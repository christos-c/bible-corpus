<?xml version="1.0" ?>
<cesDoc version="4">
	<cesHeader version="2">
		<fileDesc>
			<titleStmt>
				<h.title>
					Bible(CNI)
				</h.title>
				<respStmt>
					<respType>
						Constructed in accordance to CES standards.
					</respType>
					<respName>
						Christos Christodoulopoulos
					</respName>
				</respStmt>
			</titleStmt>
			<extent>
				<wordCount>
					122625
				</wordCount>
				<byteCount units="bytes">
					1729255
				</byteCount>
			</extent>
			<publicationStmt>
				<distributor>
					GospelGo
				</distributor>
				<eAddress>
					http://gospelgo.com/
				</eAddress>
				<availability>
					free
				</availability>
			</publicationStmt>
			<sourceDesc/>
		</fileDesc>
		<encodingDesc>
			<projectDesc>
				This is a part of multi-lingual corpus of the bible.
			</projectDesc>
			<editorialDesc>
				<conformance level="1">
					Corpus Encoding Standard, Version 2.0
				</conformance>
				<correction method="silent" status="medium"/>
				<segmentation>
					Marked up to the level of chapter and verse.
				</segmentation>
			</editorialDesc>
			<tagsDecl/>
		</encodingDesc>
		<profileDesc>
			<langUsage>
				<language id="cn" iso639="cni">
					Campa (Axininca)
				</language>
			</langUsage>
			<wsdUsage>
				<writingSystem id="utf-8"/>
			</wsdUsage>
		</profileDesc>
	</cesHeader>
	<text>
		<body id="Bible" lang="cn">
			<div id="b.MAT" type="book">
				<div id="b.MAT.1" type="chapter">
					<seg id="b.MAT.1.1" type="verse">
						Meeca nosanquenajeitempiro ivajiropee icharinepeeni Jesoquirishito. Tempa irio ishanincani Iravirini aisati Avaramani.
					</seg>
					<seg id="b.MAT.1.2" type="verse">
						Ari itimini Avarama. Iri itomi iriori: Isaca. Iri itomi iriori Isaca: Jacovo. Iri itomipee iriori Jacovo: Jora aisati irirentipee.
					</seg>
					<seg id="b.MAT.1.3" type="verse">
						Iri itomipee Jora: Jareshi aisati Sara. Iro irinironi Jareshi opajitani Tamara. Iri itomi Jareshi: Eshiromo. Iri itomi Eshiromo: Arama.
					</seg>
					<seg id="b.MAT.1.4" type="verse">
						Iri itomi Arama: Aminarava. Iri itomi Aminarava: Naso. Iri itomi Naso: Saramo.
					</seg>
					<seg id="b.MAT.1.5" type="verse">
						Iri itomi Saramo: Voso. Iro irinironi Voso opajitani Arava. Iri itomi Voso: Overe. Iro irinironi Overe opajitani Oroto. Iri itomi Overe: Jese.
					</seg>
					<seg id="b.MAT.1.6" type="verse">
						Iri itomi Jese: Iraviri, yora pincatsaritatsiri. Ari icarajeitaque iriori 14 shirampari. Impoiji itimi itomi Iraviri: Saromo. Iro iriniro Saromo ora yaaveitaniri Oriashi.
					</seg>
					<seg id="b.MAT.1.7" type="verse">
						Iri itomi Saromo: Orovoama. Iri itomi Orovoama: Aviashi. Iri itomi Aviashi: Asa.
					</seg>
					<seg id="b.MAT.1.8" type="verse">
						Iri itomi Asa: Josavata. Iri itomi Josavata: Jorama. Iri itomi Jorama: Oshiashi.
					</seg>
					<seg id="b.MAT.1.9" type="verse">
						Iri itomi Oshiashi: Joatama. Iri itomi Joatama: Acasa. Iri itomi Acasa: Eshequiashi.
					</seg>
					<seg id="b.MAT.1.10" type="verse">
						Iri itomi Eshequiashi: Manasheshi. Iri itomi Manasheshi: Amo. Iri itomi Amo: Joshiashi.
					</seg>
					<seg id="b.MAT.1.11" type="verse">
						Iri itomi Joshiashi: Jeconiashi, aisati irirentipee. Ari icarajeiti iriori aisati 14 shirampari. Itimantari Jeconiashi, yora soraropee poneachari Vavironiaqui yaajeitanaqueri maaroni joriopee anta inampiqui.
					</seg>
					<seg id="b.MAT.1.12" type="verse">
						Impoiji itimi itomi Jeconiashi: Saratiyeri. Iri itomi Saratiyeri: Sorovaveri.
					</seg>
					<seg id="b.MAT.1.13" type="verse">
						Iri itomi Sorovaveri: Aviori. Iri itomi Aviori: Eriaquimi. Iri itomi Eriaquimi: Asoro.
					</seg>
					<seg id="b.MAT.1.14" type="verse">
						Iri itomi Asoro: Saroco. Iri itomi Saroco: Aquimi. Iri itomi Aquimi: Erioro.
					</seg>
					<seg id="b.MAT.1.15" type="verse">
						Iri itomi Erioro: Erisara. Iri itomi Erisara: Mata. Iri itomi Mata: Jacovo.
					</seg>
					<seg id="b.MAT.1.16" type="verse">
						Iri itomi Jacovo: Jose. Iri Jose ojimetsori Maria, ora iriniro Jesoshi. Ipajitiri aisati Quirishito. Ari icarajeiti maaroni iriori shirampari 14.
					</seg>
					<seg id="b.MAT.1.18" type="verse">
						Meeca noncamantempi jaoca ocantari itimantacari peerani Jesoshi. Ainiro yora Jose ijinatsori, opajita Maria. Isareacaro irayero, iro cantaincha tequera irineero. Iro cantaincha otsomontetaque: iro otsomontetantacari otasoncaquero Ishire Tasorentsi.
					</seg>
					<seg id="b.MAT.1.19" type="verse">
						Iro iotantacari Jose otsomontetaque, iquenqueshireaca iriori: &quot;Te oncameetsateji tsinane. Timatsiata oneayetiri. Eiro nairotsi&quot;. Iro cantaincha icameetsataque, icoaque incavintsayero Maria, te irininteji iroashiventayero; iquenqueshiretanaca: &quot;Eiro nocamantajeitiritsi oshanincapee, ishirontimentarocari. Apaniro noncantero irointi: 'Eiro meeca naimpitsi'&quot;.
					</seg>
					<seg id="b.MAT.1.20" type="verse">
						Irootaque iquenqueshiretanaqueri, irosati imapocantacari inampire Tasorentsi, ineamainetaqueri. Icantapaaqueri: --Jose, tempa aviro ishanincani Iravirini, eiro piquenqueshireatsi. Tecatsi onee shirampari pijinatsori. Iro otsomontetantacari otasoncaquero Ishire Tasorentsi.
					</seg>
					<seg id="b.MAT.1.21" type="verse">
						Coajica ontimeri otomi, pimpajiteri iriori Jesoshi. Iro pimpajitanteariri Jesoshi iroavisacojeiteri antayetirori caari cameetsatatsi.
					</seg>
					<seg id="b.MAT.1.22" type="verse">
						Iro intimanteari iriori omoncaratanteari isanquenatiniri peerani camantantatsiniri Isayashini. Irio Avincatsarite sanquenatacaaqueriri. Jero oca icantiniri:
					</seg>
					<seg id="b.MAT.1.23" type="verse">
						&quot;Coajica ontsomontetashitanaquea caari neiri shirampari, ontimeri otomi. Impajiyeeteri Emanoere&quot;. Iro Emanoere ocanti aneanequi arori: &quot;Itsipajeitaquee Tasorentsi&quot;.
					</seg>
					<seg id="b.MAT.1.24" type="verse">
						Ari itinaanaca Jose, iquemisantaquero icantaqueriri. Ijatashitaquero Maria, icantaquero: --Ari coajica naasanotempi.
					</seg>
					<seg id="b.MAT.1.25" type="verse">
						Iro cantaincha tequera irineeroji: iro caariquera ineantaro, tequera intimeji otomi. Itimantacari, ipajitaqueri Jesoshi. Impoijiquea yaasanotaquero.
					</seg>
				</div>
				<div id="b.MAT.2" type="chapter">
					<seg id="b.MAT.2.1" type="verse">
						Ari itimapaaque Jesoshi anta Verequi. Otimi Vere anta Joreaqui. Itimantacari Jesoshi, irio pincatsariventantatsiri Eroreshi. Ari yareetapaaca Jerosarequi poneajeitachari pashiniqui quipatsi, anta arejiqui. Iquenapaaque anta iquenapainta catsirincaiteri. Ishiavetari saserotepee, ioyevetari impoquiropee, paitaricapee.
					</seg>
					<seg id="b.MAT.2.2" type="verse">
						Isampitapaaqueri jerosaresati: --¿Jaoca yora ivincatsarite joriopee, yora iroaquera timaintsiri? Noneaqueri anta nonampiqui impoquiro iotacaanari itimaque. Meeca nopoqui nompincatsateri.
					</seg>
					<seg id="b.MAT.2.3" type="verse">
						Iquemantacariri yora pincatsari Eroreshi, iquenqueshireanaca, aisati iquempejeitaca maaroni jerosaresati.
					</seg>
					<seg id="b.MAT.2.4" type="verse">
						Impoiji yora Eroreshi icajemacantajeitaqueri maaroni jivatacaajeitaqueriri saserotepee aisati maaroni yora oametantajeitirori sanquenarentsi. Isampijeitaqueri: --¿Paita ocantiri Sanquenarentsi? ¿Jaoca intimapeeri yora Quirishitotatsiri?
					</seg>
					<seg id="b.MAT.2.5" type="verse">
						Yacajeitanaqueri: --Ocanti Sanquenarentsi intimapaaque Verequi, aca Joreaqui. Irootaque isanquenatacotitacariniri peerani yora quenquetsatacantantatsiniri pajitachaniri Miqueashi:
					</seg>
					<seg id="b.MAT.2.6" type="verse">
						&quot;Otimi Vere anta Joreaqui. Eiro itseencajeitirotsi ora nampitsi. Tempa imponeaquea anta Pincatsarisanori. Impincatsariventajeiteri maaroni joriopee&quot;.
					</seg>
					<seg id="b.MAT.2.7" type="verse">
						Impoiji imanaquero Eroreshi icajemacantaqueri yora coatsiri irineeri Jesoshi. Isampijeitaqueri: --¿Jaoca ocaratiri pineantacariri impoquiro piotantacari itimapaaque pincatsari? Pincamantasanotena niotasanotantearori itimantacari.
					</seg>
					<seg id="b.MAT.2.8" type="verse">
						Ari icamantaqueri. Impoiji icantaqueri aisati: --Cameetsa pijajeite meeca Verequi, pamenaiteri jaocarica isavicasanotaqueri yora jananequi. Ariorica pineapaaqueri, pimpocaje aisati aca, pincamantapeena. Nocoaque noneeri narori, nompincatsatanteariri.
					</seg>
					<seg id="b.MAT.2.9" type="verse">
						Ari ijajeitanaque. Nianqui ineajiri aisati impoquiro ineaqueri chapinqui anta iponeacanta. Ijivatanaqueri impoquiro anta itimaquenta jananequi, impoiji yaratincapaaque anta, iojeitantapaacarori ivanco.
					</seg>
					<seg id="b.MAT.2.10" type="verse">
						Iquimoshireimentasanotacari impoquiro iotacaajeitaqueriri.
					</seg>
					<seg id="b.MAT.2.11" type="verse">
						Impoiji ijatanaque pancotsiquinta, iqueapaaque. Ineapaaqueri Jesoshi, aisati iriniro. Itiyeroashitapaacari Jesoshi, ipincatsatapaaqueri. Impoiji itatareapaajiro itsivoote, yaajiro ashirotatsiri pajitachari oro. Opinatasanotaca. Aisati yaajiro casancayetatsiri, ipajeitapaaqueri.
					</seg>
					<seg id="b.MAT.2.12" type="verse">
						Impoiji imaajeitanaque irioripee. Ineamainetaqueri Tasorentsi, icantaqueri: --Eiro pipianajatsi anta Eroreshiqui; ariorica pimpianaje piipatsitequi, pinquenanaje pashiniqui avotsi.
					</seg>
					<seg id="b.MAT.2.13" type="verse">
						Ari ipiajeitanaja yora iovetariri impoquiropee. Impoiji aisati yora Jose ineamainetaqueri inampire Avincatsarite. Icantapaaqueri: --Meeca pijajeite: avirori, yora jananequi, aisati iriniro. Pishiajeitanaque Ejipitoqui. Pisavicajeitapaaque anta irosati noncantantempiri. Irotaintsi incoayeteri Eroreshi yora jananequi. Icoaque iroyeri.
					</seg>
					<seg id="b.MAT.2.14" type="verse">
						Irosati ijajeitantanaca, nianquiiteni tsiteniri. Yaanaqueri jananequi anta Ejipitoqui, itsipatanacaro iriniro.
					</seg>
					<seg id="b.MAT.2.15" type="verse">
						Ari osamanitanaque isavicajeitapaaque anta. Impoiji icamaque Eroreshi. Iquemacotaqueri icamaque, irosati ipiajeitantaja anta iipatsitequi. Irootaque peerani isanquenatacotaqueniri oca yora quenquetsatacaantatsiniri pajitachari Oseashi. Iriotaque Avincatsarite sanquenatacairiri. Isanquenatini: &quot;Icanti Tasorentsi: 'Intimavetea notomi anta Ejipitoqui, noncajemajeri impiaje aisati'&quot;.
					</seg>
					<seg id="b.MAT.2.16" type="verse">
						Impoiji ionirotanaque Eroreshi yamatavitaqueri yora iovetariri impoquiropee: te impiajeji aisati. Ari iquisasanotanaca, itiancaqueri soraropee, icantiri: --Pijajeite anta Verequi, poajeiteri maaroni jananequipee, pintsoncajeiteri maaroni shirampari: iroaquera timayetatsiri, maaroni; aisati poajeiteri moncaratainchari apite irosarintsite, maaroni. Ja, icantaqueri chapinqui yoranqui tequera irimoncarateroji Jesoshi apite irosarintsite.
					</seg>
					<seg id="b.MAT.2.17" type="verse">
						Aisati isanquenatacotaqueroni oca yora quenquetsatacaantatsiniri pajitachaniri Jeremiashi:
					</seg>
					<seg id="b.MAT.2.18" type="verse">
						&quot;Oncajemacotasanoteri aramasato otomipee, oshequi iraacojeiteri. Ompajitea Araquere iraacoterineri otomipee. Iro oashiretanteari iroiteetero otomipee, maaroni&quot;.
					</seg>
					<seg id="b.MAT.2.19" type="verse">
						Ari impoiji icamaque Eroreshi, ainiroquera isaviqui Jose iriori anta Ejipitoqui. Impoiji ineamainetajiri aisati inampire Avincatsarite, icantaqueri:
					</seg>
					<seg id="b.MAT.2.20" type="verse">
						--Tsame pimpianaje anta piipatsitequi, paanajeri jananequica aisati iriniro. Camaque meeca coavetachari iroyerime. Ari ipajijeitirori iipatsite Jose iipatsiteni Ishiraerini.
					</seg>
					<seg id="b.MAT.2.21" type="verse">
						Ari ijatanaji, yaajeitanajiri anta iipatsitequi.
					</seg>
					<seg id="b.MAT.2.22" type="verse">
						Iro cantaincha yareetantajari Jose, icamanteetiri: --Irio pincatsariventajeitiriri meeca joreasati yora Arequerao. Ipoyeetajari iririni: yora Eroreshini. Ari aisati itsaroacaapaacari Jose yora pincatsaritajantsiri, aisati ineamainetaqueri Tasorentsi, icantiri: --Paamayeariyea yora Arequerao. Irosati yovaantanaja Jose anta Carireaqui.
					</seg>
					<seg id="b.MAT.2.23" type="verse">
						Yareetapaaca, isavicapaaque nampitsiqui pajitachari Nasarete. Irootaque omoncaratantacari isanquenatacotiteetacariniri Jesoshi: &quot;Imponeaquea Quirishito Nasaretequi&quot;.
					</seg>
				</div>
				<div id="b.MAT.3" type="chapter">
					<seg id="b.MAT.3.1" type="verse">
						Ari impoiji ijataque Joa, yora vaotisatantatsiri ora caaraiteriqui: ora carireaquiniri. Iquenquetsatacaapinitiri ishaninca,
					</seg>
					<seg id="b.MAT.3.2" type="verse">
						icantapinitiri: --Pinquenqueshirejeitanaquea, eiro piquempejeitajatsi peerani: paventajeiteari meeca Tasorentsi, irotaintsi impincatsariventajeitee.
					</seg>
					<seg id="b.MAT.3.3" type="verse">
						Ari peerani iquenquetsatacotaquerini Joa yora quenquetsatacaantatsiniri pajiveitachaniri Isayashi. Jero oca isanquenatacotaqueriniri Joa: &quot;Coajica inquenquetsatacaajeiteri ishaninca anta caaraiteriqui, incanteri: 'Paamayeariyea Avincatsarite, pincameetsatanaque paacameetsatavacaajeitanteari'&quot;.
					</seg>
					<seg id="b.MAT.3.4" type="verse">
						Irio iquitsaatari Joa tijachari iviti cameyo. Irio ishiticatsaquitari meshinantsitsa. Yoapinitari quentori aisati irapinitiri ija pitsi.
					</seg>
					<seg id="b.MAT.3.5" type="verse">
						Ijatashijeitaqueri maaroni jerosaresati iquemisantajeitavaqueri, aisati maaroni joreasati aisati maaroni savicajeitatsiri Joriraniqui.
					</seg>
					<seg id="b.MAT.3.6" type="verse">
						Icantajeitapaaqueri: --Ainiro nantayetiri caari cameetsatatsi. Nocoaque incavintsayena Tasorentsi, iroavisacotajena. Impoiji ivaotisajeitavaqueri Joa Joriraniqui.
					</seg>
					<seg id="b.MAT.3.7" type="verse">
						Aisati ipocajeivetaca variseopee aisati saroseopee, icoajeivetaca irivaotisajeiteame, iro cantaincha iquisatsatavaqueri Joa. Icantavaqueri: --Te pincameetsajeitejive, quempejeitaquempi maranque. ¿Pijitashijeivetampa eiro yoasanquejeitimpitsi Tasorentsi?
					</seg>
					<seg id="b.MAT.3.8" type="verse">
						Picoajeitaquerica novaotisajeitempi, ari cameetsa pisavicajeite niotanteari pojocasanotaquero caari cameetsatatsi pantapinijeitiri.
					</seg>
					<seg id="b.MAT.3.9" type="verse">
						Picantajeivetaca: &quot;Narojeitaque ishanincani Avaramani, aitaque irineacameetsataquena Tasorentsi&quot;. Pamatavitaja avisati. Incoaquericame Tasorentsi, impeajerome oca mapi ishanincani Avaramani, iro cantaincha eiro ojatitsi inquitequi. Aisati piquempejeitaca avirori: patsipetashijeitacaro pishanincavetacari Avaramani.
					</seg>
					<seg id="b.MAT.3.10" type="verse">
						Tempa achaquitapinitiro inchatopee caari timatsi oitsoqui, impoiji ataajeitajiro. Aisati inquempetea Tasorentsi, irotaintsi iroasanquejeiteri maaroni caari antiniri icoacaajeivetariri.
					</seg>
					<seg id="b.MAT.3.11" type="verse">
						Ariorica niotaque yojocajeitiro atiripee caari cameetsatatsi yantajeitaqueri, novaotisajeitaqueri nijaqui. Iro cantaincha timatsi impoitapeenaneri: intiancajeiteneri iriori quemisantajeiterineri Ishire Tasorentsi, irinti tseencantatsiri iroasanquejeiteri. Oshequi ipincatsaritaque irinti impoitenaneri. Oshequi nopincatsataqueri; notseencaja narori catsini.
					</seg>
					<seg id="b.MAT.3.12" type="verse">
						Ariorica aviitero aroso, impoiji antincaiquitero. Otaqui antayero, irointi oitsoqui anquempoyeajero onantariqui. Aisati inquempetea Avincatsarite, irinashitacaajeitajeari atiripee: incavintsayeri quemisantajeiterineri, irintiquea caari cameetsatatsine irojocajeri paamariqui, ora caari tsivacanetatsi.
					</seg>
					<seg id="b.MAT.3.13" type="verse">
						Impoiji ijataque Jesoshi Joriraniqui, iponeanaca Carireaqui. Ijatashitaqueri Joa, irivaotisatantavaqueariri.
					</seg>
					<seg id="b.MAT.3.14" type="verse">
						Te incoaveteaji Joa irivaotisateri, icantavaqueri: --Eiro novaotisatimpitsi avinti. Aviroquea vaotisatapeenane avinti. ¿Paita picoantari novaotisatavaquempi avirori? Oshequi pipincatsaritaque.
					</seg>
					<seg id="b.MAT.3.15" type="verse">
						Yacanaqueri Jesoshi: --Nocoasanotaque pivaotisatavaquena. Irootaque icoacaaquenari Tasorentsi. Icantaqueri: --Ari, novaotisataquempi.
					</seg>
					<seg id="b.MAT.3.16" type="verse">
						Ari ivaotisataqueri, impoiji yaatanaji. Impoiji iriori Jesoshi, ineavaquero Ishire Tasorentsi, oponeaca inquitequi, aniireashitapaaqueri, oshiavetapaacari sampaquiti. Aatapaaqueri.
					</seg>
					<seg id="b.MAT.3.17" type="verse">
						Impoiji iquemajeitaqueri Tasorentsi anta inquitequi, icanti: --Iriotaque yoca notomi nonintasanotaqueri. Oshequi noveshireimentacari.
					</seg>
				</div>
				<div id="b.MAT.4" type="chapter">
					<seg id="b.MAT.4.1" type="verse">
						Impoiji Ishire Tasorentsi aanaqueri Jesoshi anta ocaraiteapai. Aitaque ocoaqueri irineantaveteari camaari. Icoavetaca camaari irantacayerime Jesoshi caari cameetsatatsi.
					</seg>
					<seg id="b.MAT.4.2" type="verse">
						Ari itimaque Jesoshi anta ocarataque 40 quitaiteri, te iroyeaji catsini. Aasanotaqueri itashe.
					</seg>
					<seg id="b.MAT.4.3" type="verse">
						Impoiji yora camaari ijatashitaqueri Jesoshi, irineantapeempariri. Icantavetapaacari: --Avirosanotaquerica Itomi Tasorentsi, jentsite, pimpeero mapica pitantane, poantearori.
					</seg>
					<seg id="b.MAT.4.4" type="verse">
						Yacanaqueri Jesoshi: --Te apaniro oncoiteimotee atantane, irointi acoaque anquemisantero maaroni icantaqueeri Tasorentsi.
					</seg>
					<seg id="b.MAT.4.5" type="verse">
						Impoiji yaanaqueri camaari anta Jerosarequi: anta ochoviinaquiitapaaque ivanco Tasorentsi.
					</seg>
					<seg id="b.MAT.4.6" type="verse">
						Icantavetacari: --Avirorica Itomi Tasorentsi, pisapocanaque oshaavijinta quipatsiqui. Pinquenqueshireero ocantiri Sanquenarentsi: &quot;Intianquempiri Tasorentsi inampire inquempoyempi. Irancatsatavajempi eiro pipariantatsi mapiqui&quot;.
					</seg>
					<seg id="b.MAT.4.7" type="verse">
						Yacanaqueri: --Aisati ocanti Sanquenarentsi: &quot;Eiro pineantaritsi Pivincatsarite, tempa irio Tasorentsi&quot;.
					</seg>
					<seg id="b.MAT.4.8" type="verse">
						Aisati yapiivetajari camaari, yaanajiri antearoqui toncaari. Ijicotapainiri maaroni quipatsi, icantavetari: --Pineajeitaqueri maaroni savicajeitatsiri, aisati tempa ocameetsajeitaque maaroni imajeitaqueri.
					</seg>
					<seg id="b.MAT.4.9" type="verse">
						Ariorica pimpincatsatena narori, noncamantajeiteri maaroni impincatsajeitempi avirori.
					</seg>
					<seg id="b.MAT.4.10" type="verse">
						Yacanaqueri aisati: --Pijanirotaje. Avironiro Satanashi. Tempa ocanti Sanquenarentsi: &quot;Pimpincatsatasanoteri Avincatsarite, tempa iriotaque Tasorentsi. Apaniro irinti catsini pinquemisanteri&quot;.
					</seg>
					<seg id="b.MAT.4.11" type="verse">
						Irosati ijatantanaja camaari. Impoiji ipocaque inampirepee Tasorentsi, intacojeitacari.
					</seg>
					<seg id="b.MAT.4.12" type="verse">
						Impoiji iquemaque Jesoshi yoyeetaqueri Joa caravosoqui, irosati ipiantanaja Carireaqui.
					</seg>
					<seg id="b.MAT.4.13" type="verse">
						Iro cantaincha te irisavicapeeji Nasaretequi, ainti ijataque Caperenaoqui, isavicapaaque anta. Otimi Caperenao anta otsapijaqui antearoja incajare. Otimi quempeji Savorono aisati Nejatari.
					</seg>
					<seg id="b.MAT.4.14" type="verse">
						Aisati isanquenatacotaqueroni oca yora Isayashini peerani:
					</seg>
					<seg id="b.MAT.4.15" type="verse">
						&quot;Otimi Savorono aisati Nejatari otsapijaqui incajare, anta Joriraniqui intatiquero, anta Carireaqui. Anta itiminta oshequi itsipapee atiri, caari inajeiti jorio.
					</seg>
					<seg id="b.MAT.4.16" type="verse">
						Oquempetimojeivetacari itimini tsiteniriqui, te iriojeiveitearini Tasorentsi. Irijajeiteme Sharincaveniqui, iro cantaincha meeca oquempetaca itimi quitaitetacojeitiriri, iotacaajeitiriri&quot;.
					</seg>
					<seg id="b.MAT.4.17" type="verse">
						Ari intanacarori Jesoshi iquenquetsatacaajeitaqueri atiri anta, icantajeitaqueri: --Pinquenqueshirejeitanaquea, eiro piquempetajatsi peerani. Irotaintsi impincatsariventajeitempi Tasorentsi.
					</seg>
					<seg id="b.MAT.4.18" type="verse">
						Ari ishiteatanaca Jesoshi anta otsapijaqui incajare: ora timatsiri Carireaqui. Ineapaaqueri apite shirampari, yora Shimo Petero, jeri aisati irirenti, yora Antirishi. Irio quitsatapinitiriri shima. Ineapaaqueri Jesoshi, iquitsajeiti,
					</seg>
					<seg id="b.MAT.4.19" type="verse">
						icantapaaqueri: --Tsame poijatanaquena. Nocoaque pinquemisantacaapiniteri atiri.
					</seg>
					<seg id="b.MAT.4.20" type="verse">
						Irosati yojocajeitantanacaro iitsarite, yoijajeitanaqueri.
					</seg>
					<seg id="b.MAT.4.21" type="verse">
						Ari yavishimatanaque irosati ineantapaacari Santiaco aisati Joa. Iriojeitaque itomipee Severeo. Isavicajeiti ivitoqui, ishiticajeitiro iitsarite. Icajemapaaqueri Jesoshi,
					</seg>
					<seg id="b.MAT.4.22" type="verse">
						irosati yoijajeitantanacari. Yojocajeitanaqueri iriri apaniro anta ivitoqui.
					</seg>
					<seg id="b.MAT.4.23" type="verse">
						Iquenaquenayetanaque Jesoshi anta Carireaqui. Maaroni nampitsiqui iquenquetsatacaajeitaqueri atiri anta pancotsiqui yapatotapinijeitantari. Icantiri atiri jaoca icanta Tasorentsi ipincatsariventajeitaquee. Yoavisaacojeitaqueri oshequi mantsiaripee: onashiyetaca aayetiriri imantsiare.
					</seg>
					<seg id="b.MAT.4.24" type="verse">
						Iquemacojeitaqueri Jesoshi yora savicajeitatsiri anta arejiqui: iotacotaqueri maaroni shiriasati. Yaajeitanaqueneri Jesoshi oshequi ishaninca mantsiayetatsiri iroavisacojeiteri. Yojoquiiyetaca, icatsiyetaque, icamanatapiniyetaque, iquisoporoquiyetaque. Aisati yaanaqueneri neayetiriri camaari. Ari yoavisacojeitavaqueri Jesoshi.
					</seg>
					<seg id="b.MAT.4.25" type="verse">
						Yoijajeitaqueri oshequi carireasati, tecaporishisati, jerosaresati, joreasati, poneayetachari Joriraniqui intatiquero.
					</seg>
				</div>
				<div id="b.MAT.5" type="chapter">
					<seg id="b.MAT.5.1" type="verse">
						Ineajeitaqueri Jesoshi icarajeitaque oshequi apatotimentajeitariri, ari ijataque toncaariqui, isavicapaaque anta. Yora iroamerepee yapatojeitaqueri atiri, maaroni. Icantajeitaqueri ishoncajeitapaacari.
					</seg>
					<seg id="b.MAT.5.2" type="verse">
						Impoiji yoamejeitaqueri, icantajeitaqueri:
					</seg>
					<seg id="b.MAT.5.3" type="verse">
						--Inquimoshiretacaajeiteri Tasorentsi maaroni caari shemetatsi, impincatsariventajeiteri.
					</seg>
					<seg id="b.MAT.5.4" type="verse">
						Inquimoshiretacaajeiteri Tasorentsi maaroni oashirejeivetainchari, iroimoshirencajeiteri.
					</seg>
					<seg id="b.MAT.5.5" type="verse">
						Inquimoshiretacaajeiteri Tasorentsi maaroni ashinoncaincari, incavintsaajeiteri.
					</seg>
					<seg id="b.MAT.5.6" type="verse">
						Inquimoshiretacaajeiteri Tasorentsi maaroni coasanotatsiri intime cameetsa, iramitacojeiteri.
					</seg>
					<seg id="b.MAT.5.7" type="verse">
						Inquimoshiretacaajeiteri Tasorentsi maaroni cavintsaajeitiriri ishaninca, incavintsaasanojeiteri iriori.
					</seg>
					<seg id="b.MAT.5.8" type="verse">
						Inquimoshiretacaajeiteri Tasorentsi maaroni cameetsashirejeitatsiri, irineajeitajeri.
					</seg>
					<seg id="b.MAT.5.9" type="verse">
						Inquimoshiretacaajeiteri Tasorentsi maaroni oimajerentajeitaqueriri quisachari, intomintajeiteari.
					</seg>
					<seg id="b.MAT.5.10" type="verse">
						Ariorica pincameetsatanaque, irootaque inquisantempiri, ari pinquimoshiretanaque: aviro savicasanotatsineri anta ipincatsaritinta Tasorentsi.
					</seg>
					<seg id="b.MAT.5.11" type="verse">
						Iriotempirica atiri piquemisantajeitaquena, incantimatempi, inquisaquempi, intseeyacotaquempi. Ari pinquimoshirejeitanaque.
					</seg>
					<seg id="b.MAT.5.12" type="verse">
						Pinquimoshirejeitanaque, piveshireajeitanaquea: impinatasanojeitempi Tasorentsi anta inquitequi. Eiro pipeacotarotsi: tempa peerani iquisheetirini iriori yora camantantatsiniri.
					</seg>
					<seg id="b.MAT.5.13" type="verse">
						Aisati icantajeitaqueri Jesoshi: --Tempa ativitapinitiri ivatsa eiro ishititantatsi. Irompa terica ompoteate, ontimaite: tempa ari ajocajero, tecatsi coyeroneri. Piquempejeivetacaro tivi: avirojeitaque oameetsajeiterineri atiri.
					</seg>
					<seg id="b.MAT.5.14" type="verse">
						Ariorica otimi nampitsi anta toncaariqui, otsiota maaroni pancotsipee tsiteniriqui. Tecatsi ancantero nampitsi amanero, tempa oconijatasanoti. Aisati piquempejeitacaro, aviro oamejeiterineri maaroni atiri: eiro pimanirotsi piojeitiri.
					</seg>
					<seg id="b.MAT.5.15" type="verse">
						Aisati, ariorica pintsiotero pitsiomento, te pimanapiniteroji otapinaqui cantiri. Tempa poapinitiro anta onantariqui yamenajeitantari maaroni savicajeitatsiri pancotsiqui.
					</seg>
					<seg id="b.MAT.5.16" type="verse">
						Aisati aviroripee, cameetsa pisavicajeitanaque irineajeitantempiri maaroni pishanincapee ocameetsataque maaroni pantajeitaqueri. Impoiji irineacameetsajeitanteariri Apa savicatsiri inquitequi.
					</seg>
					<seg id="b.MAT.5.17" type="verse">
						Aisati icantajeitaqueri: --Eiro pijitashijeitatsi nocoaque nojocacaajempiro piquemisantiro isanquenare Moishishi aisati icantajeitiniri yora quenquetsatacaantatsiniri. Iro cantaincha nocoaque noamejeitempiro icantasanojeitaqueri.
					</seg>
					<seg id="b.MAT.5.18" type="verse">
						Queariotaque oca noncamantempiri: ontsoncajearica quipatsi aisati inquite, iro cantaincha eiro otsonquimatatsi catsini isanquenajeitaqueri. Omoncarataquea maaroni icantaqueri.
					</seg>
					<seg id="b.MAT.5.19" type="verse">
						Eirorica piquemisantasanotiro isanquenatiniri, aisati ariorica poameteri pishaninca eiro iquemisantasanotiro, eiro ineacameetsatasanotimpitsi Tasorentsi anta ipincatsaritinta. Iro cantaincha ariorica pinquemisantasanotaquero maaroni isanquenajeitiniri, aisati ariorica poamejeiteri pishaninca inquemisantasanojeitero, ari pimpincatsariventasanotantapaaje anta ipincatsaritinta Tasorentsi.
					</seg>
					<seg id="b.MAT.5.20" type="verse">
						¿Pijitashijeitacarimpa icameetsajeitaque yora oametantirori sanquenarentsi aisati yora variseopee? Meeca noncamantempi: te irimoncarajeiteroji icoacaajeivetariri Tasorentsi. Eirorica panaacojeitiritsi pincameetsatasanote, eiro pijatitsi anta ipincatsaritinta Tasorentsi.
					</seg>
					<seg id="b.MAT.5.21" type="verse">
						Aisati icantajeitaqueri: --Piojeitaquero icantiniri yora intacaroniri: &quot;Eiro poanti. Ariorica poante, iroasanquetayempi Tasorentsi&quot;.
					</seg>
					<seg id="b.MAT.5.22" type="verse">
						Iro cantaincha noncamantempi: eiro piquishiritsi pishaninca: yoasanquetaimpicari Tasorentsi. Eiro picantiritsi: &quot;Te pioteji&quot;: iquishimpicari yora oametavacainchari. Eiro picantimatiritsi pishaninca: pitaacari anta Sharincaveniqui.
					</seg>
					<seg id="b.MAT.5.23" type="verse">
						Pamene, ariorica pijate anta ivancoqui Tasorentsi poaqueneri pivira pimpanteariri; iro cantaincha otimirica iquishimentaquempiri pishaninca,
					</seg>
					<seg id="b.MAT.5.24" type="verse">
						aritsita icantavacatsita pivira, pijatashiteri yora quisaquempiri. Pincamanteri: &quot;Eiro napiitajirotsi caari cameetsatatsi. Pincavintsayena aacameetsatavacaajeitantajeari&quot;. Ariorica cameetsa paacameetsatavacaajea, ari pimpianaje ivancoqui Tasorentsi, irosati pimpantapeempariri pivira.
					</seg>
					<seg id="b.MAT.5.25" type="verse">
						Ariorica intime quishempineri aanaquempineri anta joeshiqui. Ari pishintsite pincantajeri: &quot;Eiro piquisajanatsi, tsame aacameetsatavacaajea aisati&quot;. Ariorica irareetacaapaaquempi joeshiqui, incanteri variria: &quot;Paanaqueri yoca&quot;, impoiji iroiminqueaquempi anta caravosoqui.
					</seg>
					<seg id="b.MAT.5.26" type="verse">
						Impoiji eirorica pipinatasanotiri maaroni pirevitiriri, eiro yoimisoquijacantajimpitsi aisati.
					</seg>
					<seg id="b.MAT.5.27" type="verse">
						Aisati icantajeitaqueri: --Piojeitaquero icantaqueri intacaroniri: &quot;Eiro paimentarotsi pijina, eiro paimentaritsi pijime&quot;.
					</seg>
					<seg id="b.MAT.5.28" type="verse">
						Noncamantempi nainti: ariorica pinevetearo tsinane aisati pinquenqueshiretero pantero, ainiro pantane; aitaque pinquenqueshiretaquea paimentearo pijina.
					</seg>
					<seg id="b.MAT.5.29" type="verse">
						Noshiacantempiro: ariorica antacayempi poquisanori caari cameetsatatsi, pinquitsoreero, pojocajero. Te pininteji catsini ojatacayempi Sharincaveniqui. Tempa ocameetsati pijanaroquitashitea anta inquitequi.
					</seg>
					<seg id="b.MAT.5.30" type="verse">
						Ariorica antacayempiro pacosanori caari cameetsatatsi, pimpesajero, pojocajero. Te pininteji catsini ojatacayempi Sharincaveniqui. Tempa ocameetsati pijacaraquitanaje anta inquitequi. Pineaquero, te oncameetsateji catsini pampiitapinitero caari cameetsatatsi.
					</seg>
					<seg id="b.MAT.5.31" type="verse">
						Aisati icantaqueni yora intacarori: &quot;Ariorica pincoaque pojocajero pijina, pisanquenatenero paperi pojocantajearori, ari moncarataca&quot;.
					</seg>
					<seg id="b.MAT.5.32" type="verse">
						Iro cantaincha noncantempi nainti: eiro catsini pojocajirotsi pijina. Ariorica pojocajero pijina, aisati paaje pashini, aitaque paimentaquearo pijinasanori: paavioncaque pijina. Aajerica aisati pijina ontime antane: aimenteari ojimesanori. Aisati yora aajeroneri, ontime irantane. Irointiquea apatiro ocameetsaveta pojocajero ariorica aimentaquempi, tecatsi pashini.
					</seg>
					<seg id="b.MAT.5.33" type="verse">
						Aisati icantaqueri Jesoshi: --Piojeitaque ocantini Sanquenarentsi. Oametaquerini ashanincani: &quot;Pintseeyarica, eiro picantashitatsi: 'Ioti Avincatsarite nomoncaratempiro maaroni nocantaquempiri. Ariorica namatavitimpi, iroyenata'. Ariorica pincante: 'Ioti Avincatsarite nomoncaratero maaroni nocantaqueri', ari pimoncaratero, maaroni&quot;.
					</seg>
					<seg id="b.MAT.5.34" type="verse">
						Irootaque isanquenatiniri peerani. Iro cantaincha nocantimpi nainti: ¿paita pincoanteari pincante: &quot;Ioti Avincatsarite queario oca nocantaqueri&quot;? Ocameetsataque pimoncaratasanotaquero maaroni picantaqueri. Eiro aisati picantitsi: &quot;Tempa ocantani otimi inquite, aisati noquempeta narori, nocantani tampatica noneanati&quot;. Noncantempi nainti: iro inquite isavicantari Tasorentsi; iotimpi, ioti queariorica picantaqueri.
					</seg>
					<seg id="b.MAT.5.35" type="verse">
						Aisati eiro picantitsi: &quot;Tempa ocantani otimi quipatsi, aisati narori nocantani tampatica noneanati&quot;. Noncantempi narori: itsoteiro Tasorentsi quipatsi, iotimpi; ioti queariorica picantaqueri. Eiro picantitsi: &quot;Tempa ocantani otimi Jerosare, aisati narori nocantani tampatica noneanati&quot;. Noncantempi: ipincatsariventajeitiri Tasorentsi jerosaresati, iriotaque pincatsarisanori. Ioti queariorica picantaqueri.
					</seg>
					<seg id="b.MAT.5.36" type="verse">
						Eiro picantitsi: &quot;Eiro notseeyatsi, irosati noncamantaquea, noncanteani tampatica noneanate&quot;. Tempa irio Tasorentsi cantatsine jaocarica oncarate ancame. Pimpincatsateri irinti, irio iotimpiri pitseeyanirica.
					</seg>
					<seg id="b.MAT.5.37" type="verse">
						Eiro pitseeyatsi, eiro pamatavitantitsi. Queariorica pantero paitapeerica, pincante: &quot;Je, nantero&quot;. Eirorica pantirotsi, pincante: &quot;Eiro nantirotsi&quot;. Moncarataca. Te oncameetsateji pishequiyero pineane pamatavitanteariri itsipapee.
					</seg>
					<seg id="b.MAT.5.38" type="verse">
						Jero aisati icantajeitaqueriri Jesoshi: --Aisati icantaqueniri iriori yora intacaroniri: &quot;Ariorica pinquitsoreero iroqui itsipa, ocameetsati impiatacoventajeari inquitsoreitempiro poqui avirori. Ariorica pijireiteri pishaninca iraji, ocameetsati impiatacoventajeari, irijireitempiro paji avirori&quot;.
					</seg>
					<seg id="b.MAT.5.39" type="verse">
						Iro cantaincha noncantempi nainti: eiro pipiataritsi quisajeitaquempiri, irointi ariorica impasavorotempi acaqueroca, pishineteri aisati otsipa pivoro impasatero aisati.
					</seg>
					<seg id="b.MAT.5.40" type="verse">
						Ariorica incoaque atiri iraitempiro piitsaare, pimpavaqueri aisati poicoro.
					</seg>
					<seg id="b.MAT.5.41" type="verse">
						Ariorica imperanatempi paanajeneri irovaararo aparoni quirometero, poavisayeneri apite quirometero.
					</seg>
					<seg id="b.MAT.5.42" type="verse">
						Ariorica incantapeempi pishaninca: &quot;Pimpenaro&quot;, ari pimpavaqueri. Aisati, ariorica incantempi: &quot;Pimpashitavaquenarota oca&quot;, ari pimpashitavaqueari, eiro pitsaneapitsataritsi.
					</seg>
					<seg id="b.MAT.5.43" type="verse">
						Aisati icantajeitaqueri: --Aisati icantaqueni yora intacaroniri: &quot;Pininteri pishanincasanori, pincavintsayeri. Irintiquea quisaquempiri, pinquisavaqueri iriori&quot;.
					</seg>
					<seg id="b.MAT.5.44" type="verse">
						Iro cantaincha noncantajeitempi nainti: pinintajeiteri maaroni quisajeitaquempiri, pincavintsayeri, pincanteri Tasorentsi incavintsayeri, maaroni.
					</seg>
					<seg id="b.MAT.5.45" type="verse">
						Irootaque icoacaajeitaqueriri Tasorentsi maaroni quemisantajeitiriri itomintajeitacari. Tempa iriotaque vetsiquiriri catsirincaiteri: yovoreacojeitaqueri maaroni atiri, cameetsajeitatsiri aisati caari cameetsajeitatsi. Aisati incani, yoariajeitaqueneri maaroni atiri: yora quemisantatsiri aisati caari quemisantatsi.
					</seg>
					<seg id="b.MAT.5.46" type="verse">
						Ariorica pincavintsayeri apaniro yora cavintsaimpiri, ¿pijitimpa irineacameetsatempi Tasorentsi? Tempa ioti tseencantatsiri icavintsaavacaajeita iriori.
					</seg>
					<seg id="b.MAT.5.47" type="verse">
						Ariorica pincavintsayeri apaniro yora shanincatasanojeitimpiri, ¿paita pishemetanteari? Aitaque iojeiti maaroni caari ioterine Tasorentsi icavintsaavacaajeita iriori.
					</seg>
					<seg id="b.MAT.5.48" type="verse">
						Pincameetsatasanotanaque catsini, pinquempejeitanaqueari Apa Tasorentsi: tempa icameetsatasanotaque irinti catsini.
					</seg>
				</div>
				<div id="b.MAT.6" type="chapter">
					<seg id="b.MAT.6.1" type="verse">
						Aisati icantajeitaqueri Jesoshi: --Eiro pishiacantanirotatsi piquemisanti, eiro piquemisantamempeatsi pamatavitantearirime atiripee. Ariorica irineaquempi Apa Tasorentsi pishiacantaca, eiro ineacameetsatimpitsi iriori.
					</seg>
					<seg id="b.MAT.6.2" type="verse">
						Ariorica pimpashiteari ashinoncaincari coiteimojeitacariri, eiro picamantajeitiritsi itsipapee. Irootaque yamenirojeitari yora shiacantavetachari iquemisanti. Ariorica ipiri ashinoncaincari paitarica, icamantajeitaqueri quemisantajeitatsiri, aisati savicajeitatsiri anta nampitsiqui. Icoanirojeitaque iriori irineacameetsajeiteri ishaninca. Ariorica irineacameetsaveteari ishaninca, iro cantaincha moncarataca: eiro ineacameetsatiritsi iriori Tasorentsi, tecatsi impinateri.
					</seg>
					<seg id="b.MAT.6.3" type="verse">
						Ariorica pincavintsayeri ashinoncaincari, pimanaquero: eiro piotacaajeitiritsi itsipapee.
					</seg>
					<seg id="b.MAT.6.4" type="verse">
						Ari iriotaque Tasorentsi irinti, impinatempi irinti.
					</seg>
					<seg id="b.MAT.6.5" type="verse">
						Aisati icantajeitaqueri: --Ariorica pinquenquetsatacayeri Tasorentsi, eiro piquempetaritsi shiacantavetachari: icoaque iriori incatiye anta yapatojeitanta atiripee, aisati anta nampitsiqui nianqui, irineantanirojeitavaqueariri ishanincapee. Queario oca noncamantempiri: moncarataca. Ariorica irineacameetsajeiteri ishaninca, iro cantaincha eiro ineacameetsatiritsi Tasorentsi.
					</seg>
					<seg id="b.MAT.6.6" type="verse">
						Ariorica pinquenquetsatacayeri, pijate apaniro pivancoqui, pashitacotanaquea tsompoina, impoiji pinquenquetsatacayeri Apa. Irineaquempi apaniro irinti, irineacameetsatempi, impinatempi.
					</seg>
					<seg id="b.MAT.6.7" type="verse">
						Ariorica pinquenquetsatacayeri, eiro pineanatashiveeta, vero, vero, vero. Aitaque yametaro caari iotiri Tasorentsi, ineaveetashita. Ijitashijeiveta ariorica irineanatashiveetea, ari inquemisantaqueri.
					</seg>
					<seg id="b.MAT.6.8" type="verse">
						Queariyea, piquempejeitaricari avirori. Iotasanotiro Tasorentsi maaroni coiteimojeitaquempiri. Tequerata pincanteri, iotitacaro coiteimotaquempiri.
					</seg>
					<seg id="b.MAT.6.9" type="verse">
						Ariorica pinquenquetsatacayeri Tasorentsi, ari pinquempetaquerori avirori oca: Apa, savicatsiri inquitequi, oshequi nopincatsatasanojeitaquempi.
					</seg>
					<seg id="b.MAT.6.10" type="verse">
						Pimpincatsariventajeitena narori. Nocoajeitaque aca quipatsiqui nomajeitempiro maaroni pincoacaajeitenari, nonquempeteari pinampirepee anta jenoqui: tempa imajeitaquempiro iriori maaroni picoacaajeitaqueriri.
					</seg>
					<seg id="b.MAT.6.11" type="verse">
						Pimpapinijeitena noyeari coiteimotaquenari.
					</seg>
					<seg id="b.MAT.6.12" type="verse">
						Ainiro nantajeitiri caari cameetsayetatsi, iro cantaincha eiro poasanquetimentanarotsi, irointi nocoajeitaque pincavintsaajeitena. Aisati narori noncavintsaajeiteri noshaninca antanajeitenaneri paitapeerica, eiro noquishiritsi iriori.
					</seg>
					<seg id="b.MAT.6.13" type="verse">
						Eiro pishinetiritsi yora camaari irineantajeitena, eiro pishinetiritsi irantacaajeitena caari cameetsatatsi. Pincantaitatiyempani pimpincatsariventajeitena. Pincantaitatiyempani pintasoncaventajeitena. Aisati narori, noncanteani nompincatsajeitempi, maaroni. Irootaque nocantaquempiri, ari.
					</seg>
					<seg id="b.MAT.6.14" type="verse">
						Aisati icantajeitiri: --Ariorica pincavintsayeri quisajeitaquempiri, incavintsaajeitempi avirori Apa savicatsiri inquitequi.
					</seg>
					<seg id="b.MAT.6.15" type="verse">
						Iro cantaincha eirorica picavintsairitsi pishanincapee, eiro icavintsaajeitimpitsi Apa.
					</seg>
					<seg id="b.MAT.6.16" type="verse">
						Aisati icantajeitiri: --Aisati, ariorica pintitea pinquenqueshiretanteariri Tasorentsi, eiro piotacaajeitiritsi itsipapee. Eiro piquempetaritsi yora shiacantachari iquemisanti: ariorica ititapinita, yoashirevorotashitaca iriojeitanteari ishaninca itita. Yatsipetashitacaro, te inquenqueshireteriji Tasorentsi, irointiquea icoaque incavintsaajeiteri ishaninca. Eiro ipinatiritsi Tasorentsi.
					</seg>
					<seg id="b.MAT.6.17" type="verse">
						Ariorica pintitimenteari Tasorentsi pinquenqueshiretanteariri, cameetsa pinquishitea, pinquivavorotea aisati,
					</seg>
					<seg id="b.MAT.6.18" type="verse">
						oncanteata eiro iotanta pishaninca pitita. Apaniro iriotempi irinti Piri jenoquiniri, impinatempi irinti.
					</seg>
					<seg id="b.MAT.6.19" type="verse">
						Aisati icantajeitiri Jesoshi: --Eiro pipiotirotsi pivaararo aca quipatsiquica: opatsaaranticari, aisati icoshiyeetimpicari.
					</seg>
					<seg id="b.MAT.6.20" type="verse">
						Aintiquea pimpiotero pivaararo anta inquitequi: eiro ainti opatsaitsi, aisati eiro ainti icoshiyeetajimpitsi.
					</seg>
					<seg id="b.MAT.6.21" type="verse">
						Ariorica ontime pivaararo aca quipatsiqui, pinquenqueshiretapinitero timajeitatsiri aca quipatsiqui; iro cantaincha ontimerica pivaararo inquitequi, pinquenqueshiretapiniteri Tasorentsi.
					</seg>
					<seg id="b.MAT.6.22" type="verse">
						Otimi poqui pamenantari, otimantari piotantari. Oshiaquero tsiomentotsi pitsiotapinitantari tsiteniriqui pineantari. Ariorica ocameetsataque, piojeitanaque,
					</seg>
					<seg id="b.MAT.6.23" type="verse">
						iro cantaincha eirorica ocameetsati, eiro pamenitsi, eiro piotitsi, pintime tsiteniriqui. Aisati oquempetaca, ariorica pinquenqueshiretapinitero caari cameetsatatsi, eiro piotiritsi Tasorentsi, ainti pintime tsiteniriqui.
					</seg>
					<seg id="b.MAT.6.24" type="verse">
						Pashini aisati icantiriri Jesoshi: --Tecatsi pincantea pintsameeteneri apite pivatorote, aisati oquempetaca: ariorica panteneri Tasorentsi icoacaaquempiri, irompa ariorica pantaveetanontea avisati paantearori pivaararo. Tecatsi pincantero apite. Pineaquero, ariorica pinintasanoteri Tasorentsi, eiro picoitsi pivionquero pivaararo. Aisati, ariorica pincoaque pivionquero pivaararo, eiro picoitsi pinquemisanteri Tasorentsi.
					</seg>
					<seg id="b.MAT.6.25" type="verse">
						Aisati icantajeitiri Jesoshi: --Meeca noncamantajeitempi: eiro piquenqueshiretapinitirotsi paitapeerica poayeteari, pirayeteri, pinquitsaatapiniteari, paitapeerica. ¿Irompa pitimantari poapinitearo poari? Te iro pintimantea, tempa iro pitimantari pinquenqueshireteri vetsicanaquempiri. ¿Irompa otimantari pivatsa pinquitsaatero, poaneenquero? Te iro ontimantea. Irointi pitimajeitanta piojeiteri Tasorentsi, aisati panteneri icoacaajeitaquempiri.
					</seg>
					<seg id="b.MAT.6.26" type="verse">
						Pamenajeiteri yora tsimeripee: te impanquitanonteaji, aisati te irantanonteaji ivanco irivioncantearori ivanquire. Iro cantaincha ipapinitiri Apa Tasorentsi yoari maaroni quitaiteriqui. Ari icavintsairi maaroni quitaiteriqui; tempa avinti icavintsaasanotaquempi, eiro yoashinoncaimpitsi.
					</seg>
					<seg id="b.MAT.6.27" type="verse">
						Ariorica pinquenqueshirete, ¿arimpa pimatero pishequiajero pisarintsite? Eiro. Patsipetashita piquenqueshiretashita.
					</seg>
					<seg id="b.MAT.6.28" type="verse">
						¿Paita piquenqueshiretantarori piitsaare, paitarica pinquitsaateari? Pamenajeitero oteapee tojari, te onquenqueshireteaji irointi: &quot;¿Paita nonquitsaateari?&quot; Te onquiriqueji, aisati te ontijeji,
					</seg>
					<seg id="b.MAT.6.29" type="verse">
						iro cantaincha, oshequi oaneencaca. Pamene, peerani oshequi yoaneencaveitani yora pincatsariveitachaniri Saromoni, iro cantaincha te inquempetasanotearoji oteaquipee: oshequi oaneencasanota irointi.
					</seg>
					<seg id="b.MAT.6.30" type="verse">
						Tempa irio Tasorentsi oaneenquirori oteaquipee tojari, iro cantaincha eiro osamanititsi ontime, impoiji tempa itaapiniyeetiro, pomei. Irompa avinti, pintimajeiteni peerani: tempa iroaneencasanotempi avinti. Pishireteari, eiro pitseenquiritsi.
					</seg>
					<seg id="b.MAT.6.31" type="verse">
						Eiro picantashiretitsi, eiro picantitsi: &quot;¿Paita ayeari? ¿Paita ireri? ¿Paita anquitsaateari?&quot;
					</seg>
					<seg id="b.MAT.6.32" type="verse">
						Icoajeitiro ocapee yora tseencajeitantatsiri. Iro cantaincha iojeitimpi Piri jenoquiniri, iojeitiro coiteimojeitaquempiri.
					</seg>
					<seg id="b.MAT.6.33" type="verse">
						Irioquea pijivate pimpincatsateri, aisati pincanteri iroameetsashiretempi, impoijiquea impapinijeitempiro coiteimojeitaquempiri.
					</seg>
					<seg id="b.MAT.6.34" type="verse">
						Ari eiro piquenqueshiretirotsi osaitequera, paitarica panteri. Irintacotempi osaitequera, aisati maaroni quitaiteriqui. Timatsi aquenqueshiretaqueri meeca quitaiteriqui, te oncameetsateji anquenqueshiretero aisati osaitequera.
					</seg>
				</div>
				<div id="b.MAT.7" type="chapter">
					<seg id="b.MAT.7.1" type="verse">
						Aisati icantajeitiri Jesoshi: --Eiro picantimatiritsi pishaninca. Ariorica pincantimateri itsipapee, icantimpicari Tasorentsi: &quot;Ainiro pantane avirori&quot;.
					</seg>
					<seg id="b.MAT.7.2" type="verse">
						Ariorica anquisaqueri itsipapee, ari inquisavaquee arori; aisati oquempetaca, ariorica ancavintsayeri itsipapee, incavintsayee arori.
					</seg>
					<seg id="b.MAT.7.3" type="verse">
						Otimirica pantayetiri avirori, te oncameetsateji pincanteri pishaninca avirori: &quot;Ainiro pantane&quot;. Jero oca noshiacaventempiri: ariorica pitijaquitaca quimota avinti, ¿arimpa pineaquero itijaquiro pishaninca ovane quipatsi capichaji?
					</seg>
					<seg id="b.MAT.7.4" type="verse">
						¿Ocameetsatimpa pincanteri: &quot;Jentsite, naajempiro pitijaquiro&quot;? Eiro pineirotsi.
					</seg>
					<seg id="b.MAT.7.5" type="verse">
						Oshequi picantashitaca. Pijivate pojoquero inchatora jocaaquempirira avirori, impoiji pamenaje paantajeanariri itijaquiro pishaninca. Aisati pincoaquerica pincanteri pishaninca irojocajero yantayetiri, pijivate pojocajero caari cameetsatatsi pantayetiri avirori.
					</seg>
					<seg id="b.MAT.7.6" type="verse">
						Te pimpapiniteriji otsiti cameetsatasanotatsiri ivatsa. Aisati te pimpapiniteriji chancho marereatatsiri mapi iroyearo, eiro icoitsi iroyearo. Tempa ari iraticavaquerome, irovitsintavaquerome, impoiji inquisacotaquearo iroyeari, irantsiquimentaquempiro. Aisati oquempetaca, ocameetsati irineane Tasorentsi. Ocameetsati pinquenquetsatacayeri itsipapee ashaninca, iro cantaincha ariorica inquishimentempiro, incanteata.
					</seg>
					<seg id="b.MAT.7.7" type="verse">
						Aisati icantiri Jesoshi: --Ariorica pincanteri Tasorentsi, irimatempiro paitarica pincanteriri. Pincoayetajero paitarica, impoiji pineajero. Ariorica pareetea pancotsiqui, pincantapaaqueri savicatsiri: &quot;Pashitareenaro&quot;, ari irashitareaquempiro.
					</seg>
					<seg id="b.MAT.7.8" type="verse">
						Aitaque ipapinijeitiri Tasorentsi maaroni coacotiriri. Aisati ariorica pincoayetanaque, iramenacayempiro. Ariorica pincanteri: &quot;Pashitareenaro&quot;, ari irashitareaquempiro.
					</seg>
					<seg id="b.MAT.7.9" type="verse">
						Ariorica incantempi pitomi: &quot;Apa, pimpena noyeari&quot;, ¿arimpa pimpaqueri mapi?
					</seg>
					<seg id="b.MAT.7.10" type="verse">
						Ariorica incantempi: &quot;Pimpena shima noyea&quot;, ¿arimpa pimperi maranque iroyeari?
					</seg>
					<seg id="b.MAT.7.11" type="verse">
						Pineaquero, te pincameetsatasanojeiteji, iro cantaincha piojeiti picavintsaapinitiri pitomipee. Irinti Apa savicatsiri inquitequi icameetsatasanotaque, ioti irinti catsini icavintsaajeitaqueri maaroni quenquetsatacaajeitiriri.
					</seg>
					<seg id="b.MAT.7.12" type="verse">
						Aisati icantajeitiri: --Ariorica pincoaque incavintsaajeitempi pishanincapee, ari pincavintsaajeiteri avirori. Pincoaquericame iroashinoncaajeitempime, ari poashinoncaajeiterime avirori. Irootaque isanquenatiniri yora Moishishini aisati maaroni camantantatsiniri.
					</seg>
					<seg id="b.MAT.7.13" type="verse">
						Jero aisati ishiacantiniri Jesoshi: --Pincoaquerica pinqueapaaquero ivanco Tasorentsi, pinqueapaaquero orijani omoro. Ainiro pashini avotsi, antearo irointi, te ompomerentsiteaji anquenantearo, aisati anta ocaratapainta otimi omoro antearo. Iro cantaincha maaroni quenayetanaintsine anta irashinoncaajeitea anta Sharincaveniqui. Icarajeiti iriori oshequi.
					</seg>
					<seg id="b.MAT.7.14" type="verse">
						Iro cantaincha timatsi ora orijani avotsi, aisati orijani omoro. Oshequi opomerentsitaca irointi, itimi aparopee quenantarori. Iro cantaincha irareetea irinti Tasorentsiqui, incantaitatiyempani intime irioriqui.
					</seg>
					<seg id="b.MAT.7.15" type="verse">
						Aisati icantajeitiri Jesoshi: --Queariompia, yamatavijeitimpicari shiavetariri quenquetsatacotiriri Tasorentsi. Pishiacantiricari ovisha, pijiticari tecatsi incantempi; iro cantaincha noquempetacantaqueri nainti maniti: oshequi icovencati.
					</seg>
					<seg id="b.MAT.7.16" type="verse">
						Pamenasanoteri yantayetiri, piotanteariri icameetsatirica. ¿Otimantarompa tojari ova? Teve, te ontimantearoji. ¿Otimantarompa iyera? Aisati te omateroji. Aisati iquempejeita yora amatavitantatsiri: tecatsi incantero irimatero cameetsayetatsiri.
					</seg>
					<seg id="b.MAT.7.17" type="verse">
						Inchato cameetsari otimi oitsoqui cameetsari, ari avaquearo. Iro cantaincha terica oncameetsateji inchato, te ontimeji oitsoqui cameetsari.
					</seg>
					<seg id="b.MAT.7.18" type="verse">
						Ora inchato cameetsari, tecatsi oncantero ontimero oitsoqui caari cameetsatatsi. Aisati caari cameetsatatsi inchato, tecatsi oncantero ontimero cameetsatatsiri oitsoqui.
					</seg>
					<seg id="b.MAT.7.19" type="verse">
						Tempa achaquitapinitiro inchato caari oitsoquitatsi, ataapinitiro.
					</seg>
					<seg id="b.MAT.7.20" type="verse">
						Aisati piojeiteri maaroni coatsiri iroamejeitempi. Piotaque ocameetsatirica yantayetiri, ari cameetsa aisati yoametantiro irineane Tasorentsi. Irompa terica oncameetsateji yantayetiri, te oncameetsateji aisati yoametanti.
					</seg>
					<seg id="b.MAT.7.21" type="verse">
						Pashini aisati icantiriri Jesoshi: --Ainiro inaveta oshequi cantashitanari: &quot;Aviro novincatsarite, oshequi nopincatsatimpi&quot;. Iro cantaincha eiro ijajeititsi iriori anta nompincatsaritenta. Irinti jatasanotatsineri anta inquitequi maaroni yora antasanotiniriri Apa icoacaajeitaqueriri.
					</seg>
					<seg id="b.MAT.7.22" type="verse">
						Ariorica nompincatsaritasanotanaque nampatojeiteri maaroni atiri noncantacoventajeitanteariri. Intime oshequi cantashitenaneri: &quot;Novincatsarite, oshequi noquenquetsatacotaquempi. Nocantaqueri neiriri camaari: 'Paventeari Jesoshi pavisacotantajeari'. Aisati nocantaqueri noshaninca: 'Irio Jesoshi matacaanarori notasoncantayeti'&quot;.
					</seg>
					<seg id="b.MAT.7.23" type="verse">
						Iro cantaincha noncanteri narori: &quot;Te niotempiji, te noshanincatempiji. Tsame pijate arejiqui, oshequi pantayetiro caari cameetsatatsi&quot;.
					</seg>
					<seg id="b.MAT.7.24" type="verse">
						Pamene, ariorica pinquenqueshiretero maaroni nocantaquempiri, aisati ariorica pantenaro maaroni nocoacaaquempiri, ocameetsati. Ontime piotanteari, pinquempeteari vetsiquirori ivanco mapiqui.
					</seg>
					<seg id="b.MAT.7.25" type="verse">
						Opariaque incani, ooncanaca. Aisati otimi antearo tampea otatsincavetanacaro, iro cantaincha te aaveeroji. Iro caari aaveantaro, yovetsiquiro mapiqui, oquisotasanotaque.
					</seg>
					<seg id="b.MAT.7.26" type="verse">
						Aisati oquempetaca avirori, eirorica piquenqueshiretiro maaroni nocantaquempiri, aisati eirorica pantanaro maaroni nocoacaavetimpiri, te oncameetsateji. Eiro otimitsi piotanteari. Pinquempeteari vetsiquirori ivanco anta impanequiqui.
					</seg>
					<seg id="b.MAT.7.27" type="verse">
						Opariaque incani, ooncanaca. Aisati otimi antearo tampea, otatsincanaquero. Ojaraaquero, jaran; otsoncanaquero, aanaquero, poyere. Tempa yatsipetashitacaro yora vetsicavetarori. Eiro patsipetashitarotsi avirorijei piquemajeitaquena, irointi pantasanotero nocoacaajeitaquempiri.
					</seg>
					<seg id="b.MAT.7.28" type="verse">
						Irootaque icantajeitaqueriri apatotimentajeitariri anta toncaariqui, ari yoajeitanaqueri cavaco maaroni. Icantajeiti:
					</seg>
					<seg id="b.MAT.7.29" type="verse">
						--Oshequi ioti irinti, oshequi ipincatsariti, cameetsa yoamejeitaquee; te inquempeteariji yora oametantavetarori Sanquenarentsi.
					</seg>
				</div>
				<div id="b.MAT.8" type="chapter">
					<seg id="b.MAT.8.1" type="verse">
						Ari iquenquetsatacanti Jesoshi anta toncaariqui, impoiji yoirincapaaja, yoijajeitaqueri oshequi atiri.
					</seg>
					<seg id="b.MAT.8.2" type="verse">
						Ari ijatashitaqueri aparoni shirampari patsaatsiri, itonquiotavacari, icantavaqueri: --Novincatsarite, pincoaquerica poavisacotajena, niotaque aitaque pimatajenaro.
					</seg>
					<seg id="b.MAT.8.3" type="verse">
						Ari yacotanaque, ipamitaqueri, icantiri: --Aitaque nocoaque. Aitaque pavisacotanaje meeca. Irosati yavisacotantanaja.
					</seg>
					<seg id="b.MAT.8.4" type="verse">
						Ari icantaqueri Jesoshi: --Eiroya picamantitsi, irointiquea pantero icantiniri peerani Moishishi: pijatashiteri saserote, pincamanteri irinti: &quot;Nopatsaaveitani, iro cantaincha pamenajenate, avisacotajana: te aneajeroji meeca novatsaaro&quot;. Ari iramenavaquempi, impoiji iroyeri pivira, intayeneri Tasorentsi, iriojeitanteari ashanincapee pavisacotaji. Ari ijatanaque.
					</seg>
					<seg id="b.MAT.8.5" type="verse">
						Ari yovaanaja Jesoshi, aisati yora oijajeitiriri, impoiji yareejeitapaaca Caperenaoqui. Itonquiotavacari aparoni capitano, yora ivincatsarite oshequi soraro. Caari ini jorio yora capitano.
					</seg>
					<seg id="b.MAT.8.6" type="verse">
						Icantavaqueri: --Novincatsarite, ainiro nonampire anta novancoqui, te irimatajeaji irishevatajea, aisati oshequi icatsitaque. Catsiqueti oanaqueri. Nocoaque poavisacoteri.
					</seg>
					<seg id="b.MAT.8.7" type="verse">
						Ari yacanaqueri: --Aitaque nojataque noavisacotajeri.
					</seg>
					<seg id="b.MAT.8.8" type="verse">
						Iro cantaincha icantiri: --Oshequi nopincatsataquempi: te noncameetsateji, eiro pintsipatapaanatsi anta novancoqui. Ariorica pincante iravisacotanaje, niotaque ari iravisacotanaje: patsipetarocari pijate novancoqui. Oshequi pipincatsariti.
					</seg>
					<seg id="b.MAT.8.9" type="verse">
						Timatsi peranatanari, aisati itimi soraro noperanajeitacari narori. Ariorica noncanteri soraro: &quot;Pijate&quot;, ari irijataque. Ariorica noncanteri itsipa: &quot;Pimpoque&quot;, ari impoque. Ariorica noncanteri nonampire: &quot;Jeroca panteri&quot;, ari irimataquero. Aisati onquempetaquea avirori, aitaque omoncarataquea paitarica pincanteri.
					</seg>
					<seg id="b.MAT.8.10" type="verse">
						Ari yoanaqueri Jesoshi cavaco, icantajeitiri oijajeitiriri: --Queario oca noncamantempiri: oshequi catsini iquemisantasanotaque yoca, yanaacojeitaqueri maaroni jorio iquemisanti.
					</seg>
					<seg id="b.MAT.8.11" type="verse">
						Coajica anta ipincatsaritinta Tasorentsi intime oshequi itsipapee atiri poneayetachaneri otsipapeequi quipatsi. Incarajeiteri Avarama, Isaca, Jacovo, maaroni.
					</seg>
					<seg id="b.MAT.8.12" type="verse">
						Iro cantaincha eiro itimitsi oshequi jorio anta. Icoacaavetacari Tasorentsi intsipajeitearime anta ipincatsaritinta, iro cantaincha oshequi itseencajeitaqueri, irootaque intiancajeitanteariri anta otsitenitasanotinta. Oshequi anta iroashinoncaajeitea, oshequi inquematsicatearo.
					</seg>
					<seg id="b.MAT.8.13" type="verse">
						Ari icantiri yora capitano: --Meeca pijataje pivancoqui. Piquemisanti, irootaque iravisacotantajeari pinampire. Irosati yavisacotantanaja inampire.
					</seg>
					<seg id="b.MAT.8.14" type="verse">
						Ari ijatanaque Jesoshi ivancoqui Petero. Ineapaaquero irairo, ojoquiitaca, aaquero catsiirentsi.
					</seg>
					<seg id="b.MAT.8.15" type="verse">
						Ipamitapairo acoqui, irosati avisacotantaja. Otinaanaja, irosati opantavacariri iroapeempari.
					</seg>
					<seg id="b.MAT.8.16" type="verse">
						Ari ishaavijiitanaque catsirincaiteri, irosati yamantajeitapaacari oshequi neiriri camaari. Ari iquenquetsatacaavaqueri, irosati yavisacojeitantajari. Aisati yoavisacojeitaqueri oshequi joquiijeitachari.
					</seg>
					<seg id="b.MAT.8.17" type="verse">
						Aitaque itsataaquero Jesoshi maaroni iquenquetsatacotiniri peerani Isayashini: &quot;Coajica iroavisacojeiteri Quirishito oshequi mantsiayetatsiri, oshequi incavintsaajeiteri&quot;.
					</seg>
					<seg id="b.MAT.8.18" type="verse">
						Ari ineajeitavaqueri Jesoshi oshequi catsini apatotimentajeitacariri, irosati icantantariri iroamerepee: --Tsame ajajeite intatiquero incajare.
					</seg>
					<seg id="b.MAT.8.19" type="verse">
						Ari icantiri oametantirori Sanquenarentsi: --Oametanari, jaocarica pijateri, nocoaque noijatanaquempi.
					</seg>
					<seg id="b.MAT.8.20" type="verse">
						Yacanaqueri: --Yorari parari ainiro imoro imaantari, aisati yora tsimeripee ainiro yaatantari imaantari. Noponeaca narori anta inquitequi, natiritapaaque, iro cantaincha te aneroji novanco nainti nomaanteari. Patsipetashitacari poijatanaquena, pashinoncaacari.
					</seg>
					<seg id="b.MAT.8.21" type="verse">
						Icantiri pashini iroamere: --Novincatsarite, nocoavetaca noijatempime, iro cantaincha incamaquetsita apa: impoijiquea quiso noanaquempi.
					</seg>
					<seg id="b.MAT.8.22" type="verse">
						Iro cantaincha icantaqueri: --Poijatenata, impoiji ariorica incame piri, ainiro tijerineri itseencaririnte: yora caari iotiri Tasorentsi.
					</seg>
					<seg id="b.MAT.8.23" type="verse">
						Ari itetanaca Jesoshi pitotsiqui, icarajeitaqueri iroamerepee.
					</seg>
					<seg id="b.MAT.8.24" type="verse">
						Ari imaanaque Jesoshi. Nianquijaqui omapocashijeitacari iroamerepee antearo tampea, otejatapaaca omotoncane.
					</seg>
					<seg id="b.MAT.8.25" type="verse">
						Ari ijatashitaqueri, yoisaaquireaqueri, icantaqueri: --Novincatsarite, jentsinocanti ampiinquenive: poavisacojeitena, aisati poavisacotajea avirori.
					</seg>
					<seg id="b.MAT.8.26" type="verse">
						Ari itinaanaca, yacanaqueri: --¿Paita pitsaroantacari? ¿Paita caari piquenqueshiretasanotantana? Impoiji ipeajiro tampea, aisati ipeajiro omotoncane. Opeasanotanaja tampea, opeasanotaja omotoncane.
					</seg>
					<seg id="b.MAT.8.27" type="verse">
						Ari yoajeitanaqueri cavaco, icantavacaanaca: --¿Jaoca icantari yoca? Pineaquero ipeajiro tampea, aisati ipeajiro omotoncane, maa.
					</seg>
					<seg id="b.MAT.8.28" type="verse">
						Ari yareejeitanaca intatiquero, yaatacotapaaque. Opajita nampitsi Carara. Ari iponeaca tijaariqui apite neiriri camaari, itonquiotavacari Jesoshi. Yora camaari, oshequi iquisacaacari neiriri, irootaque itsaroacaajeitantacariri ishaninca, te inquenantajearo tijaariqui.
					</seg>
					<seg id="b.MAT.8.29" type="verse">
						Icantavaqueri camaari: --¿Aviro? Niotaquempi, aviro Itomi Tasorentsi. ¿Paita pipocashitantanari? ¿Irompa pipocashitantanari meeca poashinoncayena? Tequera omoncarateaji nonquematsicatantearori anta ishaaviji.
					</seg>
					<seg id="b.MAT.8.30" type="verse">
						Ari itimi anta oshequi chancho, yoajeitanta.
					</seg>
					<seg id="b.MAT.8.31" type="verse">
						Icantiri camaari: --Ariorica poavisacoteri neanarica, pintianquena anta chanchoqui, nonijapeempari iriori.
					</seg>
					<seg id="b.MAT.8.32" type="verse">
						Ari icantiri: --Pijate, pinijapeempari iriori. Ari ijatanaque, ineavaqueri iriori chancho, irosati ishiajeitantanaca imperitaqui, ipiincajeitanaque incajarequi, tsapo, tsapo, tsapo, tsapo. Itsitiajeitanaque, pomiririri, poyere.
					</seg>
					<seg id="b.MAT.8.33" type="verse">
						Ari ineavaqueri shentajeivetariri, ishiajeitanaca. Ijatanaque nampitsiqui, icamantapaaqueri ishaninca maaroni oca ineaqueri.
					</seg>
					<seg id="b.MAT.8.34" type="verse">
						Ari ijatashijeitaqueri maaroni savicajeitatsiri, icantapaaqueri Jesoshi: --Tsame pijataje: eiro pipocajitsi aca nonampiqui.
					</seg>
				</div>
				<div id="b.MAT.9" type="chapter">
					<seg id="b.MAT.9.1" type="verse">
						Ari itetanaja aisati Jesoshi pitotsiqui, icarajeitiri iroamerepee. Ipiajeitanaja inampisanoriqui.
					</seg>
					<seg id="b.MAT.9.2" type="verse">
						Ari yameetaqueneri caari shevatacha, yamacotaqueri shitashintsiqui. Iotaque Jesoshi oshequi iquemisantaque, irootaque icantantavacariri: --Piveshireanaquea, noshaninca, meeca noavisacotempi; eiro noquishimentimpirotsi caari cameetsatatsi pantayetiri.
					</seg>
					<seg id="b.MAT.9.3" type="verse">
						Ari iquemajeitaqueri oametantirori Sanquenarentsi, icantavacaajeitanaca: --Ijitasorentsitacateemi Jesoshi.
					</seg>
					<seg id="b.MAT.9.4" type="verse">
						Ari iotaque iriori iquenqueshirejeitiri, icantajeitiri: --¿Paita piquisashirejeitantanari? ¿Paita pitseencajeitantanari?
					</seg>
					<seg id="b.MAT.9.5" type="verse">
						Ariorica noncantaqueri yoca: &quot;Meeca noavisacotempi, paniitanaje&quot;, tempa ari pamenajeitavaqueri, sorerere. Eirorica nomatirotsi, ari pishirontimentena. Iro cantaincha pijitashijeitaca nocantashitari: &quot;Noavisacotempi, eiro noquishimentimpirotsi caari cameetsatatsi pantayetaqueri&quot;.
					</seg>
					<seg id="b.MAT.9.6" type="verse">
						Nocoaque piojeite te noncantashiteaji. Noponeaca narori inquitequi, natiritapaaque. Icantaquena Apa: &quot;Poavisacotenari antirori caari cameetsatatsi, impoiji eiro aquishimentajiritsi aisati yantayetiri&quot;. Nocoaque piojeite ainiro notasorenca. Ari icantiri caari shevatacha: --Pincatianaje, paanajero pishitashi, pijataje pivancoqui.
					</seg>
					<seg id="b.MAT.9.7" type="verse">
						Ari icatianaja, cati; ijatanaji ivancoqui.
					</seg>
					<seg id="b.MAT.9.8" type="verse">
						Ineajeitavaqueri maaroni apatojeitainchari, yamenajeitavaqueri sorerere. Itsaroajeitanaque, aisati icantajeiti: --Tempa icameetsati Tasorentsi, imatacaaqueri yoca yoavisacotajiri mantsiaripee.
					</seg>
					<seg id="b.MAT.9.9" type="verse">
						Ari yovaanaja Jesoshi anta nosaviquinta narori. Ineapaaquena naitayetiri noshaninca iirequite nompanteariri oromasati. Icantapaaquena: --Tsame, poijatanaquena avirori. Ari nocatianaca, noijatanaqueri.
					</seg>
					<seg id="b.MAT.9.10" type="verse">
						Impoiji naanaqueri anta novancoqui, noacaapaacari. Ari nocajemiri Jesoshi, itsipa iroamerepee, yora notsipajeitari napatojeitiniri oromasati iirequite, itsipapee caari quemisantatsi, maaroni. Ari noajeitaca.
					</seg>
					<seg id="b.MAT.9.11" type="verse">
						Ari ipocashitaquena yora variseopee, icajemiri itsipapee iroamere Jesoshi, isampijeitiri: --¿Paita yantiri yora oamejeitimpiri? Jeri yoacaajeitacari apatotiniriri oromasati quirequi, aisati icarajeitiri caari cameetsajeitatsi. Te oncameetsateji.
					</seg>
					<seg id="b.MAT.9.12" type="verse">
						Ari iquemaque iroamere, impoiji ijatashitaqueri Jesoshi, icamantapaaqueri; impoiji icantanaque iriori: --Yora caari mantsiatatsi te incoyeji iravintea, irintiquea mantsiayetatsiri coatsiri iravintea.
					</seg>
					<seg id="b.MAT.9.13" type="verse">
						Tsame pijajeite pinquenqueshirejeitero icantiri Tasorentsi: &quot;Te noncoyeji poapinitenari pivira, pintaapinitenari; irointiquea nocoasanotaque pincavintsaajeiteri pishaninca&quot;. Te iro nompocantea nonquemisantacaajeiteri cameetsayetatsiri, irintiquea caari cameetsajeitatsi. Irootaque icantiriri Jesoshi variseopee.
					</seg>
					<seg id="b.MAT.9.14" type="verse">
						Impoiji ipocaarantaque iroamerepee Joa, isampitapaaqueri Jesoshi: --Pamene, notitapinita noquenqueshiretantariri Tasorentsi, aisati iquempetaca yora variseopee; irintiquea poamerepee avirori, te intitimateaji. ¿Paitaquea?
					</seg>
					<seg id="b.MAT.9.15" type="verse">
						Ari yacanaqueri: --Piojeitaque yamejeitari yora iroaquera aatsi ijina: icajemajeitaqueri ishaninca, yoacaajeitacari, iveshireimentajeitacari iriori. ¿Paita iroashiretacanteariri icajemacantiri? Iro cantaincha, ariorica irijatanaque arejiqui, impoijiquea iroashirejeitanaquea, intijeitanaquea. Aisati narori, coajica nojataje, impoijiquea iroashirejeitanaquea, intijeitanaquea noamerepee.
					</seg>
					<seg id="b.MAT.9.16" type="verse">
						Aisati, otimirica piitsaare iroaquerari, te pintsereeroji pimpataquero peesatotaintsiri pimaatsara. Ariorica poavitajero, eiro omoncaratavacaatsi. Aisati ariorica pinquivajero oshirincamaotanaque iroaquerari, antsivianaquea peesatotaintsiri, ontsereanaque.
					</seg>
					<seg id="b.MAT.9.17" type="verse">
						Tempa apeantantaro iroaquerajari pearentsi imeshinaqui iroaquerari, impoiji antsitacotaquero eiro aparajatanta. Ariorica oshimoretanaque, aravoncanaque, ontapiaqueri imeshina. Iroaquerarica ini, eiro ipesacotitsi, aisati eiro aparajatatsi: tempa iroaquera ini. Irooricame ampeantantajearome pearentsi iroaquerajari peesatitatsiri imeshina, tempa ari iraravoncanaqueme, intoncanaqueme, ton. Aitaque intsereanaqueme, aisati amparajatanaqueame iroaquerajari, chararara. Iroaquera oni oca noamejeitimpiri, te oncameetsateji onconoyearo peeraniniri poamejeitiriri avirori. Irootaque icantaqueriri Jesoshi.
					</seg>
					<seg id="b.MAT.9.18" type="verse">
						Irosati ipocashitantacari pincatsaritatsiri, itiyeroashitapaacari Jesoshi, ipincatsatapaaqueri; icantapaaqueri: --Camaque nishintio, iro cantaincha nocoaque pijate novancoqui pimpamitapeero aneantajeari.
					</seg>
					<seg id="b.MAT.9.19" type="verse">
						Ari yoijatanaqueri Jesoshi, nocarajeitanaqueri narori, maaroni iroamerepee.
					</seg>
					<seg id="b.MAT.9.20" type="verse">
						Ari anta nianqui avotsi oneavaquena tsinane, ocarataque 12 osarintsi ashinoncaaca: ocantani irajataquenive. Oquenqueshiretaca: &quot;Ariorica nantitaqueri iitsaare Jesoshi, ari navisacotanaje&quot;. Ari oquenapaaque itapiiqui, antitaqueri ovarashiqui iitsaare.
					</seg>
					<seg id="b.MAT.9.22" type="verse">
						Ari ipitsocanaca, ineaquero, icantaquero: --Piveshireanaquea, noshaninca, piquemisantaque, irootaque pavisacotantajari. Ari avisacotaji.
					</seg>
					<seg id="b.MAT.9.23" type="verse">
						Ari novaajeitanaja, nareejeitapaaca ivancoqui pincatsari, noneapaaqueri shiovitacoventirori camaintsiri, aisati oshequi ashaninca, icajemajeitanaque.
					</seg>
					<seg id="b.MAT.9.24" type="verse">
						Ari icantajeitiri Jesoshi: --Pijajeitanaque. Te oncameji oca piraacojeitiri, irointi omai. Ari ishirontimentajeitacari, iji, iji, iji.
					</seg>
					<seg id="b.MAT.9.25" type="verse">
						Ari isoquijajeitanaque, irosati iqueantapaaca Jesoshi. Yajiricavacotapaaquero, irosati otinaantanaja.
					</seg>
					<seg id="b.MAT.9.26" type="verse">
						Irosati iquenquetsatacojeitantacari maaroni savicajeitatsiri.
					</seg>
					<seg id="b.MAT.9.27" type="verse">
						Ari novaajeitanaja aisati, itimi anta apite caari amenatsi. Yoijatanaqueri Jesoshi, icantajeitiri: --Tempa aviro ishanincani Iravirini. Pincavintsaajena.
					</seg>
					<seg id="b.MAT.9.28" type="verse">
						Ari noqueajeitapaaque pancotsiqui, aisati iriori yora caari amenatsi. Ipocashijeitaqueri Jesoshi, impoiji icantavaqueri: --¿Paamaacampa ari nomatero namenacaajeitajempi? Icantiri: --Je, novincatsarite; nioti ari pimatajena.
					</seg>
					<seg id="b.MAT.9.29" type="verse">
						Irosati ipamijaquitantacari, icantaqueri: --Pishiretaquena, irootaque noavisacotantempiri.
					</seg>
					<seg id="b.MAT.9.30" type="verse">
						Irosati yamenajeitantanaja, iro cantaincha icantasanotaqueri: --Eiroyea picamantiritsi itsipapee: &quot;Yamenacaajana Jesoshi&quot;.
					</seg>
					<seg id="b.MAT.9.31" type="verse">
						Iro cantaincha ijajeitanaque, icamantajeitaqueri maaroni ineajeitaqueri: --Yamenacaajana Avincatsarite.
					</seg>
					<seg id="b.MAT.9.32" type="verse">
						Ari impoiji, jeri ipocapaaque neiriri camaari, te irimateroji irineanate.
					</seg>
					<seg id="b.MAT.9.33" type="verse">
						Ari itianquiri Jesoshi yora masontitacaaveitariniri, ineanatacaajiri. Ari yoajeitanaqueri cavaco maaroni amenajeitaqueriri, icantajeiti: --Peerani, te aneapiniteriji quempetearine yoca.
					</seg>
					<seg id="b.MAT.9.34" type="verse">
						Iro cantaincha icantanirojeiti yora variseo: --Yamitacotiri ivincatsarite camaari, irootaque imatantacariri iamaaririnte itianquiri.
					</seg>
					<seg id="b.MAT.9.35" type="verse">
						Ari oshequi iquenaquenayetanaque Jesoshi maaroni nampitsipeequi, yoametapinijeitiri noshaninca anta yapatotapinijeitanta. Iquenquetsatacotapinitiri Tasorentsi, jaoca icanta ipincatsariventanti. Yoavisacojeitiri maaroni: tecatsi ompomerentsitimoteari, imataquero maaroni mantsiarentsipee.
					</seg>
					<seg id="b.MAT.9.36" type="verse">
						Ari ineaqueri oshequi catsini atiri yapatotimentajeitacari, oshequi icavintsaajeitaqueri. Icanti: --Oshequi yashinoncaajeitaca, tecatsi intacotearine. Iquempejeivetacari ovisha yora caari ishenteeti.
					</seg>
					<seg id="b.MAT.9.37" type="verse">
						Impoiji icantajeitana: --Oquempetaca otimi oshequi oitsoqui panquirentsi, iro cantaincha te intimeji oshequi aviiteroneri.
					</seg>
					<seg id="b.MAT.9.38" type="verse">
						Pincantajeiteri Pivincatsarite intiancajeitanteariri oshequi quenquetsatacaajeiterineri ashaninca, quemisantacaajeiterineri.
					</seg>
				</div>
				<div id="b.MAT.10" type="chapter">
					<seg id="b.MAT.10.1" type="verse">
						Ari icajemajeitaquena Jesoshi, maaroni itsipapee iroamerepee, nocarajeiti 12. Imatacaajeitaquena noavisacojeitaqueri neiriri camaari, nojocacoventajeitaqueri iamaarite. Aisati imatacaaquena noavisacojeitaqueri maaroni mantsiayetatsiri.
					</seg>
					<seg id="b.MAT.10.2" type="verse">
						Ari itiancajeitaquena nomayetero imatacaajeitaquenari. Ari nocarajeitiri Shimo, irosati ivajiro aisati Petero; jeri Antirishi, irirenti Petero; Santiaco, yora itomi Severeo; Joa, yora irirenti Santiaco;
					</seg>
					<seg id="b.MAT.10.3" type="verse">
						Jeripi; Varitorome; Tomashi; aisati narori: narotaque apatoveitanariniri oromasati iirequite; Santiaco itomi Arejeo; Tareo;
					</seg>
					<seg id="b.MAT.10.4" type="verse">
						Shimo, icantiri aisati Sheraroro; jeri aisati yora Jorashi Ishicariote, yora aacaanterineri coajicani Jesoshi.
					</seg>
					<seg id="b.MAT.10.5" type="verse">
						Ari itiancajeitaquena Jesoshi, icantavaquena: --Eiro pijatashitiritsi yora itsipapee atiri, aisati eiro pijatitsi anta itiminta samariasati.
					</seg>
					<seg id="b.MAT.10.6" type="verse">
						Irintiquea pijatashijeite maaroni ajorioririnte. Noshiacantajeitaqueri ovisha yora caari ishenteeti.
					</seg>
					<seg id="b.MAT.10.7" type="verse">
						Jaocarica pinquenayetanaqueri, pinquenquetsatacaajeiteri atiripee. Pincamantajeiteri: &quot;Irotaintsi impincatsariventajeitee Tasorentsi&quot;.
					</seg>
					<seg id="b.MAT.10.8" type="verse">
						Poavisacojeiteri mantsiaripee, pointinaajeitajeri camayetatsiri, poavisacojeiteri patsaayetatsiri aisati neayetiriri camaari. Oshequi nocavintsaajeitaquempi, iro cantaincha tecatsi noncoacojeitempi. Meeca pincavintsaajeiteri itsipapee, iro cantaincha tecatsi pincoacojeiteri avirori.
					</seg>
					<seg id="b.MAT.10.9" type="verse">
						Eiro paanaqueritsi piirequite,
					</seg>
					<seg id="b.MAT.10.10" type="verse">
						pitsarate, otsipa piitsaare, pisapatote, piotiquiro, tecatsi catsini. Tempa ocameetsati incavintsaajeitempi maaroni yora pincavintsaajeiteri avirori: ocameetsati impashijeitempi maaroni coiteimojeitaquempiri.
					</seg>
					<seg id="b.MAT.10.11" type="verse">
						Ariorica pareetea nampitsiqui, pincoapeeri quemisantasanotatsiri; pisaviquimoteri iriori irosati povaantanajeari otsipapeequi nampitsi.
					</seg>
					<seg id="b.MAT.10.12" type="verse">
						Ariorica pareetapaaquea, pineacameetsajeitapeeri savicajeitatsiri.
					</seg>
					<seg id="b.MAT.10.13" type="verse">
						Ariorica irineacameetsajeitavaquempi iriori, pincanteri Tasorentsi incavintsaasanoteri. Iro cantaincha terica irineacameetsatempi, eiro picantiritsi incavintsayeri.
					</seg>
					<seg id="b.MAT.10.14" type="verse">
						Eirorica ineacameetsatavaquempi, aisati eirorica iquemisantavaquempi, ari povaanajea. Pincantanaqueri: &quot;Te pinquemisantavaquena, ari coajica iroasanquejeitempi Tasorentsi&quot;.
					</seg>
					<seg id="b.MAT.10.15" type="verse">
						Queariotaque oca noncantempiri: coajica, ariorica incantacoventajeiteri Tasorentsi maaroni atiri, iroasanquetaajeiteri maaroni soromasatini aisati maaroni comorasatini. Iro cantaincha iroasanquetaasanojeiteri catsini maaroni caari neacameetsajeitempine, oshequi irashinoncaajeitanaquea.
					</seg>
					<seg id="b.MAT.10.16" type="verse">
						Meeca nontiancajeitempi, iro cantaincha oquempetaca notianquiri ovisha anta itiminta covencari: oshequi iroashinoncaajeitempi tseencantatsiri. Pinquenqueshirejeitanaquea, eiro catsini poashinoncairitsi pishaninca. Irootaque icantajeitavaquenari Jesoshi.
					</seg>
					<seg id="b.MAT.10.17" type="verse">
						Aisati icantajeitaquena Jesoshi: --Queariompia, yoashinoncaimpicari ashaninca. Iraajeitanaquempi anta yoametavacaajeitanta pincatsaripee iroasanquetaacantantempiri. Aisati iraajeitanaquempi ashanincapee anta yapatojeitantari, impasanatapinitempi.
					</seg>
					<seg id="b.MAT.10.18" type="verse">
						Iriojeitempirica piquemisantajeitaquena, iraanajempi anta itiminta ivincatsaritepee itsipapee ashaninca, impoiji pinquenquetsatacaajeiteri iriojeitantenari itsipapee ashaninca.
					</seg>
					<seg id="b.MAT.10.19" type="verse">
						Ariorica iraajeitanaquempi, eiro piquenqueshireatsi, eiro picantitsi: &quot;¿Paitampa noncanteriri?&quot; Narotsitaquea nainti oamejeitempineri paitarica pincanteriri.
					</seg>
					<seg id="b.MAT.10.20" type="verse">
						Eiro piotashitatsi avirori pinquenquetsatacayeri, irointi Ishire Tasorentsi oametasanotempineri pinquenquetsatacayeri.
					</seg>
					<seg id="b.MAT.10.21" type="verse">
						Coajica oshequi inquisavacaimentajeitaquena atiripee. Aparo iroacanteri irirenti, pashini iroacanteri itomi, aisati itsipapee iroacantayeteri ashiyetariri.
					</seg>
					<seg id="b.MAT.10.22" type="verse">
						Piquemisantajeitaquena, irootaque inquisajeitantempiri pishanincapee, iro cantaincha eiro poipacairotsi piquemisanti. Ariorica pincanteani pinquemisantena, noavisacojeitempi, cameetsa pisaviquimojeitena anta inquitequi.
					</seg>
					<seg id="b.MAT.10.23" type="verse">
						Ariorica inquisajeitempi savicajeitatsiri aparoni nampitsiqui, ari pishianaque, povaanajea otsipaqui nampitsi. Queario oca noncamantempiri: eirotsitarica pitsoteiro maaroni nampitsi isavicantari ajorioririntepee, aisati nompiapaaje narori. Tempa noponeaca narori inquitequi, natiritapaaque.
					</seg>
					<seg id="b.MAT.10.24" type="verse">
						Ariorica irimoncaraveteari iroamere oametiriri iriote, iro cantaincha eiro yanaacotiritsi. Aisati ariorica irimoncaraveteari nampirentsi yora nampitariri ipincatsariti, iro cantaincha eiro yanaacotiritsi. Ari meeca oshequi iquisajeitaquena ashaninca, ijitashijeitaquena naro ivincatsarite camaari. Piquemisantajeitaquena, tempa irootaque inquisajeitantempiri avirori,
					</seg>
					<seg id="b.MAT.10.26" type="verse">
						iro cantaincha, eiro pitsaroacaajeitaritsi. Meeca te iriojeiteji maaroni nopincatsaritaque, iro cantaincha coajica iriotasanojeitanaque maaroni; irineajeitaquena nompincatsaritasanotanaque, aisati pincarajeitena avirori.
					</seg>
					<seg id="b.MAT.10.27" type="verse">
						Meeca apaniro nocamantajeitaquempi, te iriojeiteji yora tseencantatsiri, iro cantaincha coajica niotacaajeiteri. Meeca nomanavetacaro, iro cantaincha coajica noncamantasanojeiteri maaroni.
					</seg>
					<seg id="b.MAT.10.28" type="verse">
						Irimajeivetearo iriori iroajeitaquempi, iro cantaincha eiro pitsaroacaaritsi: tecatsi incantempi intianquempi Sharincaveniqui. Irinti pimpincatsatasanoteri Tasorentsi: incoaquerica iriori irimatajero iroajempi aisati intianquempi Sharincaveniqui.
					</seg>
					<seg id="b.MAT.10.29" type="verse">
						Pamene, te impinateaji tsimeripee, iro cantaincha terica incoacayeri Apa incame, eiro icamitsi aparoni, catsini.
					</seg>
					<seg id="b.MAT.10.30" type="verse">
						Iotiro jaoca ocaratiri piishi, iotasanotimpi catsini.
					</seg>
					<seg id="b.MAT.10.31" type="verse">
						Pineaquero, oshequi panaacojeitiri tsimeripee, oshequi iquenqueshiretaquempi. Meeca eiro pitsaroitsi.
					</seg>
					<seg id="b.MAT.10.32" type="verse">
						Ariorica pincanteri ashaninca: &quot;Nopincatsataqueri Jesoshi&quot;, aitaque anta inquitequi noncanteri Apa: &quot;Ipincatsataquena iriori, noshanincatacari&quot;.
					</seg>
					<seg id="b.MAT.10.33" type="verse">
						Iro cantaincha pincanteririca ashaninca: &quot;Te nompincatsateriji Jesoshi&quot;, ari anta inquitequi noncanteri Apa: &quot;Te impincatsatenaji yora, te nioteriji narori&quot;.
					</seg>
					<seg id="b.MAT.10.34" type="verse">
						Aisati icantana Jesoshi: --Eiro pijitashitanatsi nopoqui iraacameetsatavacaajeitanteari maaroni savicajeitatsiri. Te iro nompocantea iraacameetsatavacaajeitanteari, irointi inquisavacaajeitanteari.
					</seg>
					<seg id="b.MAT.10.35" type="verse">
						Irointi nopocanta inquisanteariri shirampari iriri, onquisantearori tsinane iniro, onquisantearori tsinane airo,
					</seg>
					<seg id="b.MAT.10.36" type="verse">
						inquisanteariri shirampari ishanincasanori.
					</seg>
					<seg id="b.MAT.10.37" type="verse">
						Tempa ocameetsati pinintajeiteri piri aisati piniro, iro cantaincha ocameetsatasanoti pinintasanojeitena narori. Eirorica pinintasanotanatsi narori, eiro noneacameetsatimpitsi avirori. Aisati, ocameetsati pinintajeiteri pitomi aisati pishinto, iro cantaincha ocameetsatasanoti pinintasanotena narori. Eirorica pinintasanotanatsi narori, eiro noneacameetsatimpitsi avirori.
					</seg>
					<seg id="b.MAT.10.38" type="verse">
						Nocoaque pinquearioventenaro maaroni nocoacaaquempiri. Ariorica inquishimenteetempiro, iro cantaincha nocoaque pimpomerentsiventenaro. Eirorica pipomerentsiventanarotsi, eiro noneacameetsatimpitsi narori.
					</seg>
					<seg id="b.MAT.10.39" type="verse">
						Ariorica pincavintsaasanotajea avisati meeca, pashinoncaasanotanaquea coajica. Iro cantaincha pinquemisantasanotenarica meeca, ariorica iroashinoncaajeivetempi pishaninca, iro cantaincha eiro patsipetarotsi: coajica paneajeitanaje anta ocameetsaitetasanotinta catsini.
					</seg>
					<seg id="b.MAT.10.40" type="verse">
						Maaroni aacameetsajeitempineri, yaacameetsajeitaquena narori. Aisati maaroni aacameetsajeitanari, yaacameetsajeitaqueri Apa iriori: yora tiancaquenari.
					</seg>
					<seg id="b.MAT.10.41" type="verse">
						Ariorica irioyeetempi aviro quenquetsatacotiriri Tasorentsi, irootaque iraacameetsatantempiri, ari pimoncaratavacaajeitea impinajeitempi Tasorentsi: avirori, aisati yora aacameetsajeitempineri. Aisati oquempetaca, irioyeetempirica picameetsati avirori, irootaque iraacameetsatantempiri, ari pimoncaratavacaajeitea impinajeitempi Tasorentsi.
					</seg>
					<seg id="b.MAT.10.42" type="verse">
						Ariorica irioyeetempi piquemisantana, irootaque impacotantempirori pireri, iriotero Tasorentsi, impinatasanoteri yora cavintsaimpiri. Irootaque icantajeitanari Jesoshi.
					</seg>
				</div>
				<div id="b.MAT.11" type="chapter">
					<seg id="b.MAT.11.1" type="verse">
						Ari ivecarataquero yoamejeitaquena Jesoshi, yovaanaja anta otsipapeequi nampitsipee, yoamejeitaqueri savicajeitatsiri, iquenquetsatacaajeitaqueri. Noijatanajiri narori, aisati nocarajeitaqueri itsipapee iroamerepee, nocarajeiti 12.
					</seg>
					<seg id="b.MAT.11.2" type="verse">
						Chapinqui yoiminqueetaqueri Joa, yora vaotisatantatsiri. Meeca ari inaqueri caravosoqui, iro cantaincha iquemacotaqueri yantayetaqueri Quirishito, irosati itiancantacariri iroamerepee iriori:
					</seg>
					<seg id="b.MAT.11.3" type="verse">
						--Pijatashijeiteri Jesoshi, pisampitaiteri: &quot;¿Avirompa Quirishito naamaajeitari? Terica aviro, ari naamayea pashini&quot;.
					</seg>
					<seg id="b.MAT.11.4" type="verse">
						Ari yareejeitapaacari Jesoshi, isampitapairi. Ari yacavaqueri: --Pimpiajeitanaje, pincamantapeeri Joa maaroni piquemaquenari aisati maaroni pineacotaquenari.
					</seg>
					<seg id="b.MAT.11.5" type="verse">
						Namenacaajeitajiri caari amenajeivetacha, naniitacaajeitajiri caari shevajeivetacha, noavisacojeitaqueri maaroni patsaajeivetachari, noquemacaajeitajiri caari quemaveitachani, noitinaajiri aisati camavetainchari, niotacaajeitaqueri ashinoncaajeivetachari jaoca incanteari iravisacotantajeari.
					</seg>
					<seg id="b.MAT.11.6" type="verse">
						Inquimoshirejeitanaque maaroni caari tseencana. Irootaque pincamantapaaqueriri Joa.
					</seg>
					<seg id="b.MAT.11.7" type="verse">
						Ari ipiajeitanaja iroamerepee Joa, impoiji iquenquetsatacaajeitaqueri Jesoshi yora apatotimentajeitacariri: --Ari peerani pijatapinijeiti anta caaraiteriqui, piquemisantapinijeitiri Joa. ¿Paita pijatashijeitantariri? Tempa piojeitiri iotiri iriori Tasorentsi, irootaque pijatashitantariri.
					</seg>
					<seg id="b.MAT.11.8" type="verse">
						¿Pineaquerimpa iquitsaata cameetsa? Teve. Yora quitsaatarori iitsaare cameetsari isavicajeiti anta ivancoqui pincatsari.
					</seg>
					<seg id="b.MAT.11.9" type="verse">
						Tempa piojeitaqueri iriotaque quenquetsatirori irineane Tasorentsi. Queariotaque, iro cantaincha yanaacotasanotiri itsipapee quenquetsatacotiriri Tasorentsi.
					</seg>
					<seg id="b.MAT.11.10" type="verse">
						Iquenquetsatacotaquerini peerani Tasorentsi, icantitanani: &quot;Notiomi, nontianqueri coajica jivatempineri, inquenquetsatacaapaaqueri ishaninca, incanteri: 'Pinquenqueshirejeitea, paamaajeiteari Avincatsarite'&quot;.
					</seg>
					<seg id="b.MAT.11.11" type="verse">
						Meeca noncamantempi, queariotaque: tempa itimi oshequi catsini atiri, iro cantaincha yanaacojeitaqueri Joa, yora vaotisatantatsiri. Yanaacotasanojeitaqueri itsipapee, iotasanotaqueri Tasorentsi. Iro cantaincha maaroni neajeitaquerineri Tasorentsi impincatsaritapaaje, iranaacotasanoteri Joa, iriotasanojeitanaque irinti.
					</seg>
					<seg id="b.MAT.11.12" type="verse">
						Peerani iquenquetsatacaitaquempini Joa, meeca noquenquetsatacaajeitaquempi narori, piojeitantacariri Tasorentsi. Ari impincatsariventajeiteri maaroni coasanojeitatsiri iriojeiteri.
					</seg>
					<seg id="b.MAT.11.13" type="verse">
						Peerani maaroni yora camantantatsiniri iquenquetsatacotiri Quirishito, aisati iquempetani Moishishini. Aisati icantajeiti: &quot;Irotaintsirica impoque Quirishito, irijivatapaaqueri Iriashi&quot;. Impoiniji meeca ipocaque iriori Joa,
					</seg>
					<seg id="b.MAT.11.14" type="verse">
						ariorica noncantempi: iriotaque Joa iquenquetsatacotiri, ¿arimpa pijitaque namatavitaquempi?
					</seg>
					<seg id="b.MAT.11.15" type="verse">
						Otimirica piyempita piquemantari, pinquemaquena. Irootaque icantajeitiriri maaroni apatotimentajeitariri.
					</seg>
					<seg id="b.MAT.11.16" type="verse">
						Jero oca aisati icantajeitaqueriri Jesoshi: --Piquempejeitacari jananequipee, savicajeitatsiri saiteriqui, cantiriri itsipapee:
					</seg>
					<seg id="b.MAT.11.17" type="verse">
						&quot;Notamporovetaca, iro cantaincha te poijatanaquenaji; nosoncavetaca, iro cantaincha aisati te poijatanaquenaji. Nomaninquevetaca, te poijatanaquenaji&quot;.
					</seg>
					<seg id="b.MAT.11.18" type="verse">
						Pineaquero, picoajeiveta irantajeiterome pishaninca paitarica picoacaajeivetacariri. Pineavetari Joa, itivetaca aisati te irireroji cachojari, ari picantashijeitari: &quot;Oo, ineaqueri Joa camaari, ititantacari&quot;.
					</seg>
					<seg id="b.MAT.11.19" type="verse">
						Ari noponeaca narori inquitequi, natiritapaaque; te nontiveteaji nainti, aisati niriro cachojari nainti. Ari picantimajeitaquena: &quot;Jeri yonta oashenti, shinquinarinti. Ishanincatacari aitaqueeriri airequite aisati itsipapee caari cameetsayetatsi&quot;. Iro cantaincha ioti Tasorentsi, ocameetsataque maaroni icoacaaquenari; aisati maaroni quemisantanari, iojeitaque ocameetsataque icoacaaquenari Apa. Irootaque icantajeitaqueriri.
					</seg>
					<seg id="b.MAT.11.20" type="verse">
						Impoiji iquenquetsatacojeitaqueri Jesoshi yora neajeivetacariri itasoncanti, iro cantaincha itseencajeitaqueri. Icanti:
					</seg>
					<seg id="b.MAT.11.21" type="verse">
						--Irashinoncaajeitanaquea maaroni coraseisati, aisati vetsairasati. Oshequi ineajeivetaquena notasoncantayeti, iro cantaincha te inquenqueshireteaji, te inquemisanteji. Irineaquename notasoncantayeti yora tirosatini peerani, aisati yora shirosatini, inquenqueshirejeitanaqueame irinti, irojocajeitaquerome caari cameetsatatsi yantajeitiniri, inquemisantajeiteme.
					</seg>
					<seg id="b.MAT.11.22" type="verse">
						Coajica, ariorica incantacoventajeiteri Apa, iroashinoncaajeiteri yora tirosatini aisati yora shirosatini: oshequi te incameetsajeiteni. Iro cantaincha iroashinoncaasanojeitaqueri catsini yora coraseisati aisati vetsairasati: tempa ineacojeivetaquena notasoncantayeti, iro cantaincha te inquemisantenaji.
					</seg>
					<seg id="b.MAT.11.23" type="verse">
						Aisati iriori caperenaosati, ijitashijeiveta irijate inquitequi, iro cantaincha itseencantajeiti: irootaque irijajeitanteari iriori ishaaviji. Irineaquerome yora soromasatini maaroni ineajeitaqueri caperenaosati, inquenqueshirejeitanaqueame, eiro itsoncajeitirime peerani Tasorentsi, ontimeme meeca inampi.
					</seg>
					<seg id="b.MAT.11.24" type="verse">
						Coajica iroashinoncaajeitajeri aisati Tasorentsi soromasatini, iro cantaincha iroashinocaasanojeiteri catsini yora caperenaosati. Irootaque icantaqueriri Jesoshi.
					</seg>
					<seg id="b.MAT.11.25" type="verse">
						Impoiji iquenquetsatacairi Jesoshi Tasorentsi, icantiri: --Apa, aviro pincatsariventajeitiriri maaroni inquitesati aisati maaroni quipatsisati, oshequi nopasonquitimpi. Ainiro cantashitachari: &quot;Niotasanoti nainti&quot;, iro cantaincha pimanapitsajeitaqueri piotiri. Irintiquea piotacaajeitiri itsipapee, yora itseenqueetiri.
					</seg>
					<seg id="b.MAT.11.26" type="verse">
						Pineshinoncajeitaqueri irinti, picoacaajeitaqueri iriote.
					</seg>
					<seg id="b.MAT.11.27" type="verse">
						Irootaque icantaqueriri iriri, impoiji icantajeitaqueri ashaninca: --Irio Apa iotacaanari maaroni. Apaniro iotasanotaque irinti naro itomi, te iriotacotenaji itsipapee. Apaniro niotiri narori, tempa narotaque itomi; yorari itsipapee, te iriotasanojeiteriji Apa. Irintiquea iotasanojeitaqueri yora noamejeitaqueri.
					</seg>
					<seg id="b.MAT.11.28" type="verse">
						Ariorica pashinoncayea, ariorica ompomerentsitimotempi paitapeerica, pimpocashitena pincamantena; ari noncavintsayempi, nintacotempi eiro opomerentsitimotantajimpitsi aisati.
					</seg>
					<seg id="b.MAT.11.29" type="verse">
						Pinquemisantena narori, pincoajeite noamejeitempi; oshequi nocavintsanti, oshequi noneshinoncatanti. Ariorica pinquemisantena, noveshireacaajeitempi.
					</seg>
					<seg id="b.MAT.11.30" type="verse">
						Pamene, eiro noperanatimpitsi, eiro noashinoncaimpitsi, irointi namitacotapinijeitempi.
					</seg>
				</div>
				<div id="b.MAT.12" type="chapter">
					<seg id="b.MAT.12.1" type="verse">
						Ari pashini saavaro noijajeitanaqueri Jesoshi, ijivajeitanaquena anta oantsipeequi. Narotaque iroamerepee. Ari aajeitaquena notashe, irootaque naviitantanacarori oitsoqui tirico, noajeitacaro.
					</seg>
					<seg id="b.MAT.12.2" type="verse">
						Ari ineajeitaquena variseopee, irosati icantantacari Jesoshi: --Pamenerite poamerepee. Meeca saavaro, te oncameetsateji meeca iraviitantearo.
					</seg>
					<seg id="b.MAT.12.3" type="verse">
						Ari yacanaqueri: --Tempa pineanatapinivetaro Sanquenarentsi quenquetsatacotiriri Iravirini. Aajeivetacarini peerani itashe, aisati aajeivetacarini maaroni oijajeitiriri.
					</seg>
					<seg id="b.MAT.12.4" type="verse">
						Ari iqueapaaque ivancoqui Tasorentsi, icantapaaqueri yora saserote: &quot;Aajeitaquena notashe&quot;. Ari otimaveta anta tanta yoashiyeetanariri Tasorentsi. Te oshinetanteaji iroajeitearo ashanincapee, apaniro irinti yoaro saserote. Iro cantaincha icavintsaajeitavaqueri, te incoyeji iroashinoncayeri, irootaque ipajeitantacariri Iravirini, aisati itsipajeitari. Yoajeitaca. Meeca te pincanteji: &quot;Te oncameetsateji yantiniri Iravirini&quot;, ari ¿paita picantantari meeca: &quot;Te oncameetsateji yantiri yoca&quot;?
					</seg>
					<seg id="b.MAT.12.5" type="verse">
						Aisati isanquenatini Moishishi: &quot;Eiro pantaveetantarotsi saavaro&quot;. Iro cantaincha maaroni saavaro ijatapiniti saserote ivancoqui Tasorentsi, yantaveetapiniti. Te pinquishimenterini, tempa pineacameetsataquero yantayetiri.
					</seg>
					<seg id="b.MAT.12.6" type="verse">
						Tempa atiri yanaacojeitaquero ivanco Tasorentsi, ocameetsati ancavintsaajeiteri irinti, eiro avashinoncairitsi.
					</seg>
					<seg id="b.MAT.12.7" type="verse">
						Pineaquero, isanquenatini peerani: &quot;Icanti Tasorentsi: 'Te noncoyeji poapinitenari ovisha, pintaapinitenari; irointiquea nocoasanotaque pincavintsaajeiteri pishaninca'&quot;. Pinquemasanoterome oca icantiri Tasorentsi, eiro picantimentirime yoca aviitirori tirico, te aneeroji irantane.
					</seg>
					<seg id="b.MAT.12.8" type="verse">
						Noponeaca narori inquitequi, natiritapaaque. Narotaque nainti cantatsine paitarica antayeteri saavaroqui.
					</seg>
					<seg id="b.MAT.12.9" type="verse">
						Ari novaajeitanaja, noqueajeitapaaquero pancotsi yapatojeitantari.
					</seg>
					<seg id="b.MAT.12.10" type="verse">
						Itimi anta tsiricoipacori. Ari yora variseopee isampijeitavaqueri Jesoshi: --¿Ocameetsatimpa poavisacoteri saavaroqui tsiricoipacori? Icoajeitaque iroavisacoteri saavaroqui, irootaque incantajeitanteari: &quot;Yantaveeniroti Jesoshi saavaroqui, te incameetsateji&quot;.
					</seg>
					<seg id="b.MAT.12.11" type="verse">
						Ari yacanaqueri: --Pamene, ariorica saavaroqui impariaque omoroqui povishate, tempa paajeri, poisoquijajeri. Ocameetsati picavintsairi.
					</seg>
					<seg id="b.MAT.12.12" type="verse">
						Tempa atiri yanaacotiri ovisha icameetsatasanotaque. Ocameetsataque ancavintsayeri saavaroqui.
					</seg>
					<seg id="b.MAT.12.13" type="verse">
						Impoiji icantiri yora tsiricoipacori: --Pancotaje. Ari yacotanaji, cameetsatanaji iraco, omoncarajaro otsipa iraco.
					</seg>
					<seg id="b.MAT.12.14" type="verse">
						Iro cantaincha iquisajeitanaca variseopee. Ijajeitanaji, yoametavacaajeitanaca, icantajeiti: --¿Jaoca ancanteriri Jesoshi, avacantanteariri?
					</seg>
					<seg id="b.MAT.12.15" type="verse">
						Iotaque Jesoshi icoajeitaque iroyeri, irootaque yovaantanajari. Ari noijajeitanaqueri, nocarajeitiri oshequi itsipapee atiri. Itimi oshequi mantsiayetatsiri, iro cantaincha yoavisacojeitaqueri maaroni,
					</seg>
					<seg id="b.MAT.12.16" type="verse">
						impoiji icantajeitaqueri: --Eiroyea picamantitsi: &quot;Yoavisacojeitaquena Jesoshi&quot;.
					</seg>
					<seg id="b.MAT.12.17" type="verse">
						Ari itsoteajiro Jesoshi maaroni iquenquetsatacotaqueriniri peerani Isayashi. Jero oca irineane Apa Tasorentsi isanquenatiniri:
					</seg>
					<seg id="b.MAT.12.18" type="verse">
						&quot;Jeri yoca Quirishito nocoacaaqueri irantenaro maaroni nocoacaaqueriri. Oshequi nonintaqueri, oshequi noneacameetsataqueri. Nontianqueneri noshire, quiso oanaqueri, amitacotapiniteri. Incamantajeiteri itsipapee atiri jaoca noncanteari noameetsatanteariri maaroni.
					</seg>
					<seg id="b.MAT.12.19" type="verse">
						Eiro icantavacaimentarotsi paitapeerica, eiro iquenquejairitsi itsipapee. Eiro icajemacotapinitiritsi itsipapee.
					</seg>
					<seg id="b.MAT.12.20" type="verse">
						Eiro yoashinoncairitsi oashiretachari. Eiro yamatavitiritsi coatsiri iriotena. Aitaque, incanteani incavintsante, aisati impincatsariventantasanote.
					</seg>
					<seg id="b.MAT.12.21" type="verse">
						Iriotaque oavisacojeiterineri itsipapee atiri, te intimeji pashini oavisacojeiterine&quot;. Irootaque icantiri Tasorentsi peerani.
					</seg>
					<seg id="b.MAT.12.22" type="verse">
						Impoiji yameetaqueneri Jesoshi neiriri camaari: te irameneji, aisati te irineanateji. Ari yoavisacotajiri: yamenacaajiri aisati ineanatacaajiri.
					</seg>
					<seg id="b.MAT.12.23" type="verse">
						Ari yoajeitanaqueri cavaco maaroni neacojeitaqueriri. Isampitavacaajeitaca: --¿Iriompa yoca Quirishito aamaajeitacari?
					</seg>
					<seg id="b.MAT.12.24" type="verse">
						Iro cantaincha icantajeiti variseopee: --Irio Satanashi, yora ivincatsarite camaari, amitacotiriri itiancajiri iyamaaririnte.
					</seg>
					<seg id="b.MAT.12.25" type="verse">
						Ari iotaque Jesoshi iquenqueshirejeitiri, icantajeitiri: --Ariorica irimanatavacaajeiteame savicajeitatsiri quipatsiqui, tempa ari impoyereavacaajeiteame. Aisati iquempetaca yora savicajeitatsiri nampitsiqui, ariorica inquisavacaajeiteame, tempa ari inteentareavacaajeiteame. Aisati iquempejeita maaroni atiri, ariorica inquisaqueri ishanincasanori, eiro quiso yoajiritsi.
					</seg>
					<seg id="b.MAT.12.26" type="verse">
						Pamene: irioricame Satanashi amitacotenaneme notianquiri noyamaaririnte, tempa nompoyereavacaajeiteame.
					</seg>
					<seg id="b.MAT.12.27" type="verse">
						Aisati irioricame amitacotenaneme notianquiri camaari, ¿irisatimpa camaari amitacojeitiriri pishanincapee iriori yojocantariri camaari?
					</seg>
					<seg id="b.MAT.12.28" type="verse">
						Iro cantaincha irootaque Ishire Tasorentsi amitacotanari notiancantajariri camaari. Tempa irootaque piotanteameri ainiro icarajeitaquempi Tasorentsi, icoaveta impincatsariventajeitempime.
					</seg>
					<seg id="b.MAT.12.29" type="verse">
						Intimerica coatsiri incoshiteri shintsitatsiri, tempa irijivateri irayeri, shepi; iroisoteri, oiso, oiso. Impoiji incoshiteri ivaararo, eiro imatirotsi impiateari yora ashivetarori ivaararo.
					</seg>
					<seg id="b.MAT.12.30" type="verse">
						Yora caari quemisantana, iriotaque quisaquenari. Aisati, iquisaquena maaroni caari amitacotana.
					</seg>
					<seg id="b.MAT.12.31" type="verse">
						Aisati icantiri Jesoshi variseopee: --Yora Tasorentsi icavintsaajeitiri maaroni caari cameetsajeitatsi aisati maaroni cantimajeivetariri, eiro iquishimentajeitiritsi yantayetiri. Iro cantaincha eiro icavintsaajeitiritsi yora cantimajeitirori Ishire.
					</seg>
					<seg id="b.MAT.12.32" type="verse">
						Noncamantempi: noponeaca nainti inquitequi, natiritapaaque, iro cantaincha incavintsaajeiteri Apa maaroni cantimajeivetanari. Eiro icavintsaajeitiritsi irinti cantimatirori Ishire. Eiro icavintsairitsi meeca, aisati coajica eiro icavintsairitsi, irointi iroasanquetaasanojeiteri.
					</seg>
					<seg id="b.MAT.12.33" type="verse">
						Ariorica ocameetsati inchato, ocameetsati oitsoqui iroori; terica oncameetsateji inchato, aisati iroori oitsoqui, te ocameetsateji. Ariorica pineero oitsoqui, tempa piotaque ocameetsatirica inchato.
					</seg>
					<seg id="b.MAT.12.34" type="verse">
						Pishiajeitaqueri camaari, te pincameetsajeiteji: tecatsi pincantea poametante cameetsa. Te oncameetsateji piquenqueshirejeitiri, irootaque caari ocameetsatanta picantajeitiri.
					</seg>
					<seg id="b.MAT.12.35" type="verse">
						Irinti cameetsatatsiri shirampari iquenqueshiretapinitiro cameetsayetatsiri, irootaque ocameetsatantari yantayetiri. Yora caari cameetsayetatsi iquenqueshiretapinitiro caari cameetsatatsi, irootaque caari ocameetsatanta yantayetiri.
					</seg>
					<seg id="b.MAT.12.36" type="verse">
						Coajica incantacoventajeitaquempi Tasorentsi: inquenqueshiretacaajempiro maaroni picantajeitiri meeca.
					</seg>
					<seg id="b.MAT.12.37" type="verse">
						Ocameetsajeitirica picantajeitiri, ari irineacameetsatempi, iro cantaincha terica oncameetsayeteji, incantempi: &quot;Ainiro pantayetiri, oshequi pinquematsicatimentearo&quot;. Irootaque icantiriri Jesoshi variseopee.
					</seg>
					<seg id="b.MAT.12.38" type="verse">
						Impoiji icantajeivetari variseopee aisati oametantayetirori Sanquenarentsi: --Oametanari, nocoaque namenempi pintasonquero paitapeerica, niotantempiri avirotaquerica Quirishito.
					</seg>
					<seg id="b.MAT.12.39" type="verse">
						Yacanaqueri Jesoshi: --Te pincameetsajeiteji, oshequi pitseencaqueri Tasorentsi, irootaque picantantanari. Eiro notasonquimojeitimpitsi piotantenarime. Otimi yantayetiniri Jonashi: pishiretearome ishiacantaquenari, ari pinquemisantaquename.
					</seg>
					<seg id="b.MAT.12.40" type="verse">
						Peerani iniaquerini anteari omani, ocarataque mava quitaiteri inaqueri isheitoqui. Aisati narori, noncamaque, oncarataque mava quitaiteri nonaque narori omoroqui tsompoina.
					</seg>
					<seg id="b.MAT.12.41" type="verse">
						Coajica incantacoventajeitempi Tasorentsi, incantajeitempi: &quot;Ainiro pantanejei avirorijei. Peerani yora ninivesati iquemisantajeitaquerini yora Jonashi, iquenqueshirejeitantacari. Avintijei, pineajeivetacari Quirishito, oshequi yanaacotasanotiri Jonashi, ipincatsaritasanoti irinti, iro cantaincha te pinquemisantajeiteriji&quot;.
					</seg>
					<seg id="b.MAT.12.42" type="verse">
						Aisati incantajeitempi: &quot;Ainiro pantayetiri avirorijei. Peerani ora ivincatsaroteni savasatini oquemaque oshequi iotaque Saromo, irootaque ojatantacari arejiqui oquemisantantacariri. Jeri isaviquimojeivetimpi avinti anaacotiriri Saromo, iro cantaincha te pimpincatsateriji&quot;.
					</seg>
					<seg id="b.MAT.12.43" type="verse">
						Noshiacantempiro aisati: oquempevetaca yora camaari itimantacari ishirequi shirampari, ipeaquero ishire ivanco. Ari yojoqueetiri camaari, yavisacovetaja yora itimantari. Ijataque camaari anta caaraiteriqui, anta opirijaiteaque. Icoaveta irimaoreeme, iro cantaincha te irimateroji.
					</seg>
					<seg id="b.MAT.12.44" type="verse">
						Impoiji icantaniroti: &quot;Nompianajeta novancoqui noponeacanta&quot;. Ari ipianaja, ineapaaquero opishitaca, ocareniiteanaque, ovetsicayetaca isavicamentopee, imaamento, maaroni.
					</seg>
					<seg id="b.MAT.12.45" type="verse">
						Ari ijatashitanaqueri pashini iamaaririnte, icarati 7. Oshequi yanaacojeitiri icamaaritasanojeiti. Icantiri: &quot;Tsame pisavicajeite novancoqui&quot;. Ari, peerani yashinoncaavetaca capichaji yora itimantari camaari; meeca irampiitajea irashinoncaasanotanajea catsini. Aisati pinquempejeitea avirorijei. Pashinoncaajeivetaca, te piojeiteniji. Meeca pineajeivetaquena, iro cantaincha te pimpincatsajeitenaji, irootaque pampiitajea, pashinoncaasanojeitajea. Irootaque icantajeitaqueriri Jesoshi.
					</seg>
					<seg id="b.MAT.12.46" type="verse">
						Ari iquenquetsatacaajeitaquena Jesoshi, aisati yora apatojeitachari anta pancotsiqui. Irosati opocantapaacari iriniro Jesoshi, jeri irirentipee, ocatiapaaca saiteriqui, ocajemacantaqueri.
					</seg>
					<seg id="b.MAT.12.47" type="verse">
						Icamanteetaqueri: --Areetapaaca piniro, jeri pirentipee, ocoapaaquempi. Ocoaque onquenquetsatacayempi.
					</seg>
					<seg id="b.MAT.12.48" type="verse">
						Yacanaqueri: --¿Janicampa ina? ¿Janicampa iyepee?
					</seg>
					<seg id="b.MAT.12.49" type="verse">
						Ari ijicojeitaquena, icantiri: --Jeri yoca noamerepee, iriojeitaque iyepee, aisati iroojeitaque ina.
					</seg>
					<seg id="b.MAT.12.50" type="verse">
						Iriotaque noshanincatasanojeitacari maaroni antiniriri Apa Jenoquiniri icoacaajeitaqueriri: nocantajeitaqueri iye, tsio, jero ina.
					</seg>
				</div>
				<div id="b.MAT.13" type="chapter">
					<seg id="b.MAT.13.1" type="verse">
						Irosati isoquijantanaja Jesoshi, ijatanaque otsapijaqui incajare. Noijajeitanaqueri,
					</seg>
					<seg id="b.MAT.13.2" type="verse">
						aisati yapatotimentajeitacari oshequi atiri. Ineaquero pitotsi, otsatacotaca; ari itetapaacaro, isavicapaaque. Ari nocatiajeitaca narori otsapijaqui.
					</seg>
					<seg id="b.MAT.13.3" type="verse">
						Impoiji, oshequi iquenquetsatacaajeitaquena, ishiacantiri panquiveetatsiri, icanti: --Ijati panquiveetatsiri yojocaitiro oitsoqui tirico iroanequi.
					</seg>
					<seg id="b.MAT.13.4" type="verse">
						Opariaarantapaaque aparopee oitsoqui avotsiqui, impoiji ipocapaaque contsaro, yoitapaacari oitsoqui.
					</seg>
					<seg id="b.MAT.13.5" type="verse">
						Otsipapee oitsoqui opariaarantapaaque mapiqui. Te anta ontimasanoteji quipatsi, ari jentsipaite oshiocavetanaca, aisati jentsipaite otsoancavetapaaca.
					</seg>
					<seg id="b.MAT.13.6" type="verse">
						Iro cantaincha te ontimasanoteji ovaritsa. Ijenoquitapaaque catsirincaiteri, oshimpetanaque, impoiji ocamanaque.
					</seg>
					<seg id="b.MAT.13.7" type="verse">
						Pashini pariapaintsi quitotsequishiqui: anaanaquero irointi, oshiocaque, ajaanaquero panquirentsi.
					</seg>
					<seg id="b.MAT.13.8" type="verse">
						Orari pashinipee oitsoqui opariapaaque quipatsisanoriqui cameetsari. Oquimotanaque, oitsoquitanaque. Aparopee timanaintsi oitsoqui ocarataque 100, iro otsipapee ocarataque oitsoqui 60, iro otsipapee ocarataque oitsoqui 30.
					</seg>
					<seg id="b.MAT.13.9" type="verse">
						Otimirica piyempita piquemantari, pinquemavaquero oca nocantajeitaquempiri.
					</seg>
					<seg id="b.MAT.13.10" type="verse">
						Impoiji notsipajeitanacari pashinipee iroamere, nocantajeitaqueri Jesoshi: --¿Paita pishiacantantanariri yora itsipapee? Te inquemajeiteroji picantaqueriri.
					</seg>
					<seg id="b.MAT.13.11" type="verse">
						Ari yacanaquena: --Nocoacaajeitaquempi piojeitanaquero caari iojeiti itsipapee. Nocoaque piojeite jaoca icanta Tasorentsi ipincatsariventajeitimpi, iro cantaincha te noncoacayeriji yora itsipapee iriojeitanaque.
					</seg>
					<seg id="b.MAT.13.12" type="verse">
						Itimirica iovetachari, ari niotacaasanoteri. Iro cantaincha itsipapee, te incoyeji iriote, irootaque caari iotanta irinti; eiro noametiritsi irinti, aisati nompeapitsataqueri iotantavetari.
					</seg>
					<seg id="b.MAT.13.13" type="verse">
						Irootaque noshiacantantanariri irioripee, te incoyeji iriojeite. Yamenajeiveta, iro cantaincha tecatsi irinee. Iquemajeivetavacaro iro cantaincha te inquemavaqueroji, te iriotavaqueroji nocantavetacariri.
					</seg>
					<seg id="b.MAT.13.14" type="verse">
						Aitaque iquenquetsatacotitarini peerani Isayashi, icantini: &quot;Pinquemajeivetea, iro cantaincha eiro piojeitavaquerotsi. Pamenajeivetea, iro cantaincha eiro pineasanojeitirotsi.
					</seg>
					<seg id="b.MAT.13.15" type="verse">
						Te pincoajeiteji piojeitanaque, irootaque caari piquenqueshireajeitanta. Te pincoyeji pinquemajeite, irootaque povitantacarori piyempita. Te pincoajeiteji pamenasanojeite, irootaque pimatsiocantacari. Te pincoyeji catsini noavisacojeitempi&quot;. Irootaque iquenquetsatacotiriniri peerani Isayashini.
					</seg>
					<seg id="b.MAT.13.16" type="verse">
						Iro cantaincha pamenajeitanaji avinti, piquemisantajeitajana, irootaque pinquimoshiretasanojeitanteari.
					</seg>
					<seg id="b.MAT.13.17" type="verse">
						Queario oca noncamantempiri: icoajeiveitani peerani yora quenquetsatacantantatsiniri aisati cameetsajeitatsiniri irineerome oca pineajeitaqueri avirori. Icoajeiveitani inquemerome oca piquemajeitaqueri meeca. Iro cantaincha te irineajeitenaji, te inquemajeitenaji. Irootaque icantaquenari Jesoshi.
					</seg>
					<seg id="b.MAT.13.18" type="verse">
						Ari icantajeitaquena Jesoshi: --Meeca noamejeitempiro oca noshiacantajeitaqueneriri incaranqui.
					</seg>
					<seg id="b.MAT.13.19" type="verse">
						Ari nocamantapinitiri itsipapee jaoca icanta Tasorentsi ipincatsariventanti, iro cantaincha terica inquemero, iquempetacaro oitsoqui pariaintsiri avotsiqui. Ipoqui camaari, yojocacaaqueri iquenqueshirevetacaro noneane.
					</seg>
					<seg id="b.MAT.13.20" type="verse">
						Aisati itsipapee iquemavetavacaro nocantavetacariri, iveshireimentavetacaro, irootaque iquisantacariri ishaninca. Iro cantaincha te iriotasanoteji, te inquemisantasanoteji, irootaque yojocantajarori iquemisantaveta. Ari ishiaquero iriori oitsoqui pariapaintsiri mapiqui.
					</seg>
					<seg id="b.MAT.13.22" type="verse">
						Iojeiveta itsipapee noamejeivetari, iquemavetaro noneane, iro cantaincha oshequi iquenqueshireyetiro paitapeerica, aisati oshequi iveshireimentaro irovaararo, irootaque caari iquenqueshiretantaro noneane. Te inquemisanteji. Ishiaquero iriori oitsoqui pariapaintsiri quitotseequishiqui.
					</seg>
					<seg id="b.MAT.13.23" type="verse">
						Iro cantaincha ainiro itsipapee quemisantasanotirori noneane, quemasanotirori. Oshequi iquemisantaquena, iquearioventaquero maaroni nocoacaaqueriri. Ishiaquero oitsoqui pariapaintsiri quipatsiqui cameetsari, ora shequianaintsiri oitsoqui: aparopee timayetanaintsiri oitsoqui 100, iro otsipapee otimaque oitsoqui 60, iro otsipapee aisati otimaque oitsoqui 30. Irootaque icantaquenari.
					</seg>
					<seg id="b.MAT.13.24" type="verse">
						Pashini aisati ishiacantaquenari Jesoshi, icantaquena: --Aitaque icanta ipincatsariventanti Tasorentsi, iquempetacari yora panquitirori oitsoqui tirico. Ocameetsataque oitsoqui ipanquitiri.
					</seg>
					<seg id="b.MAT.13.25" type="verse">
						Impoiji tsiteniriqui imai, aisati imaajeiti iratiritepee. Ipocaque tsiteniriqui quisaqueriri, yamaquero oitsoqui tiriconiro. Oshiavetaro tirico, iro cantaincha oquepiati. Ipanquitiro anta ivanquirequi ashitarori iroane, iconoaitiniri tirico. Impoiji ijatanaji.
					</seg>
					<seg id="b.MAT.13.26" type="verse">
						Ari impoiji aisati oshiocanaque tirico, oitsoquitanaque. Aisati oshiocanaque tiriconiro, oconoanacaro.
					</seg>
					<seg id="b.MAT.13.27" type="verse">
						Ineaquero iratiritepee, ijatashitaqueri, icantaqueri: &quot;Tempa ocameetsati oitsoquipee apanquijeitiri anta poanequi. ¿Paita oshiocantacari tiriconiro?&quot;
					</seg>
					<seg id="b.MAT.13.28" type="verse">
						Yacanaqueri: &quot;Irioyeata quisaquenari panquitaitirori&quot;. Ari isampijeitiri: &quot;¿Picoaquempa nojajeite nontsocayetajero tiriconiro?&quot;
					</seg>
					<seg id="b.MAT.13.29" type="verse">
						Icantiri: &quot;Aitanaque. Pitsocacotirocari tiricosanori.
					</seg>
					<seg id="b.MAT.13.30" type="verse">
						Ocantavacata. Oshiocacoterota meeca. Coajicaquea amenavaquero oitsoquitanaquetsita tirico. Impoijiquea, noncantajeitempi: 'Pimpesajeitero tiriconiro, paajeitero, pintayero. Impoijiquea paviitero tiricosanori, poajero anta pancotsiqui noquempoyeantaroriqui'&quot;. Irootaque ishiacantajeitaquenari Jesoshi.
					</seg>
					<seg id="b.MAT.13.31" type="verse">
						Jero oca pashini ishiacantajeitanari Jesoshi, icanti: --Aitaque icanta ipincatsariventanti Tasorentsi, ishiacantiro oitsoqui moshitasa ipanquiyeetiri oantsiqui.
					</seg>
					<seg id="b.MAT.13.32" type="verse">
						Orijaniqui onaveta oitsoquijaniqui, iro cantaincha oshiocanaquerica, antearotanaque, anayetanaquero otsipapee panquiyetachari, aitaque irimencotantaquearo tsimeripee ojempequiqui.
					</seg>
					<seg id="b.MAT.13.33" type="verse">
						Jero pashini ishiacantaquenari: --Aitaque icanta ipincatsariventanti Tasorentsi, iquempevetaro tsinane ovetsiquiro tanta. Aaquero ovane tirico oshequi, aisati oconoiro tapiacaarori capichaji. Oconoasanotiro, impoiji otapiaquero maaroni.
					</seg>
					<seg id="b.MAT.13.34" type="verse">
						Aitaque icanta Jesoshi, ishiacaaventapinijeitiniri apatotimentajeitariri, iotaca ishiacantiniri.
					</seg>
					<seg id="b.MAT.13.35" type="verse">
						Imoncarataquero isanquenatiniri peerani yora quenquetsatacantatsiniri: &quot;Icanti Tasorentsi: 'Oshequi noshiacanteneri atiripee; noncamanteri caari iojeitini peerani'&quot;.
					</seg>
					<seg id="b.MAT.13.36" type="verse">
						Impoiji ijatanaque Jesoshi, yojocajeitanajiri yora apatotimentajeitariri, ijatanaque pancotsiqui. Narotaque iroamerepee, noijajeitanaqueri. Nocantaqueri: --Poametasanotenaro oca pishiacantajeitiniriri yora apatotimentajeitimpiri. ¿Paita oshiacantiri tiriconiro ipanquiyeetiri tiricomashiqui?
					</seg>
					<seg id="b.MAT.13.37" type="verse">
						Ari yacanaquena: --Noponeaca narori inquitequi, natiritapaaque. Naro shiaqueriri panquitirori tirico cameetsari.
					</seg>
					<seg id="b.MAT.13.38" type="verse">
						Ora oantsi oshiacantaquero quipatsi asavicajeitantari. Ora oitsoqui cameetsari oshiacantaqueri pincatsatiriri Tasorentsi. Irointi tiriconiro oshiacantaqueri pincatsatiriri camaari.
					</seg>
					<seg id="b.MAT.13.39" type="verse">
						Yora quisantatsiri, panquitirori tiriconiro, ishiacantaqueri camaari. Ora yaviitaqueri oitsoqui oshiacantaquero ontsoncanteari quipatsi. Yora iratiritepee ishiacantaqueri inampirepee Tasorentsi.
					</seg>
					<seg id="b.MAT.13.40" type="verse">
						Pineaquero, yapatotacantaquero tiriconiro, itaasanotaquero, pomein. Oca oshiacantaquero nanteri coajica nontsoncantajearori quipatsi.
					</seg>
					<seg id="b.MAT.13.41" type="verse">
						Nontiancajeiteri oshequi nonampirepee, nampatotacantajeiteri maaroni caari cameetsajeitatsi; te nonintacayeriji incarajeiteri maaroni pincatsajeitanari.
					</seg>
					<seg id="b.MAT.13.42" type="verse">
						Nojocacantajeiteri anta paamariqui: oshequi irashinoncaajeitaquea anta, oshequi inquematsicatearo.
					</seg>
					<seg id="b.MAT.13.43" type="verse">
						Impoiji irishipaquireajeitanaque maaroni cameetsajeitatsiri, inquempejeiteari catsirincaiteri. Incarajeiteri Apa anta ipincatsaritinta. Otimirica iyempita atiripee, ocameetsati inquemisantajeitena.
					</seg>
					<seg id="b.MAT.13.44" type="verse">
						Aisati icantaquena Jesoshi: --Aitaque icanta Tasorentsi ipincatsariventanti, ishiaqueri oshequi quirequi imaneetiri quipatsiqui. Ari ineashitacari quirequi pashini shirampari. Imanaqueri iriori, te incamanteji. Iquenqueshiretaca: &quot;Namananterota quipatsi, nashitanteariri timatsiri quipatsiqui&quot;. Impoiji ijataque ipimantajeitaquero maaroni yashijeitari iraanteariri quirequi. Irootaque yamanantantacarori quipatsi itimantari oshequi quirequi. Impoiji iquimoshireventaqueri oshequi quirequi, yoca yamanantacotaqueri.
					</seg>
					<seg id="b.MAT.13.45" type="verse">
						Aisati iquempetacari coatsiri iramanantero marereatatsiri mapi, cameetsatasanotatsiri.
					</seg>
					<seg id="b.MAT.13.46" type="verse">
						Ineaquero aparoni, ocameetsatasanotaque, opinatasanotaca. Icoasanotaquero, irootaque ipimantantarori maaroni timimojeitiriri yaantariri quirequi. Impoiji itsoncaqueri iirequite yamanantantarori aparoni mapi cameetsari.
					</seg>
					<seg id="b.MAT.13.47" type="verse">
						Aisati icantajeitaquena Jesoshi: --Pashini aisati noshiacantempiro jaoca icantari Tasorentsi ipincatsariventanti. Oquempetaca iquitsati shirampari incajarequi. Yojocaquero iitsarite nijaqui, impoiji inoshicacotaqueri shimayetatsiri; icaantanacave, monquire, monquire. Inashiyetaca.
					</seg>
					<seg id="b.MAT.13.48" type="verse">
						Ijaacaro quitsariqui, inoshicacotaqueri otsapijaqui. Impoiji isavicaque, icoyeayetaqueri cameetsayetatsiri. Irintiquea yora caari cameetsayetatsi yojocaqueri.
					</seg>
					<seg id="b.MAT.13.49" type="verse">
						Aisati onquempetajea ariorica nompocaje. Nontianqueri nonampirepee irinashitacaajeiteari cameetsajeitatsiri aisati caari cameetsajeitatsi.
					</seg>
					<seg id="b.MAT.13.50" type="verse">
						Irojocajeiteri caari cameetsajeitatsi anta paamariqui. Oshequi irashinoncaajeitanaquea, inquematsicatasanojeitearo paamari.
					</seg>
					<seg id="b.MAT.13.51" type="verse">
						¿Piquemajeitaquerompa oca nocamantajeitaquempiri? Nacajeitanaqueri: --Je, noquemajeitaque.
					</seg>
					<seg id="b.MAT.13.52" type="verse">
						Ari icantaquena: --Ariorica inquemisantena yora oametantirori Sanquenarentsi, iriojeitanaquero oshequi: tempa meeca iotiro maaroni isanquenayeetiniri peerani: aisati, inquemisantenarica, iriotero iroaqueratatsiri noamejeitiriri meeca. Iriotanaquero jaoca icantari Tasorentsi ipincatsariventanti.
					</seg>
					<seg id="b.MAT.13.53" type="verse">
						Ari ivecarataquero Jesoshi ishiacantajeitaquenaro, impoiji ijatanaque,
					</seg>
					<seg id="b.MAT.13.54" type="verse">
						ipianaja anta iipatsitequi iponeacanta. Noijajeitanaqueri narori. Ari yoametantapaaque anta yapatojeitanta ashanincapee. Yoajeitanaqueri cavaco maaroni quemajeitavaqueriri, icantajeiti: --¿Janica oametiriri yoca otimantacari iotantari? ¿Paitaquea matacaaqueriri itasoncantayeti?
					</seg>
					<seg id="b.MAT.13.55" type="verse">
						Tempa iriotaque itomi vetsiquirori inchato. Tempa irootaque iriniro Maria. Tempa iriotaque irirentipee yora Santiaco, Jose, Shimo, jeri Jorashi.
					</seg>
					<seg id="b.MAT.13.56" type="verse">
						Tempa aisati acarajeitaquero iritsiropee. ¿Paita ipincatsanirotantacari?
					</seg>
					<seg id="b.MAT.13.57" type="verse">
						Ari iquisajeitaqueri, itseencajeitaqueri, irootaque icantantariri: --Timatsi pincatsatiriri quenquetsatirori irineane Tasorentsi, iro cantaincha itseencajeitiri ishanincasanori.
					</seg>
					<seg id="b.MAT.13.58" type="verse">
						Ari oshequi itseencajeitaqueri ishanincasanori, irootaque caari itasoncantayetanta oshequi anta inampisanoriqui.
					</seg>
				</div>
				<div id="b.MAT.14" type="chapter">
					<seg id="b.MAT.14.1" type="verse">
						Irosati yora Eroreshi iquemacotaqueri Jesoshi. Yora Eroreshi ipincatsariventajeitiri maaroni carireasati.
					</seg>
					<seg id="b.MAT.14.2" type="verse">
						Icantajeitiri ishanincapee: --Irioyeata Joa Jesoshitajantsiri. Noacantavetacari, iro cantaincha aamaashiteari tinaanajaitatsi ini, irootaque imatantarori itasoncantayeti.
					</seg>
					<seg id="b.MAT.14.3" type="verse">
						Ari chapinqui yora Eroreshi yaapitsataqueri irirenti Jeripe ijina, opajita Eroriashi. Yora Joa icantavetacari: &quot;Te oncameetsateji paapitsateri pirenti ijina&quot;. Irosati yaacantantacari, yoiminqueacantaqueri. Yoisoyeetaqueri carenatsaqui.
					</seg>
					<seg id="b.MAT.14.5" type="verse">
						Ari icoavetaca iroacantitearime, iro cantaincha oshequi ipincatsajeitaqueri atiri Joa, iojeitiri iquenquetsatacotiri Tasorentsi. Ijivetaca Eroreshi: &quot;Ariorica noacanteri, inquisacojeitanaqueari atiripee&quot;.
					</seg>
					<seg id="b.MAT.14.6" type="verse">
						Impoiji omoncarataca quitaiteri itimantacari peerani Eroreshi. Yapatojeitaqueri oshequi ishaninca, iquimoshireimentajeitacari. Aisati omaninquetacotimentaqueri oshinto Eroriashi. Oshequi ineacameetsataquero,
					</seg>
					<seg id="b.MAT.14.7" type="verse">
						irootaque icantantarori: --Paitarica pincoacotaquenari, aitaque nompaquempiro. Ioti Tasorentsi eiro namatavitimpitsi.
					</seg>
					<seg id="b.MAT.14.8" type="verse">
						Ocantiro iniro: --Pincanteri iroacanteri Joa. Irosati ocantantariri: --Nocoaque poacanteri Joa, impoiji pimpacotenaro matitaqui iitoni, iotanteari ina queario icamasanotaque.
					</seg>
					<seg id="b.MAT.14.9" type="verse">
						Ari yoashiretanaca Eroreshi. Te incoaveteaji, iro cantaincha iquemajeitaqueri maaroni ishaninca icantaquerori irishintotsori.
					</seg>
					<seg id="b.MAT.14.10" type="verse">
						Irootaque ipesacantantacariri Joa.
					</seg>
					<seg id="b.MAT.14.11" type="verse">
						Impoiji yameetaquenero matitaqui iito Joani. Aavaquero, aanaquenero iniro.
					</seg>
					<seg id="b.MAT.14.12" type="verse">
						Irinti iroamereni yaajeitanaqueri, itijaitiri. Impoiji ijajeitanaque, icamantapaaqueri Jesoshi: --Yoyeetaqueriyea Joa.
					</seg>
					<seg id="b.MAT.14.13" type="verse">
						Iquemantacari Jesoshi icamaque Joa, ijatanaque apaniro anta tenta intimeji atiri. Itentajeitanaquena, iro noquenajeitantanacari pitotsi. Iro cantaincha iquemacojeitaqueri atiripee, iponeayetanaca nampitsipeequi, ishiteajeitanaca, yoijajeitanaquena.
					</seg>
					<seg id="b.MAT.14.14" type="verse">
						Ari naatacojeitapaaque, noneajeitapaaqueri oshequi apatojeitainchari. Oshequi icavintsaajeitapaaqueri, yoavisacojeitaqueri mantsiaripee.
					</seg>
					<seg id="b.MAT.14.15" type="verse">
						Ari ishaavijitanaque catsirincaiteri. Nocarajeitaqueri pashini iroamere, nocantajeivetacari: --Pamene, caraiteitaque aca, aisati ishaavijiteanaque catsirincaiteri. Pintiancajeiteri yocapee irijajeite nampitsipeequi iramanantajeite iroyeari.
					</seg>
					<seg id="b.MAT.14.16" type="verse">
						Yacanaquena: --¿Paita irantsipetashitanteari irijate? Jentsite, pimpajeiteri avirori iroajeiteari.
					</seg>
					<seg id="b.MAT.14.17" type="verse">
						Nocantajeitaqueri: --Te ontimeji nompajeiteriri. Jero oca ocarataque tanta apapacoroni. Jerica aisati apite shima.
					</seg>
					<seg id="b.MAT.14.18" type="verse">
						Icantaquena: --Pamaquenaro. Ari nopaqueri.
					</seg>
					<seg id="b.MAT.14.19" type="verse">
						Impoiji icantajeitaqueri: --Pisavicajeite saveshishiqui. Ari isavicajeitanaque. Impoiji yaavaquero tanta aisati shima. Ari yamenanaque jenoqui, icantiri iriri: --Irove, Apa, pipaquenaro oca noyearica. Impoiji icarajaquero, ipaquenaro. Novaajeitaqueneri yora apatojeitainchari.
					</seg>
					<seg id="b.MAT.14.20" type="verse">
						Yoajeitacaro maaroni, iquemajeitanaca. Impoiji napatojeitajiro timaarantapaajantsiri, nojaayetajiro cantiriqui, ocarataque 12.
					</seg>
					<seg id="b.MAT.14.21" type="verse">
						Naamaaca ari icarajeiti yora oajeitacarori 5,000 shirampari, aisati tsinanepee, jeri aisati jananequipee.
					</seg>
					<seg id="b.MAT.14.22" type="verse">
						Impoiji icantajeitaquena: --Noamerepee, pintejeitanajea pitotsiqui, pijivajeitanajena intatiquero. Impoiji aisati icantajeitaqueri apatojeitainchari: --Pijajeitanaje pivancopeequi.
					</seg>
					<seg id="b.MAT.14.23" type="verse">
						Impoiji ijatanaque apaniro toncaariqui, iquenquetsatacairi iriri. Ari otsitenitanaque, itimi apaniro iriori anta.
					</seg>
					<seg id="b.MAT.14.24" type="verse">
						Narojeiquea nainti, noquenacojeitanaque nianquijaqui. Antearo omotoncane, aisati oipiacotajana tampea.
					</seg>
					<seg id="b.MAT.14.25" type="verse">
						Irotajantsi onquitaitetaje noneajeitavaqueri, yaniijatapaaquero incajare, te intsitiaquiteji. Te niojeitavajeriji,
					</seg>
					<seg id="b.MAT.14.26" type="verse">
						irootaque notsaroacaajeitantacariri, nocajemajeitanaque: --Jeee. Coraqueve camaarira. Oshequi notsaroacaajeitacari.
					</seg>
					<seg id="b.MAT.14.27" type="verse">
						Iro cantaincha icantajeitapaajana: --Narotaque pocajantsi, piveshireimentajeitavajena, eiro pitsaroacaajeitanatsi.
					</seg>
					<seg id="b.MAT.14.28" type="verse">
						Ari icantiri Petero: --Avirorica novincatsarite, pincajemena naniijatashitanajempi nijaqui.
					</seg>
					<seg id="b.MAT.14.29" type="verse">
						Ari icantiri: --Caatequeti. Irosati imitajantanaca, yaniijatanaque anta Jesoshiqui.
					</seg>
					<seg id="b.MAT.14.30" type="verse">
						Iro cantaincha impoiji iquenqueshiretaquero tampea, aisati itsaroanaque. Ineavaitia itsitianaque, icajemanaque: --Novincatsarite, paavajena.
					</seg>
					<seg id="b.MAT.14.31" type="verse">
						Irosati yacotashitantavajari, yaavajiri. Icantiri: --Capichaji pishiretaquena, ¿paita pitseencantanari?
					</seg>
					<seg id="b.MAT.14.32" type="verse">
						Ari itetanajaro pitotsi, irosati opeantanaja tampea.
					</seg>
					<seg id="b.MAT.14.33" type="verse">
						Oshequi nopincatsajeitaqueri, nocantajeitaqueri: --Queariotaqueteemi, aviro Itomi Tasorentsi.
					</seg>
					<seg id="b.MAT.14.34" type="verse">
						Ari nomonteajeitanaja, nareejeitapaaja Jenesaretequi.
					</seg>
					<seg id="b.MAT.14.35" type="verse">
						Yora savicajeitatsiri iojeitavaqueri Jesoshi, itiancajeitaqueri ishaninca, yamacantajeitaqueri mantsiayetatsiri.
					</seg>
					<seg id="b.MAT.14.36" type="verse">
						Ari yantitapaaqueri iitsaare ocaratapai. Yavisacojeitanaji maaroni antitajeitaqueriri.
					</seg>
				</div>
				<div id="b.MAT.15" type="chapter">
					<seg id="b.MAT.15.1" type="verse">
						Impoiji ipocashijeitiri Jesoshi variseopee aisati oametantirori Sanquenarentsi. Iponeajeitaca iriorijei Jerosarequi. Isampitapaaqueri:
					</seg>
					<seg id="b.MAT.15.2" type="verse">
						--Tempa arojeitaque jorio. Amejeivetacaro tequeratsitarica avajeitea, ajivati aquivacotasanota. Irootaque yoamejeitaqueeri yora peeraniniri. ¿Paita caari iquempejeitanta poamerepee? Yoashinirotaca, te inquivacoteaji.
					</seg>
					<seg id="b.MAT.15.3" type="verse">
						Yacanaqueri: --Oshequi pimoncaratashiyetacaro icantashiyetacaniri peeraniniri, irootaque caari pimatantaro yoamejeivetimpiri Tasorentsi.
					</seg>
					<seg id="b.MAT.15.4" type="verse">
						Tempa icanti irinti: &quot;Pimpincatsateri piri aisati piniro&quot;. Aisati icanti: &quot;Incameta yora cantimatiriri iriri aisati iriniro&quot;.
					</seg>
					<seg id="b.MAT.15.5" type="verse">
						Iro cantaincha aviroripee, picantajeitiri pishaninca: &quot;Pincanteri ashitimpiri 'Nompempime quirequi, noncavintsayempime, iro cantaincha nojivataque nocantaqueri Tasorentsi nomperiri iriori'&quot;. Poamenirojeitiri eiro icavintsairitsi ashitariri, eiro ipincatsatiritsi.
					</seg>
					<seg id="b.MAT.15.6" type="verse">
						Pineaquero, poametashinirojeitacari icantashiyetacari pishaninca, te poamejeiteriji irineane Tasorentsi.
					</seg>
					<seg id="b.MAT.15.7" type="verse">
						Pishiacantavetaca piquemisantiri Tasorentsi, iro cantaincha te pinquemisanteriji. Queario oca iquenquetsatacotimpiri peerani Isayashini:
					</seg>
					<seg id="b.MAT.15.8" type="verse">
						&quot;Icanti Tasorentsi: 'Icantashijeitaca ipincatsataquena, iro cantaincha te irishirejeitenaji.
					</seg>
					<seg id="b.MAT.15.9" type="verse">
						Yatsipetashitacaro yapatotimentashitana, te iroametanteroji noneane, irointi yoametantiro irineane iriori'&quot;.
					</seg>
					<seg id="b.MAT.15.10" type="verse">
						Impoiji icajemajeitiri yora apatotimentajeitariri, icantajeitiri: --Pinquemajeitena, piojeitavaquero oca noncamantempiri:
					</seg>
					<seg id="b.MAT.15.11" type="verse">
						ora ayeari, tecatsi oncantero ashire ompeacayearo. Irointiquea oca aneaveetashiyetari, irootaque matirori ashire ompeacayearo.
					</seg>
					<seg id="b.MAT.15.12" type="verse">
						Impoiji nojatashitiri Jesoshi, nocarajeitiri itsipapee iroamerepee, nocantajeitiri: --¿Tempa piote iquishimentajeitimpiro variseopee oca picantiriri?
					</seg>
					<seg id="b.MAT.15.13" type="verse">
						Yacanaquena: --Coajica intsocajero Apa jenoquiniri maaroni caari ipanquiti iriori.
					</seg>
					<seg id="b.MAT.15.14" type="verse">
						Ari inaji yora variseopee: te irioteji, iquempejeitacari caari amenatsi. Oquempetaca icoaque irijate jaocarica, icoaque irancatsatanajeri itsipapee caari amenajeitatsi iriori. Aitaque impariajeitaque omoroqui maaroni, terocn.
					</seg>
					<seg id="b.MAT.15.15" type="verse">
						Icantiri Petero: --Te nonquemempiji, poametenaro oca pishiacantiri.
					</seg>
					<seg id="b.MAT.15.16" type="verse">
						Icantiri: --¿Tequerampa ontime piotantari?
					</seg>
					<seg id="b.MAT.15.17" type="verse">
						¿Tempa piote paitarica ayeari ojataque asheitoqui, impoiji ashitajero? Tecatsi oncantero ashire.
					</seg>
					<seg id="b.MAT.15.18" type="verse">
						Iro cantaincha pineanatantaro paitarica piquenqueshiretiri: terica oncameetsateji, eiro picameetsashiretitsi.
					</seg>
					<seg id="b.MAT.15.19" type="verse">
						Tempa piojeitiro piquenqueshiretiro caari cameetsatatsi, poanti, paimentaro pijina, pantiro caari pai, picoshiti, pitseeya, picantimatiri pishaninca.
					</seg>
					<seg id="b.MAT.15.20" type="verse">
						Irootaque caari picameetsajeitanta. Iro cantaincha terica pinquivacoteaji, tecatsi oncantero pishire.
					</seg>
					<seg id="b.MAT.15.21" type="verse">
						Irosati ijatantanacari Jesoshi Tiroqui aisati Shiroqui. Itentajeitanaquena maaroni iroamerepee.
					</seg>
					<seg id="b.MAT.15.22" type="verse">
						Ojatashitaqueri cananasato, caari oni jorio. Ocantiri: --Novincatsarite, tempa aviro ishanincani pincatsari Iravirini. Nocoaque pincavintsayena, aisati noshinto. Yataanaquero iroori camaari, catsiqueti yoanaquero.
					</seg>
					<seg id="b.MAT.15.23" type="verse">
						Iro cantaincha imajeretanaque, te iranqueroji. Nocantajeivetari narori: --Pincantajero ojatajeta, oshequi ashereajeitaquee.
					</seg>
					<seg id="b.MAT.15.24" type="verse">
						Icantiro: --Itiancaquena Apa noncavintsayeri joriopee.
					</seg>
					<seg id="b.MAT.15.25" type="verse">
						Iro cantaincha opocashitiri, otiyeroashitacari, aiquero ocantatiiri: --Novincatsarite, pincavintsayena.
					</seg>
					<seg id="b.MAT.15.26" type="verse">
						Icantiro: --Te oncameetsateji aapitsateri atomi yoari ampanteariri otsiti. Te aviro jorio, ¿paita noncavintsaantempiri?
					</seg>
					<seg id="b.MAT.15.27" type="verse">
						Acanaqueri: --Queario, novincatsarite, oca picantiri. Iro cantaincha, tempa yoaro otsiti iroaritsopequi yora ashitariri.
					</seg>
					<seg id="b.MAT.15.28" type="verse">
						Yacanaquero: --Tsinane, cameetsa pishiretaquena. Aitaque nomataquempiro oca picoacotaquenarica. Irosati avisacotantanaja oshinto.
					</seg>
					<seg id="b.MAT.15.29" type="verse">
						Ari yovaanaja aisati Jesoshi, iquenanaque otsapijaqui incajare anta Carireaqui. Impoiji itoncaanaque toncaariqui, isavicapaaque. Noijajeitanaqueri narori, aisati iriori maaroni iroamerepee.
					</seg>
					<seg id="b.MAT.15.30" type="verse">
						Ijatashijeitaqueri oshequi atiripee, yaajeitanaqueneri oshequi mantsiayetatsiri: choritatsiri, caari shevatacha, caari amenatsi, caari neanatatsi, maaroni. Ari yoavisacojeitiri.
					</seg>
					<seg id="b.MAT.15.31" type="verse">
						Ari yoajeitanaqueri cavaco maaroni neajeitaqueriri. Ineajeitajiri ineanataji caari neanaveitachani, ishevajeitanaja caari shevaveitachani, yaniiyetanaji caari aniiveitachani, yamenanaji caari amenaveitachani. Icantajeiti: --Tempa icameetsataque Tasorentsi, yora pincatsariventajeitiriri maaroni joriopee.
					</seg>
					<seg id="b.MAT.15.32" type="verse">
						Impoiji icajemajeitaquena Jesoshi, aisati iriori maaroni iroamerepee. Icantajeitaquena: --Oshequi nocavintsaajeitaqueri maaroni yora apatotimentajeitanari. Ocarataque meeca mava quitaiteri icarajeitaquee: tecatsi meeca iroajeiteari. Oshequi aajeitaqueri itashe meeca. Ariorica nontiancavetajeari meeca, aitaque ajaajeitanaqueri itashe, eiro yaaveajatsi irareejeitajea ivancoqui.
					</seg>
					<seg id="b.MAT.15.33" type="verse">
						Nocantajeitaqueri: --Pamene, caaraiteitaque aca. ¿Jaoca ayerori tanta avacaajeiteariri? Oshequi icarajeiti catsini.
					</seg>
					<seg id="b.MAT.15.34" type="verse">
						Isampitaquena: --¿Jaoca ocaratiri tanta timatsiri? Nacanaqueri: --Ocarataque 7, aisati timatsi shivajaniqui aparopee.
					</seg>
					<seg id="b.MAT.15.35" type="verse">
						Ari icantajeitiri apatojeitainchari: --Pisavicajeite quipatsiqui.
					</seg>
					<seg id="b.MAT.15.36" type="verse">
						Irosati yaantacaro tanta aisati shivajaniqui. Icantiri iriri: --Ariove apa, pipaquena noyeari. Impoiji icarajaquero, ipajeitaquenaro. Naajeitavaquero, impoiji novaajeitaqueneri iriori apatojeitainchari.
					</seg>
					<seg id="b.MAT.15.37" type="verse">
						Yoajeitanaca, iquemajeitanaca. Impoiji napatojeitajiro timaarantapaajantsiri, nojaajiro cantiriqui ocarataji 7.
					</seg>
					<seg id="b.MAT.15.38" type="verse">
						Icarajeiti oajeitainchari 4,000 shirampari. Aisati oajeitainchari oshequi tsinane aisati jananequipee.
					</seg>
					<seg id="b.MAT.15.39" type="verse">
						Impoiji itiancajeitajiri Jesoshi: --Meeca pijajeitanaje pivancopeequi. Irosati notejeitantanaja pitotsiqui, nomonteanaja anta Macataraqui.
					</seg>
				</div>
				<div id="b.MAT.16" type="chapter">
					<seg id="b.MAT.16.1" type="verse">
						Impoiji ipocashitaqueri variseopee aisati saroseopee: icoajeivetaca irantacayerime Jesoshi caari cameetsatatsi ontimanteameri inquisantearimeri. Icantavetapaacari: --Jentsite, namenempi pintasoncante, niotanteari piponeacarica inquitequi.
					</seg>
					<seg id="b.MAT.16.2" type="verse">
						Yacanaqueri Jesoshi: --Pamene, ariorica ishaavijiiteanaji, pineaquerorica opotsonaiteanaji, tempa picantajeiti: &quot;Eiro oparii incani&quot;.
					</seg>
					<seg id="b.MAT.16.3" type="verse">
						Iro cantaincha, oquitaitetamani, pineamaneririca iquiteriteamaniro catsirincaiteri, aisati otsiteniiteamani, ari picantajeiti: &quot;Ompariye meeca incani&quot;. Piojeitaque jaoca ocanta inquite, pioti ompariaquerica incani. Iro cantaincha te piojeiteroji maaroni pineaqueri meeca quipatsiqui.
					</seg>
					<seg id="b.MAT.16.4" type="verse">
						Te pincameetsajeiteji, oshequi pitseencajeitaqueri Tasorentsi: picoajeiveta pineena nontasoncante, iro cantaincha eiro nonijaimpirotsi. Apatiro pineaquero coajicani oca ishiacantiri Jonashi. Irootaque icantaqueriri Jesoshi, irosati ijatantanaja.
					</seg>
					<seg id="b.MAT.16.5" type="verse">
						Ari nareejeitanaca intatiquero, nocarajeitiri itsipapee iroamere. Impoiji noquenqueshirejeitaquero tanta: tecatsi namaque.
					</seg>
					<seg id="b.MAT.16.6" type="verse">
						Icantajeitaquena Jesoshi: --Paamayearoyea tapiacaarori itantane variseopee aisati saroseopee.
					</seg>
					<seg id="b.MAT.16.7" type="verse">
						Ari nosampitavacaaca: --¿Paita icantanteeri: &quot;Paamayearoyea tapiacaarori itantane&quot;? Te ameji tanta, iroitatsi icantantaqueeri.
					</seg>
					<seg id="b.MAT.16.8" type="verse">
						Iotashitaca Jesoshi nocantajeitaqueri, icantajeitana: --Te pishiretasanojeitenaji. ¿Paita picantantari: &quot;Te ameji atantane&quot;? ¿Paita piquenqueshiretantacari?
					</seg>
					<seg id="b.MAT.16.9" type="verse">
						¿Tequerampa piojeiteji? Chapinqui otimaveta tanta apapacoroni, iro cantaincha noacaajeitacari 5,000 shirampari. Paajeitajiro timaarantapaajantsiri: ¿jaoca ocaratiri cantiriqui pijaajiri timaarantapaajantsiri? Nocantiri: --Ocarati 12.
					</seg>
					<seg id="b.MAT.16.10" type="verse">
						Aisati impoiji ocarati tanta 7, noacaajeitacari 4,000 shirampari. ¿Jaoca ocaratiri cantiriqui pijaajiri timaarantapaajantsiri? Nocantiri: --Ocarati 7.
					</seg>
					<seg id="b.MAT.16.11" type="verse">
						Icantana: --¿Paita caari piojeitanta meeca? Te nonquenqueshireteroji tanta pipeacotanacari. Queariompia, paamayearoyea tapiacaarori itantane variseopee aisati saroseopee.
					</seg>
					<seg id="b.MAT.16.12" type="verse">
						Impoiji niojeitanaque te inquenqueshireteroji tapiacaasanotarori tanta, irointi ishiacaventiro maaroni yoametantayetiri variseopee aisati saroseopee. Te irininteji Jesoshi iramatavijeitee yora variseo aisati saroseo.
					</seg>
					<seg id="b.MAT.16.13" type="verse">
						Impoiji nojajeitanaque anta Sesareaqui: ora nampitsi yovetsicacantaqueri Jiripo. Ari icantaquena Jesoshi: --Noponeanaca narori inquitequi, natiritapaaque, iro cantaincha ¿paita yaamaajeitaquenari atiri, janicana?
					</seg>
					<seg id="b.MAT.16.14" type="verse">
						Nacanaqueri: --Icanti aparopee: &quot;Irioyeata Jesoshi Joani, yora vaotisatantaveitachaniri, itinaanaja&quot;. Icanti itsipapee: &quot;Irioyeata Iriashini, yonijantaja&quot;. Icanti itsipapee: &quot;Irioyeata Jerimiashini, yonijantaja&quot;. Irio itsipa ijijeitimpi aviro quenquetsatacantatsiniri, pitinaanaja.
					</seg>
					<seg id="b.MAT.16.15" type="verse">
						Ari isampitana: --Avirojei, ¿paita picantajeitiri avirori?
					</seg>
					<seg id="b.MAT.16.16" type="verse">
						Yacanaqueri Shimo Petero: --Avirotaque Quirishito naamaajeitari. Aviro Itomi Tasorentsi, yora Aneasanotatsiri.
					</seg>
					<seg id="b.MAT.16.17" type="verse">
						Icantiri: --Queario picantaque, Shimo itomi Jonashi. Te irio oamejeitempirone atiri, irinti Apa jenoquiniri oametimpirori.
					</seg>
					<seg id="b.MAT.16.18" type="verse">
						Nopajitimpi Petero: ocanti pivajiro &quot;Mapi&quot;. Nocoacaaquempi poamejeiteri atiri noamejeitaquempiri avirori. Eiro imatiritsi camaari iroashinoncaajeiteri quemisantajeiteroneri pincamanteriri.
					</seg>
					<seg id="b.MAT.16.19" type="verse">
						Noametempi paitarica irantajeiteri atiri irineanteariri Tasorentsi anta ipincatsaritinta. Eirorica piquemisantacairi atiri aca quipatsiqui, eiro ijatitsi inquitequi; irinti maaroni pinquemisantacaajeiteri irisavicajeite anta inquitequi.
					</seg>
					<seg id="b.MAT.16.20" type="verse">
						Impoiji aisati icantajeitana: --Eiroyea picamantiritsi atiri: &quot;Iriotaque Jesoshi Quirishito&quot;.
					</seg>
					<seg id="b.MAT.16.21" type="verse">
						Impoiji icamantaquena Jesoshi: --Irotaintsi nojate Jerosarequi. Anta oshequi iroashinoncaajeitena yora savicacantatsiri, yora jivatacaajeitiriri saserotepee, yora oametantirori Sanquenarentsi, maaroni. Aitaque oncanteari iroyeetena, iro cantaincha oncarate mava quitaiteri, ari nontinaanaje aisati.
					</seg>
					<seg id="b.MAT.16.22" type="verse">
						Iro cantaincha ipiatsatacari Petero: --Novincatsarite, te oncameetsateji oca picantaqueri. Eiro pashinoncaatsi, eiro picamitsi.
					</seg>
					<seg id="b.MAT.16.23" type="verse">
						Ari ipitsocashitanacari Jesoshi, icantiri: --Pijate, piquempetacari Satanashi. ¿Paita pitseencantaquenari? Te pioteroji icoacaaquenari Tasorentsi, irointi piotaque icoacaaquenari atiri.
					</seg>
					<seg id="b.MAT.16.24" type="verse">
						Impoiji icantajeitana: --Picoasanotirica pinquemisantasanotena, eiro pantanontatsi avisati, irointi pimpomerentsiventenaro paitarica noncoacaaquempiri narori. Ariorica iroashinoncaimenteetempiro, iro cantaincha pinquemisantasanotanaquena.
					</seg>
					<seg id="b.MAT.16.25" type="verse">
						Yora coavetachari incavintsayea irisati irashinoncayea; irintiquea yora caari cavintsaachane irisati irineeri Tasorentsi irinti.
					</seg>
					<seg id="b.MAT.16.26" type="verse">
						Ariorica intime ashiyetarori maaroni timayetatsiri quipatsiqui, iro cantaincha eirorica ijati inquitequi, tempa yatsipetashitacaro maaroni. Pineaquero, tecatsi pincantea pimpinateri Tasorentsi irisavicacantempiri anta inampiqui.
					</seg>
					<seg id="b.MAT.16.27" type="verse">
						Noponeaca narori inquitequi, natiritapaaque. Coajica nompiaje aisati aca, nontsipatapaaqueari nonampirepee, nompincatsaritapaaque, nonquempeteari Apa. Nompinajeiteri maaroni quearioventanarori nocoacairiri. Irinti maaroni caari quemisantana, noashinoncaajeiteri.
					</seg>
					<seg id="b.MAT.16.28" type="verse">
						Queario oca noncamantempiri: eirotsitarica picamajeititsi avirori, pineajeitavajena nompocaje, nompincatsaritasanotapaaje.
					</seg>
				</div>
				<div id="b.MAT.17" type="chapter">
					<seg id="b.MAT.17.1" type="verse">
						Ari 6 nomaajeiti, impoiji yora Jesoshi yaajeitanaqueri Petero, Santiaco, jeri Joa, yora irirenti Santiaco. Yaajeitanaqueri anta antearoqui toncaari.
					</seg>
					<seg id="b.MAT.17.2" type="verse">
						Ineajeitavaqueri ipashinitimojeitanacari. Ishipaquireavorotanaque, iquempetanacari catsirincaiteri; aisati iitsaare, oquitamarotasanotanaque catsini.
					</seg>
					<seg id="b.MAT.17.3" type="verse">
						Imapocaqueri Moishishini, jeri Iriashini: iquenquetsatacaapaaqueri Jesoshi.
					</seg>
					<seg id="b.MAT.17.4" type="verse">
						Yora Petero, icantiri Jesoshi: --Novincatsarite, aitanaquempaquea nopocajeitaque naroripee aca, noneajeitaquempi nainti. Pincoaquerica, novetsiquempiro mava pancotsijaniqui: aparoni pashi, aparoni irashi Moishishi, iro otsipa irashi Iriashi.
					</seg>
					<seg id="b.MAT.17.5" type="verse">
						Irosati omapocantapaacari omaaroncapaaca mencori, oshipaquireapaaque iroori. Isavicaque Tasorentsi mencoriqui, icanti: --Iriotaque yoca notomi nonintasanotiri, oshequi noveshireimentasanotacari. Pinquemisantajeiteri.
					</seg>
					<seg id="b.MAT.17.6" type="verse">
						Iquemajeitantacarori iroamerepee oca, itarecajeitanaca, oshequi yoajeitanaqueri cavaco.
					</seg>
					<seg id="b.MAT.17.7" type="verse">
						Iro cantaincha ipocashitaqueri Jesoshi, ipamijeitaqueri. Icantiri: --Pincatiajeitanaje, eiro pitsaroajeititsi.
					</seg>
					<seg id="b.MAT.17.8" type="verse">
						Ari yamenajeitanaji: tecatsi irineaje, apaniro inaji Jesoshi.
					</seg>
					<seg id="b.MAT.17.9" type="verse">
						Impoiji yoirincajeitanaja, icantajeitiri: --Eirota picamantitatsi oca pineaqueri. Arioricaquea noncamaque aisati nontinaanaje, irosatiquea pincamantantayetaqueari itsipapee atiri. Tempa noponeaca inquitequi, natiritapaaque.
					</seg>
					<seg id="b.MAT.17.10" type="verse">
						Ari nocantajeitaqueri: --Yora oametantirori Sanquenarentsi icantajeiti: &quot;Irotaintsirica impoque Quirishito, irijivatapaaque ironijantapaajea Iriashini&quot;. ¿Paita icantajeitantarori oca?
					</seg>
					<seg id="b.MAT.17.11" type="verse">
						Yacanaquena: --Queario icantaqueri: &quot;Ironijantapaajea Iriashini, irovetsicajeitaqueri maaroni&quot;.
					</seg>
					<seg id="b.MAT.17.12" type="verse">
						Noncamantempi: nijantaja inaji Iriashini, iro cantaincha te iriojeitavaqueriji atiripee, oshequi yoashinoncaajeitaqueri. Aisati narori, oshequi iroashinoncaajeitena.
					</seg>
					<seg id="b.MAT.17.13" type="verse">
						Impoiji niojeitanaque iquenquetsatacotaqueri Joa, yora vaotisatantatsiri.
					</seg>
					<seg id="b.MAT.17.14" type="verse">
						Ari nareejeitapaaca anta itiminta oshequi atiri yapatojeitaca. Irosati ipocashitantacari Jesoshi shirampari. Itiyeroashitapaacari, icantapaaqueri:
					</seg>
					<seg id="b.MAT.17.15" type="verse">
						--Novincatsarite, pincavintsayeri notomi: oshequi icamanatapiniti, oshequi yashinoncaapinitaca. Ipariapiniti paamariqui, itaapinita, pomein: aisati ipiincapiniti ojaqui, pocn, pocn.
					</seg>
					<seg id="b.MAT.17.16" type="verse">
						Naavetanacanari poamere, nocantavetari: &quot;Poavisacotajenari&quot;, iro cantaincha te irimateriji.
					</seg>
					<seg id="b.MAT.17.17" type="verse">
						Ari icantajeitana Jesoshi: --Te pinquemisantajeiteji, te pincameetsajeiteji. ¿Jaoca oncarate nontsipajeitempi piotanteari? Oshequi pitseencajeitaquena. Impoiji icantiri ashitariri itomi: --Jentsite, pamaquenari pitomi.
					</seg>
					<seg id="b.MAT.17.18" type="verse">
						Ari iquisatsataqueri camaari, irosati ijatantanaja. Irosati yavisacotantaja yora evancari.
					</seg>
					<seg id="b.MAT.17.19" type="verse">
						Impoiji nomanacaacari nosampijeitiri: --¿Paitaquea caari nomatantaro noavisacojeiteri narori?
					</seg>
					<seg id="b.MAT.17.20" type="verse">
						Icantajeitaquena: --Iro caari pimatantaro te pinquemisantimateji capichaji. Queario oca noncamantempiri: pinquemisanterica capichaji ari pincantero oca toncaari: &quot;Povaanajea anta&quot;, ari ovaanajea. Pinquemisantasanoterica, tecatsi pomerentsitimotempine.
					</seg>
					<seg id="b.MAT.17.21" type="verse">
						Iro cantaincha pincoaquerica pojoqueri camaari quempetariri yoca, ocameetsati pinquenquetsatacaasanoteri Tasorentsi aisati pintitea.
					</seg>
					<seg id="b.MAT.17.22" type="verse">
						Ari notsipajeitacari Jesoshi anta Carireaqui: narori aisati maaroni itsipapee iroamere. Icantajeitana: --Noponeaca narori inquitequi, natiritapaaque. Irotaintsi irayeetena,
					</seg>
					<seg id="b.MAT.17.23" type="verse">
						iroyeetena. Oncarate mava quitaiteri nontinaanaje aisati. Noquemajeitantacariri, oshequi noashirejeitanaca.
					</seg>
					<seg id="b.MAT.17.24" type="verse">
						Impoiji nojajeitanaque Caperenaoqui. Ainiro anta itimi yora quempoyeiriri quirequi yoameetsatantayetarori ivanco Tasorentsi. Ari ijatashitiri Petero, isampitiri: --¿Ipashitapinitarimpa oametimpiri iirequite, yoameetsatantayetarori ivanco Tasorentsi?
					</seg>
					<seg id="b.MAT.17.25" type="verse">
						Yacashitanacari: --Je, ipiri. Impoiji ipianaja Petero pancotsiqui. Isampitavaqueri Jesoshi: --Shimo, ¿paita piquenqueshiretiri? Yora pincatsaripee, ¿janica icoacotapinitiri iirequite? ¿Icoacotirimpa ishanincasanori? Terica, ¿irintimpa icoacotiri itsipapee atiri?
					</seg>
					<seg id="b.MAT.17.26" type="verse">
						Yacanaqueri: --Tempa icoacotiri itsipapee atiri. Ari icantiri: --Queario, tecatsi incoacoteri ishanincasanori. Aisati oquempetaca narori, tecatsi incoacotena Apa: tempa noshanincatacari.
					</seg>
					<seg id="b.MAT.17.27" type="verse">
						Iro cantaincha te noninteji ontime inquishimentenari yora quempoyeiriri quirequi. Meeca pijate incajarequi, pimpitasate. Ariorica paaque shaori, pinquirancaqueri, pineaqueri ivantequi quirequi. Paavaqueri, impoiji paanajeneri yora quempoyeiriri quirequi, pimpapaaqueri. Iriotaque avinarojei, avirori aisati narori.
					</seg>
				</div>
				<div id="b.MAT.18" type="chapter">
					<seg id="b.MAT.18.1" type="verse">
						Impoiji, nocarajeitaqueri itsipapee iroamere, nojatashijeitaqueri Jesoshi, nosampijeitiri: --Anta ipincatsaritinta Tasorentsi, ¿janica intsipateari impincatsaritasanote?
					</seg>
					<seg id="b.MAT.18.2" type="verse">
						Ari icajemaqueri jananequi, isatecaqueri nianqui,
					</seg>
					<seg id="b.MAT.18.3" type="verse">
						icantajeitana: --Queariotaque oca noncamantempiri: pinquenqueshirejeitea, paventajeiteari Tasorentsi; nocoaque pinquempejeiteari yoca jananequi, pishiretasanotena. Eirorica pishiretasanotanatsi, eiro pineirotsi ipincatsaritinta Tasorentsi.
					</seg>
					<seg id="b.MAT.18.4" type="verse">
						Te irishemeteji yoca: maaroni quempetearine impincatsaritasanotanaque anta inquitequi.
					</seg>
					<seg id="b.MAT.18.5" type="verse">
						Ariorica paacameetsateri quempetariri yoca jananequi, paacameetsajeitena narori.
					</seg>
					<seg id="b.MAT.18.6" type="verse">
						Iro cantaincha ariorica pantacayeri caari cameetsatatsi, noasanquetasanotempi. Oncameetsateme pijivateme pincameme eiro pantacantarime caari cameetsatatsi. Tecatsi noasanquetimentempimeri.
					</seg>
					<seg id="b.MAT.18.7" type="verse">
						Queario intime antayeterone caari cameetsatatsi, iro cantaincha oshequi irashinoncaajeitanaquea yora antacairiri.
					</seg>
					<seg id="b.MAT.18.8" type="verse">
						Aisati icanti Jesoshi: --Meeca noshiacantempiro. Ariorica antacayempi paco caari cameetsatatsi, pimpesajero, pojocajero; aisati pinquempetero piiti antacayempirica caari cameetsatatsi. Ocameetsaveta pinqueapontsoquitapaaje anta inquitequi, te oncameetsateji ontime apite paco, irootaque pijatanteari Sharincaveniqui, aisati te oncameetsateji ontime apite piiti, irootaque pijatanteari Sharincaveniqui. Ainiro anta paamari caari tsivacanetatsi: quearioya piquemaatsicatarocari.
					</seg>
					<seg id="b.MAT.18.9" type="verse">
						Aisati ariorica antacayempiro poqui caari cameetsatatsi, pinquitsoreero, pojoquero. Ocameetsati pinqueanaraquitaje inquitequi; te oncameetsateji ontime apite poqui, irootaque pijatanteari Sharincaveniqui pinquematsicatantearori paamari. Pineaquero, te oncameetsateji catsini pantero caari cameetsatatsi.
					</seg>
					<seg id="b.MAT.18.10" type="verse">
						Aisati icanti Jesoshi: --Aisati eiro catsini pitseenquiritsi jananequipee. Ainiro inampirepee Apa quempoyeaventajeitaqueriri jananequipee, camantacoventapinitiriri.
					</seg>
					<seg id="b.MAT.18.11" type="verse">
						Noponeaca narori inquitequi, natiritapaaque. Nopocashitaqueri jatatsinemeri Sharincaveniqui, noavisacotantajeariri.
					</seg>
					<seg id="b.MAT.18.12" type="verse">
						Aisati icantajeitana Jesoshi: --Noshiacantempiro aisati. Ariorica intime ashitariri 100 irovishate. Impeaquearica aparoni, tempa irashitacotanaqueri yora 99 irovishate iramenantajeariri yora peainchari. ¿Paita piquenqueshirejeitiri avirori?
					</seg>
					<seg id="b.MAT.18.13" type="verse">
						Irineajeririca aisati, ¿iriompa iriveshireimentea yora apatojeitainchari caari peacha? Te, irintiquea iriveshireimentea yora peavetainchari. Tempa queario.
					</seg>
					<seg id="b.MAT.18.14" type="verse">
						Aisati iquempeta yora Apa jenoquiniri: te incoyeji irijate Sharincaveniqui aparoni jananequi.
					</seg>
					<seg id="b.MAT.18.15" type="verse">
						Aisati icantaquena Jesoshi: --Ariorica irantero pishaninca caari cameetsatatsi, irootaque poashiretacotanteariri, ocameetsati pijatashiteri, pincanteri. Apaniro pijatashiteri, eiro picamantiritsi itsipapee. Ariorica inquemisantempi cameetsa irisavicantajeari, ari pinquempetacantajeri pirenti, paacameetsatavacaajea aisati.
					</seg>
					<seg id="b.MAT.18.16" type="verse">
						Iro cantaincha eirorica iquemisantimpitsi, pijatashitajeri aisati, paanaqueri itsipa piyemisantaririnte: ariorica aparo, ariorica apite. Intsipajeitempi iriotanteari paitarica pincanteriri, aisati intsarojeitapeeri iriori.
					</seg>
					<seg id="b.MAT.18.17" type="verse">
						Eirorica iquemisantajeitimpi, ari pincamantajeiteri maaroni piyemisantaririnte, intsarojeiterita iriori. Eirorica iquemisantajeitiri, ari pinquempetacaajeari tseencantatsiri, antirori caari cameetsatatsi; eiro picantajiritsi quemisantatsiri.
					</seg>
					<seg id="b.MAT.18.18" type="verse">
						Paitarica pincantajeiteriri incanteri aisati iriori Tasorentsi. Pincantajeiteririca ainiro irantane, aisati incanteri iriori Tasorentsi. Pincantajeiteririca te aneroji irantane, aisati inquempetea iriori Tasorentsi.
					</seg>
					<seg id="b.MAT.18.19" type="verse">
						Nampiitajempiro: irosatirica pincantajeiteriri avirori Apa jenoquiniri; ariorica pincarajeite apite, ari inquemisantasanojeitempi.
					</seg>
					<seg id="b.MAT.18.20" type="verse">
						Jaocarica irampatotimentenari apite quemisantanari, ariorica mava, aisati narori noncarajeitaqueri.
					</seg>
					<seg id="b.MAT.18.21" type="verse">
						Impoiji yora Petero isampitiri Jesoshi: --Novincatsarite, inquishenarica noshaninca, tempa ocameetsati noncavintsayeri, eiro nopiataritsi. Iro cantaincha irampiitapinitenarica inquisaquena, ¿jaoca oncarate noncavintsaapiniteri? ¿Ariompa oncarate 7?
					</seg>
					<seg id="b.MAT.18.22" type="verse">
						Yacanaqueri: --Irosati pincanteani pincavintsayeri: eiro pipiataritsi catsini.
					</seg>
					<seg id="b.MAT.18.23" type="verse">
						Noshiacantempiro jaoca icanta Tasorentsi ipincatsariventanti. Itimi pincatsari coatsiri impinatajeri iratiritepee.
					</seg>
					<seg id="b.MAT.18.24" type="verse">
						Icajemaqueri aparoni, irevitiriri oshequi quirequi catsini. Icantavetari: &quot;Pimpinatajena&quot;.
					</seg>
					<seg id="b.MAT.18.25" type="verse">
						Yacanaqueri: &quot;Tecatsi noncantea nompinatajempi&quot;. Ari icantiri pincatsari itsipapee: &quot;Payeri yoca. Pimpimanteri, pimpimantero ijina, itomipee, irovaararo, maaroni, naantajeari quirequi irevitanari&quot;.
					</seg>
					<seg id="b.MAT.18.26" type="verse">
						Iro cantaincha itiyeroanaca quipatsiqui yora irevitiriri, icantiri: &quot;Eirotsita pipimantanatsi. Coajica nompinatajempiro, maaroni&quot;.
					</seg>
					<seg id="b.MAT.18.27" type="verse">
						Ari oshequi icavintsairi ivatorote, icantiri: &quot;Aitanaji, moncarataca, eiro nocoacotajimpitsi&quot;.
					</seg>
					<seg id="b.MAT.18.28" type="verse">
						Ari ijatanaque yora irevitantavetachari. Iquenanaque avotsiqui, itonquiotavacari irevitiriri iriori capichaji. Icaticavaqueri itsanoqui, icantiri: &quot;Pishintsite pimpinatajena ora pirevitanari&quot;.
					</seg>
					<seg id="b.MAT.18.29" type="verse">
						Ari itiyeroavetanaca iriori, icantavetari: &quot;Eirotsita picoacotanatsi, coajica nompinatajempi maaroni&quot;.
					</seg>
					<seg id="b.MAT.18.30" type="verse">
						Iro cantaincha te incavintsayeriji irinti. Yoiminqueacantaqueri, icantiri: &quot;Ariorica pimpinatajena maaroni, noncanteri iroimisoquijajempi&quot;.
					</seg>
					<seg id="b.MAT.18.31" type="verse">
						Ari ineantacariri itsipapee, yoashirejeitanaca. Ijatashitaqueri ivatorote, icamantaqueri: &quot;Noneaqueri yoranqui picavintsairi, te incavintsanteji irinti. Yoiminqueacantaqueri irevivetariri irinti capichaji&quot;.
					</seg>
					<seg id="b.MAT.18.32" type="verse">
						Ari icajemacantaqueri ivatorote, icantiri: &quot;Picantaquena: 'Eirota pipimantanatsi', irootaque nocavintsaasanotantaquempiri, nocantimpi: 'Aitanaji, eiro pipinatajanatsi'. Iro cantaincha te pincameetsateji avinti.
					</seg>
					<seg id="b.MAT.18.33" type="verse">
						Tempa oncameetsateme pincavintsayerime avirori yora irevivetimpiri capichaji, pinquempetename narori nocavintsaaquempi&quot;.
					</seg>
					<seg id="b.MAT.18.34" type="verse">
						Ari iquisaqueri, yoiminqueacantaqueri, icantiri: &quot;Meecaquea aviroriniro, ariorica pimpinatasanotajena maaroni, ari noimisoquijajempi&quot;.
					</seg>
					<seg id="b.MAT.18.35" type="verse">
						Ari piojeitaquero oca noshiacantimpiri. Eirorica picavintsanti, iroasanquetasanotempi Apa jenoquiniri, pinquempeteari yora noquenquetsatacotiri.
					</seg>
				</div>
				<div id="b.MAT.19" type="chapter">
					<seg id="b.MAT.19.1" type="verse">
						Ari iquenquetsatacaana Jesoshi chapinqui anta Carireaqui. Impoiji yovaanaja Joreaqui, anta Joriraniqui intatiquero. Noijatanaqueri narori, aisati itsipapee iroamere.
					</seg>
					<seg id="b.MAT.19.2" type="verse">
						Aisati yoijajeitaqueri oshequi itsipapee atiri. Aisati oshequi yoavisacojeitaqueri mantsiayetatsiri.
					</seg>
					<seg id="b.MAT.19.3" type="verse">
						Aisati ijatashitaqueri Jesoshi variseopee. Icoavetaca incomitacayearime, irootaque isampitantavetariri: --¿Ocameetsatimpa irojocajero shirampari ijina?
					</seg>
					<seg id="b.MAT.19.4" type="verse">
						Yacanaqueri: --Tempa pineanatapinivetaro Sanquenarentsi. Peerani yovetsicaqueri Tasorentsi shirampari aisati tsinane,
					</seg>
					<seg id="b.MAT.19.5" type="verse">
						aisati icanti: &quot;Ariorica irayero shirampari ijina, inteentareanaqueri iriri aisati iriniro, iro cantaincha te noncoacayeriji irojocajero ijina. Nocoaque quiso iroanaquero. Peerani inashiveitani shirampari aisati ijinatsori, iro cantaincha ariorica iraaquero, onquempetaquea apaniro irinaque, eiro yojocavacaajatsi&quot;. Tempa aitaque itsipatacaacari Tasorentsi, te oncameetsateji irojocacaajeri atiri.
					</seg>
					<seg id="b.MAT.19.7" type="verse">
						Ari isampitiri aisati: --¿Arimpa? ¿Paita icantantariri Moishishi peerani: &quot;Pisanquenatenero pijina paperi pojocantearori, impoiji ocameetsati pojocajero&quot;?
					</seg>
					<seg id="b.MAT.19.8" type="verse">
						Yacanaqueri: --Te pincameetsashireteji, irootaque icantantimpiri Moishishi ocameetsati pojocajero pijina. Iro cantaincha te incoacayempiji Tasorentsi pojocajero. Icoacaaquempi eiro pojocajirotsi catsini.
					</seg>
					<seg id="b.MAT.19.9" type="verse">
						Nocantimpi narori, ariorica pojocajero pijina impoiji paaje pashini, aitaque paimentaquearo pijinasanori. Apatiroti ariorica ojivate aimentempi, ocameetsaveta pojocajero.
					</seg>
					<seg id="b.MAT.19.10" type="verse">
						Impoiji, nocarataqueri pashini iroamere, nocantaqueri Jesoshi: --Ariompa, jaata eirota naitame nojina narori.
					</seg>
					<seg id="b.MAT.19.11" type="verse">
						Icantaquena: --Eiro pimajeitirotsi pinquemajeitero oca nocantaquempiri. Apaniro inquemero yora yoametasanotiri Tasorentsi.
					</seg>
					<seg id="b.MAT.19.12" type="verse">
						Timatsi caari matiro iraye ijina: irosati itimapaaque. Timatsi itsipa yaitsoquiyeetiri, caari yaanta ijina. Timatsi pashini caari coatsi iraye. Icoaque intimashitea inquearioventeneri Tasorentsi paitapeerica iranteneriri. Pimaterorica pinquemero oca, ari pinquenqueshiretero.
					</seg>
					<seg id="b.MAT.19.13" type="verse">
						Impoiji yamaqueneri Jesoshi jananequipee, icantajeitiri: --Pimpamiteri notomipee, pincanteri Tasorentsi incavintsaajeitenari. Nocantajeivetari: --Eiro pashereiritsi Avincatsarite.
					</seg>
					<seg id="b.MAT.19.14" type="verse">
						Iro cantaincha icantana: --Eiro picantiritsi: nocoaque iramajeitenarita jananequipee. Iojeiti iriori ipincatsajeitaquena. Maaroni quempetariri yoca irisavicajeite anta ipincatsaritinta Tasorentsi.
					</seg>
					<seg id="b.MAT.19.15" type="verse">
						Irosati ipamijeitantavacari, icantiri Tasorentsi: --Apa, nocoaque pincavintsaajeiteri yoca jananequipeeca. Impoiji ijatanaji.
					</seg>
					<seg id="b.MAT.19.16" type="verse">
						Impoiji ijatashitaqueri Jesoshi aparoni evancari, isampitapaaqueri: --Oametantatsiri, picameetsataque. ¿Paita cameetsatatsiri nanteri narori nosavicanteari anta inquitequi, noncantaitatiyempani?
					</seg>
					<seg id="b.MAT.19.17" type="verse">
						Ari icantiri: --¿Paita picantantanari: &quot;Picameetsataque&quot;? Itimi aparo cameetsatatsiri: yora Tasorentsi. Iro cantaincha pincoaquerica pijate inquitequi, pantajeitero maaroni icantiniri Moishishini.
					</seg>
					<seg id="b.MAT.19.18" type="verse">
						Icantiri: --Otimi oshequi icantayetiniri: ¿paita picoaqueri nanteri? Yacanaqueri: --Eiro poantitsi, eiro pantirotsi caari pai, eiro picoshititsi, eiro pitseeyacotaritsi pishaninca,
					</seg>
					<seg id="b.MAT.19.19" type="verse">
						pimpincatsateri piri aisati piniro; oquempetaca pininta avisati, aisati pinintajeiteri itsipapee iriori.
					</seg>
					<seg id="b.MAT.19.20" type="verse">
						Icantaqueri: --Aitaque nomatitacaro nojananequitapaini, irosati meeca. ¿Paita pashini nanteri?
					</seg>
					<seg id="b.MAT.19.21" type="verse">
						Yacanaqueri: --Picoaquerica pintsoteaquero maaroni, pijate pimpimantero maaroni timimojeitimpiri, pimperi ashinoncachari maaroni ovinaro; impoiji impinatempi Tasorentsi, ontime pivaararo inquitequi. Ariorica pimpimantero maaroni, tsame poijatanaquena narori.
					</seg>
					<seg id="b.MAT.19.22" type="verse">
						Iquemavaitiiro oca, ijatanaque, yoashiretanaca. Otimi oshequi irovaararo, te incoyeji impimantero.
					</seg>
					<seg id="b.MAT.19.23" type="verse">
						Impoiji icantajeitana Jesoshi: --Queario oca noncamantempiri: opomerentsitimotari ashitaarantachari irijate anta inquitequi.
					</seg>
					<seg id="b.MAT.19.24" type="verse">
						Nampiitajempiro: tempa opomerentsitaca inqueero cameyo omorojaniqui quitsapi. Iro cantaincha opomerentsitasanotaca catsini irijate ashitaarantachari anta ipincatsaritinta Tasorentsi.
					</seg>
					<seg id="b.MAT.19.25" type="verse">
						Noquemajeitantarori oca noajeitanaqueri cavaco. Nosampitiri: --¿Ariompa? ¿Janica meeca materone iravisacotaje?
					</seg>
					<seg id="b.MAT.19.26" type="verse">
						Yamenaquena, icantaquena: --Eiro imatirotsi atiri, iro cantaincha irinti Tasorentsi irimataquero maaroni. Tecatsi ompomerentsitimoteari irinti.
					</seg>
					<seg id="b.MAT.19.27" type="verse">
						Icantaqueri Petero: --Pamene, nocoasanojeitaque noijatanaquempi, irootaque nojocajeitantacarori maaroni timimojeivetanari. ¿Paita naayetajeri coajicani aisati?
					</seg>
					<seg id="b.MAT.19.28" type="verse">
						Icantajeitana Jesoshi: --Queario oca noncamantajeitempiri, tempa noponeaca inquitequi, natiritapaaque: coajica ontime quipatsi iroaquerari. Narori, nosavique anta novincatsarimentoqui, nompincatsatasanotaque. Aisati avirorijei, pincarajeitena pimpincatsarijeitanaque, ontime 12 pivincatsarimentopee pisavicajeitanteari aviroripee. Pimpincatsariventajeiteri maaroni joriopee.
					</seg>
					<seg id="b.MAT.19.29" type="verse">
						Ariorica poijajeitanaquena, tecatsi pantsipejeitea. Ariorica pojocanaquero pivancopee, pirentipee, pitsiropee, piripee, piniropee, pitomipee, piipatsite, paitapeerica. Iro cantaincha ariorica poijatasanotanaquena, te pantsipetashijeitearoji. Ariorica pojocanaquero aparo, impajempi Tasorentsi 100. Aisati iraajeitanaquempi inampiqui pisaviquimojeitanteariri iriori, pincantaitatiyempani.
					</seg>
					<seg id="b.MAT.19.30" type="verse">
						Itimajeiti meeca oshequi pincatsarijeitatsiri aca quipatsiqui, iro cantaincha eiro ipincatsarijeitajitsi inquitequi: ariorica aparopee pincatsaritanajantsine. Aisati itimajeiti meeca oshequi ashinoncaajeitachari, iro cantaincha coajica anta inquitequi impincatsaritaarantapaaje.
					</seg>
				</div>
				<div id="b.MAT.20" type="chapter">
					<seg id="b.MAT.20.1" type="verse">
						Pashini aisati icanti Jesoshi: --Noshiacantempiro aisati jaoca icanta Tasorentsi ipincatsariventanti. Itimi ashitarori irovamashite. Tsiteniquera ijatamani nampitsiqui irameneri tsameetenerine.
					</seg>
					<seg id="b.MAT.20.2" type="verse">
						Ineapaaqueri coatsiri intsameeteneri, icantiri: &quot;Ariorica pintsameetena meeca, irosati ishaaviniji, nompinajeitempi aparoni quirequi: yora pajitachari tenario&quot;. Icantajeiti: &quot;Ari cameetsa&quot;. Ari icantiri: &quot;Meeca pijajeite, pintsameejeite&quot;. Ijajeitanaque, itsameejeiti.
					</seg>
					<seg id="b.MAT.20.3" type="verse">
						Impoiji ijenoquitapaaque catsirincaiteri, ijatanaji aisati nampitsiqui yora ashitarori irovamashite. Ineapaaqueri itsipapee shirampari, icatiashijeitaca anta, tecatsi irantajeite.
					</seg>
					<seg id="b.MAT.20.4" type="verse">
						Icantiri: &quot;Ariorica pintsameejeite anta novamashitequi, cameetsa nompinajeitaquempi&quot;. Icantajeitiri: &quot;Ari&quot;. Irosati ijajeitantanaca, itsameejeiti.
					</seg>
					<seg id="b.MAT.20.5" type="verse">
						Aisati tampatica ijati nampitsiqui, itsameetacaajeitiri itsipapee. Aisati ishaavijini itsameetacaajeitiri itsipapee aisati.
					</seg>
					<seg id="b.MAT.20.6" type="verse">
						Impoiji aisati antoo ishaavijiteanaji, ijatanaji nampitsiqui. Ineapaaqueri caari tsameejeitatsi. Icantajeitiri: &quot;¿Paita patsipetashijeitantari picatiashijeitaca? Te pintsameejeiteji&quot;.
					</seg>
					<seg id="b.MAT.20.7" type="verse">
						Yacajeitanaqueri: &quot;Tecatsi tsameetacaajeitenane&quot;. Icantiri: &quot;Pintsameejeite novamashitequi, pincarajeiteri yora jivajeitanaintsiri incaranqui&quot;.
					</seg>
					<seg id="b.MAT.20.8" type="verse">
						Ari otsimancaiteanaji, yora ashitarori icantiri quempoyeiniriri iirequite: &quot;Pincajemajeiteri maaroni tsameetacotanarori novamashite, pimpinajeiteri. Pijivateri pimpinajeiteri yora impoitatsiri itsameejeiti. Impoiji pimpinajeiteri jivajeitatsiri itsameejeiti oquitaitetamani&quot;.
					</seg>
					<seg id="b.MAT.20.9" type="verse">
						Ari ipocajeiti yora impoitatsiri itsameejeiti: capichaji itsameejeiti iriori, iro cantaincha ipinajeitaqueri aparoni tenario. Aisati imoncaratavacaajeitaca ipinajeitaqueri maaroni.
					</seg>
					<seg id="b.MAT.20.10" type="verse">
						Impoijiniquea ipocajeiti iriori yora intamanarori itsameejeitamani. Ijitashijeivetaca iranaacojeiteri impinajeiteri. Iro cantaincha ipinajeitaqueri aisati aparoni tenario.
					</seg>
					<seg id="b.MAT.20.11" type="verse">
						Ineatiiri iirequite, iquisatsataqueri yora tsameetacairiri,
					</seg>
					<seg id="b.MAT.20.12" type="verse">
						icantiri: &quot;Yora impoitatsiri itsameejeiti capichaji, iro cantaincha imoncarataquena pipinataquena. Nainti nojatitamanaca oquitaitamani notsameeti, opomerentsivetaca, oshequi nomasavitaque. Oncameetsateme nanaacoterime nayeri quirequi&quot;.
					</seg>
					<seg id="b.MAT.20.13" type="verse">
						Ari icantiri: &quot;Noshaninca, te namatavijeitempiji. Tempa nocantimpi oquitaitetamani: 'Nompinatempi aparoni tenario'; picantajeivetana: 'Ari, cameetsa'.
					</seg>
					<seg id="b.MAT.20.14" type="verse">
						Paanajeri meeca piirequite, pijajeitaje pivancoqui. Nopinatashitacari yora impoitatsiri itsameeti aparo tenario imoncaratantaquempiri.
					</seg>
					<seg id="b.MAT.20.15" type="verse">
						Tempa ocameetsati nopashitacari noirequite. ¿Paita caari picoanta noncavintsayeri?&quot;
					</seg>
					<seg id="b.MAT.20.16" type="verse">
						Aisati noncamantempi: anta inquitequi impincatsarijeitanaque yora caari pincatsarijeitatsi aca quipatsiqui. Yorari irinti pincatsarijeivetachari aca, eiro ipincatsarijeitajitsi anta inquitequi. Aisati icantajeivetari Tasorentsi oshequi atiri: &quot;Pinquemisantena&quot;, iro cantaincha te inquemisantajeiteji, irootaque caari irijajeitantea iriori inquitequi.
					</seg>
					<seg id="b.MAT.20.17" type="verse">
						Ari impoiji ijatanaque Jesoshi Jerosarequi, itentajeitanaquena narori, aisati itsipapee iroamere. Apaniro icantajeitaquena:
					</seg>
					<seg id="b.MAT.20.18" type="verse">
						--Meeca ajajeite Jerosarequi. Ari noponeanaca narori inquitequi, natiritapaaque. Irotaintsi irayena jivatacaajeitiriri saserotepee aisati yora oametantirori Sanquenarentsi, incantena: &quot;Te pincameetsateji&quot;.
					</seg>
					<seg id="b.MAT.20.19" type="verse">
						Incanteri oromasati: &quot;Payeri Jesoshi, poyeri&quot;. Irishirontimentajeitena iriori, impasanajeitena, impajacojeitena coroshiqui, noncame. Oncarataque mava quitaiteri irointinaajena aisati Apa.
					</seg>
					<seg id="b.MAT.20.20" type="verse">
						Impoiji ojatashitiri Jesoshi ijina Severeo, otsipatari otomipee: yora Santiaco aisati Joa. Otiyeroashitapaacari, ocantapaaqueri: --Nocoaque pincavintsayena.
					</seg>
					<seg id="b.MAT.20.21" type="verse">
						Isampitiro: --¿Paita picoiri? Ocantiri: --Coajica, ariorica pimpincatsaritasanotanaque, nocoaque irisaviquimotempi notomipee: aparo irisavique pacosanoriqui, irio itsipa irisavique pampatequi. Pincanteri incarajeitempi impincatsarijeitanaque.
					</seg>
					<seg id="b.MAT.20.22" type="verse">
						Icantiro, aisati icantiri otomipee: --Te pioteji paitarica picoacotanari. Oshequi nonquematsicayetearo paitapeerica. ¿Tempa pintsaroacayearo pinquematsicatearo avirori? Yacanaqueri: --Te nontsaroacayearoji, ari nomataquero narori.
					</seg>
					<seg id="b.MAT.20.23" type="verse">
						Ari icantiri: --Queario pinquematsicajeitearo. Iro cantaincha te naro cantatsine janicarica saviquimotenaneri coajica: irio cantatsine Apa, irinti.
					</seg>
					<seg id="b.MAT.20.24" type="verse">
						Noquemajeitantarori oca icantajeitiriri, noquisajeitaqueri yora Santiaco aisati Joa; iro noquisantacariri, icoaveta impincatsariteme.
					</seg>
					<seg id="b.MAT.20.25" type="verse">
						Iro cantaincha icajemajeitaquena Jesoshi, icantajeitaquena: --Piojeitaque yora ivincatsaritepee itsipapee atiri yamejeitaca iperanajeitacari ishanincapee.
					</seg>
					<seg id="b.MAT.20.26" type="verse">
						Iro cantaincha eiro piquempejeitaritsi. Eiro picoajeititsi avirori pimperanajeiteari pishanincapee. Pincoaquerica pimpincatsariventante pintacojeiteari pishaninca, eiroquea piperanayetaritsi. Pantajeiteneri pishaninca paitarica incoacaajeitempiri.
					</seg>
					<seg id="b.MAT.20.28" type="verse">
						Noponeaca narori inquitequi, natiritapaaque, iro cantaincha te iro nompocantea nomperanajeitempi, irointi nopocanta nintacojeitempi aisati noncamimentajeitempi, maaroni.
					</seg>
					<seg id="b.MAT.20.29" type="verse">
						Ari noponeajeitanaca Jericoqui, noquenajeitanaque avotsiqui. Yoijajeitanaquena oshequi atiri.
					</seg>
					<seg id="b.MAT.20.30" type="verse">
						Ari isaviqui otsapiqui avotsi apite caari amenatsi. Icamanteetiri: --Coraque Jesoshi. Ari icajemajeitanaque: --Pincavintsaajeitapeena: tempa aviro ishanincani Iravirini.
					</seg>
					<seg id="b.MAT.20.31" type="verse">
						Ari iquisatsataqueri yora apatojeitainchari, icantajeitiri: --Pimajerete. Aiquero icajemajeitanaque: --Novincatsarite, pincavintsayena: tempa aviro naamaajeitacari, aviro ishanincani Iravirini.
					</seg>
					<seg id="b.MAT.20.32" type="verse">
						Icatiapaaca Jesoshi, icantiri: --¿Paita picoiri nantempiri?
					</seg>
					<seg id="b.MAT.20.33" type="verse">
						Icantiri: --Novincatsarite, nocoaque namenaje.
					</seg>
					<seg id="b.MAT.20.34" type="verse">
						Ari icavintsairi, ipamititaqueri iroqui. Irosati yamenantanaja, aisati yoijajeitanaqueri.
					</seg>
				</div>
				<div id="b.MAT.21" type="chapter">
					<seg id="b.MAT.21.1" type="verse">
						Ari nareejeitapaaca Vetejajequi, oquempejitaro toncaari ipajiyeetiro Orivomashi. Irotapaajantsi Jerosare. Itianquiri Jesoshi apite iroamere,
					</seg>
					<seg id="b.MAT.21.2" type="verse">
						icantiri: --Pijivatanaque anta nampitsiquinta. Pineapaaquero voro, otsatacotaca; otsipatacari orijani. Pintsatacoreapeero, pamaquenaro.
					</seg>
					<seg id="b.MAT.21.3" type="verse">
						Irisampitempirica ashaninca: &quot;¿Paita pitsatacoreantarori?&quot; Ari pincanteri: &quot;Irio coirori Avincatsarite&quot;. Ari incantempi: &quot;Paanaqueneri&quot;.
					</seg>
					<seg id="b.MAT.21.4" type="verse">
						Iro yantantarori oca, imoncaratiro isanquenatacotaqueriniri peerani yora camantantatsiniri pajitachari Sacariashi:
					</seg>
					<seg id="b.MAT.21.5" type="verse">
						&quot;Pincamantajeiteri jerosaresati: 'Coraquetaqueni pivincatsarite. Icameetsataque, te irishemeteji. Inquijacotapeempari vorojaniqui'&quot;.
					</seg>
					<seg id="b.MAT.21.6" type="verse">
						Ari ijatanaque apite, ineapairo voro, yamaqueneri.
					</seg>
					<seg id="b.MAT.21.7" type="verse">
						Apite yamaque: tsinane, aisati orijani. Yoanquetaqueneri imititsaqui quitsaarentsi, impoiji iquijacotacari Jesoshi.
					</seg>
					<seg id="b.MAT.21.8" type="verse">
						Ari itimi oshequi atiri anta avotsiqui, yoayetaqueneri iroicoropee anta avotsiqui iraaticantanaquearori voro. Aisati yoayetaqueneri ojempequijaniqui inchatoshi avotsiqui, iraaticantanaquearori. Aitaque yametaro yoayetiniri pincatsaripee iroicoropee aisati ojempequijaniqui inchatoshi.
					</seg>
					<seg id="b.MAT.21.9" type="verse">
						Ari ijivajeitanaqueri oshequi atiri anta avotsiqui, aisati impoijeitanaqueri oshequi pashini. Icajemajeitanaque: --Jeriqueti ishanincani Iravirini, tsame ampincatsajeitavaqueri. Itiancaqueri Avincatsarite, tsame aneacameetsajeiteri. Tempa ineacameetsatiri iriori Tasorentsi.
					</seg>
					<seg id="b.MAT.21.10" type="verse">
						Ari yareetapaaca Jerosarequi. Isampitavacaajeitaca maaroni jerosaresati: --¿Janicampa yoca?
					</seg>
					<seg id="b.MAT.21.11" type="verse">
						Yacajeitaqueri itsipapee: --Iriotaque Jesoshi, poneachari Nasaretequi, ora timatsiri Carireaqui. Oshequi iquenquetsatacotiri Tasorentsi.
					</seg>
					<seg id="b.MAT.21.12" type="verse">
						Ari ijataque Jesoshi ivancoqui Tasorentsi, iquisajeitapaaqueri maaroni amanantatsiri aisati pimantatsiri, yojocajeitapaaqueri. Aisati iquempejeitaqueri yora pinaavacaariri iirequite, aisati yora pimantiriri paroma: itatsinquitapaaqueri imesatepee aisati isavicamentopee.
					</seg>
					<seg id="b.MAT.21.13" type="verse">
						Icantajeitaqueri: --Ocanti Sanquenarentsi: &quot;Icanti Tasorentsi: 'Ocameetsati pinquenquetsatacaapinijeitena aca novancoqui'&quot;. Iro cantaincha avirojei te pinquenquetsatacaajeiteriji, irointi picoshitapinijeitiri pocajeitatsiri.
					</seg>
					<seg id="b.MAT.21.14" type="verse">
						Impoiji ijatashitaqueri oshequi caari amenatsi aisati choriyetatsiri. Yoavisacojeitaqueri.
					</seg>
					<seg id="b.MAT.21.15" type="verse">
						Ari ineajeitaqueri yora jivatacaajeitiriri saserotepee aisati yora oametantirori Sanquenarentsi, iquisajeitanaca. Ocameetsati yantayetiri, aisati icantajeiti atiripee: --Tsame ampincatsajeiteri ishanincani Iravirini. Irootaque iquisajeitantacariri yoranqui,
					</seg>
					<seg id="b.MAT.21.16" type="verse">
						aisati icantajeitaqueri Jesoshi: --¿Piquemaquerompa oca icantajeitiri atiripee? Te oncameetsateji impincatsajeitempi. Yacanaqueri: --Je, noquemaqueri. Tempa pineanatiro Sanquenarentsi cantatsiri: &quot;Impincatsajeiteri Quirishito yora jananequipee&quot;.
					</seg>
					<seg id="b.MAT.21.17" type="verse">
						Ari ijatanaji Jesoshi, quiso noanajiri narori, aisati itsipapee iroamere. Nojajeitanaque Vetaniaqui, aitaque nomaajeitapairi.
					</seg>
					<seg id="b.MAT.21.18" type="verse">
						Ari oquitaitetamanaji nopiajeitanaja Jerosarequi. Nianqui itasheanaque Jesoshi.
					</seg>
					<seg id="b.MAT.21.19" type="verse">
						Ineapaaquero avotsinampiqui iyera. Icoavetapaacaro oitsoqui, te ontimeji; irointi iotaca oshi. Icanti: --Meeca eiro otimajitsi aisati oitsoqui iroajeitantajearori atiri. Irosati oshimpeshitantanaca, ocamaque iyera.
					</seg>
					<seg id="b.MAT.21.20" type="verse">
						Noneantacarori, nosampitiri: --¿Jaoca ocantanacari oshintsitantanacari oshimpeshitanaque?
					</seg>
					<seg id="b.MAT.21.21" type="verse">
						Yacanaquena: --Queario oca noncamantempiri: ariorica pishiretasanoteari Tasorentsi, pimatero avirori quempetarori pineaqueri meeca. Aisati pincanteririca Apa: &quot;Povaajero oca toncaari, pojoquero anta incajarequi&quot;, aitaque irimatacaaquempiro. Iro cantaincha, eiro pitseenquiritsi.
					</seg>
					<seg id="b.MAT.21.22" type="verse">
						Ariorica pishiretasanoteari, irimatacaaquempiro paitapeerica pincoacoteriri.
					</seg>
					<seg id="b.MAT.21.23" type="verse">
						Ari nareejeitapaaja ivancoqui Tasorentsi, yoametantapaaji Jesoshi. Irosati ijatashitantapaacari yora jivatacaajeitiriri saserotepee aisati yora jivatacantantatsiri, isampijeitiri: --¿Janicampa tianquimpiri pantayetantarori ocapee? ¿Janica nintacaimpiri pipincatsaritantacari?
					</seg>
					<seg id="b.MAT.21.24" type="verse">
						Yacanaqueri: --Aisati narori, aparo nosampitempi: ariorica pancaquena, noncamantempi janica tiancaquenari.
					</seg>
					<seg id="b.MAT.21.25" type="verse">
						¿Janicampa tianquiriri Joa ivaotisatantayetariri ashanincapee? ¿Irimpa tianquiriri Tasorentsi? ¿Irimpa tianquiriri atiri? Ari icantavacaajeitanaca: --Ancanteririca: &quot;Irio Tasorentsi tianquiriri&quot;, icanteecari: &quot;¿Paita caari piquemisantantari?&quot;
					</seg>
					<seg id="b.MAT.21.26" type="verse">
						Iro cantaincha ariorica ancanteri: &quot;Irio tianquiriri atiri&quot;, iquisajeiteecari atiripee. Tempa ijitashijeitari irio Tasorentsi tianquiriri Joa iquenquetsati.
					</seg>
					<seg id="b.MAT.21.27" type="verse">
						Ari icantajeitiri: --Te nioteji janicarica tianquiriri. Icantiri: --Aisati narori, eiro nocamantimpitsi janicarica tiancaquenari nantantarori ocapee.
					</seg>
					<seg id="b.MAT.21.28" type="verse">
						Aisati icantajeitiri Jesoshi: --Meeca noshiacantempiri ashitachari itomi apite: ¿paita piquenqueshiretacotiriri? Icantiri intarori itimi: &quot;Notiomi, pijate meeca pintsameete anta ovamashiqui&quot;.
					</seg>
					<seg id="b.MAT.21.29" type="verse">
						Yacanaqueri: &quot;Eiro notsameetitsi&quot;, iro cantaincha impoiji ijati itsameeti.
					</seg>
					<seg id="b.MAT.21.30" type="verse">
						Aisati icantiri itsipa itomi: &quot;Notiomi, pijate meeca pintsameete anta ovamashiqui&quot;. Ari icantiri: &quot;Ari, apa, nojataque&quot;. Iro cantaincha te irijateji.
					</seg>
					<seg id="b.MAT.21.31" type="verse">
						Meeca nosampitempi: ¿janica antasanotiniriri iriri icoacairiri? Yacanaqueri: --Yora jivatatsiri itimi, jatatsiri itsameeti. Icantiri aisati: --Queario oca noncamantempiri: irijivajeitempi irijajeitanaque inquitequi yora coshitantatsiri aisati ora antapiniyetiriri shirampari caari ai.
					</seg>
					<seg id="b.MAT.21.32" type="verse">
						Ipocapaaque Joa icamantavetimpi jaoca pincantajeameri pincameetsatantajeameri, iro cantaincha te pinquemisantavaqueriji. Irinti iquemisantajeitaqueri yora apatotiniriri oromasati iirequite, aisati oquemisantaqueri antapiniyetiriri shirampari caari ai. Pineajeivetacari iquemisantajeiti icameetsatantajari, iro cantaincha te pinquenqueshirejeiteaji avirorijei; te pinquemisantavaqueriji Joa. Irijajeite irinti inquitequi: aviroriquea avinti, eiro pijajeititsi.
					</seg>
					<seg id="b.MAT.21.33" type="verse">
						Jero oca pashini icantiriri Jesoshi: --Pashini aisati noshiacantempiro: pinquemajeitavaquero. Itimi shirampari panquitirori ovamashi. Itantacotiro otsapiqui. Aisati yovetsiquiro intsinacaitantearori oitsoqui, aisati onanteari oja. Yovetsiquiro pancotsi jenoquitatsiri yamenacotantarori savicatsiri ora panquirentsi. Impoiji icantiri pashini ishaninca: &quot;Meeca nocoi pamenenaro novamashite, aisati pintsameetacotenaro&quot;. Icantiri: &quot;Ari&quot;. Impoiji ijatanaque yora ashitarori ovamashi pashiniqui quipatsi.
					</seg>
					<seg id="b.MAT.21.34" type="verse">
						Peeranitanaque omoncarataca otimanaque oitsoqui. Itiancavetacari iratiritepee: &quot;Pijajeite pincanteri yora amenirori novamashite impacantena nashitari narori&quot;. Ari ijajeivetanaca.
					</seg>
					<seg id="b.MAT.21.35" type="verse">
						Ineajeitavaqueri yora amenirori ovamashi: ipasatavaqueri aparo, tac, tac; pashini yoavaqueri, shemi; irio itsipa ipichavaqueri, pitse, pitse.
					</seg>
					<seg id="b.MAT.21.36" type="verse">
						Ari yora ashitarori, ari itiancavetaca pashini iratiritepee, icarajeiveta oshequi. Iro cantaincha yoashinoncaajeitavaqueri yora amenirori ovamashi.
					</seg>
					<seg id="b.MAT.21.37" type="verse">
						Impoiji iquenqueshiretaque yora ashitarori: &quot;Meeca nontianqueri notomi. Iriitatsi impincatsatavaque irinti&quot;. Ari itiancavetacari iriori.
					</seg>
					<seg id="b.MAT.21.38" type="verse">
						Iro cantaincha ineajeitantavacariri, icantanirotavacaaca: &quot;Coraquetaqueni yora itomi ashitarori iroamashite. Ariorica incame iriri, iriotaque ashitajearoneri ovamashi. Tsame avavaqueri, impoiji ashijeitajearo arori ovamashi&quot;.
					</seg>
					<seg id="b.MAT.21.39" type="verse">
						Ari yaajeitavaqueri, shepi; yaanaqueri anta otsapiqui, yoaqueri, shemi.
					</seg>
					<seg id="b.MAT.21.40" type="verse">
						Ariorica impocaque yora ashitarori iroamashite, aamaaca, ¿jaoca incantapeeriri yora amenavetanariri iroamashite?
					</seg>
					<seg id="b.MAT.21.41" type="verse">
						Icantajeitiri: --Tempa iraanirojeiteri, iroashinoncaajeiteri, iroajeiteri. Impoiji iramenaje pashinipee cameetsatatsiri, amenajenerine iroamashite, yora paaranterineri irinti oitsoqui irovate.
					</seg>
					<seg id="b.MAT.21.42" type="verse">
						Ari icantiri Jesoshi: --Tempa pineanatiro ocantiri Sanquenarentsi: &quot;Itseencaquero mapi yora vetsiquirori pancotsi, iro cantaincha ipeaquero Tasorentsi otincamiaro pancotsi. Tempa icameetsataque Avincatsarite, tempa avajeitanaquero cavaco maaroni yantajeitiri&quot;.
					</seg>
					<seg id="b.MAT.21.43" type="verse">
						Irootaque nocantajeitantimpiri: eiro pineajeitiritsi Tasorentsi impincatsariventajeitempi. Irintiquea irinti impincatsariventajeiteri pashinipee: yora pincatsatasanojeiterineri, quemisantasanojeiterineri.
					</seg>
					<seg id="b.MAT.21.44" type="verse">
						Naro shiacantachari mapi nocantaquempiri: terica piotavaquena, pashinoncayea; terica pinquemisantena, pijate Sharincaveniqui.
					</seg>
					<seg id="b.MAT.21.45" type="verse">
						Ari iquemajeitavaqueri yora jivatacaajeitiriri saserotepee aisati yora variseopee. Iojeitaque irio iquenquetsatacotaqueri Jesoshi.
					</seg>
					<seg id="b.MAT.21.46" type="verse">
						Icoajeivetaca iraacanterime Jesoshi, iro cantaincha itsaroacaajeitacari atiripee. Iotaqueri atiripee queario iquenquetsatacotaqueri Jesoshi Tasorentsi.
					</seg>
				</div>
				<div id="b.MAT.22" type="chapter">
					<seg id="b.MAT.22.1" type="verse">
						Pashini aisati ishiacantiniri Jesoshi, icantajeitiri:
					</seg>
					<seg id="b.MAT.22.2" type="verse">
						--Noshiacantempiro jaoca icanta Tasorentsi ipincatsariventanti. Itimi pincatsari itomi aatsineri ijina. Impoiji icoaque pincatsari iriveshireimentajeiteari ishanincapee itomi. Icajemacantajeivetacari iroacaajeitearime.
					</seg>
					<seg id="b.MAT.22.3" type="verse">
						Itiancavetacari inampirepee, icajemacantajeivetacari ishaninca, iro cantaincha, te impocajeiteji.
					</seg>
					<seg id="b.MAT.22.4" type="verse">
						Itiancavetaja aisati, icantiri: &quot;Pincamanteri yora nocajemacantaqueri: 'Vetsicayetaca maaroni. Yoayetaqueri vaca aisati vacajaniqui. Caate piveshireimenteari itomi aatsineri ijina'&quot;.
					</seg>
					<seg id="b.MAT.22.5" type="verse">
						Iro cantaincha te inquemisantavaqueriji, irointi ijajeitanaque jaocarica. Ijati aparo iroanequi, irio pashini ijati iomparita.
					</seg>
					<seg id="b.MAT.22.6" type="verse">
						Irio pashinipee yaajeitavaqueri itiancane, shepi; yoashinoncaavaqueri, impoiji yoajeitavaqueri, shemi.
					</seg>
					<seg id="b.MAT.22.7" type="verse">
						Ari iquisanaca yora pincatsari. Itiancaqueri soraro, yoapaaqueri yora oaqueriri itiancane aisati itaitaqueri ivancopee.
					</seg>
					<seg id="b.MAT.22.8" type="verse">
						Impoiji icantiri itsipapee inampirepee: &quot;Vetsicayetaca maaroni, iro cantaincha te incameetsateji yora nocajemacantajeivetacari&quot;.
					</seg>
					<seg id="b.MAT.22.9" type="verse">
						Pijajeite meeca anta nampitsiqui, pincantajeiteri maaroni pineajeitaqueri: &quot;Caate avinti avincatsaritequi, piveshireimenteari itomi aatsineri ijina&quot;.
					</seg>
					<seg id="b.MAT.22.10" type="verse">
						Ari ijajeitanaque, yapatojeitaqueri maaroni ineajeitaqueri: cameetsayetatsiri, caari cameetsayetatsi, maaroni. Ijaajeitapaacaro pancotsi.
					</seg>
					<seg id="b.MAT.22.11" type="verse">
						Ari ijataque yora pincatsari ivetsajeitavacari pocajeitaintsiri. Ineaqueri aparoni shirampari caari quitsaatacha cameetsa.
					</seg>
					<seg id="b.MAT.22.12" type="verse">
						Icantiri: &quot;Noshaninca, nopajeivetaquempi quitsaarentsi cameetsari pinquitsaatimentearimeri notomi. ¿Paita caari piquitsaatantaro?&quot; Te iranqueji.
					</seg>
					<seg id="b.MAT.22.13" type="verse">
						Ari icantiri inampire: &quot;Poisoteri iracoqui aisati iitiqui. Pojoqueri anta otsitenitaquenta, anta itiminta iraajeitachari aisati cavintsaajeitachari&quot;.
					</seg>
					<seg id="b.MAT.22.14" type="verse">
						Pineaquero: icajemacantavetacari oshequi, iro cantaincha te irishequiteji yora icoyeasanotaqueri.
					</seg>
					<seg id="b.MAT.22.15" type="verse">
						Impoiji ijajeitanaque variseopee, yoametavacaajeitaca: --¿Jaoca ancanteriri Jesoshi ancomitacanteariri? Ariorica incomitaquea, irosati anquisacantanteariri.
					</seg>
					<seg id="b.MAT.22.16" type="verse">
						Impoiji itiancajeitaqueri iroamerepee, itsipajeitacari oijatiriri Eroreshi. Isampijeitapaaqueri Jesoshi: --Oametanari, niojeiti queario poametantaque. Cameetsa poametantiro irineane Tasorentsi, te pintsaroacayeariji itsipapee atiri, aisati te pimpincatsateriji.
					</seg>
					<seg id="b.MAT.22.17" type="verse">
						Meeca pincamantena paitarica piquenqueshiretiri: ¿ocameetsatimpa amperi Sesari airequite? ¿Tericampa oncameetsateji?
					</seg>
					<seg id="b.MAT.22.18" type="verse">
						Iro cantaincha iotaque Jesoshi icoajeivetaca iramatavijeiterime. Isampitiri: --¿Paita picoantacari pamatavitena? Te pincameetsateji.
					</seg>
					<seg id="b.MAT.22.19" type="verse">
						Pinijayenari quirequi pipapinitiriri oromasati. Ari yamaqueneri apamentaquiro, ipajiyeetiri tenario.
					</seg>
					<seg id="b.MAT.22.20" type="verse">
						Ari isampitiri: --¿Janicampa ashitarori ishiacantaro oca? ¿Jaoca opajitari ivajiro oca sanquenataincharica?
					</seg>
					<seg id="b.MAT.22.21" type="verse">
						Yacanaqueri: --Tempa Sesari. Ari icantiri: --Panteneri Sesari icoacaimpiri, aisati panteneri Tasorentsi icoacaimpiri iriori.
					</seg>
					<seg id="b.MAT.22.22" type="verse">
						Iquemajeitavaqueri, irosati yoajeitantanacari cavaco. Ari ijajeitanaji.
					</seg>
					<seg id="b.MAT.22.23" type="verse">
						Impoiji yora saroseopee ipocashitaqueri Jesoshi, ijitashijeitaca iriori eiro atinaajeitajatsi, eiro ajajeititsi inquitequi. Ari isampitapaaqueri:
					</seg>
					<seg id="b.MAT.22.24" type="verse">
						--Oametanari, icantini peerani Moishishi: &quot;Ontimerica shirampari ijina, iro cantaincha te intimacayeroji itomipee. Impoiji incamaquerica, ocameetsati iraajero irirentini ijinani, intimacayero otomi, iro cantaincha irishiacanteri itomini irirentini&quot;.
					</seg>
					<seg id="b.MAT.22.25" type="verse">
						Ari itimi shirampari aisati irirenti, icarajeiti 6. Yaavetajaro ijina, iro cantaincha te intimacayeroji itomi. Impoiji icamaque iriori, torein. Yaavetajaro aisati irirentini, te intimacayeroji aisati, impoiji icamaque.
					</seg>
					<seg id="b.MAT.22.26" type="verse">
						Aisati iquempejeitaca irirentipee, maaroni aajeivetajarori: te intimacayeroji itomipee.
					</seg>
					<seg id="b.MAT.22.27" type="verse">
						Impoiji ocamaque iroori tsinane, torein.
					</seg>
					<seg id="b.MAT.22.28" type="verse">
						Ariorica intinaajeitanaje, ¿janicampa aajeroneri? Pamene, ijinantajeiveitaroni maaroni.
					</seg>
					<seg id="b.MAT.22.29" type="verse">
						Ari yacanaqueri: --Oshequi picomijeitacaro. Te piojeiteroji Sanquenarentsi, aisati te pioteji itasorentsitasanoti Tasorentsi.
					</seg>
					<seg id="b.MAT.22.30" type="verse">
						Ariorica antinaajeitanaje, tecatsi aajantsineri. Maaroni tinaajantsineri inquempejeitajeari inampirepee Tasorentsi: eiro yaajeitapaajitsi ijina.
					</seg>
					<seg id="b.MAT.22.31" type="verse">
						Intinaajeitanaje maaroni camajeitatsiri, tempa pineanatiro icantimpiri Tasorentsi:
					</seg>
					<seg id="b.MAT.22.32" type="verse">
						&quot;Narotaque Tasorentsi: ipincatsataquena Avarama, ipincatsataquena Isaca, ipincatsataquena Jacovo&quot;. Te incanteji: &quot;Ipincatsaveitanani&quot;, pineaquero, aneatsi meeca inajeiti: irootaque ipincatsajeitantacariri. Aisati, aneatsi inajeiti, irootaque ipincatsariventantariri iriori Tasorentsi.
					</seg>
					<seg id="b.MAT.22.33" type="verse">
						Noquemajeitantacarori oca, noajeitanaqueri cavaco, nocantajeiti: --Tempa cameetsa yoametanti Jesoshi.
					</seg>
					<seg id="b.MAT.22.34" type="verse">
						Iquemajeitaque variseopee cameetsa yacanaqueri Jesoshi saroseopee, irootaque itsaroacantajeitanacariri iriori irineanatajeri aisati. Ari ipocashitaqueri iriori variseopee Jesoshi.
					</seg>
					<seg id="b.MAT.22.35" type="verse">
						Icoajeivetaca incomitacayearime. Icarajeitiri aparoni oametantirori Sanquenarentsi, isampitiri:
					</seg>
					<seg id="b.MAT.22.36" type="verse">
						--Oametanari, ainiro oshequi oamejeitaquee Sanquenarentsi: ¿paita cameetsatasanotatsiri anquemisantajeiteri?
					</seg>
					<seg id="b.MAT.22.37" type="verse">
						Yacanaqueri: --Iro cameetsatasanotatsiri oca: &quot;Pinintasanoteri catsini Tasorentsi, yora Avincatsarite: pinquearioventero pinintasanoteri, pincantaitatiyempani&quot;.
					</seg>
					<seg id="b.MAT.22.38" type="verse">
						Irootaque anaacotantatsiri isanquenajeitiri.
					</seg>
					<seg id="b.MAT.22.39" type="verse">
						Otimi otsipa, quempetarori: &quot;Oquempeta picavintsaaja avisati, pincavintsaajeiteri pishanincapee&quot;.
					</seg>
					<seg id="b.MAT.22.40" type="verse">
						Ariorica pimajeitaquero oca, ari pimoncarajeitaquero maaroni isanquenatiniri Moishishi, aisati maaroni isanquenatiniri yora quenquetsatacantatsiniri.
					</seg>
					<seg id="b.MAT.22.41" type="verse">
						Ari Jesoshi isampijeitiri yora variseopee apatotimentajeitariri: --¿Paita piquenqueshiretacotiriri Quirishito? ¿Janica irishanincateari?
					</seg>
					<seg id="b.MAT.22.42" type="verse">
						Yacajeitanaqueri: --Irishanincateari Iravirini.
					</seg>
					<seg id="b.MAT.22.43" type="verse">
						Icantiri: --Peerani osanquenatacaaqueri Ishire Tasorentsi Iravirini, icantantariri Quirishito: &quot;Novincatsarite&quot;. Tempa piotiro isanquenare: &quot;Yora Tasorentsi icantiri Novincatsarite: 'Pisavique, notiomi, nacosanoriqui, pincaratena ampincatsariventante. Aitaque pisavique irosati nontsoncajeitanteariri maaroni quisajeitaquempiri'&quot;. ¿Paita icantantariri Iravirini: &quot;Novincatsarite&quot;?
					</seg>
					<seg id="b.MAT.22.45" type="verse">
						Iriorica Quirishito ivincatsarite Iravirini, ¿paita picantantariri irio ishanincani? Tempa amejeita apincatsajeitiri jivajeiteeri itimi.
					</seg>
					<seg id="b.MAT.22.46" type="verse">
						Tecatsi incantajeitea irancanaqueri. Aisati itsaroacaajeitacari itsipapee irisampiterime iriori.
					</seg>
				</div>
				<div id="b.MAT.23" type="chapter">
					<seg id="b.MAT.23.1" type="verse">
						Impoiji icantajeitaqueri Jesoshi apatotimentajeitariri, aisati icantaquena narori, aisati icantajeitaqueri iriori itsipapee iroamere:
					</seg>
					<seg id="b.MAT.23.2" type="verse">
						--Yora oametantirori Sanquenarentsi aisati yora variseopee ijitashijeivetaca iquempetacari Moishishi: oshequi iperanatashijeitaquempi.
					</seg>
					<seg id="b.MAT.23.3" type="verse">
						Ocameetsaveta pantayetero paitapeerica icantayetimpiri, iro cantaincha eiro pantirotsi yantashiyetari iriori. Icantajeivetimpi: &quot;Cameetsa pintime&quot;, iro cantaincha te intimeji iriori cameetsa. Te irimateroji iriori icantajeivetimpiri.
					</seg>
					<seg id="b.MAT.23.4" type="verse">
						Oshequi opomerentsitimojeitaquempi pantajeitaquero icantajeitaquempiri, iro cantaincha te impomerentsiventearoji iriori.
					</seg>
					<seg id="b.MAT.23.5" type="verse">
						Yantashiyetaro paitapeerica pineanteariri, pineacameetsatanteariri. Imavacotacaro irineane Tasorentsi iracoqui aisati yamatseetacotacaro ivancainaqui; antearo oni, pincantajeitanteariri: &quot;Pineaqueri, quemisantincari ini&quot;. Aisati oshequi yoanencashitacaro iitsaare ocaratapai.
					</seg>
					<seg id="b.MAT.23.6" type="verse">
						Ariorica yoajeita, icoasanotaque intsipatapiniteari pincatsatatsiri. Aisati anta yapatojeitanta icoasanotaque savicamentotsi cameetsari.
					</seg>
					<seg id="b.MAT.23.7" type="verse">
						Icoaque cameetsa pivetsajeiteari anta nampitsiqui, icoaque pincantajeiteri: &quot;Oametanari&quot;.
					</seg>
					<seg id="b.MAT.23.8" type="verse">
						Iro cantaincha avinti, eiro piquempetaritsi: eiro picoitsi incanteetempi: &quot;Oametanari&quot;. Iriotaque Tasorentsi oamejeitimpiri; avirojei, pimoncaratavacaajeitaca.
					</seg>
					<seg id="b.MAT.23.9" type="verse">
						Aca quipatsiqui eiro picantashitaritsi itsipapee: &quot;Apa&quot;. Itimi Piri apaniro anta inquitequi.
					</seg>
					<seg id="b.MAT.23.10" type="verse">
						Aisati eiro pishinetiritsi incanteetempi: &quot;Novincatsarite&quot;. Itimi pivincatsarite apaniro, yora Quirishito.
					</seg>
					<seg id="b.MAT.23.11" type="verse">
						Pincoaquerica pimpincatsaritanaque, pijivate pintacojeiteari itsipapee.
					</seg>
					<seg id="b.MAT.23.12" type="verse">
						Ariorica pincantajeiteri: &quot;Nompincatsariventempi&quot;, ari pishemetaque catsini, iro cantaincha iroashinoncayempi Tasorentsi. Impeajeri pincatsaritajantsine maaroni caari shemejeitatsi.
					</seg>
					<seg id="b.MAT.23.13" type="verse">
						Icantiri Jesoshi yora oametantirori Sanquenarentsi aisati variseopee: --Oshequi pamatavitantajeiti, coajica irootaque oshequi pashinoncaajeitanteari. Eiro pijatitsi anta ipincatsaritinta Tasorentsi, aisati te pincoacayeriji itsipapee irijate iriori.
					</seg>
					<seg id="b.MAT.23.14" type="verse">
						Oshequi pamatavitantajeiti, coajica irootaque oshequi pashinoncaajeitanteari. Picoshitaquero camajimentaaro ovanco; pishiacantavetaca piquenquetsatacairi Tasorentsi, pisamaninirotashitacaro, vero, vero, vero. Aitaque iroasanquetasanojeitempi Tasorentsi.
					</seg>
					<seg id="b.MAT.23.15" type="verse">
						Oshequi pamatavitantajeiti, coajica irootaque oshequi pashinoncaajeitanteari. Oshequi pipomerentsiventacaacari itsipa atiri pipeantacariri jorio. Impoiji poametiri yamatavitanti, inquempetantempiri irijatanteari Sharincaveniqui.
					</seg>
					<seg id="b.MAT.23.16" type="verse">
						Oshequi pamatavitanti: piquempetacari caari amenatsi yora acatsatiriri iyamarajaquiririnte. Pashinoncaajeitanaquea. Picantashinirota: &quot;Ariorica ancante: 'Tempa otimi ivanco Tasorentsi, piotanteari eiro namatavitimpitsi', ari ocameetsati amatavitante. Iro cantaincha ariorica ancante: 'Tempa otimi oro anta ivancoqui Tasorentsi, piotanteari eiro namatavitimpitsi', ari eiro amatavitanti&quot;.
					</seg>
					<seg id="b.MAT.23.17" type="verse">
						¿Paitasa picantantari? Te pionirojeiteji catsini. Oshequi pineaveetashita. ¿Paita cameetsatasanotatsiri? ¿Irompa oro cameetsatasanotatsiri? ¿Irompa ivanco Tasorentsi cameetsatasanotatsiri? Tempa irootaque ocameetsatantari oro otimi ivancoqui Tasorentsi.
					</seg>
					<seg id="b.MAT.23.18" type="verse">
						Aisati picantashinirojeita: &quot;Ariorica ancante: 'Tempa otimi atantanariri Tasorentsi avira, piotanteari eiro namatavitimpitsi', ari ocameetsati amatavitante. Iro cantaincha ariorica ancante: 'Tempa itimi avira avaqueneri Tasorentsi, antaaqueneri, piotanteari eiro namatavitimpitsi', ari eiro amatavitantitsi catsini&quot;.
					</seg>
					<seg id="b.MAT.23.19" type="verse">
						¿Paitasa picantantari? Te pionirojeiteji catsini. ¿Paita cameetsatasanotatsiri? ¿Iriompa pivira? ¿Irompa pitaantanariri Tasorentsi pivira? Tempa irootaque icameetsatantari pivira pitaaqueneri Tasorentsi.
					</seg>
					<seg id="b.MAT.23.20" type="verse">
						Pamene, oshequi picanti: &quot;Tempa otimi ataantanariri Tasorentsi&quot;, &quot;Tempa otimi ivanco Tasorentsi&quot;, &quot;Tempa otimi inquite&quot;, paitapeerica. Picantashinirotaro, impoiji pijitashiniroveta ocameetsati pamatavitanti. ¿Pijitimpa te intimeji Tasorentsi? Noncamantempi: itsoteaquero itasorenca maaroni. Iojeitiro pantajeitiri, iroasanquetimentempiro maaroni pamatavitanti.
					</seg>
					<seg id="b.MAT.23.23" type="verse">
						Oshequi pamatavitantajeiti, coajica irootaque oshequi pashinoncaajeitanteari. Pamene, timatsi pimayevetacari. Ariorica paaque piirequite 10, pipaqueri Tasorentsi aparoni; ariorica paaque 10 oshi pipanquitiri, jero pipavetacari aparoni oshi. Iro cantaincha te pinquenqueshireteroji icoacaasanovetaquempiri Tasorentsi: icoaveta pintimeme cameetsa, icoaveta pincavintsayerime pishaninca, icoaveta pinquemisanterime. Oncameetsateme pimajeiterome maaroni ocapee, impoiji ariorica paaque paitapeerica oncarate 10, aparoni pimpaqueri Tasorentsi. Yovaajiniri, icantajiri aisati:
					</seg>
					<seg id="b.MAT.23.24" type="verse">
						--Te pioteji catsini, iro cantaincha picoajeiveta poamejeiterime itsipapee. Oshequi piquearioventavetacaro pipomerentsiventasanovetacaro caari icoacaasanotimpi Tasorentsi; iro cantaincha te pinquenqueshiretimateroji capichaji oca icoacaasanovetimpiri.
					</seg>
					<seg id="b.MAT.23.25" type="verse">
						Oshequi pamatavitantajeiti, coajica irootaque oshequi pashinoncaajeitanteari. Piquivasanovetaro piramento otapiiqui, iro cantaincha te pinquiveroji osantequi: oshequi oshititaque. Aisati piquempejeita avirori, poameetsantashita ineacameetsajeitantimpiri ashanincapee, iro cantaincha pishirequi te pincameetsateji catsini: oshequi picoshitapiniti aisati oshequi pinevetaro vaararontsi.
					</seg>
					<seg id="b.MAT.23.26" type="verse">
						Te piojeiteji catsini. Pijivate pinquivasanotero osantequi, impoiji eiro oquipatsitajitsi aisati otapiiqui. Arioricame pincameetsashiretaqueme, irineacameetsajeitempime ashanincapee.
					</seg>
					<seg id="b.MAT.23.27" type="verse">
						Oshequi pamatavitantajeiti, coajica irootaque oshequi pashinoncaajeitanteari. Piquempejeitacaro yoanteetariri camatsiri, ipotsotiro quitamarori. Ocameetsavetaca saiteriquica, iro cantaincha tsompoina oshititaque, ojaacaro itonqui camatsiri.
					</seg>
					<seg id="b.MAT.23.28" type="verse">
						Ineacameetsajeivetaro ashanincapee pantayetiri, iro cantaincha te pincameetsashireteji: oshequi pamatavitanti aisati oshequi pantapinitiro caari cameetsatatsi.
					</seg>
					<seg id="b.MAT.23.29" type="verse">
						Oshequi pamatavitantajeiti, coajica irootaque oshequi pashinoncaajeitanteari. Peerani yora pishanincapeeni yoajeitaqueri quenquetsajeitironiri irineane Tasorentsi, yora cameetsatatsiniri. Meeca povetsicajeitiro pancotsipee pinquenqueshirejeitanteariri yora quenquetsatacantatsiniri. Poanencayetaquero cameetsa. Picantanirojeiti: &quot;Nontimitaqueame nainti peerani, eiro noajeitirime, eiro noquempetarime nainti noshanincani oajeitaqueriniri&quot;.
					</seg>
					<seg id="b.MAT.23.31" type="verse">
						Picanti avirori: &quot;Noshanincajeitacari yora peeraniniri&quot;. Queario oca picantanirojeitiri.
					</seg>
					<seg id="b.MAT.23.32" type="verse">
						Aisati piquempejeitacari, avirojeitaque oayeri. Tempa iriojeitaque intacaroniri, meeca aviro vaajeitajirori poantaji.
					</seg>
					<seg id="b.MAT.23.33" type="verse">
						Piquempejeitacari maranque, te pincameetsajeiteji catsini. ¿Pijijeitimpa eiro pijajeititsi Sharincaveniqui?
					</seg>
					<seg id="b.MAT.23.34" type="verse">
						Aisati icantajeitaqueri Jesoshi: --Nontianquempiri coajica itsipapee quenquetsatacoterineri Tasorentsi, iotasanotiriri, oametanteroneri irineane. Niotaque povaaranteri, pashinipee pimpajacotaaranteri, itsipapee pimpasanataaranteri anta papatojeitanta, itsipapee aisati pinquisaaranteri jaocarica irijayetanaqueri.
					</seg>
					<seg id="b.MAT.23.35" type="verse">
						Ainiro pantanejei avirori, picoacaajeitaqueri incamajeitaque maaroni cameetsatatsiri: yora Averini, maaroni. Aisati yora Sacariashi, yora itomini Verequiashini: iquemisantacaavetacari ashanincani anta ivancoqui Tasorentsi, iro cantaincha yoajeitaqueri. Pintimitaqueame avirori, pamijeitaquerime poajeitaquerime avirori. Pashi poajeitiro poantajeiti.
					</seg>
					<seg id="b.MAT.23.36" type="verse">
						Aitaque iroasanquetimentajeitaquempiri Tasorentsi maaroni picoacaajeitaqueri incame.
					</seg>
					<seg id="b.MAT.23.37" type="verse">
						Jo, aviro jerosaresati. Oshequi poapinitiri quenquetsatacotiriri Tasorentsi, pipichaavaqueri maaroni itiancayevetimpiri. Oquempeta teapa osaramonquitari orijanipee, ocavintsairi, nocoaveta nonquempetearome narori, noncavintsaajeitempime. Iro cantaincha te pincoajeiteji.
					</seg>
					<seg id="b.MAT.23.38" type="verse">
						Jero ivanco Tasorentsi pineacameetsajeitaqueri: eiro nopiashitajarotsi aisati. Aisati Apa, eiro ipocashitajirotsi iriori.
					</seg>
					<seg id="b.MAT.23.39" type="verse">
						Eiro pineapinijeitajanatsi aisati. Apanivani pineajeitavajena aisati, pincantajeite: &quot;Icameetsataque Jesoshi, iriotaque Avincatsarite tianquiriri&quot;.
					</seg>
				</div>
				<div id="b.MAT.24" type="chapter">
					<seg id="b.MAT.24.1" type="verse">
						Ari iponeaca Jesoshi ivancoqui Tasorentsi, irotajantsi irijataje. Ari nojatashitaqueri, nocarajeitaqueri itsipapee iroamere, namenacaajeitaqueri ivanco Tasorentsi aisati otsipapee pancotsi.
					</seg>
					<seg id="b.MAT.24.2" type="verse">
						Ari icantaquena: --Ari pineamempeajeivetacaro meeca oca pancotsipeeca. Queario oca noncamantempiri: coajica intireetajero maaroni, irovarayeetajero maaroni mapipee.
					</seg>
					<seg id="b.MAT.24.3" type="verse">
						Ari nojajeitanaque toncaariqui ipajiyeetiro Orivomashi. Isavicapaaque Jesoshi, ari nojatashitaqueri, nosampijeitaqueri: --Pincamantajeitena: ¿jaoca oncarate intireetantajearori pancotsipee? ¿Paita iotacayenane jaoca oncarate pimpocantajeari? ¿Jaoca oncarate omoncaratantajeari maaroni picantaquenari?
					</seg>
					<seg id="b.MAT.24.4" type="verse">
						Yacanaquena: --Queariompiya, yamataviyeetimpicari.
					</seg>
					<seg id="b.MAT.24.5" type="verse">
						Intime oshequi pocatsine, cantapaatsine: &quot;Narotaque nainti Quirishito&quot;. Iramataviyetapeeri oshequi atiri.
					</seg>
					<seg id="b.MAT.24.6" type="verse">
						Pinquemapiniteri incante: &quot;Imanatavacaajeita atiripee anta&quot;. Incante itsipa: &quot;Coajica irimanatavacaajeitea anta&quot;. Iro cantaincha eiro piquenqueshirejeitatsi. Aitaque oncanteari irimanatavacaajeitea, iro cantaincha tequeratsita omoncarateaji maaroni nocantaquempiri.
					</seg>
					<seg id="b.MAT.24.7" type="verse">
						Aitaque oncanteari yora atiri inquisajeitanaqueri itsipapee atiri; intime pashinipee quemajeiterone itashe, iro cantaincha eiro otimanajitsi iroanajeari; aisati onicapinitea quipatsi;
					</seg>
					<seg id="b.MAT.24.8" type="verse">
						iro cantaincha eirotsita iquematsicaatasanotarotsi.
					</seg>
					<seg id="b.MAT.24.9" type="verse">
						Pashini aisati icantaquena: --Ariorica iriojeitanaque atiri piquemisantajeitaquena, iroashinoncaapinijeitempi, iroaarantempi, inquisajeitempi maaroni atiri.
					</seg>
					<seg id="b.MAT.24.10" type="verse">
						Intime oshequi jocayeteroneri iquemisanti, impoiji inquisaqueri quemisantasanotaintsiri, iraacantayeteri, paitapeerica.
					</seg>
					<seg id="b.MAT.24.11" type="verse">
						Intime amatavitantatsineri, incantavetea: &quot;Nonquemisantacayempi&quot;, iro cantaincha iramatavijeiteri maaroni quemisantavetavaquearine.
					</seg>
					<seg id="b.MAT.24.12" type="verse">
						Oshequi irantajeitero atiri caari cameetsatatsi, oshequi catsini, impoiji irijocajeitajero inintavacaajeitani.
					</seg>
					<seg id="b.MAT.24.13" type="verse">
						Iro cantaincha noavisacojeiteri maaroni quearioventanarori nocantaqueriri.
					</seg>
					<seg id="b.MAT.24.14" type="verse">
						Pijajeitanaque maaroni quipatsiqui, pincamantajeiteri maaroni atiri nocoaque nompincatsariventajeiteri; impoijiquea omoncaratea maaroni nocantaquempiri.
					</seg>
					<seg id="b.MAT.24.15" type="verse">
						Aisati icamantajeitana Jesoshi: --Peerani isanquenatini yora Iranieri, yora camantantatsiniri, icantini: &quot;Intime coajica anta ivancoqui Tasorentsi caari cameetsatatsine, iramparajeitero maaroni&quot;. Tempa piotiro oca noquenquetsatacotiri. Ariorica pineaqueri yoca nocamantacotiri,
					</seg>
					<seg id="b.MAT.24.16" type="verse">
						aisati pintimerica Joreaqui, pishiajeitanaque toncaariqui.
					</seg>
					<seg id="b.MAT.24.17" type="verse">
						Ariorica pisavique saiteriqui, eiro pijatapanajantitsi pivancoqui paantapanajantearori pivaararo, irointi pishiasanotanaque.
					</seg>
					<seg id="b.MAT.24.18" type="verse">
						Aisati pintimerica oantsiqui, eiro pipiashitapaintarotsi otsipa piitsaare.
					</seg>
					<seg id="b.MAT.24.19" type="verse">
						Oshequi ashinoncaajeitanaquea tsinane tsomontetatsineri aisati antsotayerine ojananequite: eiro omatirotsi oshiasanotanaque.
					</seg>
					<seg id="b.MAT.24.20" type="verse">
						Aitaque coajica pishiajeitanaque, iro cantaincha pincanteri Tasorentsi eiro pishiantatsi incaniniqui aisati quitaiteriqui pimaoreajeitantari.
					</seg>
					<seg id="b.MAT.24.21" type="verse">
						Aisati icanti: --Aitaque oshequi iroashinoncaajeitempi. Pashinoncaasanojeitanaquea, panaacojeiteri maaroni peeraniniri aisati maaroni timajantsineri coajica.
					</seg>
					<seg id="b.MAT.24.22" type="verse">
						Arioricame osamanitanaqueme iroashinoncaajeitempime, pintsoncajeiteame maaroni; iro cantaincha incavintsaajeiteri Tasorentsi maaroni quemisanterineri incoyeajeiteri, irootaque eiro osamanitanta iroashinoncayeetempi.
					</seg>
					<seg id="b.MAT.24.23" type="verse">
						Ariorica incanteetempi: &quot;Pamene, jeri yoca Quirishito&quot;, eiro pishiretavacarotsi incantempiri. Aisati, incanteetempirica: &quot;Nijaantapaaja anta Quirishito&quot;, eiro pishiretavacarotsi.
					</seg>
					<seg id="b.MAT.24.24" type="verse">
						Intime oshequi amatavitantatsineri, incante: &quot;Naro Quirishito&quot;, irio itsipa: &quot;Naro quenquetsatacotiriri Tasorentsi&quot;. Oshequi intasoncantayete, iramatavijeiteri oshequi savicajeitatsineri, iro cantaincha eiro imatiritsi yora quemisantasanotatsineri.
					</seg>
					<seg id="b.MAT.24.25" type="verse">
						Piquemaquena nocamantitaquempiro jaoca oncanteari coajicani.
					</seg>
					<seg id="b.MAT.24.26" type="verse">
						Incantempirica: &quot;Timatsi Quirishito anta caaraiteriqui&quot;, eiro patsipetashitatsi pijatashitena. Ariorica incantempi: &quot;Ainiro Quirishito anta pancotsiqui tsompoina&quot;, eiro pishiretarotsi.
					</seg>
					<seg id="b.MAT.24.27" type="verse">
						Ari noponeaca narori inquitequi, natiritapaaque. Tempa imapocapinitimpi iporequi, porec, impoiji otsoteapaintiro inquitequi: aisati nonquempetapaajea narori, ariorica nompocaje. Nomapocajeitapaajempi, iro cantaincha pineajeitavajena, maaroni.
					</seg>
					<seg id="b.MAT.24.28" type="verse">
						Jaocarica icamapinitiri camatsiri, aitaque ipocashitapinitiri tisoni. Aisati oquempetaca, oshequi itseencanti joriopee, irootaque impocashitanteariri oshequi amatavijeiterineri.
					</seg>
					<seg id="b.MAT.24.29" type="verse">
						Aisati icanti Jesoshi: --Ari oshequi ompomerentsitimojeiteri atiri, maaroni: irashinoncaajeitanaquea. Impoiji intsipaite intsivacanaque catsirincaiteri, aisati yora cashiri; impariajeitanaque impoquiropee, irishevajeitanaquea maaroni inquitesati.
					</seg>
					<seg id="b.MAT.24.30" type="verse">
						Impoiji nonconijatapaaje anta inquitequi, irosati iroashirejeitantanaqueari maaroni tseencajeitanari. Irineajeitavaquena maaroni atiri nonquenapaaje mencoriqui: nompincatsaritasanotapaaque, noshipaquireasanotapaaque.
					</seg>
					<seg id="b.MAT.24.31" type="verse">
						Nontiotapaaque iriojeitanteari maaroni nonampire impocajeitantapeempari iramajeitantapeempariri maaroni quemisantajeitanari, maaroni nocoyeajeitaqueri. Intsoncajeitanaqueri savicajeitatsiri pashinipeequi quipatsi, maaroni.
					</seg>
					<seg id="b.MAT.24.32" type="verse">
						Pashini icantajeitaquena Jesoshi: --Meeca noshiacantempiro iyera: pinquenqueshiretasanotero. Ariorica oshiocajempequitanaje, aisati oshitanaje, ari piojeitanaque irotimatajantsi onquimojantsitaje.
					</seg>
					<seg id="b.MAT.24.33" type="verse">
						Aisati oquempetaca: ariorica pineajeitavaquero oca nocantaquempiri, piojeitanaque irotajantsi nompocaje.
					</seg>
					<seg id="b.MAT.24.34" type="verse">
						Eirotsitarica picamajeiti, ario pineajeitavaquero maaroni oca nocamantaquempiri.
					</seg>
					<seg id="b.MAT.24.35" type="verse">
						Ompeanaquea inquite aisati quipatsi, iro cantaincha eiro opeatsi irointi noneane. Omoncaratajea maaroni nocantaquempiri.
					</seg>
					<seg id="b.MAT.24.36" type="verse">
						Pashini aisati icantajeitaquena Jesoshi: --Iro cantaincha tecatsi iotatsine jaocarica oncarate: te irioteji inampirepee Apa, aisati te nioteji narori. Irinti Apa apaniro ioti.
					</seg>
					<seg id="b.MAT.24.37" type="verse">
						Peerani itimaveitani Noeni, yoapinijeita ishaninca, ishinquitapinijeita, yaapinijeitiro ijina, maaroni. Te inquenqueshirejeiteroji icamantavetariri: &quot;Coraquetaque oonquea&quot;. Impoiji itetacaro pitotsi, yashitacotanaca, tarocn. Impoiji aisati omapocajeitaqueri atiri incani, ooncanaca, itsoncajeitanaca, itsitiajeitanaque. Aisati inquempejeitaquea maaroni atiri, ariorica omoncaratapaaquea nompocantajeari narori: eiro iquenqueshirejeitatsi, nomapocajeitapaajeri. Impoiji irashinoncaajeitanaquea maaroni tseencajeitatsiri.
					</seg>
					<seg id="b.MAT.24.40" type="verse">
						Intimerica apite tsameetatsineri anta oantsiqui: naanajeri aparoni nontsipatanaqueari, irio itsipa eiro naanajiritsi.
					</seg>
					<seg id="b.MAT.24.41" type="verse">
						Ontime apite tsinane tononqueroneri tirico: naanajero aparoni nontsipatanaquearo, iro otsipa eiro naanajirotsi.
					</seg>
					<seg id="b.MAT.24.42" type="verse">
						Aisati icantana: --Paamaajeitena, pinquenqueshiretapinijeitena: te piojeiteji jaoca oncarate nompocantajeari. Nomapocapaimpicari.
					</seg>
					<seg id="b.MAT.24.43" type="verse">
						Oquempetaca yora ashitarori ivanco icoshiyeetiri: irioteme irotaintsi impoque coshiterineri, irisaaquiteme, eiro ishinetirime incoshiteri, irointi iroimpiavajerime.
					</seg>
					<seg id="b.MAT.24.44" type="verse">
						Aisati narori, paamaajeitena: nomapoquimpicari.
					</seg>
					<seg id="b.MAT.24.45" type="verse">
						Pinquempejeiteari nampirentsi cameetsari, yora iotasanotatsiri. Icantiri nampitariri: &quot;Aviro vetsicapiniteroneri iroajeiteari notomi, pimpapiniteri cameetsa&quot;.
					</seg>
					<seg id="b.MAT.24.46" type="verse">
						Ariorica irineaqueri cameetsa yovetsicapinitiro yoari, ari incanteri: &quot;Cameetsa pantayetaquero nocoacayetaquempiri. Meeca aviro quempoyeajenarone maaroni timimojeitanari. Cameetsa nompinatempi, nioti eiro pamatavitanatsi&quot;. Tempa ari inquimoshiretanaque inampire.
					</seg>
					<seg id="b.MAT.24.48" type="verse">
						Iro cantaincha intimerica itsipa inampire, caari quemisanterine yora nampitariri. Incante irinti: &quot;Meeca jataque ini nampitanari, eirotsita ipiajatsi&quot;.
					</seg>
					<seg id="b.MAT.24.49" type="verse">
						Iquisaqueri itsipa nampirentsi, icapojapiniyetiri, ishinquitapinitaca.
					</seg>
					<seg id="b.MAT.24.50" type="verse">
						Impoiji imapocapaajiri yora nampitariri: te iraamaajeariji.
					</seg>
					<seg id="b.MAT.24.51" type="verse">
						Ari yoasanquetapaaqueri, itiancaqueri arejiqui itsipajeitantapeempariri yora amatavitantatsiri. Ari anta yoashiretasanotanaca aisati oshequi icavintsaanaca. Eiro piquempejeitaritsi avinti, irintiquea pinquempejeitea quemisantasanotiriri nampitariri.
					</seg>
				</div>
				<div id="b.MAT.25" type="chapter">
					<seg id="b.MAT.25.1" type="verse">
						Pashini aisati icamantaquena Jesoshi: --Meeca noshiacantempiro aisati jaoca icanta Tasorentsi ipincatsariventanti. Otimi 10 evancaro, coatsiri amenavaqueri ojimetsori impoque. Otsitenitanaque, irosati aantayetacaro otsioro.
					</seg>
					<seg id="b.MAT.25.2" type="verse">
						Ari ocarataque evancaro iotasanotaintsiri apapacoroni, aisati ocarataque caari iotatsi iroori apapacoroni.
					</seg>
					<seg id="b.MAT.25.3" type="verse">
						Aavetacaro iroori otsioro, iro cantaincha te ayeji oja orivo.
					</seg>
					<seg id="b.MAT.25.4" type="verse">
						Irointi ora iotatsiri, aacotanaquero oja, ontsiotantearori.
					</seg>
					<seg id="b.MAT.25.5" type="verse">
						Ari osamanitanaque, tequera impoque. Impoiji aajeitaquero ovochoquine, omaajeitanaque.
					</seg>
					<seg id="b.MAT.25.6" type="verse">
						Ari nianquiite oquematii icanteetaquero: &quot;Coraquetapaaque pijimetsori, pijate pamenajeitavaqueri&quot;.
					</seg>
					<seg id="b.MAT.25.7" type="verse">
						Ari otinaajeitanaca, ovetsicajeivetaro otsioro.
					</seg>
					<seg id="b.MAT.25.8" type="verse">
						Ocantavetaro caari iotatsi: &quot;Pimpena narori oja, irotaintsi ontsivaque notsioro&quot;.
					</seg>
					<seg id="b.MAT.25.9" type="verse">
						Iro cantaincha acanaquero ora quenqueshiretainchari: &quot;Eiro nopimpirotsi, eiro onarotsi oja. Nompempirica, tecatsi nontsiotanaqueari narori. Pijajeite pamanantanontapaintea avirori&quot;.
					</seg>
					<seg id="b.MAT.25.10" type="verse">
						Ari ojatanaque amanantavetapainta. Jentsipaite yareetapaaca ojimetsori, iqueanaque anta yoajeitanta, icarajeitaquero ora vetsicajeitainchari, yashitacojeitanaca.
					</seg>
					<seg id="b.MAT.25.11" type="verse">
						Impoiji opiavetaja caari quenqueshireacha, ocantavetapaacari: &quot;Pashitareajenaro narori, noneapaajempi&quot;.
					</seg>
					<seg id="b.MAT.25.12" type="verse">
						Iro cantaincha yacanaquero: &quot;Te niotempiji, janicampirica. Te noncoyeji pimpocashitena aca&quot;.
					</seg>
					<seg id="b.MAT.25.13" type="verse">
						Pinquenqueshiretero oca noshiacantimpiri: paamayena, te piojeiteji jaocarica oncarate nompocantajeari.
					</seg>
					<seg id="b.MAT.25.14" type="verse">
						Icantaquena aisati: --Pashini noshiacantempiro jaoca icanta Tasorentsi ipincatsariti. Oquempetaca ijatanaque ashitaarantachari pashiniqui nampitsi. Ijivataque icajemajeitaqueri maaroni inampirepee, icantaqueri: &quot;Nocoaque pinquempoyeajeitenari noirequite&quot;.
					</seg>
					<seg id="b.MAT.25.15" type="verse">
						Icantiri aparo: &quot;Jeri S  .200,000, pinquempoyeajenari&quot;. Irio icantiri itsipa: &quot;Jeri S  .80,000, pinquempoyeajenari&quot;. Irio itsipa aisati ipaqueri S  .40,000 inquempoyeanteariri. Irio anaacotantaintsiri ioti yora ipasanotaqueri oshequi. Yora caari ipasanoti, irio caari iotasanotatsi. Ari ipajeitaqueri, impoiji ijatanaque pashiniqui nampitsi.
					</seg>
					<seg id="b.MAT.25.16" type="verse">
						Yora aasanotiriri quirequi oshequi ijatanaque iomparita. Yoshequiasanotaqueneri iirequite ivatorote, icaratiri S  .200,000 aisati.
					</seg>
					<seg id="b.MAT.25.17" type="verse">
						Aisati iomparita yora airiri S  .80,000. Yoshequiaqueri aisati, yaantacari aisati itsipa S  .80,000.
					</seg>
					<seg id="b.MAT.25.18" type="verse">
						Iro cantaincha irinti aavetariri S  .40,000, yaanajiri quirequi, itijiri omoroqui quipatsi.
					</seg>
					<seg id="b.MAT.25.19" type="verse">
						Impoiji ipiaja yora ivatorote, icantapairi: &quot;Pimpajeitena meeca noirequite&quot;.
					</seg>
					<seg id="b.MAT.25.20" type="verse">
						Ari ipocaque yora aaqueriri S  .200,000, yamaqueri aisati itsipapee S  .200,000. Icantiri: &quot;Jeri quirequi pipaquenari. Oshequi niomparitaca, noshequiasanotaqueri. Jeri itsipa quirequi, icarati aisati S  .200,000&quot;.
					</seg>
					<seg id="b.MAT.25.21" type="verse">
						Ari icantiri ivatorote: &quot;Cameetsataque, pimatasanotaquero nocoacaaquempiri. Chapinqui piquempoyeajanari capichaji, nocoaque meeca pinquempoyeajenari oshequi aisati. Nocoaque oshequi noveshireacayempi&quot;.
					</seg>
					<seg id="b.MAT.25.22" type="verse">
						Impoiji ipocapaaque yora airiri S  .80,000. Icantiri ivatorote: &quot;Jerica quirequi pipaquenari. Oshequi niomparitaca, noshequiasanotaqueri. Jeri itsipa quirequi, icarati aisati S  .80,000&quot;.
					</seg>
					<seg id="b.MAT.25.23" type="verse">
						Icantiri ivatorote: &quot;Cameetsataque, pimataquenaro nocoacaaquempiri. Chapinqui piquempoyeajanari capichaji, nocoaque meeca pinquempoyeajenari aisati oshequi. Oshequi noveshireacayempi&quot;.
					</seg>
					<seg id="b.MAT.25.24" type="verse">
						Impoitapaaque yora aavetariri S  .40,000, icantapaaqueri: &quot;Niotaquempi avirori, te pincavintsante, oshequi notsaroacaimpi. Nojiti ariorica noshequiaquerime piirequite, ari paapitsatenarime maaroni, irootaque caari niomparitanta. Notijaqueri piirequite, maaroni. Jerica, noipiajimpiri&quot;.
					</seg>
					<seg id="b.MAT.25.26" type="verse">
						Yacanaqueri: &quot;Te pincameetsateji, oshequi piperataca. Piovetaca nocoavetaca narori irishequianaqueme noirequite.
					</seg>
					<seg id="b.MAT.25.27" type="verse">
						¿Paita caari pipantari yora itsipa quempoyeapinitiriri quirequi? Pimpajerime iriori, impinataquename, naantajeameri aisati. Aisati iroimpiajenarime maaroni nashisanori&quot;.
					</seg>
					<seg id="b.MAT.25.28" type="verse">
						Ari icantiri itsipa inampire: &quot;Paapitsatajeri noirequite, pimpajeri yora ashitasanotariri meeca S  .400,000.
					</seg>
					<seg id="b.MAT.25.29" type="verse">
						Nompasanoteri yora ashitaarantachari. Irintiquea yora caari ashitaarantacha, naapitsatajeri ora capichaji timimovetariri.
					</seg>
					<seg id="b.MAT.25.30" type="verse">
						Meeca paanajeri yoca anta otsiteniitetinta: te incameetsateji. Nocoaque incarajeiteri maaroni yora oashirejeitachari aisati ashinoncaajeitachari&quot;.
					</seg>
					<seg id="b.MAT.25.31" type="verse">
						Impoiji icantajeitana Jesoshi: --Noponeaca narori inquitequi, natiritapaaque. Coajica nojatanaje, impoiji nompiaje aisati; oshequi nompincatsaritapaaque, noncarajeitapaaqueri oshequi nonampirepee. Nompincatsaritasanotapaaque, impincatsatasanojeitavaquena maaroni savicajeitatsiri.
					</seg>
					<seg id="b.MAT.25.32" type="verse">
						Nampatojeiteri maaroni atiri, jaocarica isavicajeitiri. Nonquempeteari yora ashitariri ivira inashitacaari: irovishate aisati yora iyavarate; aisati narori nonashitacayeari quemisantajeitanari aisati tseencajeitanari.
					</seg>
					<seg id="b.MAT.25.33" type="verse">
						Noncantajeiteri maaroni quemisantajeitanari: &quot;Pimpocajeite aca nacosanoriquica&quot;. Irinti tseencajeitanari noncantajeiteri: &quot;Pimpocajeite avirori aca nampatequica&quot;.
					</seg>
					<seg id="b.MAT.25.34" type="verse">
						Impoiji noncamantajeiteri savicajeitatsiri nacosanoriqui: &quot;Caatanaque, maaroni, oshequi iriveshireacaajeitempi Apa maaroni. Peerani, catsini yovetsicajeitaquempiro pisavicajeitanteari anta inampiqui. Meeca pijajeite pincarajeiteri. Cameetsa impincatsariventajeitempi.
					</seg>
					<seg id="b.MAT.25.35" type="verse">
						Aavetaquenani notashe, pipajeitaquenaro noari. Aavetaquenani nomire, pipajeitaquenaro niraqueri. Te piojeivetenaji, iro cantaincha pineshinoncajeitaquena anta pivancopeequi.
					</seg>
					<seg id="b.MAT.25.36" type="verse">
						Te ontimaveiteani noitsaare, ari pipajeitaquenaro. Nojoquiiveitani, ari pijatashijeitana pineajeitana. Yoiminqueetaquenani caravosoqui, ari pijatashijeitana, picavintsaajeitaquena&quot;.
					</seg>
					<seg id="b.MAT.25.37" type="verse">
						Impoiji incantajeitena yora cameetsajeitatsiri: &quot;¿Arimpa novincatsarite? ¿Jaocampa ocaratiri aantavetaquempiri pitashe nopantaquempiri poari? Te nonquenqueshiretajeroji. ¿Jaocampa ocaratiri aantavetaquempiri pimire nopantaquempiri piraqueri?
					</seg>
					<seg id="b.MAT.25.38" type="verse">
						¿Jaocampa ocaratiri noneshinoncatantaquempiri novancoqui? ¿Jaocampa ocaratiri nopantaquempirori piitsaare?
					</seg>
					<seg id="b.MAT.25.39" type="verse">
						¿Jaocampa ocaratiri nojatashitantimpiri noquivantantimpiri?&quot;
					</seg>
					<seg id="b.MAT.25.40" type="verse">
						Ari nancanaqueri: &quot;Queario oca noncamantempiri: ariorica picavintsaaqueri aparoni quemisantanari picavintsaaquena narori&quot;.
					</seg>
					<seg id="b.MAT.25.41" type="verse">
						Impoiji noncanteri yora catiajeitainchari nampatequi: &quot;Tsamempi pijajeitanaque anta Sharincaveniqui, pinquematsicajeitearo anta paamariqui yovetsicaqueri Tasorentsi peerani. Yovetsiquiniri camaari aisati maaroni oijajeitiriri. Meeca pincarajeiteri anta, oshequi pashinoncayea.
					</seg>
					<seg id="b.MAT.25.42" type="verse">
						Peerani aaquena notashe, iro cantaincha te pimpenaji noyeari. Aaquena nomire, iro cantaincha te pimpenaji nireri.
					</seg>
					<seg id="b.MAT.25.43" type="verse">
						Nojatashivetimpi noneempime, iro cantaincha te pineshinoncatavaquenaji, te poisavicavaquenaji pivancoqui. Te nonquitsaaveiteani, iro cantaincha te pimpenaji noitsaare. Nojoquiitacani aisati yoiminqueetaquena caravosoqui, iro cantaincha te pijatashitenaji pineena&quot;.
					</seg>
					<seg id="b.MAT.25.44" type="verse">
						Impoiji irancajeitena: &quot;Novincatsarite, ¿jaocampa ocaratiri noneantavetaquempiri pashinoncaaca, iro cantaincha te noncavintsayempiji?&quot;
					</seg>
					<seg id="b.MAT.25.45" type="verse">
						Ari noncanteri: &quot;Queario oca noncamantempiri: te pincavintsaajeiteriji yora quemisantajeitanari, irootaque caari picavintsantana narori&quot;.
					</seg>
					<seg id="b.MAT.25.46" type="verse">
						Ari iroashinoncaajeiteri Tasorentsi anta Sharincaveniqui, incantaitatiyempani. Irinti cameetsajeitatsiri irisavicajeitaje inquitequi, incantaitatiyempani.
					</seg>
				</div>
				<div id="b.MAT.26" type="chapter">
					<seg id="b.MAT.26.1" type="verse">
						Impoiji icamantajeitaquena Jesoshi, narori aisati itsipapee iroamere:
					</seg>
					<seg id="b.MAT.26.2" type="verse">
						--Piojeiti ocarati apitenivani quitaiteri omoncaratantajeari quitaiteri apajitiri Yavisantaniri. Noponeaca narori inquitequi, natiritapaaque, iro cantaincha coajica impajacotacanteetaquena.
					</seg>
					<seg id="b.MAT.26.3" type="verse">
						Ari yapatojeitaca yora jivatacaajeitiriri saserotepee aisati yora savicacaajeitantatsiri. Yapatojeitaca anta ivancoqui yora ivincatsarite saserotepee. Ipajita iriori Caijashi.
					</seg>
					<seg id="b.MAT.26.4" type="verse">
						Yoametavacaajeitaca, icanti: --¿Jaoca ancanteriri Jesoshi aanteariri aisati avacantanteariri? Iro cantaincha te ancoyeji iriojeitanaque atiripee: iquisacoventaricari.
					</seg>
					<seg id="b.MAT.26.5" type="verse">
						Ari icanti itsipapee: --Irotaintsi quitaiteri Yavisantaniri: inquimoshirejeitanaque atiripee. Eiro amatiritsi ayeri meeca Jesoshi, iquisacoventajeitaricari.
					</seg>
					<seg id="b.MAT.26.6" type="verse">
						Impoiji yovaanaja Jesoshi Vetaniaqui, noijajeitanaqueri. Nojajeitanaque maaroni, irosati ivancoqui Shimo, yora patsaaveitachaniri peerani.
					</seg>
					<seg id="b.MAT.26.7" type="verse">
						Noajeitapaaca, irosati opocantacari tsinane amacotaquero casancajari. Oshequi ovinaro casancajari. Ari osaitapaaqueri iitoqui.
					</seg>
					<seg id="b.MAT.26.8" type="verse">
						Noneajeitantarori oca, noquisajeitanaquero, nocantajeiti: --¿Paitaquea aparajatantarori?
					</seg>
					<seg id="b.MAT.26.9" type="verse">
						Ompimanterome casancajari, ayeme oshequi quirequi, impoiji oncavintsayerime oshequi ashinoncaajeitachari.
					</seg>
					<seg id="b.MAT.26.10" type="verse">
						Yacanaquena Jesoshi: --¿Paita picantimentantarori oca tsinaneca? Ocameetsataque oca antaqueri.
					</seg>
					<seg id="b.MAT.26.11" type="verse">
						Incantaitatiyempani incarajeitempi ashinoncaajeitachari, pincantaitatiyempani pincavintsaapinijeiteri irinti. Irompa nainti, eiro nocantani nosavique aca.
					</seg>
					<seg id="b.MAT.26.12" type="verse">
						Iotaque noncame, irootaque osaitantanari.
					</seg>
					<seg id="b.MAT.26.13" type="verse">
						Queario oca noncamantempiri: coajica pinquenquetsatacaajeiteri maaroni savicajeitatsiri quipatsiqui, pintsoteaquero maaroni nampitsi, aisati pincarajeiteri oshequi itsipapee. Jaocarica pijajeiteri pincamantajeiteri atiripee antaquerica oca tsinane, iriojeitanteari ocavintsaquena.
					</seg>
					<seg id="b.MAT.26.14" type="verse">
						Impoiji ijatanaque itsipa iroamere, yora pajitachari Jorashi Ishicariote. Ijatashijeitaqueri yora jivatacaajeitiriri saserotepee,
					</seg>
					<seg id="b.MAT.26.15" type="verse">
						icantapaaqueri: --Ariorica noncamantajeitempi jaoca pincanteriri Jesoshi paanteariri, ¿paita pimpinajeitenari? Yacanaqueri: --Nompinatempi quirequi. Ari ipajeitaqueri imentaqui quirequi, icarati 30. Iro yovetsiqueetiri imentaqui perata.
					</seg>
					<seg id="b.MAT.26.16" type="verse">
						Irosati ipiantaja Jorashi, yamenasanotiri Jesoshi iriotanteari jaoca iraacanteriri.
					</seg>
					<seg id="b.MAT.26.17" type="verse">
						Ari moncarataca noajeitantarori tanta caari tapiacha. Nojatashijeitaqueri Jesoshi, nosampijeitiri: --¿Jaoca picoaqueri nojajeiteri novetsicantempirori poyeari pinquenqueshiretantearori Yavisantaniri?
					</seg>
					<seg id="b.MAT.26.18" type="verse">
						Icantaquena: --Pijajeite Jerosarequinta, pincantapaaqueri yora pineapaaqueri: &quot;Icanti oamejeiteeri: 'Irotaintsi nomoncaratero. Nocoaque noyea anta pivancoqui, noncarajeiteri noamerepee'&quot;.
					</seg>
					<seg id="b.MAT.26.19" type="verse">
						Ari nojajeitanaque, nocantapaaqueri. Yonijaquenaro ivanco, irosati novetsicantacaro noajeiteari.
					</seg>
					<seg id="b.MAT.26.20" type="verse">
						Ari tsitenijencaiteanaque ipocapaaque Jesoshi, isaviquimojeitapaaquena,
					</seg>
					<seg id="b.MAT.26.21" type="verse">
						noajeitanaca. Impoiji icantajeitaquena: --Queario oca noncamantajeitempiri: meeca, aca picarajeitica, timatsi aacantenaneri.
					</seg>
					<seg id="b.MAT.26.22" type="verse">
						Ari noashirejeitanaca, irosati nosampijeitantariri: --¿Narompa, novincatsarite, aacantempineri? Irio itsipapee aisati icantiri: --¿Narompa, novincatsarite, aacantempineri?
					</seg>
					<seg id="b.MAT.26.23" type="verse">
						Yacajeitaquena: --Iriotaque yoca quitacotaquenarica meeca nomatitatequi.
					</seg>
					<seg id="b.MAT.26.24" type="verse">
						Noponeaca inquitequi, natiritapaaque. Oquenquetsatacotanani Sanquenarentsi peerani, aitaque nomoncaratero maaroni oquequetsatacotanari. Iro cantaincha oshequi irashinoncaasanotanaquea yora aacantenaneri. Oncameetsateme eiro itimime iriori, impoiji eiro yashinoncaame.
					</seg>
					<seg id="b.MAT.26.25" type="verse">
						Impoiji isampitiri Jorashi: --¿Narompa, oametanari, aacantempineri? Yacanaqueri: --Je, avirotaque.
					</seg>
					<seg id="b.MAT.26.26" type="verse">
						Ari tequera nontsoncajeitero noyea, ari yaaquero Jesoshi tanta, yajiricaquero, ipasonquitiri Tasorentsi. Impoiji icarajaquero, ipajeitaquena, icantajeitaquena: --Paajeitavaquero, poajeitearo. Tempa narotaque camimentajeitempineri.
					</seg>
					<seg id="b.MAT.26.27" type="verse">
						Impoiji yaaquero aisati nirajeitantari, ipasonquitajiri Tasorentsi. Ipacojeitaquenaro, icantajeitaquena: --Pirajeitero, maaroni.
					</seg>
					<seg id="b.MAT.26.28" type="verse">
						Tempa irootaque niraja amparajatimentajeitempineri, incavintsaajeitantempiri Tasorentsi. Ariorica paventajeitena, eiro iquenqueshiretajirotsi Tasorentsi caari cameetsatatsi pantajeitiri. Iroaquera oca nocantajeitaquempiri piojeitanteari jaoca pincantajeari pavisacojeitantajeari: avirorijei, aisati maaroni timajeitatsiri.
					</seg>
					<seg id="b.MAT.26.29" type="verse">
						Eiro meeca nirajirotsi aisati ovaja. Ariorica nirajero aisati, noncarajeitempi irajeitero anta ipincatsaritinta Tasorentsi.
					</seg>
					<seg id="b.MAT.26.30" type="verse">
						Ari nopampoyeaventajeitiri Tasorentsi, impoiji nojajeitanaque anta toncaariqui pajitachari Orivomashi.
					</seg>
					<seg id="b.MAT.26.31" type="verse">
						Nareejeitantacari, icamantajeitana Jesoshi: --Meeca tsiteniri pojocajeitanaquena. Tempa oquenquetsatacojeitimpini Sanquenarentsi: &quot;Incamaquerica shentajeitiriri irovishate, irishiajeitanaque irovishate, irovaraajeitanaquea&quot;.
					</seg>
					<seg id="b.MAT.26.32" type="verse">
						Iro cantaincha ariorica nontinaanaje aisati, nojivajeitanajempi Carireaqui.
					</seg>
					<seg id="b.MAT.26.33" type="verse">
						Ari icantiri Petero: --Arioricampa irojocajeitanaquempi irinti yocapee, iro cantaincha nainti, eiro nojoquimpitsi.
					</seg>
					<seg id="b.MAT.26.34" type="verse">
						Yacanaqueri: --Queario oca noncamantempiri: meeca tsiteniri, tequerarica irineaje teapa, ari oncarataque mava pincante: &quot;Te nioteriji Jesoshi&quot;.
					</seg>
					<seg id="b.MAT.26.35" type="verse">
						Icantiri: --Ariorica nontsipatempi ancamajeite, iro cantaincha eiro nocantitsi: &quot;Te nioteriji Jesoshi&quot;. Aisati nocantajeivetacari narorijei, maaroni.
					</seg>
					<seg id="b.MAT.26.36" type="verse">
						Impoiji ijatanaque Jesoshi Jetsemaniqui, noijajeitanaqueri: narori, aisati maaroni itsipapee iroamere. Icantaquena: --Pisavicajeitavaquetsita aca: nojate anta nonquenquetsatacaavaquerita Apa.
					</seg>
					<seg id="b.MAT.26.37" type="verse">
						Ari yaanaqueri Petero, jeri itomipee Severeo apite. Oshequi yoashiretanaca, iquenqueshiretanaca.
					</seg>
					<seg id="b.MAT.26.38" type="verse">
						Impoiji icantiri: --Oshequi catsini noashiretanaca. Pisavicajeitavaqueta aca, pisaaquiteyea.
					</seg>
					<seg id="b.MAT.26.39" type="verse">
						Ari yavisaque capichaji, impoiji itarecapaacaro quipatsi, iquenquetsatacaaqueri Iriri: --Apa, te noncoaveteaji nonquemaatsicatearome, iro cantaincha eiro nantirotsi nocoavetari narori, irointi nantempiro picoacaaquenari avinti.
					</seg>
					<seg id="b.MAT.26.40" type="verse">
						Impoiji ipiashitacari iroamere, ineajeitapaaqueri imaajeitaque. Icantiri Petero: --Tempa pamavetimatero pivochoquine, te pimateroji pisaaquitimate capichaji.
					</seg>
					<seg id="b.MAT.26.41" type="verse">
						Pisaaquite, pincanteri Tasorentsi iramitacotantempiri eiro pantantarotsi caari cameetsatatsi. Picoavetaca pimatasanoterome maaroni nocoacaaquempiri, iro cantaincha te pimateroji.
					</seg>
					<seg id="b.MAT.26.42" type="verse">
						Ari ipianaja, icantajiri aisati: --Apa, picoacaasanotaquenarorica nonquemaatsicatearo, aitaque cameetsa: nomoncaratero maaroni picoacaaquenari.
					</seg>
					<seg id="b.MAT.26.43" type="verse">
						Ipianaja aisati, ineajeitaqueri iroamerepee, imaajeitaque: oshequi aajeitaqueri ivochoquine.
					</seg>
					<seg id="b.MAT.26.44" type="verse">
						Ari ipianaja aisati, iquenquetsatacaajiri. Irosati yapiitaque icantaqueriri incaranqui.
					</seg>
					<seg id="b.MAT.26.45" type="verse">
						Ipiashitajari aisati iroamere, icantiri: --¿Maajimpimpa aisati? Meeca moncarataca. Noponeaca inquitequi, natiritapaaque; meeca icantacoventaquena, meeca irayena caari cameetsajeitatsi.
					</seg>
					<seg id="b.MAT.26.46" type="verse">
						Pintinaajeitanaje, tsame ajataje. Jeri, yocatapaaque aacantenaneri.
					</seg>
					<seg id="b.MAT.26.47" type="verse">
						Irosati ipocashitantapaacari Jorashi, yora yoamevetari Jesoshi: ijivajeitapaaqueri oshequi atiri. Yamayetaque ivesamentopee, ivasamentopee, maaroni. Ipocajeitapaaque aisati yora jivatacaajeitiriri saserotepee aisati itsipapee savicacantajeitatsiri.
					</seg>
					<seg id="b.MAT.26.48" type="verse">
						Icamantanirotitacari Jorashi incaranqui: --Nonintavorotapaaqueri Jesoshi, piojeitanteariri. Impoijiquea pajiricapeeri avirori.
					</seg>
					<seg id="b.MAT.26.49" type="verse">
						Irosati ijatashitantacari, icantapaaqueri: --¿Ainirompi, oametanari? Inintavoronirotapaaqueri.
					</seg>
					<seg id="b.MAT.26.50" type="verse">
						Icantavaqueri Jesoshi: --Noshaninca, ¿paita pipocashitiri aca? Irosati ipocashijeitantapaacariri maaroni, yaajeitapaaqueri, tapi.
					</seg>
					<seg id="b.MAT.26.51" type="verse">
						Irosati yaantacaro itsipa iroamere ivesamento iriori, ipesavetacari inampire ivincatsarite saserote. Ipeshitaqueri iyempita.
					</seg>
					<seg id="b.MAT.26.52" type="verse">
						Icantiri Jesoshi: --Poajero pivesamento, ipiatimpicari. Tempa impesheetajeri iriori pesantapinitatsiri.
					</seg>
					<seg id="b.MAT.26.53" type="verse">
						Tempa piote noncoaquericame, noncanterime Apa, impoiji intianquenarime oshequi catsini inampire inquisacoventename.
					</seg>
					<seg id="b.MAT.26.54" type="verse">
						Iro cantaincha inquisacoventenaricame, iroavisacotenaricame, eiro nomoncaratirome ocamantacotitananiri Sanquenarentsi.
					</seg>
					<seg id="b.MAT.26.55" type="verse">
						Impoiji icantajeitiri yora pocashijeitaqueriri: --¿Paita pamashitantanari pivesamento aisati pivasamento? ¿Narompa coshinti piquisantanari? Pineapinitana maaroni quitaiteriqui anta ivancoqui Tasorentsi, noametanti; ja, payenaniqueti.
					</seg>
					<seg id="b.MAT.26.56" type="verse">
						Iro cantaincha irootaque paajeitantaquenari omoncaratantajeari oquenquetsatacotitananiri Sanquenarentsi. Irosati narori notsaroantanaca, noshianaca. Aisati iquempejeitaca maaroni iroamerepee.
					</seg>
					<seg id="b.MAT.26.57" type="verse">
						Ari yayeetanaqueri Jesoshi anta ivancoqui Caijashi: yora ivincatsarite saserotepee. Yapatojeitanta yora oametantirori Sanquenarentsi aisati yora savicacantajeitatsiri.
					</seg>
					<seg id="b.MAT.26.58" type="verse">
						Ari impoitanaji Petero anta otsapiqui iipatsite saserote. Iqueapaaquero otantacota quipatsi, isaviquimotapaaqueri yora soraropee. Yamenapaaque iriotanteari jaocarica incanteeteriri Jesoshi.
					</seg>
					<seg id="b.MAT.26.59" type="verse">
						Ari yora oametavacaajeitainchari icoayetanaque tseeyacotearineri Jesoshi, ontimanteari iroacantanteariri.
					</seg>
					<seg id="b.MAT.26.60" type="verse">
						Ari itimi oshequi tseeyacovetacariri, iro cantaincha tecatsi incanteri iroacanteri. Impoiji ipoqui apite pashini tseeyacotapaariri,
					</seg>
					<seg id="b.MAT.26.61" type="verse">
						icantapaaque iriori: --Icanti yoca: &quot;Nontireajero ivanco Tasorentsi: oncarate mava quitaiteri novetsicajero aisati&quot;.
					</seg>
					<seg id="b.MAT.26.62" type="verse">
						Ari icatianaca ivincatsarite saserote, icantiri Jesoshi: --¿Tecatsimpa pincanteri avirori? ¿Paita ojita oca icantacojeitaquempiri?
					</seg>
					<seg id="b.MAT.26.63" type="verse">
						Imajeretaque Jesoshi, te iranqueriji. Yapiitajiri aisati: --Tempa ineaquempi Tasorentsi, yora aneasanotatsiri. Pincamantasanotena: ¿avirompa Quirishito, Itomi Tasorentsi?
					</seg>
					<seg id="b.MAT.26.64" type="verse">
						Yacanaqueri: --Narotaque. Noponeaca inquitequi, natiritapaaque. Coajica pineajena nosavique iracosanoriqui Tasorentsisanori, aisati pineavajena nonquenapaaje mencoriqui, nompiaje aca quipatsiqui.
					</seg>
					<seg id="b.MAT.26.65" type="verse">
						Irosati iquisantanacari saserote, irosati itsereantanacaro iitsaare. Icanti: --Pinquemaniroteriqueti: ijitasorentsitacateemi. ¿Paitampa acoantacari intime pashini camantacoterineri?
					</seg>
					<seg id="b.MAT.26.66" type="verse">
						¿Paita piquenqueshirejeitiri avirorijei? ¿Jaoca ancanteriri? Yacajeitanaqueri: --Cameetsa incame.
					</seg>
					<seg id="b.MAT.26.67" type="verse">
						Impoiji iquitiojavorojeitaqueri ivoroqui. Impoiji icapojanajeitaqueri, aisati ipasanajeitaqueri, tac, tac, tac;
					</seg>
					<seg id="b.MAT.26.68" type="verse">
						icantaqueri: --Quirishito, pincamantena: ¿janica capojanataquempiri?
					</seg>
					<seg id="b.MAT.26.69" type="verse">
						Ainiroquera isaviqui Petero anta saiteriqui. Oneaqueri nampirentsi, ocantiri: --Aviro oijatiriri Jesoshi, yora carireasati.
					</seg>
					<seg id="b.MAT.26.70" type="verse">
						Icanti Petero: --Te nioteji paitarica picantaquenari.
					</seg>
					<seg id="b.MAT.26.71" type="verse">
						Ari ijavetanaca anta iqueavetapaaca, otimi pashini nampirentsi, oneavaqueri iroori, ocanti: --Jeri yoca oijatiriri Jesoshi, yora nasaretesati.
					</seg>
					<seg id="b.MAT.26.72" type="verse">
						Icantanaquero: --Te nioteriji yoca picantaquenari. Terica ontampaticate oca nocantaquempiri, nocoaque iroasanquetenata Tasorentsi.
					</seg>
					<seg id="b.MAT.26.73" type="verse">
						Impoiji capichaji, jeri pashini cantapairiri: --Queario, avirotaque oijatiriri: noquemaquero pineanataque, avirotaque carireasati.
					</seg>
					<seg id="b.MAT.26.74" type="verse">
						Yacanaqueri: --Teve, te nioteriji yora shirampari picantaqueri. Ioti Tasorentsi queario nocantaquempiri. Terica ontampaticate nocantaquempiri, nocoaque iroasanquetenata Tasorentsi. Irosati ineantanaca teapa.
					</seg>
					<seg id="b.MAT.26.75" type="verse">
						Ari iquenqueshiretanaquero icantaqueriri Jesoshi: &quot;Eirotsitarica ineaji teapa, oncarate mava pincante: 'Te nioteriji Jesoshi'&quot;. Ari isoquijanaji, iraapaaca jii, jii.
					</seg>
				</div>
				<div id="b.MAT.27" type="chapter">
					<seg id="b.MAT.27.1" type="verse">
						Ari iroaquera oquitaitetamani, yoametavacaajeitaca yora jivatacaajeitiriri saserotepee aisati savicacaajeitantatsiri: --¿Jaoca ancanteriri meeca Jesoshi avacantanteariri?
					</seg>
					<seg id="b.MAT.27.2" type="verse">
						Ari yoisoyeetaqueri, yayeetanaqueri anta itiminta pincatsari, yora pajitachari Pirato.
					</seg>
					<seg id="b.MAT.27.3" type="verse">
						Yora Jorashi, yora aacantiriri Jesoshi, iotaque yoacantashitacari Jesoshi. Oshequi iquenqueshiretanaca, irosati yoipiantajantanari yora 30 imentaqui: yora peratatatsiri. Icantapaaqueri yora jivatacaajeitiriri saserote aisati yora savicacaajeitantatsiri:
					</seg>
					<seg id="b.MAT.27.4" type="verse">
						--Jeriniro piirequite. Te oncameetsateji oca nantaqueri. Tecatsi irante Jesoshi, naacantashitacari. Yacajeitanaqueri: --Jm, aviroyea.
					</seg>
					<seg id="b.MAT.27.5" type="verse">
						Ari ipishoncanajiniri quirequi anta ivancoqui Tasorentsi, iquenaitaji, ipianaja. Impoiji ijatanaque, ishiticaja irisati.
					</seg>
					<seg id="b.MAT.27.6" type="verse">
						Yora jivatacaajeitiriri saserote yaajeitajiri quirequi, icantajeiti: --Te oncameetsateji aca anquempoyeajeri yoca quirequica. Tempa iriotaque apinataqueriri iroacantanteariri.
					</seg>
					<seg id="b.MAT.27.7" type="verse">
						Ari yoametavacaajeitaca: --¿Jaoca ancantajeriri quirequica? Icanti: --Tsame amanantero quipatsi antijanteariri camatsiri caari aneapinijeiti. Iro yamanantaqueri quipatsi ora yaapiniyeetiri quipatsi yovetsiqueetiri coviti.
					</seg>
					<seg id="b.MAT.27.8" type="verse">
						Meeca ipajiyeetaquero oca quipatsi: &quot;Ivinaro Jesoshi yoacantantacariri&quot;.
					</seg>
					<seg id="b.MAT.27.9" type="verse">
						Imoncarataquero isanquenatitacaniri Jeremiashi: &quot;Irayeri 30 imentaqui quirequi, yovetsicanteetariri perata. Iriotaque ivinaro iraacantanteariri Quirishito. Eiro ishequititsi quirequi impinatantaveteariri.
					</seg>
					<seg id="b.MAT.27.10" type="verse">
						Iriotaque iramanantantearori quipatsi anta yaapiniyeetiri quipatsi yovetsiqueetiri coviti. Iriotaque Avincatsarite canterineri iramanantero quipatsi&quot;. Irootaque isanquenataqueniri Jeremiashini.
					</seg>
					<seg id="b.MAT.27.11" type="verse">
						Ari icatiimotacari Jesoshi yora pincatsari pajitachari Pirato. Isampitiri iriori: --¿Avirompa ivincatsarite joriopee? Yacanaqueri: --Je, narotaque.
					</seg>
					<seg id="b.MAT.27.12" type="verse">
						Impoiji iquishimanataqueri yora jivatacaajeitiriri saserotepee aisati yora savicacantantatsiri, iro cantaincha tecatsi incante iriori, imajeretashitaca.
					</seg>
					<seg id="b.MAT.27.13" type="verse">
						Isampitiri Pirato: --¿Tempa pinquemeri icantacotaquempiri? ¿Paita caari pineanatanta avirori?
					</seg>
					<seg id="b.MAT.27.14" type="verse">
						Tecatsi incante, te impiateariji. Ari yoanaqueri cavaco pincatsari, oshequi iquenqueshireanaca.
					</seg>
					<seg id="b.MAT.27.15" type="verse">
						Ari maaroni osarintsi, ariorica omoncarataca Yavisantaniri, yora Pirato isampitapinijeitaqueri savicajeitatsiri: &quot;Timatsi oshequi pishaninca anta caravosoqui. ¿Picoaquempa noisoquijajempiri aparoni?&quot; Aitaque icantapinita maaroni quitaiteri Yavisantaniri, yoimisoquijapinitiri aparoni, janicarica icoiri joriopee.
					</seg>
					<seg id="b.MAT.27.16" type="verse">
						Itimi caravosoqui meeca shirampari iquemacojeitaqueri joriopee, ipajita Varavashi: oshequi yoanti irinti.
					</seg>
					<seg id="b.MAT.27.17" type="verse">
						Ari meeca yapatojeitaca oshequi atiri, irootaque icantajeitantacariri: --Piojeiti nametaca noimisoquijimpiri aparoni timatsiri caravosoqui. ¿Janicampa picoajeitiri noimisoquijajeitempiri meeca? ¿Iriompa Varavashi? Terica pincoyeriji Varavashi, ¿irioricampa picoajeitaque noimpacajempiri Jesoshica, yoca picantiri Quirishito?
					</seg>
					<seg id="b.MAT.27.18" type="verse">
						Iotaque Pirato oshequi iquisashitacari Jesoshi yora jivatacantantatsiri, te incoacaajeiteriji ashanincapee inquemisantajeiteri. Ijivetaca Pirato incantajeiterime ashaninca: &quot;Nocoaque poimpacajenari Jesoshi&quot;.
					</seg>
					<seg id="b.MAT.27.19" type="verse">
						Aisati incaranqui otianquiniri ijina camantiriri: &quot;Ocanti pijina: 'Eiro poacantiritsi Jesoshi, icameetsatasanotaque. Nomishitacari incaranqui, oshequi noquenqueshiretacotaqueri'&quot;. Irootaque caari icoantaveta iroacanterime.
					</seg>
					<seg id="b.MAT.27.20" type="verse">
						Iro cantaincha yora jivatacaajeitiriri ashanincapee icantajeitiri: --Pincantajeiteri: &quot;Poimisoquijajeri Varavashi, irinti Jesoshi, pimpajacotacanteri&quot;. Icantajeitaqueri: --Aviroyeampa, paitarica picoaqueri avirori.
					</seg>
					<seg id="b.MAT.27.21" type="verse">
						Ari yapiitajiri Pirato, isampijeitiri: --Jeri icarataque apite: ¿janicampa picoaqueri noimpacajempiri? Icantajeitaqueri: --Varavashi.
					</seg>
					<seg id="b.MAT.27.22" type="verse">
						Isampijeitiri: --¿Jaoca noncanteriri Jesoshica: yoca ipajiyeetiri Quirishito? Yacajeitanaqueri: --Pimpajacotacanteri.
					</seg>
					<seg id="b.MAT.27.23" type="verse">
						Isampijeivetari: --¿Paitampa yantaqueri nompajacotacantanteariri? Aiquero icajemajeitanaitiiri: --Pimpajacotacanteri. Pimpajacotacanteri.
					</seg>
					<seg id="b.MAT.27.24" type="verse">
						Ari iotanaque yatsipetashitaca isampinajeivetacari, aisati oshequi iquisajeitanaca atiripee. Icantiri inampire: --Pamacotenarota nija. Yamacotaqueneri, impoiji iquivacotaca, iriotanteari atiri te incoaveteaji iroacanteri Jesoshi. Ineajeitaqueri atiripee, aisati icantajeitiri: --Te naro coatsine noacanteri. Picoajeitaquerica avinti, aviroyeampa.
					</seg>
					<seg id="b.MAT.27.25" type="verse">
						Yacajeitanaqueri: --Nocoasanojeitaque, tempa narojeitaque cantaquempiri. Inquishenata nainti Tasorentsi, aisati ocameetsati inquisheri notomipee narori.
					</seg>
					<seg id="b.MAT.27.26" type="verse">
						Ari yoisoquijajiri Pirato Varavashi. Icantiri soraro: --Paanajeri Jesoshica, pimpasateri, impoiji pimpajacoteri.
					</seg>
					<seg id="b.MAT.27.27" type="verse">
						Ari yaanaqueri soraro Jesoshi anta ivancoqui pincatsari, icajemajeitaqueri itsipapee soraro.
					</seg>
					<seg id="b.MAT.27.28" type="verse">
						Ari isapocaqueri Jesoshi iitsaare, impoiji iquitsaatiri otsipa quitsaarentsi, quiraanirori.
					</seg>
					<seg id="b.MAT.27.29" type="verse">
						Yovetsicaqueneri iramatseere totsequi, yamatseetaqueri. Aisati ipaqueri chacopi, icantiri: --Pajiriquero opirico chacopi. Yora pincatsari peerani iquitsaatapinitaro quiraanirori, yamatseetaro iramatseere pinatasanotachari, aisati yajiricapinitiro iotiquiro cameetsari. Ari itiyeroashinirojeitacari soraropee Jesoshi, ipincatsatamempeacari, ishirontimentajeitari, icantajeitiri: --Aviro, novincatsarite. ¿Pipincatsariventajeitirimpa maaroni joriopee? Iji, iji, iji, iji.
					</seg>
					<seg id="b.MAT.27.30" type="verse">
						Iquitiojajeitaqueri, impoiji yaapitsatajiri chacopi, ipasatantajari iitoqui.
					</seg>
					<seg id="b.MAT.27.31" type="verse">
						Oshequi yapiinataqueri ishirontimentanatacari, iji, iji, iji. Impoiji isapocajiri quitioncanirori, iquitsaatajiri aisati iitsaaresanori. Yaajeitanaqueri impajacoteri.
					</seg>
					<seg id="b.MAT.27.32" type="verse">
						Ari yaajeitanaqueri Jesoshi impajacotanteariri. Anta avotsiqui itonquiotavacari shirenesati, ipajita Shimo. Iperanatavacari soraro: --Jero oca coroshica, paanaqueneri yoca. Ari yaanaqueneri.
					</seg>
					<seg id="b.MAT.27.33" type="verse">
						Yareejeitapaaca Coricotaqui. Iro apajitiro aneanequi: iitontsini.
					</seg>
					<seg id="b.MAT.27.34" type="verse">
						Ari ipeevetacari Jesoshi ovaja, oconoajata quepishijatatsiri. Ineantavetavacaro, te incoyeji irirero.
					</seg>
					<seg id="b.MAT.27.35" type="verse">
						Ari ipajacojeitaqueri soraropee coroshiqui, impoiji ineatsajeitaca iriojeitanteari janica aajeroneri iitsaare.
					</seg>
					<seg id="b.MAT.27.36" type="verse">
						Impoiji isavicajeitaque, yamenajeitaqueri.
					</seg>
					<seg id="b.MAT.27.37" type="verse">
						Isanquenajeitaquero paperiqui: &quot;Jerica Jesoshi. Iriotaque ivincatsarite joriopee&quot;. Impoiji ipajacotaquero coroshiqui, ivatitotacaro Jesoshi.
					</seg>
					<seg id="b.MAT.27.38" type="verse">
						Impoiji aisati ipajacojeitaqueri apite coshinti: aparo yoatiacotaqueri iracosanoriqui Jesoshi, irio pashini yoatiacotaqueri irampatequi.
					</seg>
					<seg id="b.MAT.27.39" type="verse">
						Ari ainiro avisayetatsiri avotsiqui, ishirontimentajeitacari Jesoshi. Itecainajeitaca,
					</seg>
					<seg id="b.MAT.27.40" type="verse">
						ishirontajeitaca, iji, iji, iji. Icantajeitiri: --Pintireerome ivanco Tasorentsi, aisati oncarate mava quitaiteri povetsicajerome aisati. Jentsite, poavisacotajea avisati. Avirorica itomi Tasorentsi, jentsite paniireashitajea.
					</seg>
					<seg id="b.MAT.27.41" type="verse">
						Aisati iquempejeitaca yora jivatacaajeitiriri saserotepee, yora oametantirori Sanquenarentsi, jeri yora savicacantatsiri: ishirontimentajeitacari. Icantajeiti:
					</seg>
					<seg id="b.MAT.27.42" type="verse">
						--Ijitashiniroveitani yoavisacojeitirini ashanincapee, iro cantaincha meeca te irimatajeaji iriori iroavisacotajea irisati. Jentsite, amenavaqueritsita: iriorica avincatsarite, iraniireapaaje. Ariorica iraniireapaaje, ari ampincatsatanaqueri arori. Iji, iji, iji.
					</seg>
					<seg id="b.MAT.27.43" type="verse">
						Ari ipincatsarivetari Tasorentsi iriori: ariorica iroavisacoteri irinti. Aamayea ari incoaque iroavisacoteri itomi, tempa icanti meeca yoca: &quot;Narotaque Itomi Tasorentsi&quot;. Iji, iji, iji.
					</seg>
					<seg id="b.MAT.27.44" type="verse">
						Aisati iquempejeitaca yora coshitantatsiri ipajacoyeetaqueri: ishirontajeitaca iriori.
					</seg>
					<seg id="b.MAT.27.45" type="verse">
						Ari icarataque catsirincaiteri tampatica, omapocanaca otsiteniiteanaque, otsimoirotanaque: irosati ishaaviniji.
					</seg>
					<seg id="b.MAT.27.46" type="verse">
						Ari ishaaviniji antearojenca icanti Jesoshi: --Eri, Eri, arama savacatani. Iro acantiri aneanequi: &quot;Apa Tasorentsi, ¿paita pojocantanari?&quot;
					</seg>
					<seg id="b.MAT.27.47" type="verse">
						Iquemantacariri yora savicajeitaintsiri, icanti: --Pinquemerite, icajemaqueri Iriashi.
					</seg>
					<seg id="b.MAT.27.48" type="verse">
						Ari ishianaca aparoni, yovincaquero pijoncashincanari ovajaqui quepishijari. Isataaquero inchaquiiqui, ijicotacovetacanari Jesoshi, irantsimicantearorime,
					</seg>
					<seg id="b.MAT.27.49" type="verse">
						iro cantaincha icantiri itsipapee: --Eiro pantiritsi: tsame amenavaquerita, impocashiteririca Iriashi iroavisacoteri. Iji, iji, iji.
					</seg>
					<seg id="b.MAT.27.50" type="verse">
						Ari icajemanaji aisati Jesoshi, impoiji icamanaque, torein.
					</seg>
					<seg id="b.MAT.27.51" type="verse">
						Icamantacari Jesoshi, otsereanaque oticaashiro ivanco Tasorentsi: intanaca jenoqui otsereanaque, tsererere, irosati ishaaviji. Aisati onicanaca quipatsi, nica, nica, nica; ocotareanaque antearo mapipee.
					</seg>
					<seg id="b.MAT.27.52" type="verse">
						Yashitareacotanaca tijaari, itinaajeitanaja oshequi quemisantatsiri, tinare.
					</seg>
					<seg id="b.MAT.27.53" type="verse">
						Impoiji, itinaantajari Jesoshi, ijajeitanaque yora itsipapee tinaajeitajanchari Jerosarequi. Ineajeitaqueri oshequi atiri.
					</seg>
					<seg id="b.MAT.27.54" type="verse">
						Ari yora capitano aisati yora soraropee ineajeitaquero onicanaca quipatsi, aisati ineajeitaqueri yora tinaajeitajanchari, ineaquero otsiteniitanaque, maaroni. Impoiji yoajeitanaque cavaco, aisati icantajeiti: --Queariotaque: iriotaque Itomi Tasorentsi.
					</seg>
					<seg id="b.MAT.27.55" type="verse">
						Otimi anta nijanteaji oshequi tsinanepee, amenajeitaqueri Jesoshi. Iroojeitaque oijaveitariniri, oponeajeitaca Carireaqui. Quiso oapinitirini, opapinitirini yoari.
					</seg>
					<seg id="b.MAT.27.56" type="verse">
						Ocarajeitaquero Maria maquitarasato; jero otsipa Maria: ora iriniro Santiaco aisati Jose; jero aisati iriniro itsipa Santiaco aisati Joa. Ari oneajeitaqueri Jesoshi, icamanaque.
					</seg>
					<seg id="b.MAT.27.57" type="verse">
						Ari ishavijiiteanaque. Itimi aparoni iroamereni Jesoshi, ipajita Jose. Iponeaca iriori Arimateaqui; ashitaarantincari ini.
					</seg>
					<seg id="b.MAT.27.58" type="verse">
						Ijatashitaqueri Pirato, icantapaaqueri: --Camaque Jesoshi. Nocoaque pishinetenari naanajeri noiminquiajeri omoroqui: onta yovetsiqueetiniriri camatsiri. Ari icantiri iriori soraro: --Pishineteri yoca iraanajeri.
					</seg>
					<seg id="b.MAT.27.59" type="verse">
						Ari ijataque, yaanaqueri, yampinaicacotaqueri tocoyaqui caari pitsitatsi.
					</seg>
					<seg id="b.MAT.27.60" type="verse">
						Impoiji yoaqueri omoroqui mapi iroaquera imoqueetiro. Itivironquiro antearo mapi omoroqui, yashitacotantacariri. Impoiji ijatanaji Jose.
					</seg>
					<seg id="b.MAT.27.61" type="verse">
						Ainiro osavicaque anta Maria maquitarasato aisati otsipa Maria. Oneacotaqueri yoiminqueaqueri.
					</seg>
					<seg id="b.MAT.27.62" type="verse">
						Iro quitaiteri ipajacotantariri Jesoshi opajita Yavisantaniri. Oquitaitetamanaque ijatashijeitaqueri Pirato yora jivatacaajeitiriri saserote aisati yora variseopee.
					</seg>
					<seg id="b.MAT.27.63" type="verse">
						Icantajeitapaaqueri: --Novincatsarite, noquemajeitaqueri icantaqueri chapinqui yora amatavitantatsiri: &quot;Noncamaque, impoiji oncarataque quitaiteri mava, ari nontinaanaje&quot;.
					</seg>
					<seg id="b.MAT.27.64" type="verse">
						Nocoaque pintianque soraro meeca irishentasanotero omoro anta yoiminqueaquerinta. Iramenasanotero irosati omoncaratanteari mava quitaiteri. Ijatashitiricari iroamereni, yaanajiricari. Impoiji icantajeitiricari ashanincapee: &quot;Tinaanaja inaji Jesoshi&quot;. Peerani oshequi yamatavitantini iriori, iro cantaincha ariorica iraanajeri, yamatavitasanojeitiricari iroamereni ashanincapee, icanticari: &quot;Tinaanaja inaji Jesoshi&quot;.
					</seg>
					<seg id="b.MAT.27.65" type="verse">
						Icantiri Pirato: --Jeri yoca soraropee, pijajeite pamenasanojeitero.
					</seg>
					<seg id="b.MAT.27.66" type="verse">
						Irosati ijajeitantanaca, yashitacotasanotaqueri, impoiji ishentajeitiro soraro.
					</seg>
				</div>
				<div id="b.MAT.28" type="chapter">
					<seg id="b.MAT.28.1" type="verse">
						Ari avisanaque quitaiteri imaoreajeitantari, meeca otomincotapaaque. Tsiteniquera ojatamanaque Maria maquitarasato, aisati otsipataro omariaroronte. Ojataque amenamanajero omoro yoyeetaquerinta Jesoshini.
					</seg>
					<seg id="b.MAT.28.2" type="verse">
						Omapocanaca antearo onicanaca quipatsi aisati. Jeri aisati itimi inampire Avincatsarite: iponeanaca inquitequi, ipocaque itivironcapaaquero mapi, irootaque isavicantapaacari.
					</seg>
					<seg id="b.MAT.28.3" type="verse">
						Oshequi ishipaquireapaaque, iquempetacaro iporequi. Oquitamarotasanotaque iitsaare, oquempetacaro sharaca.
					</seg>
					<seg id="b.MAT.28.4" type="verse">
						Oshequi catsini itsaroacaajeitavacari soraropee, te irimatajeaji irishevatajea: iquempevetanaca incamaquerica.
					</seg>
					<seg id="b.MAT.28.5" type="verse">
						Ari icantiro tsinane: --Eiro pitsaroitsi avinti. Niotaque irio pipocashiveta Jesoshi.
					</seg>
					<seg id="b.MAT.28.6" type="verse">
						Te aneajeriji meeca, tinaanaja ini. Tempa icamantitaquempini. Caatanaque, pamenero aca yoyeevetacarica.
					</seg>
					<seg id="b.MAT.28.7" type="verse">
						Impoiji pishintsitanaje pijatanaje pincamantajeitapeeri iroamere: &quot;Tinaanaja Avincatsarite, irijivajeitanaquempi Carireaqui. Aitaque pineajeitapaajeriri anta&quot;. Irootaque nocamantaquempiri.
					</seg>
					<seg id="b.MAT.28.8" type="verse">
						Ari oasanotanaque cavaco, aisati oshequi oquimoshiretanaque. Ojatanaque, oshiashitanacari iroamere, oncamanteri.
					</seg>
					<seg id="b.MAT.28.9" type="verse">
						Nianqui imapocaquero Jesoshi, ivetsatacaro. Ojatashitaqueri, otiyeroashitacari, ajiricapairi iitiqui. Oshequi opincatsatapaacari.
					</seg>
					<seg id="b.MAT.28.10" type="verse">
						Impoiji icantaquero: --Eiro pitsaroitsi. Pijajeite meeca pincamantajeiteri noamereni irijajeiteta anta Carireaqui. Aitaque irineajeitapaajenari anta.
					</seg>
					<seg id="b.MAT.28.11" type="verse">
						Ari ojatashitaqueri iroamereni tsinane. Irinti yora soraro shentavetarori omoro ijataarantaji nampitsiqui, icamantajeitapairi yora jivatacaajeitiriri saserotepee.
					</seg>
					<seg id="b.MAT.28.12" type="verse">
						Yapatojeitiri iriori yora savicacantantatsiri. Yoametavacaajeitaca: --¿Jaoca ancanterori meeca amanacotanteariri? Ari icajemajeitaqueri soraro, icantajeitaqueri: --Jeri yoca quirequica, nocoi nompinatempi.
					</seg>
					<seg id="b.MAT.28.13" type="verse">
						Pincantashijeiteari atiripee: &quot;Nomaajeitaque nianquiiteni. Ipocaque iroamereni Jesoshi, yaanajiri&quot;.
					</seg>
					<seg id="b.MAT.28.14" type="verse">
						Ariorica inquemacovetaquempi yora pincatsari, pincantaque: &quot;Nomaaque&quot;, noncamanteri narori: &quot;Eiro piquishiritsi soraropee. Te irimayeji. Narotaque cantaqueriri: 'Pintseeya'&quot;.
					</seg>
					<seg id="b.MAT.28.15" type="verse">
						Ari yaajeitaqueri quirequi, icamantajeitaqueri atiri: &quot;Nomaajeitaque, impoiji yaajeitajiri iroamereni Jesoshi&quot;. Ainirotatsi meeca icantajeiti joriopee meeca.
					</seg>
					<seg id="b.MAT.28.16" type="verse">
						Ari nojatanaque Carireaqui, notsipajeitacari itsipapee iroamere. Aparoni peaincha, yora Jorashi. Nojajeitanaque toncaariqui icantaquenari chapinqui Jesoshi.
					</seg>
					<seg id="b.MAT.28.17" type="verse">
						Noneajeitapaajiri, nopincatsajeitapaajiri. Iro cantaincha aparopee tseencavetapaincha.
					</seg>
					<seg id="b.MAT.28.18" type="verse">
						Ari ipocashijeitana Jesoshi, icantaquena: --Icantitaquenani Apa peerani: &quot;Pimpincatsaritasanote meeca aca inquitequi aisati pimpincatsariventasanojeiteri maaroni quipatsisati&quot;.
					</seg>
					<seg id="b.MAT.28.19" type="verse">
						Irootaque nocantantimpiri: pijajeite maaroni nampitsipeequi, pinquemisantacaajeiteri maaroni atiripee, pintsoteaqueri maaroni. Ariorica inquemisantajeitaque, pivaotisajeiteri: irootaque icoacaaqueriri Apa, aisati nocoacaajeitaqueriri narori, aisati ocoacaajeitaqueriri Ishire Tasorentsi.
					</seg>
					<seg id="b.MAT.28.20" type="verse">
						Pincamantajeiteri atiri irimajeitero maaroni nocamantaquempiri. Quiso noajeitanaquempi, noncanteani, irosati nompocantajeari nompincatsaritantapaajeari. Ari ocarati. Narotaque sanquenatirori:
					</seg>
				</div>
			</div>
			<div id="b.MAR" type="book">
				<div id="b.MAR.1" type="chapter">
					<seg id="b.MAR.1.1" type="verse">
						Meeca noncamantempiro cameetsatatsiri. Noncamantempi yoavisacotanti Jesoquirishito. Tempa iriotaque itomi Tasorentsi.
					</seg>
					<seg id="b.MAR.1.2" type="verse">
						Peerani isanquenatini camantantatsiniri pajiveitachaniri Isayashi. Jero oca isanquenatiniri: &quot;Icantiri Tasorentsi itomi: 'Pinquemena, notiomi. Nontianqueri quenquetsatacotempineri, irijivatanaquempi. Incantajeiteri atiri: Paamaajeiteari Quirishito, pincameetsashirejeitanaque.
					</seg>
					<seg id="b.MAR.1.3" type="verse">
						Inquenquetsatacaajeiteri ishaninca caaraiteriqui. Incantajeiteri: Pincameetsashirejeitanaque oncanteata ariorica impoque Avincatsarite, irineacameetsajeitantapeempiri'&quot;.
					</seg>
					<seg id="b.MAR.1.4" type="verse">
						Ari moncaratapaaca icantiniri peerani Isayashini. Yareetapaaca caaraiteriqui Joa, yora vaotisatantatsiri. Icantajeitaqueri ishaninca: --Pinquenqueshireempa, eiro piquempetajatsi peerani. Ariorica pojocasanojeitajero pantajeiveitaniri, ari novaotisajeitaquempi, impoiji iriojeitanaque atiri icavintsaajeitaquempi Tasorentsi, eiro iquenqueshireacotajimpirotsi pantaveitaniri.
					</seg>
					<seg id="b.MAR.1.5" type="verse">
						Ari ijatashijeitaqueri maaroni joreasati, aisati maaroni jerosaresati, icamantajeitapairi: --Ainiro nantayetiri caari cameetsatatsi. Nocoaque navisacotaje. Ari ivaotisajeitavaqueri Joa Joriraniqui.
					</seg>
					<seg id="b.MAR.1.6" type="verse">
						Irio iquitsaatari tijachari iviti cameyo. Ishiticatsaquitari meshinantsitsa. Yoapinitari quentori aisati ija pitsi.
					</seg>
					<seg id="b.MAR.1.7" type="verse">
						Ari icamantapinitiri ishaninca: --Coraque impoitapeenaneri, yanaacotaquena, ipincatsaritasanoti irinti. Nopincatsatasanotaqueri catsini, narori notseencaja narosati.
					</seg>
					<seg id="b.MAR.1.8" type="verse">
						Novaotisajeitaquempi nijaqui, iro cantaincha intianquempiro irinti Ishire, ontsipajeitantempiri.
					</seg>
					<seg id="b.MAR.1.9" type="verse">
						Ari pashini quitaiteri yareetapaaca Jesoshi. Iponeaca Nasaretequi, timatsiri Carireaqui. Ivaotisatavaqueri Joa Joriraniqui,
					</seg>
					<seg id="b.MAR.1.10" type="verse">
						impoiji yaatanaji. Yamenanaque jenoqui, irosati ineantavacaro Ishire Tasorentsi. Omapocapaaca aniireashitapaaqueri, oshiaqueri sampaquiti.
					</seg>
					<seg id="b.MAR.1.11" type="verse">
						Iquematiiri Tasorentsi icantiri: --Avirotaque notomi nonintasanotiri. Oshequi noquimoshireventasanotaquempi.
					</seg>
					<seg id="b.MAR.1.12" type="verse">
						Impoiji aanaqueri Ishire Tasorentsi caaraiteriqui.
					</seg>
					<seg id="b.MAR.1.13" type="verse">
						Itimaiti anta ocarataque 40 quitaiteri. Yora Satanashi ineantavetacari, irantacayerime caari cameetsatatsi. Aisati tecatsi ishaninca intsipateari, irinti timatsi covencayetatsiri, iro cantaincha intacojeitacari inampirepee Tasorentsi.
					</seg>
					<seg id="b.MAR.1.14" type="verse">
						Ari pashini quitaiteri yashitacoyeetaqueri Joa caravosoqui. Impoiji ijatanaji Jesoshi Carireaqui. Icamantajeitaqueri ishaninca jaoca icanta Tasorentsi yoavisacotanti.
					</seg>
					<seg id="b.MAR.1.15" type="verse">
						Icantajeitaqueri: --Irotaintsi impincatsariventajeitajee Tasorentsi. Pinquenqueshireempa, eiro piquempetajatsi peerani: te pincameetsaveiteani. Pinquemisantajeite pavisacotantajeari.
					</seg>
					<seg id="b.MAR.1.16" type="verse">
						Ari pashini quitaiteri ishiteatanacaro Jesoshi incajare timatsiri Carireaqui. Ineapaaqueri Shimo, aisati irirenti, Antirishi. Iquitsati incajarequi: aitaque icantapinita, iquitsatapinitiri shima.
					</seg>
					<seg id="b.MAR.1.17" type="verse">
						Icantapaaqueri Jesoshi: --Poijatanaquena, nocoaque pinquemisantacaapiniteri atiri.
					</seg>
					<seg id="b.MAR.1.18" type="verse">
						Irosati yojocantanacaro iitsarite, yoijatanaqueri.
					</seg>
					<seg id="b.MAR.1.19" type="verse">
						Capichaji yovaavetanaca aisati, ineapaaqueri Santiaco, Joa, apite: iriotaque itomipee Severeo. Isavicajeiti ivitoqui, ishiticayetiro iitsarite.
					</seg>
					<seg id="b.MAR.1.20" type="verse">
						Icajemapaaqueri, yoijajeitanaqueri. Yojocanaqueri iriri, isavicaque irinti pitotsiqui, icarajeitaqueri amitacojeitiriri.
					</seg>
					<seg id="b.MAR.1.21" type="verse">
						Impoiji yareetapaaja Jesoshi Caperenaoqui, icarajeitiri iroamerepee. Irootaque saavaro, imaoreajeitantari, iqueajeitapaaque pancotsiqui yapatojeitantari. Yoametantapaaque.
					</seg>
					<seg id="b.MAR.1.22" type="verse">
						Yora atiripee, yoajeitanaque cavaco, icantajeiti: --Pineaqueri, cameetsa yoametantasanotaque, iotasanoti irinti. Te inquempeteariji yora oametapinijeiveteerori sanquenarentsi: te iriotasanoteji irinti.
					</seg>
					<seg id="b.MAR.1.23" type="verse">
						Aisati itimi anta pancotsiqui aparoni shirampari neiriri camaari.
					</seg>
					<seg id="b.MAR.1.24" type="verse">
						Icajemacotavaqueri Jesoshi, icantavaqueri: --Niotaquempi: aviro nasaretesati, aisati aviro itomi cameetsari Tasorentsi. ¿Paita pipocashitantanari? ¿Arimpa pintsoncajeitapaaquena?
					</seg>
					<seg id="b.MAR.1.25" type="verse">
						Icantiri Jesoshi camaari: --Pimajereiteteve. Pinijantareanajeri noshaninca.
					</seg>
					<seg id="b.MAR.1.26" type="verse">
						Ari yampitsiitacaanacari ashaninca, antearojenca icajemanaque, irosati inijantareantanajari camaari.
					</seg>
					<seg id="b.MAR.1.27" type="verse">
						Aisati yoajeitanaque cavaco ishaninca, maaroni. isampitavacaanaca: --¿Pineaquerompa imataqueri? Iroaquera aquemaquero oca yoametaqueeri. Aisati imataqueri camaari, itiancaqueri: itsaroacaitacariteemi.
					</seg>
					<seg id="b.MAR.1.28" type="verse">
						Irosati iquenquetsatacotantajeitacari maaroni carireasati.
					</seg>
					<seg id="b.MAR.1.29" type="verse">
						Ari iponeajeitajari pancotsiqui yapatojeitantari, ijajeitanaque ivancoqui Shimo, jeri Antirishi. Yoijajeitanaqueri Santiaco aisati Joa.
					</seg>
					<seg id="b.MAR.1.30" type="verse">
						Icamantiri Jesoshi: --Ojoquiitaca irairo Shimo, aaquero catsiirentsi. Jero onta nariainchari.
					</seg>
					<seg id="b.MAR.1.31" type="verse">
						Ari ijatashitanaquero, yacatsavacotapaaquero, yoisavicapaajiro. Irosati opeantanaja ovatsiire, irosati opajeitantacari iroyeari.
					</seg>
					<seg id="b.MAR.1.32" type="verse">
						Iqueanaji catsirincaiteri, irotanaintsi ontsitenijencaiteanaje, yamayetaqueneri Jesoshi maaroni mantsiayetatsiri, aisati maaroni yatajeaoncayetiri camaari.
					</seg>
					<seg id="b.MAR.1.33" type="verse">
						Maaroni nampitsiquiniri yapatojeitapaaca omoroqui pancotsi.
					</seg>
					<seg id="b.MAR.1.34" type="verse">
						Isavicajeitapaaque maaroni mantsiayetatsiri, onashiyetaca imantsiarepee. Yoavisacojeitajiri. Aisati icantaqueri camaari: --Pinijantareajeitanajeri yora patajeaonquiri, aisati pimajerejeite. Yora camaari, iojeitaqueri Tasorentsi ini Jesoshi, irootaque caari icoanta Jesoshi incamanteri atiri.
					</seg>
					<seg id="b.MAR.1.35" type="verse">
						Oquitaitetanaque, tsiteniquera itinaamanaja Jesoshi. Ijatamanaque anta tecatsi timatsine, iquenquetsatacairi iriri.
					</seg>
					<seg id="b.MAR.1.36" type="verse">
						Icoacoayetajiri Shimo aisati itsipajeitari.
					</seg>
					<seg id="b.MAR.1.37" type="verse">
						Ineantapaajariri, icantapaaqueri: --Icoacoajeitaquempi maaroni ashaninca.
					</seg>
					<seg id="b.MAR.1.38" type="verse">
						Ari icantavaqueri iriori: --Ari inajini. Tsame avaanajea otsipapeequi nampitsi. Aitaque anta nonquenquetsatacaajeiteri itsipapee atiri, irootaque nopocantacari quipatsiquica.
					</seg>
					<seg id="b.MAR.1.39" type="verse">
						Iquenaquenayetanaque, itsoteajeitaquero nampitsipee anta Carireaqui. Iquenquetsatacaapinitaqueri ishaninca anta yapatotapinijeitanta, yoavisacojeitaqueri maaroni neiriri camaari.
					</seg>
					<seg id="b.MAR.1.40" type="verse">
						Pashini quitaiteri ijatashitaqueri patsaatsiri, icantapaaqueri: --Tempa aviro pincatsari, pincavintsayena. Ainiro pitasorenca: pinintirica poavisacotajena, ari pimataquero.
					</seg>
					<seg id="b.MAR.1.41" type="verse">
						Oshequi icavintsaasanotavaqueri. Ari yacotashitavaqueri, ipamitavaqueri. Icantavaqueri: --Je, noninti: aitaque pavisacotaje.
					</seg>
					<seg id="b.MAR.1.42" type="verse">
						Irosati opeantanaja ivatsaaro, yavisacotanaji.
					</seg>
					<seg id="b.MAR.1.43" type="verse">
						Itiancajiri, icantasanotiri:
					</seg>
					<seg id="b.MAR.1.44" type="verse">
						--Noncantempi: eiro picamantayetiritsi itsipapee, irinti pijatashiteri saserote. Pinijaapaajeri pavisacotaji. Pimoncaratero icantiniri Moishishini: poyeneri Tasorentsi pivira iriotanteari pishaninca pavisacotaji.
					</seg>
					<seg id="b.MAR.1.45" type="verse">
						Ari ijatanaque, iro cantaincha icamantacoyetaquero, yovaraaquero. Iotacojeitaqueri Jesoshi, irootaque caari ijatanta nampitsiqui. Itimaiti anta ocaraiteti. Ijatashijeitaqueri atiri poneayetachari otsipapeequi nampitsi.
					</seg>
				</div>
				<div id="b.MAR.2" type="chapter">
					<seg id="b.MAR.2.1" type="verse">
						Pashini quitaiteri ipianaja Jesoshi Caperenaoqui. Iquemacojeitajiri areetaja ivancoqui.
					</seg>
					<seg id="b.MAR.2.2" type="verse">
						Yapatojeitaca oshequi atiri, ijaapaaca pancotsiqui. Tecatsi inquenapee pashini inquempejitantapeemparori omoro. Iquenquetsatacaajeitaqueri Jesoshi.
					</seg>
					<seg id="b.MAR.2.3" type="verse">
						Ari icompitacotapaaqueri choritatsiri. Icarati amiriri itsipasati.
					</seg>
					<seg id="b.MAR.2.4" type="verse">
						Tecatsi inquempejitantapeempariri Jesoshi, yojocaajeitavaqueri atiripee. Ari yataitacaanaqueri otataroqui pancotsi. Itatareapaaquero, itampaticataquero inaquenta Jesoshi. Imataquero omoro, ari yoaniitacotaqueri inareantariqui.
					</seg>
					<seg id="b.MAR.2.5" type="verse">
						Iotavaqueri Jesoshi ishirejeitacari, irootaque icantantacariri: --Noshaninca, ainiro pantayetiri, iro cantaincha eiro noasanquetimentimpirotsi, aitaque noavisacotajempi.
					</seg>
					<seg id="b.MAR.2.6" type="verse">
						Ainiro anta isavicaiti oametantirori sanquenarentsi.
					</seg>
					<seg id="b.MAR.2.7" type="verse">
						Icantashiretaque iriori: --¿Paita icantashinirotantarori oca? Ijitasorentsinirotacateemi. ¿Jaoca incanteriri iroavisacotanteariri? Tempa apaniro yoavisacotanti irinti Tasorentsi.
					</seg>
					<seg id="b.MAR.2.8" type="verse">
						Ioshiretashitaca Jesoshi icantashiretaqueri, icantiri: --¿Paita picantashiretantari?
					</seg>
					<seg id="b.MAR.2.9" type="verse">
						¿Paita pomerentsitasanotachari? ¿Pomerentsinimpa nocantiriri yoca choritatsiri: &quot;Eiro noasanquetimpitsi, irointi noavisacotajempi&quot;? Te ompomerentsiveteaji: eiro piojeititsi nomaterorica. Irointi pomerentsivetacha noncanteri yoca: &quot;Pincatianaje, paajero pinariantavetari, paniitanaje&quot;. Tempa onconijatasanotanaque nomaterorica.
					</seg>
					<seg id="b.MAR.2.10" type="verse">
						Aca quipatsiquica nocavintsaajeitiri caari cameetsatatsi, aisati noavisacojeitaqueri. Nocoaque piojeite ainiro notasorenca noavisacotanteariri. Ari icantaqueri choritatsiri:
					</seg>
					<seg id="b.MAR.2.11" type="verse">
						--Nocantimpi, pincatianaje, paanajero pinariantaniri, pijataje pivancoqui.
					</seg>
					<seg id="b.MAR.2.12" type="verse">
						Irosati icatiantanaja, yaanajiro inariantaniri, isoquijanaji. Ineajeitavajiri ishaninca, yoajeitanaque cavaco. Icantajeitanaque: --Tempa icameetsatasanoti Tasorentsi, te aneapiniteroji peerani quempetarori oca.
					</seg>
					<seg id="b.MAR.2.13" type="verse">
						Ipianaja Jesoshi aisati otsapijaqui incajare. Yapatotashijeitapaajari aisati atiri, yoametavajiri.
					</seg>
					<seg id="b.MAR.2.14" type="verse">
						Impoiji yovaanaja aisati. Ineapaaqueri Irevi, yora itomi Arijeo, isavicaiti pancotsiqui yapatotapinitiri quirequi: yapatotapinijeitiniri oromasati. Icantapaaqueri: --Tsame, poijatanaquena. --Ja, tsamequeti. Ari icatianaca, yoijatanaqueri.
					</seg>
					<seg id="b.MAR.2.15" type="verse">
						Ari ijajeitanaque ivancoqui Irevi. Yoacaajeitapaacari oshequi oijajeitiriri Jesoshi, iroamere, apatotapinitiriri quirequi, maaroni. Jeri aisati yoacaacari caari cameetsayetatsi. Yareejeitapaaca oametantirori sanquenarentsi, variseo ini. Ineacotapaaqueri Jesoshi yoimojeitacari caari cameetsayetatsi. Isampitapaaqueri iroamere: --¿Paita itsipajeitantariri yocapee, yoajeita? Te incameetsajeiteji.
					</seg>
					<seg id="b.MAR.2.17" type="verse">
						Ari iquemavaqueri iriori Jesoshi, icantiri: --Yora caari mantsiatatsine te incoyeji aavinterineri, irintiquea mantsiatatsiri. Te iro nompocantea noncajemeri cameetsatatsiri, irintiquea caari cameetsatatsi.
					</seg>
					<seg id="b.MAR.2.18" type="verse">
						Ari itijeita iroamerepee Joa aisati iroamerepee variseo. Yora atiri ipocashitiri Jesoshi, icantapaaqueri: --Jeri meeca itijeita iroamerepee Joa, aisati iquempejeita iroamerepee variseo. ¿Paita caari ititanta poamerepee avirori?
					</seg>
					<seg id="b.MAR.2.19" type="verse">
						Ari icantavaqueri Jesoshi: --Oquempetaca ariorica iraye shirampari ijina, incajemajeiteri ishaninca inquimoshireventajeiteri. Ariorica irareejeitapeempa, ¿arimpa intijeitapeempa iriori? Eiro. Tempa iriveshireimentapeempari. Pineaquero, meeca nocarajeitiri noamerepee: ¿paita nontitacanteariri?
					</seg>
					<seg id="b.MAR.2.20" type="verse">
						Aisati, ariorica irojocajeitanajeri ishaninca aatsiri ijina, impoijiniquea intijeitanaquea. Aisati coajica, nojocanajeririca noamerepee, iroashiretacojeitanaquena, irosati intijeitantanaquea.
					</seg>
					<seg id="b.MAR.2.21" type="verse">
						Tempa ajacapinitiro quitsaarentsitsara, irootaque oshiricamaotantari. Impoiji, te oncameetsateji impataqueetero nianqui iroaquerari: tequera oshiricamaoteji irointi. Impataqueeterome, impoiji ariorica inquiveetajerome aisati, oshiricamaotanaqueme iroori iroaquerari, antsiviacaaquerome maatsarantsi. Impoiji ontsereacaaquero iroaquerari.
					</seg>
					<seg id="b.MAR.2.22" type="verse">
						Ariorica ampeantantajearime pearentsi iroaquerajari peesatitatsiri imeshina, tempa ari intapianaqueame, intoncanaqueme. Aitaque intsereanaqueme, aisati amparajatanaqueame iroaquerajari, chararara. Tempa apeantantapinitaro iroaquerajari imeshinaqui iroaquerari. Pineaquero: iroaquerari oca noamejeitimpiri, te oncameetsateji onconoyearo ora yoametapinijeitimpiniri intaroniri.
					</seg>
					<seg id="b.MAR.2.23" type="verse">
						Ari pashini saavaro iquenanaque Jesoshi panquirentsiqui, itsipajeitari iroamerepee. Ari nianqui yaviitapairo iroamere oitsoqui tirico, itaquireiro otaqui, yoajeitaro oitsoqui.
					</seg>
					<seg id="b.MAR.2.24" type="verse">
						Ari icantiri variseo: --Paitateemi yaviitantarori oitsoqui, itaquireitantacaro quitaiteri amaoreantari. Te oncameetsateji. ¿Paita yantantarori?
					</seg>
					<seg id="b.MAR.2.25" type="verse">
						Ari yacanaqueri Jesoshi: --¿Tempa pinquenqueshireeroji sanquenarentsi quenquetsatacotiriri peerani Iravirini? Te ontimeji iroyeari, aaqueri itashe, aisati itsipajeitari.
					</seg>
					<seg id="b.MAR.2.26" type="verse">
						Ainiro onaveitani tanta yovetsiqueetiniriri Tasorentsi: te irishineyeeteriji iroajeitearo atiri, apaniro yoaro saserote, irinti. Iro cantaincha aavetacari itashe Iravirini. Ijatashitiri Aviatara, yora ivincatsarite saserote, icantiri: &quot;Notasheajeitaque. Tecatsi noajeiteari&quot;. Ari ipavaqueri tanta: &quot;Jero oca, poyea&quot;. Ari yoacaro, aisati yoacaajeitacari itsipajeitari. Caari inajeiti saserote, iro cantaincha te irininteji Tasorentsi iroashinoncaajeiteri.
					</seg>
					<seg id="b.MAR.2.27" type="verse">
						Pamene, yovetsiquiniri Tasorentsi atiri quitaiteri imaoreajeitantari. Te iro irovetsicanteanari atiri irineapincatsatearo quitaiteri.
					</seg>
					<seg id="b.MAR.2.28" type="verse">
						Narotaque cantacaantaquerori quitaiteri amaoreantajeitari: tempa noponeaca narori inquitequi, natiritapaaque.
					</seg>
				</div>
				<div id="b.MAR.3" type="chapter">
					<seg id="b.MAR.3.1" type="verse">
						Yora Jesoshi ijatanaji aisati pancotsiqui yapatojeitantari. Aitaque isaviquiri shirampari quisoporoquitatsiri iracoqui.
					</seg>
					<seg id="b.MAR.3.2" type="verse">
						Yamenashijeitavaqueri atiri, sorerere: icoaque iriote ariorica iroavisacotajeri saavaroqui. Icoajeitaque incantajeite: &quot;Te oncameetsateji oca yantiri Jesoshi&quot;.
					</seg>
					<seg id="b.MAR.3.3" type="verse">
						Yora Jesoshi icantiri quisoporoquitatsiri: --Pincatiaje, caate aca nianqui.
					</seg>
					<seg id="b.MAR.3.4" type="verse">
						Impoiji isampijeitaqueri maaroni amenajeitaintsiri: --¿Cameetsampa aneshinoncateri atiri quitaiteri amaoreajeitantari? ¿Ariompa avashinoncayeri? ¿Ocameetsatimpa avavisacoteri? Tericampa, ¿picoaquempa ayeri? Iro cantaincha imajerenirojeitanaque.
					</seg>
					<seg id="b.MAR.3.5" type="verse">
						Iquisanaca Jesoshi, yamenajeitaqueri, aisati iquenqueshireanaca. Iro iquenqueshireantanacari te incavintsaantajeiteji atiri. Icantiri shirampari: --Pancotaje. Ari yacotanaji, irosati yavisacotantanaja.
					</seg>
					<seg id="b.MAR.3.6" type="verse">
						Isoquijajeitanaque variseopee, ijatashijeitanaqueri ishaninca Eroreshi. Yoametavacaajeitaca: --¿Jaocasa ancanteriri Jesoshi, avanteariri?
					</seg>
					<seg id="b.MAR.3.7" type="verse">
						Yora Jesoshi aisati iroamerepee ijajeitanaji incajarequi, yoijajeitanaqueri oshequi carireasati, aisati joreasati,
					</seg>
					<seg id="b.MAR.3.8" type="verse">
						jerosaresati, iromeasati, intatiquerosati Jorirani, maaroni savicajeitatsiri Tiroqui, Shiroqui, maaroni. Iquemacojeitaqueri itasoncanti, irootaque ijatashijeitantacariri oshequi atiri.
					</seg>
					<seg id="b.MAR.3.9" type="verse">
						Icantiri iroamere: --Pamaquenarota pitotsi, nontetearo: ishenacajeitapaanacari ashanincapee.
					</seg>
					<seg id="b.MAR.3.10" type="verse">
						Ari iquenquetsatacaajeitaqueri, impoiji yaniireapaaji aisati quipatsiqui. Oshequi yoavisacojeitavaqueri. Yora mantsiayetatsiri iteencareayetaqueri ishanincapee, impamitantapeempariri Jesoshi.
					</seg>
					<seg id="b.MAR.3.11" type="verse">
						Yora atiri yatajeaonquiri camaari ipincatsajeitaqueri. Antearojenca ineanatacaaqueri icantajeitaqueri: --Jesoshi, avirotaque itomi Tasorentsi.
					</seg>
					<seg id="b.MAR.3.12" type="verse">
						Icantasanotiri Jesoshi: --¿Paita picantantanari? Pimajerete, eiro picamantacotanatsi.
					</seg>
					<seg id="b.MAR.3.13" type="verse">
						Ari impoiji itoncaanaque toncaariqui. Icajemaqueri yora icoyeaqueri, ari ijatashijeitaqueri.
					</seg>
					<seg id="b.MAR.3.14" type="verse">
						Icoyeasanotaqueri 12 shirampari, intsipatasanojeitanteariri. Impoiji intiancajeiteri inquenquetsatacaajeiteri ishaninca irineane Tasorentsi.
					</seg>
					<seg id="b.MAR.3.15" type="verse">
						Aisati imatacaaqueri itasoncantajeitaque irojocanteariri camaari.
					</seg>
					<seg id="b.MAR.3.16" type="verse">
						Ari icoyeaqueri iroamere 12. Icoyeaqueri Shimo, ipajitajiri aisati Petero.
					</seg>
					<seg id="b.MAR.3.17" type="verse">
						Aisati icoyeaqueri Santiaco itomi Severeo. Icoyeaqueri Joa irirenti Santiaco: ipajiyeetajiri aisati Voaneriji, acantiro aneanequi &quot;Shintsiri&quot;.
					</seg>
					<seg id="b.MAR.3.18" type="verse">
						Aisati icoyeaqueri Antirishi, Jeripi, Varitorome, Mateo, Tomashi, Santiaco itomi Arijeo, Tareo, Shimo. Iriotaque Shimo shintsiyetirori paitaricapee.
					</seg>
					<seg id="b.MAR.3.19" type="verse">
						Aisati icoyeaqueri Jorashi Ishicariote: iriotaque aacanterineri coajica Jesoshi.
					</seg>
					<seg id="b.MAR.3.20" type="verse">
						Impoiji ipianaja Jesoshi pancotsinentsiqui. Yapatojeitajiri aisati oshequi atiri. Tecatsi incantea iroyea.
					</seg>
					<seg id="b.MAR.3.21" type="verse">
						Iquemacotaqueri Jesoshi ishanincasanori, ijatashivetajari iraanajerime ivancosanoriqui. Icantavacaanaca: --Te irineacoteaji Jesoshi, tsame aanajeri.
					</seg>
					<seg id="b.MAR.3.22" type="verse">
						Ario ipocashitiri aisati jerosaresati, oametantirori sanquenarentsi. Icantacotashitapaacari: --Iriotaque Satanashi atajeaonquiriri Jesoshi. Tempa Satanashi iriotaque ivincatsarite camaari: iriotaque amitacotiriri itianquiri iamaaririnte, irootaque imatantacariri.
					</seg>
					<seg id="b.MAR.3.23" type="verse">
						Icajemavaqueri Jesoshi, icantavaqueri: --¿Queariompa yatajeaoncaquena camaari? Pamene: ¿jaoca incanteari Satanashi irojocajea irisati?
					</seg>
					<seg id="b.MAR.3.24" type="verse">
						Oquempetaca ariorica inquisavacaajeitea savicatsiri nampitsiqui, irojocavacaajeitea, ¿arimpa irisavicajeitanaje cameetsa?
					</seg>
					<seg id="b.MAR.3.25" type="verse">
						Aisati oquempetaca ariorica inquisavacaajeitea savicatsiri pancotsiqui, ¿arimpa inquisoavacaajeitajea?
					</seg>
					<seg id="b.MAR.3.26" type="verse">
						Aisati iquempetaca, ariorica Satanashi inquisherime iamaaririnte, irojocavacayeame, eirome itimime: aitaque impoyereavacayeame.
					</seg>
					<seg id="b.MAR.3.27" type="verse">
						Aisati iquempeta iriori coshitantatsiri: itsaroacaari shintsitatsiri inqueavancoteri incoshitanteariri irovaararo. Ariorica impocashiteri, irijivatapeeri iraapeeri, iroisotapeeri shintsitatsiri, impoijiquea incoshiteri paitaricapee yoayetiri ivancoqui.
					</seg>
					<seg id="b.MAR.3.28" type="verse">
						Queariotaque oca noncamantasanotempiri: icavintsaajeitajiri Tasorentsi maaroni antirori caari cameetsatatsi. Aisati, ariorica incantimajeiveteari, incavintsaajeiteri aisati.
					</seg>
					<seg id="b.MAR.3.29" type="verse">
						Iro cantaincha, eiro icavintsaajeitiritsi irinti cantimatirori Ishire: incantaitatiyempani intime iriori Sharincaveniqui. Eiro catsini yavisacotajitsi.
					</seg>
					<seg id="b.MAR.3.30" type="verse">
						Irootaque icantaqueriri Jesoshi. Pineaquero, icantashinirojeivetaca incaranqui: &quot;Irio camaari amitacotiriri Jesoshi&quot;. Tempa irootaque Ishire Tasorentsi amitacotiriri, caari ini camaari.
					</seg>
					<seg id="b.MAR.3.31" type="verse">
						Ari isaviqui Jesoshi pancotsiqui, isaviquimojeitapaaqueri areejeitapaariri. Impoiji areetapaaca iriniro, otsipajeitapaari irirentipee. Ocatiapaaca saiteriqui, ocantiri oneapaaqueri: --Pincantenari notomi. Ari iqueashitanaqueri, icantapaaqueri: --Areetapaaca piniro, pirentipee, aisati pitsiropee. Osavicapaaque saiteriqui, ocoapaaquempi.
					</seg>
					<seg id="b.MAR.3.33" type="verse">
						Ari yacavaqueri: --¿Jaoca ocantari inatatsiri? ¿Jaoca icantari iyetatsiri?
					</seg>
					<seg id="b.MAR.3.34" type="verse">
						Irosati ijicotantanacari saviquimojeitaqueriri. Icantanaque: --Jeroca inatatsiri. Jerica iyetatsiri.
					</seg>
					<seg id="b.MAR.3.35" type="verse">
						Janicarica antapinitirori icoacairiri Tasorentsi: iriojeitaque iyetatsiri, tsiotatsiri, inatatsiri. Noshanincajeitacari maaroni quemisantajeitanari.
					</seg>
				</div>
				<div id="b.MAR.4" type="chapter">
					<seg id="b.MAR.4.1" type="verse">
						Yoametantaji aisati Jesoshi anta otsapijaqui incajare. Yapatotimentapaajari oshequi atiri catsini. Irosati itetantaca pitotsiqui, itiancaquero nianquija capichaji, isavicaque. Icatiashijeitapaacari otsapijaqui maaroni ashaninca.
					</seg>
					<seg id="b.MAR.4.2" type="verse">
						Yoameyetaqueri paitaricapee, aisati ishiacaaventiniri, icantiri:
					</seg>
					<seg id="b.MAR.4.3" type="verse">
						--Meeca noncamantempi. Ijataque panquiveetatsiri yojocaitiro oitsoqui tirico.
					</seg>
					<seg id="b.MAR.4.4" type="verse">
						Yojocaitiro, opariaarantapaaque avotsiqui. Ipocapaaque contsaro, yoapaacaro, itsonquitapaaqueri.
					</seg>
					<seg id="b.MAR.4.5" type="verse">
						Pashini pariapaintsi oitsoqui mapiqui. Te ontimasanoteji oshequi quipatsi, jentsipaite oshiocavetanaca.
					</seg>
					<seg id="b.MAR.4.6" type="verse">
						Ari ijenoquitapaaque catsirincaiteri, irosati oshimpeshitantanaca. Te omparitsatasanoteji, irootaque ocamantanacari.
					</seg>
					<seg id="b.MAR.4.7" type="verse">
						Opariapaaque pashini oitsoqui quitotseequimashiqui, oquimotanaque quitotseequi. Irootaque ajaanaquerori, caari oitsoquitanta panquirentsi.
					</seg>
					<seg id="b.MAR.4.8" type="verse">
						Pashini pariapaintsi quipatsiqui cameetsari. Oquimotanaque, otimayetanaque oitsoqui. Aparo oitsoquitanaintsi ocarati oitsoqui 30. Pashini otimanaque aisati oitsoqui ocarati 60. Iro otsipa ocarati oitsoqui 100.
					</seg>
					<seg id="b.MAR.4.9" type="verse">
						Piquemavaquerorica oca nocantaquempiri, piotavaquero, pinquenqueshiretavaquero.
					</seg>
					<seg id="b.MAR.4.10" type="verse">
						Impoiji ijajeitanaji atiripee, itimanaji apaniro Jesoshi, itsipajeitari aparopee oijatiriri, aisati iroamere caratatsiri 12. Isampijeitiri: --¿Jaoca ocantari oca pishiacaaventiniriri?
					</seg>
					<seg id="b.MAR.4.11" type="verse">
						Icantanaqueri: --Meeca noncamantempiro caari piojeitini: aitaque piojeitero jaoca icantari Tasorentsi ipincatsariventanti. Irompa irinti yontapee, eiro nocamantasanotiritsi, irointi noshiacantiniri oncanteata
					</seg>
					<seg id="b.MAR.4.12" type="verse">
						iramenavetea, iro cantaincha eiro ineasanotitsi, inquemavetea, iro cantaincha eiro iotasanotitsi. Eiro iquenqueshireatsi, eiro icavintsaajiritsi Tasorentsi.
					</seg>
					<seg id="b.MAR.4.13" type="verse">
						Aisati icantaqueri: --¿Tempa pinquemavaquero oca noshiacantimpiri? Ariorica noshiacantempiro aisati, ¿jaoca pincanteari piotantearori?
					</seg>
					<seg id="b.MAR.4.14" type="verse">
						Yora jocaiyetirori oitsoqui ishiaqueri ovaayetirori irineane Tasorentsi.
					</seg>
					<seg id="b.MAR.4.15" type="verse">
						Aparopee jocaiyetapaincha avotsiqui oshiaqueri quemisantavetavacarori irineane Tasorentsi, iro cantaincha yora Satanashi yojocapitsatajiri iquenqueshireantavetacari: te inquemisantanajeji.
					</seg>
					<seg id="b.MAR.4.16" type="verse">
						Aisati oca jocaitapainchari mapiqui, oshiaqueri quemavetavacarori irineane Tasorentsi. Intsipaite iquimoshireventavetavacaro.
					</seg>
					<seg id="b.MAR.4.17" type="verse">
						Ishiaquero panquirentsi caari timatsine ovaritsa. Intsipaite ocamaque. Iquemisantavetaca, irootaque yoashinoncanteetacariri, aisati iquisanentanteetacariri. Intsipaite yojocanajiro iquemisantaveta.
					</seg>
					<seg id="b.MAR.4.18" type="verse">
						Oca jocaitainchari quitotseequimashiqui oshiacaaventiri quemavetavacarori irineane Tasorentsi.
					</seg>
					<seg id="b.MAR.4.19" type="verse">
						Iro cantaincha iquenqueshiretapinitiro timayetatsiri aca quipatsiqui, iquimoshireventajeitiro yashiyetari. Aiquero icoanaitii irashijeitearo paitaricapee, irootaque yojocantajarori iquemisantavetari. Ishiaquero caari timatsi oitsoqui.
					</seg>
					<seg id="b.MAR.4.20" type="verse">
						Iroquea oca irointi jocaitapainchari quipatsiqui cameetsari, oshiacaaventiri quemasanotavaquerori irineane Tasorentsi. Aitaque ishiretasanotacaro, iriotaque shiacaaventainchari panquirentsipee timanaintsiri oitsoqui. Aparo oitsoquitanaintsi ocarati oitsoqui 30. Pashini otimanaque aisati oitsoqui ocarati 60. Iro otsipa ocarati oitsoqui 100. Oca oitsoqui oshiaquero amajeitaqueneriri Tasorentsi, aparo iranaacotaqueri itsipapee.
					</seg>
					<seg id="b.MAR.4.21" type="verse">
						Aisati icantaqueri: --Ancoaquerica antsiotea, ¿arimpa avajero tsiomentotsi covitiqui tsompoina? ¿Arimpa amanaquero tsiomentotsi? Tempa acoiro antsiojeitearo maaroni amenajeitanteari.
					</seg>
					<seg id="b.MAR.4.22" type="verse">
						Coajica onconijatanaque maaroni amanavetari, iriojeitanaquero maaroni antajeitaqueri.
					</seg>
					<seg id="b.MAR.4.23" type="verse">
						Otimirica piquemantari, pinquemavaquero oca nocamantaquempiri.
					</seg>
					<seg id="b.MAR.4.24" type="verse">
						Pashini icantaqueri aisati: --Pinquenqueshiretero oca piquemaqueri. Ariorica capichaji pinquemisantavaquero nocamantimpiri, ari capichaji piotavaquero. Ariorica pinquemisantasanotavaquero, ari oshequi piotavaquero, noametasanotaquempiro catsini.
					</seg>
					<seg id="b.MAR.4.25" type="verse">
						Yora iotavaquerori noametaqueriri, aiquero noametasanoteri catsini. Yora caari iotavaquero nocamantavetacariri, eiro iotitsi catsini.
					</seg>
					<seg id="b.MAR.4.26" type="verse">
						Aisati icanti: --Tempa ipincatsariventajeitaquee Tasorentsi. Ishiaqueri shirampari jatatsiri ipanquitiro oitsoqui quipatsiqui.
					</seg>
					<seg id="b.MAR.4.27" type="verse">
						Imaapiniti tsiteniriqui, isaaquitapiniti quitaiteriqui. Ocontetsoaquitanaque ivanquire, oquimotanaque. Te iriotacoteroji jaoca ocantanacari oshiocantacari.
					</seg>
					<seg id="b.MAR.4.28" type="verse">
						Oshiocaque quipatsiqui: ojivati otsoaqui, impoiji ominca, impoiji opa, impoiji antaiquitanaque oitsoqui.
					</seg>
					<seg id="b.MAR.4.29" type="verse">
						Ariorica osampaquitanaque oitsoqui, intotacoyeetero, tempa omoncaratapaaca iraantearori.
					</seg>
					<seg id="b.MAR.4.30" type="verse">
						Aisati icanti Jesoshi: --¿Jaoca noncantempirori noshiacaaventempiro jaoca icanta Tasorentsi ipincatsariventanti? ¿Jaoca ancanterori anquenquetsatacotantearori?
					</seg>
					<seg id="b.MAR.4.31" type="verse">
						Oshiaquero oitsoqui moshitasa. Irointi oitsoqui, te onquempetearoji pashinipee oitsoquiyetatsiri: quiripequiitaque oni catsini. Ariorica ampanquitero,
					</seg>
					<seg id="b.MAR.4.32" type="verse">
						oshiocanaque. Onquimotanaque, anayetanaquero otsipapee panquirentsiyetatsiri. Antearoyetanaque ojempequipee, aitaque iramampeapinitearo vanquiyetachari.
					</seg>
					<seg id="b.MAR.4.33" type="verse">
						Aitaque icantapinita Jesoshi, ishiacaaventapinitiniri atiri iroametanteariri irineane Tasorentsi. Ariorica capichaji iquemaquero, ari capichaji yoametaqueri: oshequirica iquemavaquero, ari oshequi yoametaqueri.
					</seg>
					<seg id="b.MAR.4.34" type="verse">
						Iotaca ishiacaaventapinitiniriri. Irintiquea iroamere, itsoteajeitaqueneri yoametasanojeitiri.
					</seg>
					<seg id="b.MAR.4.35" type="verse">
						Iqueanaji catsirincaiteri. Icantajiri iroamere: --Tsame amonteanaje intatiquero.
					</seg>
					<seg id="b.MAR.4.36" type="verse">
						Itiancanajiri apatotimentajeitariri: --Tsamajempi pijajeitanaje pivancopeequi. Irosati inaque iriori pitotsiqui, isavicaque. Itejeitanaja iroamere, yoimonteajiri. Aisati imonteacotanaja yora apatotimentariri otsipapee pitotsi.
					</seg>
					<seg id="b.MAR.4.37" type="verse">
						Omapocavaqueri nianquija antearo tampea catsini. Ora omotoncane otejatapaacaro pitotsi, irovetaincha ojaayeame.
					</seg>
					<seg id="b.MAR.4.38" type="verse">
						Imaaque Jesoshi anta opataquiqui, itiinataca. Yoisaaquireaqueri iroamere, icantaqueri: --Oametanari, ¿paita caari pinquenqueshireanta? Irotanaintsi ampiincajeite.
					</seg>
					<seg id="b.MAR.4.39" type="verse">
						Itinaanaja, icajemacotaquero tampea, aisati icantiro incajare: --Pimajerete, pimajerejate. Opeanaja tampea. Omajerejatasanotanaji incajare.
					</seg>
					<seg id="b.MAR.4.40" type="verse">
						Icantiri: --¿Paita pitsaroantari? ¿Paita caari pishirejeitantari Tasorentsi?
					</seg>
					<seg id="b.MAR.4.41" type="verse">
						Oshequi catsini itsaroasanojeitanaque. Icantavacaanaca: --¿Janicampa yoca, oquemisantantacariri tampea? Aisati incajare, oquemisantaqueri.
					</seg>
				</div>
				<div id="b.MAR.5" type="chapter">
					<seg id="b.MAR.5.1" type="verse">
						Yareejeitanaca intatiquero, yamatsecapaaque quipatsiqui: irootaque iipatsite jerasesati. Intsipaite itonquiotavacari neiriri camaari, iponeanaja anta tijaarimashiqui,
					</seg>
					<seg id="b.MAR.5.3" type="verse">
						aitaque isaviquiri. Tecatsi aaveerineri iroimajerenteri.
					</seg>
					<seg id="b.MAR.5.4" type="verse">
						Yoisotapiniyeevetari iracoqui carenatsa, aisati iitiqui, iro cantaincha ipesayetaquero, peti, peti. Tecatsi anacoterine ishintsiti.
					</seg>
					<seg id="b.MAR.5.5" type="verse">
						Icantatiani: tsiteniriqui, quitaiteriqui, iquenayeti tijaariqui aisati toncaariqui. Icajemayeti, itoyetaro mapi.
					</seg>
					<seg id="b.MAR.5.6" type="verse">
						Yoca shirampari ineitavacari arejiquinta Jesoshi, ishiashitanacari, itiyeroashitapaacari.
					</seg>
					<seg id="b.MAR.5.7" type="verse">
						Icantavaqueri Jesoshi camaari: --Pinijantareanajeri yoca shirampari. Antearojenca icajemacotapaaqueri: --¿Paita pashereantanari? Aviro Jesoshi, itomi Tasorentsi inquitequiniri, tempa ineajeitaquee. Nocantasanotimpi catsini, eiro poashinoncaanatsi.
					</seg>
					<seg id="b.MAR.5.9" type="verse">
						Ari isampitiri Jesoshi: --¿Jaoca pipajitari? Yacanaqueri: --Nopajita Oshequianti. Iro nopajitantari, oshiquianti noni catsini.
					</seg>
					<seg id="b.MAR.5.10" type="verse">
						Eiro pitiancanatsi pashiniqui nampitsi. Aitaque icantasanotapinivetacari catsini.
					</seg>
					<seg id="b.MAR.5.11" type="verse">
						Ari anta itimi oshequi chancho, yoajeita tioncaiquiji.
					</seg>
					<seg id="b.MAR.5.12" type="verse">
						Yora Oshequianti icantiri: --Ari pintianquenari anta chanchoqui, irineavaquena iriori, quiso noapaajeri.
					</seg>
					<seg id="b.MAR.5.13" type="verse">
						Ari ishinetaqueri; inijantareanajiri camaari shirampari, yojocanajiri. Ineavaqueri irinti chancho. Icarajeiti chancho 2,000. Ishiajeitanaca imperitaitequi, ipiincajeitanaque incajarequi, pocn, pocn, pocn; itsitiajeitanaque, pomiririri.
					</seg>
					<seg id="b.MAR.5.14" type="verse">
						Itsaroajeitanaque shentajeivetariri, ishiajeitanaca, icamantapairi savicajeitatsiri nampitsiqui, aisati oantsipeequi. Otsoteanaca neantsi. Ipocajeitanaque atiri irameneri jaocarica icantacari chancho.
					</seg>
					<seg id="b.MAR.5.15" type="verse">
						Ijatashijeitiri Jesoshi, ineajeitapairi yora neaveitariniri camaari. Isavicaji, iquitsaataja, timanaji iquenqueshiretantari. Ari ineajeitapaaqueri, itsaroacaajeitapaacari.
					</seg>
					<seg id="b.MAR.5.16" type="verse">
						Yora neasanotaqueriri incaranqui icamantajeitaqueri: --Pineaqueri, yoavisacotajiri Jesoshi yora neaveitariniri camaari. Aisati yoviincacantaqueri chancho.
					</seg>
					<seg id="b.MAR.5.17" type="verse">
						Impoiji icantasanojeitiri: --Pijataje, eiro pipocajitsi aisati nonampiqui.
					</seg>
					<seg id="b.MAR.5.18" type="verse">
						Ari itetanaja Jesoshi pitotsiqui. Icantasanovetari yora yoavisacotiri: --Nocoaque noijatanaquempi.
					</seg>
					<seg id="b.MAR.5.19" type="verse">
						Iro cantaincha, icantiri Jesoshi: --Eiro poijatanatsi, ainti pijataje pinampiqui, anta pishanincaqui. Pincamantapeeri: &quot;Ineshinoncatajana novincatsarite&quot;.
					</seg>
					<seg id="b.MAR.5.20" type="verse">
						Ari ijatanaque neaveitariniri camaari Tecaporishiqui. Icamantajeitapairi maaroni atiri: --Yoavisacotajana Jesoshi. Yoajeitavaqueri atiri cavaco.
					</seg>
					<seg id="b.MAR.5.21" type="verse">
						Ari imonteanaja Jesoshi intatiquero. Yapatojeitavacari oshequi atiri anta otsapijaqui.
					</seg>
					<seg id="b.MAR.5.22" type="verse">
						Yareetapaaca shirampari pajitachari Jairo, yora jivatacaajeitiriri atiri anta pancotsiqui yapatotantari. Ineapaaqueri, itiyeroashitapaacari Jesoshi.
					</seg>
					<seg id="b.MAR.5.23" type="verse">
						Icantasanotapaaqueri: --Irotaintsi oncame noshinto. Pimpoque pimpamitapeero avisacotantajeari iroori, eiro ocamantatsi.
					</seg>
					<seg id="b.MAR.5.24" type="verse">
						Ari yoijatanaqueri, aisati yoijajeitanaqueri oshequi catsini apatotimentariri, yovetacajeitanaqueri.
					</seg>
					<seg id="b.MAR.5.25" type="verse">
						Ocarajeitaqueri tsinane irajashetatsiri. Ocaratacotaque osarintsite 12 irajashetantacari.
					</seg>
					<seg id="b.MAR.5.26" type="verse">
						Oshequi yaavinteenayevetaro, aiquero yoatsiyeetaquerori. Atsipetashitacaro opinaventayevetacaro maaroni ashiyevetari. Te avisacotimateji, aiquero ojatatii irajatanaque catsini.
					</seg>
					<seg id="b.MAR.5.27" type="verse">
						Oquemaque icantacoyeetiriri Jesoshi: &quot;Oshequi yoavisacotanti&quot;. Osatecanacari oijajeitiriri, oquenapaaque itapiiqui. Oquenqueshiretanaca: --Ariorica nantiteri iitsaare, aitaque navisacotanaje. Ari antitaqueri iitsaare, ocaratanaji irajaveitani.
					</seg>
					<seg id="b.MAR.5.29" type="verse">
						Oquemavaitia maaririri, avisacotanaji.
					</seg>
					<seg id="b.MAR.5.30" type="verse">
						Aisati iriori Jesoshi, iquemashitavaitiaro itasorenca. Ari ipitsocashitanacari oijajeitiriri, icantiri: --¿Janicampa antitaquenarori noitsaare?
					</seg>
					<seg id="b.MAR.5.31" type="verse">
						Yacanaqueri iroamere: --Tempa pineeriji yoshequitaque oijajeitimpiri. Yovetacayetaquempi. Aiquero picanti: &quot;¿Janicampa antitaquenarori noitsaare?&quot;
					</seg>
					<seg id="b.MAR.5.32" type="verse">
						Yamenamenayetanaque irineero antitaqueriri iitsaare.
					</seg>
					<seg id="b.MAR.5.33" type="verse">
						Iroori tsinane, oshequi otsaroanaque, opioncanaque, pio, pio. Iotanaque avisacotaji. Otiyeroashitapaacari, opincatsataqueri. Otsoteaquero ocamantasanotaqueri maaroni.
					</seg>
					<seg id="b.MAR.5.34" type="verse">
						Icantiro: --Tsinane, pishiretaquena, irootaque pavisacotantajari. Meeca pijataje, pinquimoshiretanaje. Aitaquenea pavisacotajiri.
					</seg>
					<seg id="b.MAR.5.35" type="verse">
						Tequerata intsonquerome ineanatiro, ipocajeitapaaque inampirepee Jairo. Icantapaaqueri: --Camanaque pishinto. ¿Paita pantsipetacanteariri pashereaqueri yoca oametantatsiri?
					</seg>
					<seg id="b.MAR.5.36" type="verse">
						Iquemavaquero Jesoshi oca icantapaaqueriri. Icantiri Jairo: --Eiro picantashiretitsi, nainti pishiretea.
					</seg>
					<seg id="b.MAR.5.37" type="verse">
						Tecatsi irishinete oijatanaquerine. Irinti ishinetaque yora Petero, Santiaco, Joa. Iriotaque Joa irirenti Santiaco.
					</seg>
					<seg id="b.MAR.5.38" type="verse">
						Yareejeitapaaca ivancoqui Jairo. Ineapaaqueri atiripee: icajemajeitaque, iraashiretacojeitacaro, iraacojeitacaro.
					</seg>
					<seg id="b.MAR.5.39" type="verse">
						Iqueapaaque, icantapaaqueri: --¿Paita picajemacojeitantarori? ¿Paita piraacojeitantarori? Te oncamasanoteji evancaro, irointi omai.
					</seg>
					<seg id="b.MAR.5.40" type="verse">
						Ishirontimentajeitavacari, iro cantaincha yoisoquijajeitapairi. Yaanaqueri irini, jero inironi, aisati iroamere, iqueanaque anta onaquenta evancaroni.
					</seg>
					<seg id="b.MAR.5.41" type="verse">
						Yajiricavacotapaaquero acoqui. Icantiro: --Tarita comi. Acantiro aneanequi arori: &quot;Evancaro, pintinaanaje&quot;.
					</seg>
					<seg id="b.MAR.5.42" type="verse">
						Otinaanaja evancaro, tancore, aniitanaji. Ocarataque osarintsite 12, irootaque omatantajari aniiveetaji. Yoasanojeitanaque cavaco oshaninca.
					</seg>
					<seg id="b.MAR.5.43" type="verse">
						Icantasanotiri: --Eiroya picamantayetiritsi atiri. Meeca pimpero oyeari.
					</seg>
				</div>
				<div id="b.MAR.6" type="chapter">
					<seg id="b.MAR.6.1" type="verse">
						Ari ijatanaji Jesoshi, yareetapaaja iipatsitequi iriori. Yoijajeitajiri iroamere.
					</seg>
					<seg id="b.MAR.6.2" type="verse">
						Impoiji quitaiteri imaoreajeitantari, yoametantapaaji anta yapatotapinijeitacanta joriopee. Yoajeitavaqueri cavaco oshequi quemavaqueriri. Itseencajeitaqueri Jesoshi, icantajeiti: --Tempa iriotaque ashanincasanori arori. ¿Jaoca oponeimotacariri oca yoametantiri? ¿Jaoca icantacari itasoncantayetantacari? ¿Caarimpa yoca vetsicapinitirori inchato? Iriotaque otomi Maria, tempa iriotaque irirentipee Santiaco, Jose, Jorashi, aisati Shimo. Aisati iritsiropee, tempa osaviquimojeitaquee aca.
					</seg>
					<seg id="b.MAR.6.4" type="verse">
						Icanti Jesoshi: --Ari ineacameetsajeivetacari atiripee camantantatsiri. Iro cantaincha iriorica camantantatsiri ishanincasanori, ari intseenqueri.
					</seg>
					<seg id="b.MAR.6.5" type="verse">
						Ari itseencajeitaqueri, irootaque caari itasoncantapinitanta anta inampiqui. Aparopee ipamiyetiri mantsiayetatsiri, yoavisacoyetiri.
					</seg>
					<seg id="b.MAR.6.6" type="verse">
						Iro cantaincha te inquemisantajeiteriji ishaninca, irootaque yoantanacari cavaco: --¿Paita caari iquemisantajeitantana? Iquenaquenayetanaque Jesoshi nampitsipeequi, yoametantayetanaque.
					</seg>
					<seg id="b.MAR.6.7" type="verse">
						Aisati icoyeaqueri iroamere 12. Imatacaaqueri iroavisacotanteariri neiriri camaari. Impoiji itiancajeitaqueri; itsipatavacaayetanaca, apitepee ijayetanaque nampitsipeequi.
					</seg>
					<seg id="b.MAR.6.8" type="verse">
						Icantasanotavaqueri: --Ariorica pijatanaque, tecatsiyea paanaque. Eiro paanaquetsi poyeari, eiro paanaquerotsi pitsarate. Aisati eiro paanaqueritsi piirequite. Irointiquea paanaque piotiquiro.
					</seg>
					<seg id="b.MAR.6.9" type="verse">
						Aisati pisapatotanaquea, iro cantaincha eiro piquitsaatarotsi poicoro.
					</seg>
					<seg id="b.MAR.6.10" type="verse">
						Aisati icantavaqueri: --Jaocarica pisavicapaaqueri, aitaque pintimaanitapaaqueri, irosati pijatantajeari pashiniqui nampitsi.
					</seg>
					<seg id="b.MAR.6.11" type="verse">
						Eirorica yaacameetsajeitavaquempi nampitsiquiniri, aisati eirorica iquemisantajeitavaquempi, ari povaanajea, iriotanteari pishemacari, eiro pipiashitaritsi aisati.
					</seg>
					<seg id="b.MAR.6.12" type="verse">
						Ari ijajeitanaque iroamere. Icamantajeitiri atiripee: --Pinquenqueshirejeitea, eiro pantapinitirotsi aisati caari cameetsatatsi.
					</seg>
					<seg id="b.MAR.6.13" type="verse">
						Yoavisacojeitiri oshequi yatajeaoncane camaari. Itiritantayetari quejitsi oshequi mantsiaripee, yoavisacoyetiri.
					</seg>
					<seg id="b.MAR.6.14" type="verse">
						Oshequi quemacojeitiriri Jesoshi, irootaque iquemacotantacariri aisati pincatsari pajitachari Eroreshi. Icantayeti atiripee: --Iriotaque Joa vaotisatantatsiri, camavetainchari: itinaanaja. Iro itinaantajari itasorentsiti.
					</seg>
					<seg id="b.MAR.6.15" type="verse">
						Timatsi pashini cantayevetachari: --Irioyeata Iriashini: itinaanaja. Pashini cantayetatsiri aisati: --Iriotaque camantantatsiri. Ishiajiri camantantaveitachaniri.
					</seg>
					<seg id="b.MAR.6.16" type="verse">
						Ari iquemacotaqueri Eroreshi, icanti: --Iriotaqueteemi Joa. Nopesacantavetacari itsanoqui iro cantaincha itinaanaja aisati.
					</seg>
					<seg id="b.MAR.6.17" type="verse">
						Ari peerani Eroreshi yaapitsataqueri irirenti ijina. Ipajita irirenti Jeripi, iro ijinantaveitaniri, Eroriashi. Yora Joa icantapinivetacari Eroreshi: --Te oncameetsateji paapitsateri pirenti ijina. Oquisanaqueri Eroriashi, ocoasanoveta oacanterime, iro cantaincha te irininteji yora ojimentajari. Oshequi ashereapinitaqueri, irootaque yaacantantacariri Joa, yoiminquiacantaqueri caravosoqui tsompoina.
					</seg>
					<seg id="b.MAR.6.20" type="verse">
						Ipincatsavetacari iriori Joa, iotiri icameetsatasanoti, iquemisantasanotiri Tasorentsi. Te irishinevetearoji ijina oacanteri. Itsaroacaapinivetari Joa, iquenquetsatacaapinitiri. Ineacameetsatiro icantiriri Joa, iro cantaincha te irioteji jaoca incanteari.
					</seg>
					<seg id="b.MAR.6.21" type="verse">
						Omoncarataja iitaiterite itimantacari peerani Eroreshi. Yoacaajeitari ivincatsaririnte, ivincatsarite soraro, aisati ivincatsarite carireasati. Irootaque quitaiteri oacantantacariri Eroriashi Joa.
					</seg>
					<seg id="b.MAR.6.22" type="verse">
						Oqueapaaque oshinto Eroriashi anta yoajeitanta omaninquetsaveetapaaque apaniro. Ineacameetsatavaquero Eroreshi aisati itsipajeitari. Icantiro evancaro: --Pincoacotena paitarica picoaqueri. Aitaque nompaquempiro.
					</seg>
					<seg id="b.MAR.6.23" type="verse">
						Ineaquena Tasorentsi, ioti eiro namatavitimpitsi. Paitaricapee pincoacotaquenari, aitaque nompaquempi. Picoaquerica nompaarantempi noipatsite, aitaque nompaquempi cashetani.
					</seg>
					<seg id="b.MAR.6.24" type="verse">
						Osoquijanaji iroori, osampitapaaquero iniro: --¿Paita noncoacoteriri? Acavaquero iroori: --Iro pincoacoteriri iito Joa vaotisatantatsiri.
					</seg>
					<seg id="b.MAR.6.25" type="verse">
						Intsipaite opianaja aisati, opiashitanajari pincatsari. Ocoacotapaaqueri, ocantiri: --Nocoi meeca pimpacotenaro matitaqui iito Joa.
					</seg>
					<seg id="b.MAR.6.26" type="verse">
						Oshequi yoashiretanaca. Tempa aitaque icantaquero incaranqui: &quot;Eiro namatavitimpitsi&quot;. Aisati iquemajeitavaqueri maaroni itsipajeitacari. Te meeca incoajeji iramatavitero.
					</seg>
					<seg id="b.MAR.6.27" type="verse">
						Ari itiancaqueri oantatsiri, icantavaqueri: --Pamaquenaro iito Joa. Ari ijatanaque anta yoiminqueaquerinta, ipesapaaqueri itsanoqui.
					</seg>
					<seg id="b.MAR.6.28" type="verse">
						Yamacotaquero matitaqui iitoni, ipapaaquero evancaro. Iroori, ovaaquenero iniro.
					</seg>
					<seg id="b.MAR.6.29" type="verse">
						Iquemacotaqueri iroamereni Joani, ari ijatashijeitaqueri. Yaanajiri, itijajiri.
					</seg>
					<seg id="b.MAR.6.30" type="verse">
						Ipiajeitanaja itiancane Jesoshi. Icamantajeitapaajiri maaroni yantayetaqueri. Aisati icamantacoyetapairo maaroni yoametantayetaqueri.
					</seg>
					<seg id="b.MAR.6.31" type="verse">
						Irosati icantani oshequi atiri ipocashitapinitiri Jesoshi, aisati ijajeitanaji. Te irinijantareeriji, tecatsi incantea iroyea. Icantajeitavaqueri itiancane: --Tsame ajate ayojeitanaquea anta tecatsi timatsine. Amaoreajeitavaqueta capichaji.
					</seg>
					<seg id="b.MAR.6.32" type="verse">
						Ari ijajeitanaque, iquenanaque pitotsiqui.
					</seg>
					<seg id="b.MAR.6.33" type="verse">
						Ari ineajeitavaqueri oshequi atiri, iojeitavaqueri. Iponeajeitanaca ivancopeequi, ishianaca, ishitejeitanaca. Ishianaca, yanaacojeitaqueri, yapatotimentajeitavacari.
					</seg>
					<seg id="b.MAR.6.34" type="verse">
						Imitajanaque Jesoshi, ineapaatiiri oshequi apatojeitainchari. Irosati ineshinoncajeitantapaacariri ishiacaantapaaqueri ovisha caari timatsine amenerineri. Oshequi yoamejeitapaaqueri paitapeerica.
					</seg>
					<seg id="b.MAR.6.35" type="verse">
						Ari ishaavijitanaji catsirincaiteri. Ipocashitiri iroamere, icantiri: --Meeca anajeitaque aca caaraiteriqui, tecatsi avajeiteari. Aisati ishaavijitaque catsirincaiteri.
					</seg>
					<seg id="b.MAR.6.36" type="verse">
						Pintiancajeiteri atiri irijajeitajeta oantsiqui, nampitsiqui quempejiniri. Iramanantajeitapeeta iroyeari.
					</seg>
					<seg id="b.MAR.6.37" type="verse">
						Yacanaqueri, icantiri: --Pimperita avinti iroyeari. Icanti iroamere: --¿Picoavetampa nojate namanantaite tanta nompantajeiteariri? Oshequi ompinatea noacantajeiteariri maaroni, eiro imoncaratarotsi airequite.
					</seg>
					<seg id="b.MAR.6.38" type="verse">
						Yacanajiri: --¿Jaoca ocaratiri pitantane timatsiri? Pijate, pamenaitero. Ari ineaitiro, icantaqueri: --Apapacoroni ocarati tanta, aisati apite shima.
					</seg>
					<seg id="b.MAR.6.39" type="verse">
						Icantiri: --Poisaviqueri atiripee ara saveshishiqui. Pampatoyeteri, aisati pinashitacaayeteari.
					</seg>
					<seg id="b.MAR.6.40" type="verse">
						Ari yapatojeitaqueri, isavicajeitanaque. Aparoni apatojeitainchari icarati 100 atiri. Itimi oshequi itsipapee apatojeitainchari aisati. Inashiyetaca pashinipee apatojeitainchari, icarayetaque 50.
					</seg>
					<seg id="b.MAR.6.41" type="verse">
						Ari yaaquero Jesoshi tanta aisati shima, yamenanaque jenoqui. Icantiri iriri: --Ariove, Apa, aviro paquenarori oca noyearica. Icarajaquero tanta. Ipaqueri iroamere irovayeteneri apatojeitainchari. Aisati shima, yovayetaqueneri maaroni atiri,
					</seg>
					<seg id="b.MAR.6.42" type="verse">
						ari yoajeitanaca. Iquemajeitanaca, te intsonqueroji.
					</seg>
					<seg id="b.MAR.6.43" type="verse">
						Yaayetajiro timaarantapaajantsiri, ijaayetajiro cantiriqui ocarati 12.
					</seg>
					<seg id="b.MAR.6.44" type="verse">
						Icarajeiti oacarori 5,000 shirampari.
					</seg>
					<seg id="b.MAR.6.45" type="verse">
						Impoiji itianquiri Jesoshi iroamere, icantiri: --Pintetanajea pitotsiqui. Pijivajeitanaquena intatiqueronta, anta Vetsairaqui: nontiancajeitajerita ivancopeequi yoca apatojeitainchari.
					</seg>
					<seg id="b.MAR.6.46" type="verse">
						Impoiji ijatanaque Jesoshi toncaariqui, iquenquetsatacairi iriri.
					</seg>
					<seg id="b.MAR.6.47" type="verse">
						Otsitenijencaiteanaji, inianquijatacotanaque iroamere incajarequi. Itimaiti Jesoshi apaniro quipatsiqui.
					</seg>
					<seg id="b.MAR.6.48" type="verse">
						Ineaqueri iroamere, icomacomajeiveta, iotaqueri imaojempequitaque. Aiquero oipiacotajiriri tampea. Ari oquitaitetimataji ijatashitajiri iriori Jesoshi. Yaniijatanajiro incajare, te intsitiyeji. Iro iravisanaquerime,
					</seg>
					<seg id="b.MAR.6.49" type="verse">
						iro cantaincha ineajeitavajiri, yaniijatapaajiro incajare. Ijijeivetavacari irio camaari. Ari icajemajeitanaque: --Eeeee. Coraquenive camaari.
					</seg>
					<seg id="b.MAR.6.50" type="verse">
						Ari ineajeitavaqueri maaroni. Itsaroajeitanaque. Ineanatapaajiri: --Pinquimoshirejeitaje. Narotaque pocajantsiri. Eiro pitsaroashijeitatsi.
					</seg>
					<seg id="b.MAR.6.51" type="verse">
						Itetapaaja pitotsiqui, itsipajeitapaajari, opeanaja tampea. Yoajeitanaque cavaco catsini.
					</seg>
					<seg id="b.MAR.6.52" type="verse">
						Ineajeivetacari incaranqui itasonquiro tanta, iro cantaincha tequera inquenqueshireimateaji.
					</seg>
					<seg id="b.MAR.6.53" type="verse">
						Ari imonteanacaro, yareejeitapaaca Jenesaretequi. Yaatacojeitapaaque.
					</seg>
					<seg id="b.MAR.6.54" type="verse">
						Imitajajeitapaaque, intsipaite iojeitavaqueri atiri.
					</seg>
					<seg id="b.MAR.6.55" type="verse">
						Ishiashijeitapaacari. Yamacojeitaqueri mantsiayetatsiri inareantariqui. Jaocarica itimapairi Jesoshi, aitaque anta yaacotanaqueneriri.
					</seg>
					<seg id="b.MAR.6.56" type="verse">
						Iquenaquenayeti nampitsijaniquiqui, nampitsiqui antearo, aisati oantsiqui. Jaocarica iquenanaqueri Jesoshi yoayetaqueneri mantsiayetatsiri. Yoayetaqueneri nianqui nampitsiqui, icantajeitavaqueri: --Pishinetenaro nompamititavaquempiro ocaratapai piitsaare. Ari yavisacojeitaji maaroni pamititajeitavaqueriri iitsaare.
					</seg>
				</div>
				<div id="b.MAR.7" type="chapter">
					<seg id="b.MAR.7.1" type="verse">
						Ari ipocapaaque variseopee, aisati aparopee oametantirori sanquenarentsi, iponeaca Jerosarequi. Yapatotimentapaacari Jesoshi.
					</seg>
					<seg id="b.MAR.7.2" type="verse">
						Ineajeitapairi iroamere, yoajeita iriori: te inquivacoteaji. Icantajeiti intacaroniri: &quot;Ariorica ayea, ajivate anquivacotea ancameetsashiretanteari&quot;.
					</seg>
					<seg id="b.MAR.7.3" type="verse">
						Yora variseo yamejeitaro tequeratarica iroyeata, iquivacotasanota. Tempa yamejeitaro maaroni joriopee. Irompa eirorica iquivacotita, eiro yoatsi. Aitaque imoncaratajiro yoametantapinitiniri intacaroniri.
					</seg>
					<seg id="b.MAR.7.4" type="verse">
						Ariorica imponeajea anta nampitsiqui nianqui, eirorica iquivacotasanotapaajatsi, eiro yoapaajatsi. Aisati imoncaratashiyetaro oshequi paitarica yoameyetiriri ishanincani. Iquivajeitapinitiro pajo, onero, oya, maaroni.
					</seg>
					<seg id="b.MAR.7.5" type="verse">
						Ari isampijeitapaaqueri Jesoshi: --¿Paita caari imoncaratantaro poamere yoametantapinitiniri intacantaqueeniri? Jeri yoca meeca oainchari, te inquivacoteaji: ainiro irantane.
					</seg>
					<seg id="b.MAR.7.6" type="verse">
						Icantavaqueri Jesoshi: --Oshequi pamatavitantayeti. Aitaque icamantacotitaquempini peerani Isayashini. Isanquenatini: &quot;Icantashivetana yoca atiri: 'Picameetsati', iro cantaincha te inquenqueshiretenaji.
					</seg>
					<seg id="b.MAR.7.7" type="verse">
						Yatsipetashitaro itiyeroimentavetana; ipincatsatashivetana. Pamatavitashiyetacari pishaninca: picantanirovetari oca poametantavetari irootaque irineane Tasorentsi&quot;. Queario oca icantaqueniri Isayashi.
					</seg>
					<seg id="b.MAR.7.8" type="verse">
						Aisati icantiri Jesoshi: --Pojocashitacaro icantavetimpiri Tasorentsi, irointi piquemisantashitacaro yoametantapinitiri atiri.
					</seg>
					<seg id="b.MAR.7.9" type="verse">
						Aitaque pitseencaquero icantiri Tasorentsi, irointi picoaque pimoncaratajero yoametantapinitiri intacantaroniri.
					</seg>
					<seg id="b.MAR.7.10" type="verse">
						Icantini Moishishini: &quot;Pimpincatsateri piri, aisati piniro&quot;. Aisati icanti: &quot;Aitaque iroasanqueteri Tasorentsi yora cantimatiriri iriri aisati iriniro&quot;.
					</seg>
					<seg id="b.MAR.7.11" type="verse">
						Iro cantaincha picantashinirojeivetari ashaninca: &quot;Ariorica pincashiacayeri Tasorentsi piirequite, ari pimpasanoteri. Irashinoncayearica piri, piniro, pincanteri: 'Eiro nomatirotsi noncavintsayempi: nocashiacaaqueri Tasorentsi noirequite nomperiri'&quot;.
					</seg>
					<seg id="b.MAR.7.12" type="verse">
						Aitaque meeca te pishineteriji pishaninca irintacoteari iriri, iriniro.
					</seg>
					<seg id="b.MAR.7.13" type="verse">
						Picoacaaqueri inquemisantero poametapinitiriri, aisati poametaqueri intseenquero icantiri Tasorentsi. Aitaque picantanirotapinitari: pojocacaayetiri ashaninca iquemisanti.
					</seg>
					<seg id="b.MAR.7.14" type="verse">
						Ari icajemajiri aisati apatojeitainchari, icantajeitiri: --Pinquemajeitavaquena maaroni. Piojeitavaquero oca.
					</seg>
					<seg id="b.MAR.7.15" type="verse">
						Ocameetsati avajeitearo paitapeerica, eiro otimitsi antane: tecatsi oncantero avari ashire. Piquenqueshiretiro caari cameetsatatsi, irootaque pantapinitantarori.
					</seg>
					<seg id="b.MAR.7.16" type="verse">
						Otimirica piyempita piquemantari, pinquemavaque.
					</seg>
					<seg id="b.MAR.7.17" type="verse">
						Ari ijajeitanaji apatotimentariri, iqueapaaji Jesoshi pancotsiqui. Isampitiri iroamere: --¿Jaoca ocantari pishiacaaventiniriri?
					</seg>
					<seg id="b.MAR.7.18" type="verse">
						Icantiri: --Aisatimpa avirori, ¿tempa pinquemavaquena? Paitapeerica iroyeari ashaninca, ocameetsati, eiro otimitsi irantane. Tempa piotavaquero.
					</seg>
					<seg id="b.MAR.7.19" type="verse">
						Eiro omatirotsi ishire, ainti ojataque isheitoqui, impoiji ishitajiro. Irootaque yoamejeitiriri ocameetsataque paitarica yoyeeyetari.
					</seg>
					<seg id="b.MAR.7.20" type="verse">
						Aisati icantiri: --Oca iquenqueshiretiri antacairiri ashaninca caari cameetsatatsi.
					</seg>
					<seg id="b.MAR.7.21" type="verse">
						Te iroyearoji caari cameetsatatsi, irointi iquenqueshiretiro. Irootaque yantajeitantarori maaroni: yantavintsatiro tsinane caari yai, antavintsatiri shirampari caari ai, icoshiti, yoanti.
					</seg>
					<seg id="b.MAR.7.22" type="verse">
						Yaimentaro ijina, aimentari ojime. Inevetaro yashiyetari pashini atiri. Icamaaritanti, yamatavitanti, imayempitantapiniti, imashitsati, icantimatanti, ishemeti. Te ontimeji iojeitantari.
					</seg>
					<seg id="b.MAR.7.23" type="verse">
						Iquenqueshiretiro atiri caari cameetsatatsi, irootaque yantantarori: impoiji otimi irantanepee.
					</seg>
					<seg id="b.MAR.7.24" type="verse">
						Impoiji ijatanaji Jesoshi Tiroqui. Isavicapaaque pancotsiqui, te incoaveteaji irioyeeterime. Iro cantaincha tecatsi incantea irimanea.
					</seg>
					<seg id="b.MAR.7.25" type="verse">
						Otimi anta tsinane, yatajeaonquiro oshinto camaari. Oquemacotavaqueri tsinane Jesoshi, ojatashitaqueri, otiyeroashitapaacari.
					</seg>
					<seg id="b.MAR.7.26" type="verse">
						Caari oni jorio, oponeaca Shirojenishiaqui. Ocantapaaqueri: --Yatajeaoncaquero noshinto camaari, poavisacotajenaro.
					</seg>
					<seg id="b.MAR.7.27" type="verse">
						Icantavaquero: --Nojivatavaquerita noshanincasanori nintacoteari. Te oncameetsateji aapitsatajeri yoari ajananequite, amperi otsiti iroyeari.
					</seg>
					<seg id="b.MAR.7.28" type="verse">
						Iroori acanaqueri: --Je, queario. Aitaque iniri otsiti nijanteaji. Yoatsopequititayetari atomi.
					</seg>
					<seg id="b.MAR.7.29" type="verse">
						Icantajiro: --Je, cameetsa; queario picantaqueri. Cameetsa pijataje meeca, avisacotanaji pishinto.
					</seg>
					<seg id="b.MAR.7.30" type="verse">
						Opianaja ovancoqui. Oneapaajiro oshinto, onariaca omaamentoqui, avisacotaji.
					</seg>
					<seg id="b.MAR.7.31" type="verse">
						Impoiji yovaanaja aisati Jesoshi, iquenanaji Tiroqui, Shiroqui aisati Tecaporishiqui. Ari yareetapaaja incajarequi Carireaquiniri.
					</seg>
					<seg id="b.MAR.7.32" type="verse">
						Yameetapaaqueneri aparo shirampari imayempiti, aisati imasontiti. Icantapaaqueri: --Pimpamitavaqueri, poavisacotajeri.
					</seg>
					<seg id="b.MAR.7.33" type="verse">
						Yora Jesoshi yojocanajiri apatotimentariri, apaniro itsipatanacari mayempiri. Yoiminquiaqueneri iracotsapaqui iyempitaqui. Iquitiojaquero iracotsapaqui, ipantaqueri inenequi.
					</seg>
					<seg id="b.MAR.7.34" type="verse">
						Yamenanaque jenoqui, yaneencanaque, icantiri: --Epeta. Acantiri arori aneanequi: &quot;Ovitareanajea&quot;.
					</seg>
					<seg id="b.MAR.7.35" type="verse">
						Ovitareanaja iquemantari. Opeanaja iniconeneveitani, cameetsajencatanaji ineaveetaji.
					</seg>
					<seg id="b.MAR.7.36" type="verse">
						Yapiitapinivetari: --Eiroyea picamantacotanatsi. Iro cantaincha te inquemisanteriji, aiquero catsini icamantacotaqueriri.
					</seg>
					<seg id="b.MAR.7.37" type="verse">
						Aiquero catsini yoajeitanaqueri cavaco Jesoshi. Icantajeitiri atiripee: --Paitaquea, ocameetsatasanoti yantayetiri. Imatasanotaquero Jesoshi maaroni yantayetiri. Iquemacaayetajiri mayempiveitachaniri, aisati yora masontiveitachaniri, ineaveetacaayetajiri.
					</seg>
				</div>
				<div id="b.MAR.8" type="chapter">
					<seg id="b.MAR.8.1" type="verse">
						Pashini quitaiteri yapatojeitaca aisati oshequi atiri, tecatsi iroajeiteari. Yora Jesoshi icajemiri iroamere, icantavaqueri:
					</seg>
					<seg id="b.MAR.8.2" type="verse">
						--Nocavintsaajeitaqueri yocapee. Iro nocavintsaajeitantacariri mavataque quitaiteri itsipajeitaquena, te iroajeiteaji meeca.
					</seg>
					<seg id="b.MAR.8.3" type="verse">
						Aajeitaqueri itashe. Timatsi aparopee poneainchari paricoti: ariorica nontiancavetajeari meeca ivancoqui, ari irimaoshirejeitanaque nianqui avotsiqui, irimaotsajeitanaque.
					</seg>
					<seg id="b.MAR.8.4" type="verse">
						Yacanaqueri iroamere: --¿Jaoca ancanteari anquemacaajeitanteariri tanta? Aca caaraiteriqui.
					</seg>
					<seg id="b.MAR.8.5" type="verse">
						Isampitiri: --¿Jaoca ocaratiri pitantane? Icanti: --Ocarati 7.
					</seg>
					<seg id="b.MAR.8.6" type="verse">
						Icantajeitiri apatotimentajeitariri: --Pisavicajeite quipatsiqui. Yaaquero tanta, ipasonquitiri iriri. Icarajaquero, ipajeitaqueri iroamere, yovaajeitaqueneri apatojeitainchari.
					</seg>
					<seg id="b.MAR.8.7" type="verse">
						Itimaque aisati shivajaniqui aparopee. Ipasonquitacotaqueri aisati. Impoiji icantiri iroamere: --Pimpajeiteri aisati shivajaniqui.
					</seg>
					<seg id="b.MAR.8.8" type="verse">
						Ari yoajeitaca, iquemajeitanaca. Yaayetajiro timaarantapaintsiri, yoajiro cantiriqui. Ocarati jaajanchari 7.
					</seg>
					<seg id="b.MAR.8.9" type="verse">
						Icarajeiti oainchari 4,000. Impoiji itiancajeitajiri: --Pijajeitaje pivancopeequi.
					</seg>
					<seg id="b.MAR.8.10" type="verse">
						Itsipajeitanajari iroamere, itejeitanaja pitotsiqui. Ijajeitanaji anta Tarimanotaqui.
					</seg>
					<seg id="b.MAR.8.11" type="verse">
						Ari ipocapaaque variseo. Iquisatsatiri, icantiri: --Jentsite, pintasoncantayete niotantempiri avirotaque Tasorentsi, impoijiquea ariorica nonquemisantanirotempi.
					</seg>
					<seg id="b.MAR.8.12" type="verse">
						Oshequi catsini ocantimoneentacari Jesoshi. Icanti: --¿Paita icoajeitantari maaroni atiri nonijayeri nontasoncante? Queariotaque oca noncamantasanotempiri, eiro ineanatsi nontasoncantayete.
					</seg>
					<seg id="b.MAR.8.13" type="verse">
						Ari ijatanaji Jesoshi, itetanaja aisati pitotsiqui. Ijatanaji, imonteanaja intatiquero.
					</seg>
					<seg id="b.MAR.8.14" type="verse">
						Ipeacojeitanacaro iroamere iraanaquerome tanta pitotsiqui, aparo yaanaque.
					</seg>
					<seg id="b.MAR.8.15" type="verse">
						Icanti Jesoshi: --Paamaventearo tapiacaarori tanta, yashitari variseo, aisati yashitari Eroreshi.
					</seg>
					<seg id="b.MAR.8.16" type="verse">
						Ari icantavacaanaca, icantajeiti: --Tecatsi atantane, irootaque icantantaqueeri: &quot;Paamaventearo tapiacaarori tanta&quot;.
					</seg>
					<seg id="b.MAR.8.17" type="verse">
						Iotacotaqueri Jesoshi, icantiri: --¿Paita picantavacaantari: &quot;Tecatsi atantane&quot;? ¿Paita caari piquemanta? ¿Paita caari piotanta? ¿Paita caari piquenqueshiretanta?
					</seg>
					<seg id="b.MAR.8.18" type="verse">
						Otimaveta poqui, ¿paita caari pineanta? Otimaveta piquemantari, ¿paita caari piquemanta? ¿Paita caari pinquenqueshiretantajaro
					</seg>
					<seg id="b.MAR.8.19" type="verse">
						noshequiantacarori tanta? Ocaraveta apapacoroni tanta, icarati oacarori 5,000 shirampari. Ari paajiro timaarantapaajantsiri. ¿Jaocampa ocarati jaajanchari cantiriqui? Yacajeitanajiri: --Ari ocaratiri 12.
					</seg>
					<seg id="b.MAR.8.20" type="verse">
						Icanti Jesoshi: --Aisati pashini, ocarati tanta 7, icarati aisati oacarori 4,000. Paajiro aisati timaarantapaajantsiri. ¿Jaoca ocaratiri cantiri pijaajiri? Icantajeitiri: --Ocarati 7.
					</seg>
					<seg id="b.MAR.8.21" type="verse">
						Icantiri: --¿Tequerampa meeca piotavaquero? Te iro nonquenquetsatacote tanta incaranqui, irointi noquenquetsatacoti yoametantiri variseo aisati Eroreshi.
					</seg>
					<seg id="b.MAR.8.22" type="verse">
						Ari ijajeitanaji Vetsairaqui. Yameetapaaqueneri quitapoajaquiri. Icantapaaqueri: --Pimpamitavaqueri iramenantajeari.
					</seg>
					<seg id="b.MAR.8.23" type="verse">
						Ari yacatsatanaqueri quitapoajaquiri, yaanaqueri otsapitapaaca nampitsi. Iquitiojaqueri iroquiqui, ipamijaquitaqueri. Isampitaqueri: --¿Amenavetajimpimpa?
					</seg>
					<seg id="b.MAR.8.24" type="verse">
						Yamenanaji, icanti: --Je, namenavetaja, noneavetajari shiramparinta, iro cantaincha te inconijatasanoteji, ishiavetacaro inchato, aniitaintsiri.
					</seg>
					<seg id="b.MAR.8.25" type="verse">
						Yapiitajiri aisati, ipamijaquitajiri iroquiqui. Impoiji yamenasanotanaji, yavisacotasanotanaji. Yamenanaji, conijaitetasanotanaji maaroni.
					</seg>
					<seg id="b.MAR.8.26" type="verse">
						Icantiri Jesoshi: --Eiroyea piquenanajitsi nampitsiqui, apatiroyea povaanajero pivancoqui.
					</seg>
					<seg id="b.MAR.8.27" type="verse">
						Ari yovaanaja Jesoshi, itsipatanajari iroamere. Ijajeitanaque nampitsipeequi anta Sesareajiripoqui. Inianquitanaque avotsiqui, isampijeitaqueri iroamere: --¿Paita yaamaajeitaquenari atiripee?
					</seg>
					<seg id="b.MAR.8.28" type="verse">
						Yacanaqueri: --Aparopee aamaayetaincha aviro Joani vaotisatantatsiniri. Irio itsipa yaamaaquempi aviro Iriashini. Itsipapee aisati icanti aviro camantantatsiniri, pitinaanaja.
					</seg>
					<seg id="b.MAR.8.29" type="verse">
						Isampijeitaqueri: --Avirojei, ¿paita piquenqueshirejeitiri? Yacanaqueri Petero: --Avirotaque naamaajeitacari peerani: aviro Quirishito.
					</seg>
					<seg id="b.MAR.8.30" type="verse">
						Icantasanotiri: --Eiroyea picamantacotanatsi.
					</seg>
					<seg id="b.MAR.8.31" type="verse">
						Ari yoametajiri aisati: --Noponeaca narori inquitequi, natiritapaaque. Coajica oshequi nonquemaatsicatimentajeitempi. Queario, intseencaquena pincatsaripee, aisati jivatacaajeitiriri saserotepee, aisati oametantirori sanquenarentsi: intseencajeitaquena, iroacantajeitaquena. Noncamaque, iro cantaincha oncarataque mava quitaiteri, irosati nontinaantanajeari.
					</seg>
					<seg id="b.MAR.8.32" type="verse">
						Aitaque icantasanojeivetacari. Yora Petero yaanaqueri quempequetiji ara, icantaqueri: --¿Paita picantantarori oca? Te oncameetsateji poamaimatea.
					</seg>
					<seg id="b.MAR.8.33" type="verse">
						Ari ipitsocashijeitacari Jesoshi iroamerepee, yamenajeitanaqueri. Irosati ishintsitsatantacariri Petero: --Piquempetacari Satanashi. Pijate, te pincameetsateji. Piquempejeitacari atiri, te pinquenqueshireempa. Te pioteroji icoacaaquenari Tasorentsi.
					</seg>
					<seg id="b.MAR.8.34" type="verse">
						Impoiji icajemiri Jesoshi apatojeitachari aisati iroamere. Icantiri: --Ariorica picoaque poijajeitena, eiro pantirotsi caari cameetsatatsi picoashiyevetari avirori. Poijajeitanaquena, pinquearioventajeitenaro maaroni noncoacaaquempiri: piojeite ariorica pincamimentena.
					</seg>
					<seg id="b.MAR.8.35" type="verse">
						Terica pincoyeji pincamimentena, patsipetashita pitimi, ainti pijate Sharincaveniqui. Iro cantaincha ariorica pincamimentena, aisati ariorica pinquemisantacayeteri atiri, eiro patsipetashitarotsi: pincantaitatiyempani panee anta inquitequi.
					</seg>
					<seg id="b.MAR.8.36" type="verse">
						Ariorica pashijeitearo maaroni timayetatsiri aca quipatsiqui, aintiquea pijate Sharincaveniqui, tempa pantsipetashitearo pashiyetearo.
					</seg>
					<seg id="b.MAR.8.37" type="verse">
						Ariorica pijate Sharincaveniqui, ¿jaoca pincanteari pijatanteari inquitequi?
					</seg>
					<seg id="b.MAR.8.38" type="verse">
						Tseencantatsiri inajeiti maaroni timajeitatsiri, aisati yantapinijeitiro caari cameetsatatsi. Noponeaca inquitequi, natiritapaaque. Coajica nojataje inquitequi: meeca, ariorica pipashiventacaana, aisati ariorica pipashiventacaaro noneane, coajica nompiapaajerica, nompashiventacaapeempi avirori. Aisati ariorica nompiaje nompincatsaritasanotapaaque, nonquempetapaaqueari Apa, aisati nontsipajeitapaaqueari inampirepee.
					</seg>
				</div>
				<div id="b.MAR.9" type="chapter">
					<seg id="b.MAR.9.1" type="verse">
						Aisati icantajiri Jesoshi: --Queariotaque oca noncamantasanotempiri. Pamene, acarajeitaque meeca aca. Eirotarica picamajeititsi, ari pineavaqueri Tasorentsi impoque, impincatsaritapaaque, intasorentsitapaaque.
					</seg>
					<seg id="b.MAR.9.2" type="verse">
						Avisanaque 6 quitaiteri. Yaanaqueri Jesoshi yora Petero, Santiaco, aisati Joa, ijivatanaqueri anta antearoqui toncaari. Ari itimajeitapaaque apaniro. Ipashinitanaca Jesoshi, ipashinitimotanaqueri oijajeitiriri.
					</seg>
					<seg id="b.MAR.9.3" type="verse">
						Oshipaquireanaque iitsaare. Oquitamarotanaque catsini. Aca quipatsiqui te aneeroji catsini quempetearoneri.
					</seg>
					<seg id="b.MAR.9.4" type="verse">
						Imapocapaaca, iconijatimotapaaqueri Iriashini aisati Moishishini, iquenquetsatacaapaaqueri Jesoshi.
					</seg>
					<seg id="b.MAR.9.5" type="verse">
						Ineaveetashitanaca Petero: --Oametanari, tempa ocameetsatasanoti pamaquena aca, noneantaquempiri. Meeca nocoaque novetsicajeitempi mava pancotsijaniqui: aparoni pashi, aparoni irashi Moishishi, iro otsipa irashi Iriashi iriori.
					</seg>
					<seg id="b.MAR.9.6" type="verse">
						Itsaroasanojeitanaque catsini, irootaque caari iotanta Petero paitarica incanterimeri.
					</seg>
					<seg id="b.MAR.9.7" type="verse">
						Otsimancajeitapaaqueri mencori. Omapocanaca irineane Tasorentsi mencoriqui, icantajeitaqueri: --Iriotaque notomi nonintasanotiri, pinquemisanteri.
					</seg>
					<seg id="b.MAR.9.8" type="verse">
						Intsipaite yamenayevetanaca iroamere, tecatsi irinee, irinti apaniro Jesoshi.
					</seg>
					<seg id="b.MAR.9.9" type="verse">
						Irosati ipiajeitantanaja, yoirincajeitanaja. Icantasanotiri Jesoshi: --Eiroyea picamantacotirotsi oca pineaqueri. Coajica noncame. Ariorica nontinaanaje, irosati pincamantacotantenari oca pineaqueri meeca. Tempa noponeaca inquitequi, natiritapaaque.
					</seg>
					<seg id="b.MAR.9.10" type="verse">
						Ari iquemajeivetavacari, irosati isampitavacantanaca paita ojitari oca icantiriri Jesoshi: &quot;Coajica noncame. Nontinaanaje aisati&quot;.
					</seg>
					<seg id="b.MAR.9.11" type="verse">
						Isampijeitaqueri: --¿Paita icantantari oametantirori sanquenarentsi: &quot;Tequeratarica impoque Quirishito, irijivatapaaque Iriashini&quot;?
					</seg>
					<seg id="b.MAR.9.12" type="verse">
						Iriori Jesoshi yacanaqueri: --Queario icanteetiri: &quot;Irijivatapaaque Iriashini, iroameetsajeitapaaque maaroni&quot;. Noponeaca narori inquitequi, natiritapaaque, tempa naro isanquenatacotiniri peerani: &quot;Oshequi inquemaatsicatearo, aisati oshequi intseencajeitavaqueri&quot;. ¿Paita icantantaroniri oca?
					</seg>
					<seg id="b.MAR.9.13" type="verse">
						Meeca noncamantempi: aitaque peerani ipocaji aisati Iriashini. Oshequi yantanayetaqueri, imoncarataquero isanquenatacotiteetacariniri.
					</seg>
					<seg id="b.MAR.9.14" type="verse">
						Ari ipiajeitanaja anta isavicajeitaquenta iroamerepee pashini. Ineajeitapaaqueri itsipajeitapaacari oshequi apatotimentacariri. Itimi oametantirori sanquenarentsi, ineanajeitiri yora iroamerepee Jesoshi.
					</seg>
					<seg id="b.MAR.9.15" type="verse">
						Ari ineajeitavaqueri Jesoshi, ipocaji, yoasanotavaqueri cavaco. Ishiashijeitanacari, ivetsajeitavacari.
					</seg>
					<seg id="b.MAR.9.16" type="verse">
						Isampitapaaqueri: --¿Paita pineanatacojeitiri?
					</seg>
					<seg id="b.MAR.9.17" type="verse">
						Yacanaqueri aparoni shirampari, icanti: --Oametanari, namaquempiri notomi. Yatajeaoncapinitiri camaari. Imasontiaqueri notomi.
					</seg>
					<seg id="b.MAR.9.18" type="verse">
						Irajiricapaajeririca, ipishoncajiri quipatsiqui, ishimoretacaanacari, yatsicanajitacaanacari, iquisoporoquitacaanacari. Nocantavetari poamere: &quot;Poavisacotajeri&quot;. Teve, te irimateroji.
					</seg>
					<seg id="b.MAR.9.19" type="verse">
						Yacanaqueri Jesoshi: --Te pinquemisantimajeiteji. ¿Jaoca oncarate piojeite? Noametapinijeivetaquempi, iro cantaincha te pinquemisantajeitavaque. Jentsite, pamaquenarite pitomi.
					</seg>
					<seg id="b.MAR.9.20" type="verse">
						Ari yamaqueneri. Yora camaari, ineapaaqueri Jesoshi. Yampitsitacaanacari jananequi, ipariacaanaqueri quipatsiqui, poron. Ipinaironcapinaironcatanaca, ishimoretanaque ivantequi.
					</seg>
					<seg id="b.MAR.9.21" type="verse">
						Yora Jesoshi isampitaqueri iriri jananequi: --¿Jaoca ocaratiri intantanacari? Yacanaqueri: --Ainiroquerani ijananequitapaini.
					</seg>
					<seg id="b.MAR.9.22" type="verse">
						Oshequi yojocacaapinitari paamariqui, aisati nijaqui. Icoaveta iroamayerime. Pitasoncantirica, pineshinoncatajena, poavisacotajenari.
					</seg>
					<seg id="b.MAR.9.23" type="verse">
						Icanti Jesoshi: --¿Paita picantantanari: &quot;Pitasoncantirica&quot;? Pinquemisanterica, aitaque irimataquempiro Tasorentsi paitapeerica.
					</seg>
					<seg id="b.MAR.9.24" type="verse">
						Antearojenca icanti iriri jananequi: --Noquemisantaveta. Tericampa nonquemisantasanote, pinquemisantacaasanotena avinti.
					</seg>
					<seg id="b.MAR.9.25" type="verse">
						Iriori Jesoshi ineavaqueri ishiashijeitapaacari oshequi atiri. Iquisatsataqueri camaari, icantiri: --Avironirotaque camaari. Pimasontitacanti, pimayempitacanti. Meeca nocantasanotimpi, poimpacanajeriqueti, eiro patajeaoncajiritsi aisati.
					</seg>
					<seg id="b.MAR.9.26" type="verse">
						Icajemanaque camaari, yampitsitacaanacari jananequi, yojocanajiri. Yora jananequi iquempevetanacari camatsiri. Oshequi cantayetanaintsi: --Camanaque inaque.
					</seg>
					<seg id="b.MAR.9.27" type="verse">
						Iro cantaincha yacatsavacotajiri Jesoshi, yoitinaajiri, icatianaja iriori.
					</seg>
					<seg id="b.MAR.9.28" type="verse">
						Impoiji iqueajeitapaaji pancotsiqui. Iojeitaca iroamere, isampijeitiri: --¿Paitaquea caari nomatantaro narori noavisacoteri?
					</seg>
					<seg id="b.MAR.9.29" type="verse">
						Yacanaqueri: --Oshequi ishintsiti yora camaari, irootaque caari pimatantari poavisacotajeri yora yatajeaonquiri. Aisati maaroni quempejeitariri, eiro pimajeitiritsi. Iro cantaincha, pincantasanoteririca Tasorentsi, ari iramitacotempi poavisacotajeri yatajeaoncane camaari.
					</seg>
					<seg id="b.MAR.9.30" type="verse">
						Ari yovaanaja Jesoshi anta, iquenanaji Carireaqui. Ari icoaque iroameteri iroamerepee apaniro, irootaque imanantanajari ijajeitanaji. Icantanaqueri: --Noponeaca narori inquitequi, natiritapaaque: coajica iraacaanteetena. Irayena atiri, iroyena. Ari noncamasanovetaquea, impoiji, omavatapaaque quitaiteri, ari nontinaanaje aisati.
					</seg>
					<seg id="b.MAR.9.32" type="verse">
						Iro cantaincha te iriojeitavaqueroji iriori oca icamantavetacariri. Itsaroajeitanaque irisampiterime.
					</seg>
					<seg id="b.MAR.9.33" type="verse">
						Ari yareejeitapaaca Caperenaoqui, isavicajeitapaaque pancotsiqui. Isampitiri Jesoshi iroamere: --¿Paita picantavacaanacari avotsiqui?
					</seg>
					<seg id="b.MAR.9.34" type="verse">
						Imajerejeitanaque iriori, ipashiventajeitanaca. Icantavacaajeitanaca anta avotsiqui, icanti: --Meeca acarajeitica, ¿janicampa anacotantatsineri impincatsarite?
					</seg>
					<seg id="b.MAR.9.35" type="verse">
						Ari isaviqui Jesoshi. Icajemiri iroamere, icantiri: --Ariorica pincoye pimpincatsariventante, pintacojeiteari pishaninca maaroni, aisati pamitacojeiteri, pineshinoncajeiteri.
					</seg>
					<seg id="b.MAR.9.36" type="verse">
						Yamaqueneri aparoni jananequi. Isatecapaaqueneri nianqui, yavitsanotavaqueri. Icanti:
					</seg>
					<seg id="b.MAR.9.37" type="verse">
						--Pishirejeitena narori, impoiji pincavintsayeri jananequi. Ariorica pincavintsayeri, aisati narori, pincavintsayena. Aisati oquempetaca, ariorica pincavintsayena, te naro pincavintsaasanote, irintiquea Apa tiancaquenari.
					</seg>
					<seg id="b.MAR.9.38" type="verse">
						Impoiji yora Joa icantanaqueri: --Oametanari, noneajeitaqueri shirampari, icanti: &quot;Noquemisantaqueri Jesoshi, irootaque nojocantacariri camaari&quot;. Te meeca ancarajeiteriji iriori aca, irootaque notsaneacotantariri.
					</seg>
					<seg id="b.MAR.9.39" type="verse">
						Icanti Jesoshi: --Eiro pitsaneacotaritsi. Tempa nomatacaaqueri itasoncanti, eiro meeca icantimatanatsi irinti.
					</seg>
					<seg id="b.MAR.9.40" type="verse">
						Janicarica caari quisanenteene iriotaque acarajeitiri.
					</seg>
					<seg id="b.MAR.9.41" type="verse">
						Aisati icantiri Jesoshi: --Ariorica iriotavaquempi atiri aviro quemisantanari, irootaque incavintsantavaquempiri, aitaque impinateri Apa. Queariotaque oca nocamantasanotimpiri.
					</seg>
					<seg id="b.MAR.9.42" type="verse">
						Jeri yoca jananequi, quemisantanari: eiro catsini pantacairitsi caari cameetsatatsi. Pantacayeririca, iroasanquetayempi Tasorentsi, pashinoncaasanotanaquea. Oncameetsateme pincamiteame peerani, eiro pashinoncaitame.
					</seg>
					<seg id="b.MAR.9.43" type="verse">
						Jero oca noshiacantempiri meeca piotanteari te oncameetsateji catsini pantero caari cameetsatatsi. Ariorica antacayempiro paco caari cameetsatatsi, pimpeshero. Aitaque ocameetsatiri pijapontsoquitanaje inquitequi, oncanteata anta paneantasanotapaajeari. Te oncameetsateji catsini ontime apite paco: eirorica pipeshirotsi, irootaque pijatanteari Sharincaveniqui. Aitaque anta otimiri paamari caari tsivacanetatsi, aisati iriori yora quenitsi caari caamanetatsi.
					</seg>
					<seg id="b.MAR.9.44" type="verse">
						Eiro anta icamitsi quenitsi, aisati eiro otsivacanetitsi paamari iroori.
					</seg>
					<seg id="b.MAR.9.45" type="verse">
						Aisati ariorica antacayempiro piiti caari cameetsatatsi, pimpesajero. Aitaque ocameatsatiri pijapontsoquitanaje inquitequi, oncanteata anta paneantasanotantapaajeari. Te oncameetsateji ontime apite piiti: eirorica pipeshirotsi, irootaque pijatanteari Sharincaveniqui.
					</seg>
					<seg id="b.MAR.9.46" type="verse">
						Eiro anta icamitsi quenitsi. Aisati eiro otsivacanetitsi paamari iroori.
					</seg>
					<seg id="b.MAR.9.47" type="verse">
						Aisati ariorica antacayempi poqui caari cameetsatatsi, pinquitsoreero. Ari ocameetsatiri pijanaroquitanaje anta ipincatsaritinta Tasorentsi. Te oncameetsate ontime apite poqui: eirorica piquitsoreirotsi, irootaque irojocanteetempiri Sharincaveniqui.
					</seg>
					<seg id="b.MAR.9.48" type="verse">
						Eiro anta icamitsi quenitsi. Aisati eiro otsivacanetitsi paamari iroori.
					</seg>
					<seg id="b.MAR.9.49" type="verse">
						Avirojeitaque quemisantajeitanari, irootaque inquisajeitantempiri caari quemisantajeitatsi. Ariorica pinquemisantajeitena, ompomerentsitimotempi.
					</seg>
					<seg id="b.MAR.9.50" type="verse">
						Ocameetsati tivi. Irompa ariorica ompeanaquea ovoteare, tecatsi oncantajea ompoteataje aisati. Aisati piquempetaca avirori: ariorica paacameetsatavacaajeitea, tempa ocameetsati: pincanteani paacameetsatavacaajeitea, maaroni.
					</seg>
				</div>
				<div id="b.MAR.10" type="chapter">
					<seg id="b.MAR.10.1" type="verse">
						Ari yovaanaja Jesoshi, iquenanaji Joreaqui. Aisati ijataji intatiquero Joriraniqui. Yapatotimentajari aisati oshequi atiri, yoamejeitapaajiri. Tempa aitaque yametaro yoametantapiniti.
					</seg>
					<seg id="b.MAR.10.2" type="verse">
						Ipocashitapaaqueri variseo. Icoaveta incomitacayearime Jesoshi, irootaque isampijeitantapaacariri: --¿Oshinetantampa irojocajero shirampari ijina?
					</seg>
					<seg id="b.MAR.10.3" type="verse">
						Yacavaqueri: --¿Paitampa icantimpiniri Moishishi?
					</seg>
					<seg id="b.MAR.10.4" type="verse">
						Yacajeitanaqueri iriori: --Icantini Moishishi: &quot;Pisanquenatajenero pijina, pincamantajero: 'Nojocajempi'. Impoijiquea oshinetantajea irosati pojocantajearori&quot;.
					</seg>
					<seg id="b.MAR.10.5" type="verse">
						Icantanaqueri Jesoshi: --Te incoaveteaji Tasorentsi pojocajero pijina, iro cantaincha te ontimeji piquenqueshireantari, irootaque isanquenatantimpironiri Moishishini oca.
					</seg>
					<seg id="b.MAR.10.6" type="verse">
						Peerani intantacarori yovetsicantaque Tasorentsi, yovetsicaqueri shirampari. Aisati iroori tsinane yovetsicaquero.
					</seg>
					<seg id="b.MAR.10.7" type="verse">
						Irootaque yojocantariri shirampari iriri, aisati iriniro, irantearori ijina.
					</seg>
					<seg id="b.MAR.10.8" type="verse">
						Ari icarati shirampari, aisati tsinane: apite inavetaca. Iro cantaincha, ariorica irayero ijina, inquempetaquea apaniro irinaque: quiso iroavacaya.
					</seg>
					<seg id="b.MAR.10.9" type="verse">
						Ari ineaqueri Tasorentsi apaniro inaque, meeca eiro pinijantareacaajiritsi.
					</seg>
					<seg id="b.MAR.10.10" type="verse">
						Ari itimapaaji anta pancotsiqui. Isampitajiri aisati iroamere: --¿Jaoca ocantari oca picantaqueriri?
					</seg>
					<seg id="b.MAR.10.11" type="verse">
						Icantiri: --Janicarica joquerone ijina, ariorica iraaje otsipa tsinane, tempa iraimentearo ijinasanori.
					</seg>
					<seg id="b.MAR.10.12" type="verse">
						Aisati oquempeta iroori tsinane, ariorica ojocajeri ojime, aajerica pashini shirampari, tempa aimenteari ojimesanori iroori.
					</seg>
					<seg id="b.MAR.10.13" type="verse">
						Ari yameetapaaqueneri jananequipee, icantapaaqueri Jesoshi: --Pincanteri Tasorentsi cameetsa irisavicacaajeiteri yoca jananequipee. Iro cantaincha icantavaqueri iroamerepee: --Eiro pamiritsi jananequipee, pashereiricari oametanari.
					</seg>
					<seg id="b.MAR.10.14" type="verse">
						Te onimoteriji Jesoshi yantiri iroamere. Icantiri: --Pishineteri impocashitenata jananequi. Eiro pitsaneanatsi. Pineaqueri yoca jananequi, ishirejeitaquena: ipincatsariventajeitiri Tasorentsi maaroni quempejeitariri iriori.
					</seg>
					<seg id="b.MAR.10.15" type="verse">
						Queariotaque oca nocamantasanotimpiri, irinti jananequi ipincatsatiri Tasorentsi. Irompa irinti yora caari shiiri jananequi, yora caari pincatsatiri Tasorentsi, eiro ijatitsi irinti anta ipincatsaritinta.
					</seg>
					<seg id="b.MAR.10.16" type="verse">
						Yavitsanojeitavaqueri jananequi, ipamitaqueri iitoqui. Icantajeitiri: --Cameetsa irineshinoncatempi Tasorentsi.
					</seg>
					<seg id="b.MAR.10.17" type="verse">
						Ari ijataji Jesoshi, iquenanaji avotsiqui. Ishiapaaca aparoni shirampari, itiyeroashitapaacari. Icantiri: --Oametantatsiri, cameetsari pini. ¿Paitampa nanteri naneantajeari, noncantaitatiyempani?
					</seg>
					<seg id="b.MAR.10.18" type="verse">
						Icantiri: --¿Paita picantantanari: &quot;Cameetsari pini&quot;? Tecatsi cameetsatatsine, irinti apaniro Tasorentsi icameetsati.
					</seg>
					<seg id="b.MAR.10.19" type="verse">
						Piovintsataquero oca icantacantiniri Moishishini: &quot;Eiro poantitsi. Eiro paimentarotsi pijina. Eiro paimentaritsi pijime. Eiro picoshititsi. Eiro pitseeyacotaritsi atiri. Eiro pamatavitantitsi paitanteariri yashiyetari pishaninca. Pimpincatsateri piri, aisati piniro&quot;.
					</seg>
					<seg id="b.MAR.10.20" type="verse">
						Icantanaqueri iriori: --Pamene, ainironi nevancaritapaini, aitaque notsoteaquero maaroni ocapee, irosati meeca.
					</seg>
					<seg id="b.MAR.10.21" type="verse">
						Yora Jesoshi, yamenanaqueri, inintaqueri. Icantaqueri: --Ainiro apanivani caari pimati. Pijate meeca pimpimantayetero maaroni pashiyetari. Pimpashijeiteari caari ashitaarantachane, pashini paapaaje pivaararo inquitequi. Impoiji, tsame, poijatanaquena.
					</seg>
					<seg id="b.MAR.10.22" type="verse">
						Iquemavaitiiri icantaqueriri, yoashiretanaca. Iro yoashiretantanacari oshequi timimotiriri irovaararo. Icantavorotanaca, ijatanaji.
					</seg>
					<seg id="b.MAR.10.23" type="verse">
						Ari ipitsocashitanacari Jesoshi iroamere, icantiri: --Yora ashitaarantachari opomerentsitimotari irijate anta ipincatsaritinta Tasorentsi.
					</seg>
					<seg id="b.MAR.10.24" type="verse">
						Iquemavaitiiri iroamere, yoajeitanaque cavaco. Yapiitajiniri aisati Jesoshi, icantiri: --Evancari, aitaque opomerentsitaca pijate anta ipincatsaritinta Tasorentsi.
					</seg>
					<seg id="b.MAR.10.25" type="verse">
						Tempa opomerentsitaca inqueero cameyo omoroqui quitsapi. Iroquea irointi pomerentsitasanotachari irijate ashitaarantachari anta ipincatsaritinta Tasorentsi.
					</seg>
					<seg id="b.MAR.10.26" type="verse">
						Yoajeitanaqueri cavaco catsini iriori. Icantavacaanaca: --¿Janicampa meeca avisacotajantsine? Opomerentsitasanotaca.
					</seg>
					<seg id="b.MAR.10.27" type="verse">
						Yamenanaqueri Jesoshi, icanti: --Eiro imatashitarotsi atiri iroavisacotajea irisati, irintiquea Tasorentsi matacayerine iroavisacotajeri. Tecatsi pomerentsitimotearine irinti.
					</seg>
					<seg id="b.MAR.10.28" type="verse">
						Impoiji Petero icantanaqueri iriori: --Naroquea nainti, aitaque nojocayetaquero maaroni, paitarica nashijeiveitaniri, noijatanaquempi meeca avirori.
					</seg>
					<seg id="b.MAR.10.29" type="verse">
						Icanti Jesoshi: --Queariotaque oca noncantempiri. Ariorica pincoaque poijatanaquena, eiro patsipetashitarotsi pojocayetero pinampi, pirentipee, pitsiropee, piniro, piri, pijananequitepee, poanepee. Aisati ariorica pincoaque pinquemisantacayeri pishaninca, eiro patsipetashitarotsi.
					</seg>
					<seg id="b.MAR.10.30" type="verse">
						Queario, inquishimentempiro piquemisantaquena, ompomerentsivetea, iro cantaincha eiro patsipetashitarotsi. Ariorica pojocanaquero aparo, impajempi Tasorentsi 100: pivancopee, pirentipee, pitsiropee, piniropee, pijananequitepee, poanepee, maaroni. Aitaque coajica ontimimojeitempi oshequi anta paneasanojeitapaajenta, pincantaitatiyempani.
					</seg>
					<seg id="b.MAR.10.31" type="verse">
						Ainiro pincatsarivetachari meeca, iro cantaincha coajica eiro ipincatsaritajitsi; ainiro meeca yora caari pincatsariyetatsi, iro cantaincha coajica impincatsarite irinti.
					</seg>
					<seg id="b.MAR.10.32" type="verse">
						Ari iquenajeitanaque avotsiqui, irotaintsi irijajeite Jerosarequi, ijivatanaque Jesoshi. Yoajeitanaqueri cavaco oijajeitiriri, aisati itsaroajeitanaque. Ari yapatotiri aisati yora 12 iroamere, icantiri: --Pinquemena. Tempa noponeaca inquitequi, natiritapaaque. Meeca ajate Jerosarequi. Coajica iraacanteetena anta, iraavaquena jivatacaajeitiriri saserotepee, aisati oametantirori sanquenarentsi, iroacantaquena. Iraacantajena aisati, iraantenari pashinisati atiri.
					</seg>
					<seg id="b.MAR.10.34" type="verse">
						Irishirontimentajeitaquena, inquitiojena, impasanatena, iroyena. Omavatapaaque quitaiteri, irosati nontinaantanajeari.
					</seg>
					<seg id="b.MAR.10.35" type="verse">
						Ipoqui quempeji Santiaco, jeri Joa, yora itomipee Severeo. Icantiri: --Oametantatsiri. Nocoaque pishinetenaro paitarica noncoacotempiri.
					</seg>
					<seg id="b.MAR.10.36" type="verse">
						Icantavaqueri Jesoshi: --¿Paita picoiri noshinetempiri?
					</seg>
					<seg id="b.MAR.10.37" type="verse">
						Icantiri: --Coajica pimpincatsaritasanote, pishinetena nosaviquimotempi pacosanoriqui. Irio iyeca irisaviquimotempi pampatequi, nonquempejeitempi avirori pipincatsariti.
					</seg>
					<seg id="b.MAR.10.38" type="verse">
						Icantiri Jesoshi: --Te pioteji paitarica picantaquenari. Pamene, oshequi nonquematsicatearo narori, ¿arimpa pimatero oshequi pinquematsicatearo avirori?
					</seg>
					<seg id="b.MAR.10.39" type="verse">
						Icantanaque iroamere: --Je, ario nomataquero. Icantiri: --Je, aitaque ontime coajica pinquematsicateari.
					</seg>
					<seg id="b.MAR.10.40" type="verse">
						Iro cantaincha tecatsi noncantea noshinetempi pisavique nacosanoriqui, aisati nampatequi. Irintiquea cantatsineri Tasorentsi janicarica saviquimotenaneri: iotitacarini peerani yora saviquimotenaneri.
					</seg>
					<seg id="b.MAR.10.41" type="verse">
						Iquemajeitantacariri yora itsipapee iroamere, iquisanentanaqueri Santiaco aisati Joa.
					</seg>
					<seg id="b.MAR.10.42" type="verse">
						Icantajeitiri Jesoshi: --Caate, pimpocajeite. Pioti itimi ivincatsaritepee pashinipee atiri. Iperanayetacari ishaninca iriori. Aisati yora savicacaajeitiriri iriori, iperanajeitacari ishaninca.
					</seg>
					<seg id="b.MAR.10.43" type="verse">
						Eiro piquempejeitaritsi avirori. Aintiquea ariorica pincoaque pimpincatsariventajeiteri pishaninca, pintacojeiteari maaroni pitsipajeitari.
					</seg>
					<seg id="b.MAR.10.44" type="verse">
						Aisati ariorica pincoaque pisavicacante, ari pintacojeiteari maaroni pitsipajeitari.
					</seg>
					<seg id="b.MAR.10.45" type="verse">
						Noponeaca narori inquitequi, natiritapaaque. Te iro nompocantea nonampiteari atiri, irointiquea nopocanta nintacojeiteari itsipapee. Aisati noncamimenteri oshequi atiri, noavisacotanteariri.
					</seg>
					<seg id="b.MAR.10.46" type="verse">
						Ari yareetaca Jesoshi anta nampitsiqui pajitachari Jerico. Yovaanaja aisati, itsipajeitanacari iroamerepee aisati oshequi apatojeitainchari. Ainiro isavicaiti avotsinampiqui shirampari pajitachari Timeojani, iriotaque itomi Timeo. Icamarajati Timeojani, icoacotapinitiri atiri impashiteari quirequi.
					</seg>
					<seg id="b.MAR.10.47" type="verse">
						Iquemacotavaqueri impoque Jesoshi, yora nasaretesati. Iroaquera iquemacotavaqueri, icajemavaqueri, icantiri: --Jesoshi, tempa aviro ishanincani Iravirini, pineshinoncatapaajena narori.
					</seg>
					<seg id="b.MAR.10.48" type="verse">
						Oshequi atiri ishintsitsajeitaqueri: --Pimajerete. Iro cantaincha aiquero catsini icajemasanotanaji aisati: --Aviro quempetajariri Iravirini. Pineshinoncatena narori.
					</seg>
					<seg id="b.MAR.10.49" type="verse">
						Icatiapaaca Jesoshi, icanti: --Pincajemeri. Icajemeetiri camarajari, icanteetiri: --Piveshireanaquea, pincatianaje. Icajemimpi yonta.
					</seg>
					<seg id="b.MAR.10.50" type="verse">
						Irosati yojocantanacaro yoicotari, icatianaca, cati. Ijatashitanaqueri Jesoshi.
					</seg>
					<seg id="b.MAR.10.51" type="verse">
						Icantavaqueri Jesoshi: --¿Paita picoacotanari? ¿Jaoca noncantajempiri? Yacanaqueri camarajari: --Apa, nocoaque namenaje.
					</seg>
					<seg id="b.MAR.10.52" type="verse">
						Icantiri Jesoshi: --Meeca pijataje. Pishiretaquena, irootaque pavisacotantajeari. Irosati yamenantanaja, yoijatanajiri avotsiqui.
					</seg>
				</div>
				<div id="b.MAR.11" type="chapter">
					<seg id="b.MAR.11.1" type="verse">
						Iquempejijeitapaacaro Jerosarequi, Vetejajequi, aisati Vetaniaqui: onaquenta toncaari pajitachari Orivomashi. Yora Jesoshi itiancaqueri iroamere apite,
					</seg>
					<seg id="b.MAR.11.2" type="verse">
						icantavaqueri: --Pijatapainte anta nampitsiqui onta amontetacari. Pareetapaaquearica, pineapaaqueri aparoni voro, tequera irantearitasanote, tequera inquijacoyeeteari. Ainiro itsatacota: pintsatacoreapeeri, pamaquenari.
					</seg>
					<seg id="b.MAR.11.3" type="verse">
						Ariorica incanteetavaquempi: &quot;¿Paitaquea pitsatacoreantariri voro?&quot; Ari pincantanaqueri: &quot;Irio coiriri Avincatsarite. Coajica iroimpiajempiri aisati&quot;. Ari irishinetempiri.
					</seg>
					<seg id="b.MAR.11.4" type="verse">
						Ari ijatanaque iroamere. Ineapaaqueri voro anta avotsiqui. Itsatacota ashitacoroqui pancotsi. Itsatacoreapaaqueri.
					</seg>
					<seg id="b.MAR.11.5" type="verse">
						Ainiro isaviqui atiri, isampitavaqueri: --¿Paita pantiri? ¿Paita pitsatacoreantariri voro?
					</seg>
					<seg id="b.MAR.11.6" type="verse">
						Yacanaqueri, icantiri oca icantavaqueriri Jesoshi. Ari ishinetavaqueri yaanaqueri voro.
					</seg>
					<seg id="b.MAR.11.7" type="verse">
						Ari yacatsatacotanaqueneri Jesoshi. Yoanquetaqueneri imititsaqui iitsaarepee, impoiji iquijacotacari.
					</seg>
					<seg id="b.MAR.11.8" type="verse">
						Ari yaniitacaanaqueri avotsiqui, ipincatsajeitavaqueri maaroni ishaninca, imaaroncajeitaqueneri quitsaarentsipee avotsiqui. Yora itsipapee ipesaqueneri inchatoshi, aisati yoaqueneri avotsiqui.
					</seg>
					<seg id="b.MAR.11.9" type="verse">
						Yora jivajeitaqueriri aisati impoijeitaqueriri, icajemajeitanaque: --Jeritapaaque oavisacojeiteeneri, tsame aacameetsajeitavaqueri. Coraqueni, iriotaque itiancaqueeneri Avincatsarite.
					</seg>
					<seg id="b.MAR.11.10" type="verse">
						Peerani Iravirini ipincatsariventirini ashanincani: meecaquea, impincatsariventaquee yoca aneavaquerica. Iriotaque ishanincani Iravirini. Tsame ampincatsajeiteri Tasorentsi inquitequiniri.
					</seg>
					<seg id="b.MAR.11.11" type="verse">
						Ari yareejeitapaaca Jerosarequi, iqueapaaque ivancoqui Tasorentsi. Itsoteaquero yamenayetaquero, iro cantaincha ishaavijiiteanaque catsirincaiteri. Isoquijanaji, ijatanaji Vetaniaqui. Itsipajeitanajari iroamerepee.
					</seg>
					<seg id="b.MAR.11.12" type="verse">
						Ari oquitaitetamanaji aisati, yojocanajiro Vetania, irijate Jerosarequi. Nianqui aavetacari itashe.
					</seg>
					<seg id="b.MAR.11.13" type="verse">
						Ineaquero paricoti inchato, pajitachari iyera. Otimaveta oshi. Ari ijatashitiro, icoavetapaacaro oitsoqui. Te aneeroji, irointi oshi. Tequeratsita omoncaratajea oitsoquitantajeari.
					</seg>
					<seg id="b.MAR.11.14" type="verse">
						Icantanaqueri Jesoshi iroamere: --Tecatsi iroajeitajeari atiri oitsoqui aisati.
					</seg>
					<seg id="b.MAR.11.15" type="verse">
						Ari yareejeitaja aisati Jerosarequi. Iqueapaaji ivancoqui Tasorentsi. Yojocajeitapaaqueri maaroni pimantajeivetachari aisati maaroni amanantajeivetachari. Itatsinquitayetapaaqueri imesatepee yora pinavacaavetariri iirequite. Aisati itatsinquitayetapaaqueri isavicamentopee pimantajeivetariri sampaquiti.
					</seg>
					<seg id="b.MAR.11.16" type="verse">
						Itsaneapitsajeitacari irayetanaqueme vaararontsi anta ivancoqui Tasorentsi.
					</seg>
					<seg id="b.MAR.11.17" type="verse">
						Ari yoametantaque, icantajeitiri: --Peerani isanquenatironi irineane Tasorentsi, icantini: &quot;Irootaque oca novanco. Aca inquenquetsatacaajeitantenari maaroni atiri&quot;. Tempa piojeivetaro. Iro cantaincha avirojei pipeaquero ivanco coshinti.
					</seg>
					<seg id="b.MAR.11.18" type="verse">
						Ari iquemajeitavaqueri maaroni yora apatotimentariri, irootaque yoajeitantanacariri cavaco. Aisati iquemacotaqueri jivatacaajeitiriri saserote, oametantirori sanquenarentsi, maaroni. Icantajeivetaca: --¿Jaoca ancantaniroteriri Jesoshi, avanteariri? Iro cantaincha tecatsi incanteri, itsaroacaajeitacari. Tempa ipincatsajeitiri atiri Jesoshi.
					</seg>
					<seg id="b.MAR.11.19" type="verse">
						Iqueanaji catsirincaiteri, ari yojocanajiro Jesoshi nampitsi.
					</seg>
					<seg id="b.MAR.11.20" type="verse">
						Oquitaitetamanaji aisati, ipianaja anta onaquenta iyera. Ineapaaquero, ocamanaque, irosati anta ovaritsaqui.
					</seg>
					<seg id="b.MAR.11.21" type="verse">
						Iquenqueshiretaquero Petero icantanaqueri Jesoshi oshaiteji. Icantiri: --Oametanari, pamenero iyeraca poamaimatanaqueri oshaiteji. Camanaque.
					</seg>
					<seg id="b.MAR.11.22" type="verse">
						Yacanaqueri Jesoshi: --Pishireteari Tasorentsi.
					</seg>
					<seg id="b.MAR.11.23" type="verse">
						Queariotaque oca noncamantajeitempiri. Ariorica pincanteri Tasorentsi: &quot;Povaajero otishinta, poviincajero anta incajarequi&quot;. Eirorica pitseencashiretitsi, aisati ariorica pioshiretasanotaque ovaanaquea, ari irimataquempiro.
					</seg>
					<seg id="b.MAR.11.24" type="verse">
						Irootaque noncamantantempirori oca: ariorica pinquenquetsatacayeri Tasorentsi, paitarica pincanteriri, pinquenqueshirete: &quot;Aitaque irimataquenaro nocantaqueriri&quot;. Pishiretearirica, aitaque irimataquempiro.
					</seg>
					<seg id="b.MAR.11.25" type="verse">
						Ariorica pinquenquetsatacayeri Tasorentsi, pijivate pincavintsayeri pishaninca: eiro piquishimentiritsi paitapeerica iranteri. Impoiji aisati avirori, eiro iquishimentimpirotsi Apa Tasorentsi pantayetiri avirori.
					</seg>
					<seg id="b.MAR.11.26" type="verse">
						Eirorica picavintsairitsi pishaninca, eiro icavintsaimpitsi avirori Tasorentsi.
					</seg>
					<seg id="b.MAR.11.27" type="verse">
						Ari yareejeitanaja aisati Jerosarequi, yaniitamanaji anta ivancoqui Tasorentsi. Yora jivatacaajeitiriri saserotepee, oametantirori sanquenarentsi, aisati savicacaantatsiri ipocashijeitaqueri.
					</seg>
					<seg id="b.MAR.11.28" type="verse">
						Icantajeitapaaqueri: --¿Janica oametimpirori pipincatsaritantari pimayetantarori pantayetiri? ¿Janicampa meeca peaquempiri pincatsari, pimayetantacarori pantayetiri?
					</seg>
					<seg id="b.MAR.11.29" type="verse">
						Icantavaqueri Jesoshi: --Meeca aparo nosampijeitempi avirori. Ariorica pancaquena avirori, noncamantempiro.
					</seg>
					<seg id="b.MAR.11.30" type="verse">
						Yora Joa ivaotisatantayeti. ¿Janicampa tianquiriri ivaotisatantayeti? ¿Iriompa Tasorentsi tianquiriri? Tericampa, ¿irintimpa atiri tianquiriri? Panquenaqueti.
					</seg>
					<seg id="b.MAR.11.31" type="verse">
						Ari icantavacaanaca saserotepee: --Ariorica ancanteri: &quot;Iriotaque Tasorentsi tianquiriri&quot;, icanteecari: &quot;¿Paita caari piquemisantantari Joa?&quot;
					</seg>
					<seg id="b.MAR.11.32" type="verse">
						Aisati eiro acantiritsi: &quot;Iriotaque atiri tianquiriri&quot;. Iquisheecari. Pineaquero, yora saserote itsaroacaajeitacari atiripee; maaroni atiri ineacameetsajeitaqueri Joa, icantajeiti: &quot;Tempa irio Tasorentsi tianquiriri Joa icamantanti&quot;.
					</seg>
					<seg id="b.MAR.11.33" type="verse">
						Irootaque icantantariri saserotepee: --Te nioteji janicarica tianquiriri. Icanti Jesoshi: --Aisati narori, eiro nocantimpitsi janicarica tiancanari nopincatsaritantari nomatantarori oca.
					</seg>
				</div>
				<div id="b.MAR.12" type="chapter">
					<seg id="b.MAR.12.1" type="verse">
						Impoiji ishiacantiniri oca, icantiri: --Ipanquitiro ovamashi shirampari. Itantotacotaquero otsapiqui, yovetsicashitaquero onanteari ovaja. Impoiji yovetsiquiro shitamencotsi anta jenoqui iramenacoventantearori maaroni. Impoiji aisati icantiri tsameetacantatsiri: &quot;Pishentenaro maaroni: coajica nompinatempi cameetsa&quot;. Impoiniji ijatanaque pashiniqui quipatsi.
					</seg>
					<seg id="b.MAR.12.2" type="verse">
						Osamanitapainti iraacanaque oitsoqui ova. Ari yora ashitarori itiancavetari inampire aparo, iraaranteme ova.
					</seg>
					<seg id="b.MAR.12.3" type="verse">
						Te impavaqueriji, irointi yaanirotavaqueri, tapi; ipasatashitavacari, tac, tac. Yoipiavajiri, tecatsi iraanaque.
					</seg>
					<seg id="b.MAR.12.4" type="verse">
						Ari itiancavetaca aisati itsipa inampire. Iposainatavaqueri iitoqui, toc, toc, yoashinoncaavaqueri.
					</seg>
					<seg id="b.MAR.12.5" type="verse">
						Itiancavetaca pashini aisati. Yoavaqueri, shemi. Aisati itiancavetacari oshequi itsipapee: aparopee ipasanatavaqueri, irio itsipapee yoavaqueri.
					</seg>
					<seg id="b.MAR.12.6" type="verse">
						Apanivaniquea itimanaque itomi iriori, inintasanotiri. Icantashiretanaque iriori: &quot;Irioricampa irinti notomi irio impincatsatavaqueri&quot;. Itiancavetacari iriori.
					</seg>
					<seg id="b.MAR.12.7" type="verse">
						Iro cantaincha icantavacaanaca tsameetacotirori: &quot;Jeritapaaque itomi ashitarori, ariorica incamaque iriri, iriotaque yoca ashitasanotajearoneri. Tsame avavaqueri, impoijiquea ashijeitajearota ainti irovamashite&quot;.
					</seg>
					<seg id="b.MAR.12.8" type="verse">
						Ari yaavaqueri, yoanirotavaqueri, shemi. Yojocaqueri otsapitapaaca ovamashi.
					</seg>
					<seg id="b.MAR.12.9" type="verse">
						¿Paita piquenqueshirejeitiri? ¿Jaoca incanteriri ashitarori irovamashite? Tempa impoque irinti, impoyereapaaqueri iratiritepee. Pashini iramenaje shentajenerine.
					</seg>
					<seg id="b.MAR.12.10" type="verse">
						Tempa pineanatiro sanquenarentsi. Ocanti: &quot;Yora vetsiqueronemeri pancotsi itseencajiro mapi intincamitantearomeri ivanco, icanti: 'Te oncameetsateji'.
					</seg>
					<seg id="b.MAR.12.11" type="verse">
						Iro cantaincha Avincatsarite ipeajiro mapica otincami ivanco, ocameetsatasanoti. Tempa irootaque avantanacari cavaco&quot;.
					</seg>
					<seg id="b.MAR.12.12" type="verse">
						Iotacojeitavaquero icantaqueri Jesoshi, iriotaque ishiacaaventaqueri. Icoajeiveta iraajeitanaquerime, iro cantaincha itsaroacaajeitacari yora apatotimentajeitacariri. Ari yojocajeitanajiri, ijajeitanaji.
					</seg>
					<seg id="b.MAR.12.13" type="verse">
						Itianqueetiri variseopee aisati oijatiriri Eroreshi. Icoavetaca incomitacayearime irineane Jesoshi.
					</seg>
					<seg id="b.MAR.12.14" type="verse">
						Yareetapaaca, icantapaaqueri: --Oametantatsiri, niojeitaquempi avirotaque cameetsatatsiri. Te oncantimoneentanaquempiji paitarica icantayetiri atiri, te pintsaroacayeariji. Tampatica poametantiro icoacaajeiteeri Tasorentsi. ¿Ocameetsatimpa nomperi ivincatsarite oromasati quirequi? ¿Tericampa oncameetsateji? ¿Nomperimpa? ¿Eirompa nopiritsi?
					</seg>
					<seg id="b.MAR.12.15" type="verse">
						Iotacotaqueri Jesoshi, iramataviterime yoca sampitaqueriri. Icantiri: --¿Paita picoantacari pincomitacayename? Pamaquenari quirequi, ponijayenari.
					</seg>
					<seg id="b.MAR.12.16" type="verse">
						Ari aparo yamaqueneri. Isampijeitiri: --¿Janicampa shiacantachari ivoroqui? ¿Janicampa ashitarori ivajiro? Yacajeitanaqueri iriori, icantiri: --Irio ashitaro Shisari, yora ivincatsarite oromasati.
					</seg>
					<seg id="b.MAR.12.17" type="verse">
						Icantiri: --Panteneri pincatsari icoacaimpiri, aisati panteneri Tasorentsi icoacaimpiri iriori. Yoajeitanaqueri cavaco yora sampijeitiriri.
					</seg>
					<seg id="b.MAR.12.18" type="verse">
						Icantapiniti saroseo: &quot;Eiro itinaajatsi camatsiri&quot;. Ari ipocashitiri iriori Jesoshi, isampitapaaqueri:
					</seg>
					<seg id="b.MAR.12.19" type="verse">
						--Oametantatsiri, isanquenajeitanaroni peerani Moishishi, icantini: &quot;Ariorica incame shirampari, irojocanaquero ijinani. Eirorica itimacaanaquerotsi itomi, cameetsa iraitajeri irirentini ijinani. Ariorica intimacayero itomitsori camaintsiri, irishiacantajeitajeri itomisanori iriori&quot;.
					</seg>
					<seg id="b.MAR.12.20" type="verse">
						Ari. Ainiro shirampari irirenti. Yaaveta ijina, impoiji icamaque, toren. Tequera intimacayeroji itomi.
					</seg>
					<seg id="b.MAR.12.21" type="verse">
						Yaavetajaro irirentini apitetapaintsiri. Icamaque iriori, aisati te intimacayeroji itomi. Aisati iquempetaja iriori yora mavatapaintsiri.
					</seg>
					<seg id="b.MAR.12.22" type="verse">
						Aisati iriori iquempejeitaca maaroni irirentini. Tecatsi intimacayero itomi. Impoiji ocamaque iroori tsinane, toren.
					</seg>
					<seg id="b.MAR.12.23" type="verse">
						Coajica ariorica intinaajeitanaje camajeitaintsiri, ¿janicampa aajeroneri? Tempa aitaque ijinantajeiveitaroni maaroni.
					</seg>
					<seg id="b.MAR.12.24" type="verse">
						Icantiri Jesoshi: --Te pioteroji sanquenarentsi, aisati te piotacoteriji Tasorentsi, tempa irootaque picomitantacarori oca.
					</seg>
					<seg id="b.MAR.12.25" type="verse">
						Icamajeitaque, toren. Coajica intinaajeitanaje aisati. Iro cantaincha eiro yaajitsi aisati ijina. Eiro itimajitsi aacaajerineri aisati. Aitaque irishiapaajeari inampire Tasorentsi savicatsiri jenoqui.
					</seg>
					<seg id="b.MAR.12.26" type="verse">
						Meeca noncamantempi: aitaque intinaajeitanaje camajeitatsiri. Tempa pineanataquero isanquenare Moishishi. Oquenquetsatacotiro quitotsequishi, otaavetaca iro cantaincha te ontsonqueaji. Anta iquemaquero peerani Moishishi icantiriri Tasorentsi: &quot;Narotaque Tasorentsi, icantani ipincatsajeitaquena Avarama, Isaca, aisati Jacovo&quot;.
					</seg>
					<seg id="b.MAR.12.27" type="verse">
						Pineaquero, aneatsi ini iriorijei, irosati icantani iquemisantiri Tasorentsi. Te inquemisantajeji camaintsiri, irintiquea aneatsiri. Pineaquero, te ampoyereempaji. Oshequi picomitasanotaca avirori.
					</seg>
					<seg id="b.MAR.12.28" type="verse">
						Iquempejitapaaque aparoni oametantirori sanquenarentsi. Iquemapaaqueri icantavacaanaca. Iotacotapaaqueri Jesoshi, cameetsa yoametavaqueri saroseo. Ari isampitapaaqueri: --¿Paita icoacaasanoteeri Tasorentsi?
					</seg>
					<seg id="b.MAR.12.29" type="verse">
						Yacanaqueri Jesoshi: --Tempa isanquenataqueeroni Moishishi peerani icoacaasanoteeri Tasorentsi. Jero oca isanquenatiniri: &quot;Noshaninca, pinquemisantajeitena. Yora Tasorentsi, iriotaque Avincatsarite, apaniro ipincatsariti irinti.
					</seg>
					<seg id="b.MAR.12.30" type="verse">
						Oshequi catsini pinintasanoteri, pincanteani. Aisati pinquenqueshiretapiniteri&quot;.
					</seg>
					<seg id="b.MAR.12.31" type="verse">
						Aisati isanquenatini: &quot;Oquempetaca avisati nintajancha, aisati pinquempejeiteri maaroni picarajeitiri, pinintajeiteri&quot;. Irootaque inintacaasanojeitaqueeri maaroni.
					</seg>
					<seg id="b.MAR.12.32" type="verse">
						Icantanaqueri oametantirori sanquenarentsi: --Je, aitaque. Queariotasanotaque oca picantaqueri. Apaniro ini Tasorentsi, tecatsi pashini.
					</seg>
					<seg id="b.MAR.12.33" type="verse">
						Cameetsa oshequi catsini anintasanoteri, anquenqueshiretapiniteri. Aisati oquempeta arosati nintajancha, aisati anquempeteri maaroni acarajeitiri, anintajeiteri iriori. Irootaque icoacaasanotaqueeri Tasorentsi. Te iro incoasanote atayeneri poshiniri.
					</seg>
					<seg id="b.MAR.12.34" type="verse">
						Iquemaqueri Jesoshi, cameetsa icantaqueri, icantiri: --Irotaintsi pimpincatsateri Tasorentsi, impincatsariventantempiri iriori. Impoiji itsaroacaajeitacari atiripee irisampitajerime aisati.
					</seg>
					<seg id="b.MAR.12.35" type="verse">
						Yoametanti Jesoshi anta ivancoqui Tasorentsi: --Icanti oametantirori sanquenarentsi: &quot;Yora Quirishito, irishanincatasanotajeari Iravirini&quot;. ¿Paita icantantarori?
					</seg>
					<seg id="b.MAR.12.36" type="verse">
						Tempa iro Ishire Tasorentsi sanquenatacairiniri Iravirini. Isanquenataqueroni oca: &quot;Yora Tasorentsi icantiri novincatsarite: 'Pisavique aca nacosanoriqui, pincaratena ampincatsarijeite. Aitaque noasanquetaajeiteri maaroni quisajeivetaquempiri'&quot;.
					</seg>
					<seg id="b.MAR.12.37" type="verse">
						Tempa iquenquetsatacotitarini Iravirini Quirishito, icantiri: &quot;Novincatsarite&quot;. ¿Jaoca incanteari Iravirini impincatsatajeri ishaninca impoitajantsiri itimi? Ari iquemajeitavaqueri, iquimoshirejeitanaque oshequi apatotimentacariri.
					</seg>
					<seg id="b.MAR.12.38" type="verse">
						Ari yoametantaji aisati, icanti: --Paamayeariyea oametantirori sanquenarentsi. Icoashita iroaneencashitea, irishemetacayero iitsaare, inquenaquenatsantsatacaayetero. Icoaque irineacameetsatashiteari ishaninca anta nampitsiqui.
					</seg>
					<seg id="b.MAR.12.39" type="verse">
						Aisati ariorica ijatapiniti anta pancotsiqui yapatojeitanta, icoyeapinitiro savicamentotsi cameetsatasanotatsiri. Aisati ariorica irampatojeitea ishaninca iroajeitearica, icoaque iriori irisatecapeempa nianqui incarajeitanteariri pincatsaripee.
					</seg>
					<seg id="b.MAR.12.40" type="verse">
						Yaapitsanirotaquero maaroni timimovetarori camajimentaaro. Osamani ineanatashimempeavetacari Tasorentsi, vero, vero. Oshequi yamatavitantaveta, iro cantaincha coajicani iroasanquetasanotaqueri catsini Tasorentsi.
					</seg>
					<seg id="b.MAR.12.41" type="verse">
						Ari isavicaque Jesoshi, imontetacaro yoapiniyetantariri quirequi. Yamenajeitaqueri oshequi pocajeitatsiri, itetapinitiri iirequite yoantaririqui. Ipoqui oshequi ashitaarantincari, itetapaaque oshequi catsini iirequite.
					</seg>
					<seg id="b.MAR.12.42" type="verse">
						Opocapaaque iroori aparoni camajimentaaro ashinoncaincaro. Otetapaaque iroori apimentaquite quirequijaniqui, te impinaveteaji irinti.
					</seg>
					<seg id="b.MAR.12.43" type="verse">
						Icajemiri iroamere, icantiri: --Queariotaque oca noncamantempiri: capichaji otevetaca oca ashinoncaincaro, iro cantaincha ineacameetsatasanotaquero Tasorentsi. Tempa opaqueri maaroni timimovetacarori: tecatsi meeca amanantantajeari oyeari. Irintiquea yora ashitaarantincari, oshequi itejeivetaca, iro cantaincha te irineacameetsatasanoteriji Tasorentsi: tempa oshequitatsi iirequite iquempoyeanontari.
					</seg>
				</div>
				<div id="b.MAR.13" type="chapter">
					<seg id="b.MAR.13.1" type="verse">
						Impoiji isoquijanaji Jesoshi. Icantiri aparoni iroamere: --Oametanari. Pamenero mapica yovetsicantarori ivanco Tasorentsi: antearo oni, aisati ocameetsati pancotsi.
					</seg>
					<seg id="b.MAR.13.2" type="verse">
						Icantiri Jesoshi: --Pineaquero jaoca ocantari oca mapipanco. Antearo onaveta, iro cantaincha coajica intireetajero, ojocayetanaquea nijanteaji mapi. Ompoyereajea pancotsi.
					</seg>
					<seg id="b.MAR.13.3" type="verse">
						Impoiji isavicanaque Jesoshi toncaariqui, opajita Orivomashi. Imontetapaaro ivanco Tasorentsi. Imananaca Petero, Santiaco, Joa, jeri aisati Antirishi: ijatashijeitaqueri Jesoshi.
					</seg>
					<seg id="b.MAR.13.4" type="verse">
						Isampitapaaqueri: --Pincamantajeitena. ¿Jaoca oncarate ontireantajeari ivanconta Tasorentsi? Ariorica coajica omoncaratapeempa ontireanteari, ¿jaoca noncanteari niotantajeari?
					</seg>
					<seg id="b.MAR.13.5" type="verse">
						Icantiri Jesoshi: --Yamataviyeetimpicari.
					</seg>
					<seg id="b.MAR.13.6" type="verse">
						Intime oshequi pocayetatsineri, cantatsineri: &quot;Narotaque nainti Quirishito&quot;. Iramatavitapeeri oshequi atiri.
					</seg>
					<seg id="b.MAR.13.7" type="verse">
						Ariorica pinquemacoteri imanatavacaaca atiri, aisati pinquemeri pashini cantatsine: &quot;Irimanatavacaajeitea atiri&quot;. Iro cantaincha eiro pitsaroanaquetsi. Aitaque oncanteari coajicani, irimanatavacaapinitea, iro cantaincha tequerata omoncarateaji nompincatsaritantapaajeari.
					</seg>
					<seg id="b.MAR.13.8" type="verse">
						Yora atiri inquisapinitanaqueri itsipapee. Oshequi irimanatavacaajeitea itsipasatipee atiri. Onicapiniyetanaquea quipatsi, aisati intasheapinijeitanaque atiripee. Aiquero ojatatiye, inquematsicajeitearo paitapeerica, irashinoncaasanojeitanaquea.
					</seg>
					<seg id="b.MAR.13.9" type="verse">
						Aisati icantaqueri Jesoshi: --Paamaventea. Icantacoventimpicari, yaimpicari yora oametavacainchari. Ariorica pijate anta yapatojeitantari aitaque impasanayeetavaquempiri, tac, tac. Iraanaquempi anta itiminta savicacaantatsiri, aisati anta itiminta pincatsari. Ariorica irayempi, irosati pinquemisantacayeri, iravisacotantajeari.
					</seg>
					<seg id="b.MAR.13.10" type="verse">
						Irijivajeite maaroni atiri inquemacojeitena noavisacotanti, impoiji nompocaje, nompincatsaritasanotapaaque.
					</seg>
					<seg id="b.MAR.13.11" type="verse">
						Ariorica irayeetanaquempi anta, ariorica incantacoventeetempi, eiro picantashiretitsi: &quot;¿Jaoca noncanteriri?&quot; Aitaque oametaquempi Ishire Tasorentsi paitarica pincanteriri. Irootaque neanatacaaquempine, eiro pineanatashitatsi avirori.
					</seg>
					<seg id="b.MAR.13.12" type="verse">
						Coajica aparo shirampari iraacanteri irirenti, iroacantanteariri. Pashini iraacanteri itomi. Aisati pashini atiri inquisanaqueri ashitariri, iroacanteri.
					</seg>
					<seg id="b.MAR.13.13" type="verse">
						Piquemisantaquena, irootaque inquisanteetempiri maaroni. Queario, ompomerentsitimojeitempi, iro cantaincha ariorica pincanteani pishiretasanotena, aitaque noavisacotajempi.
					</seg>
					<seg id="b.MAR.13.14" type="verse">
						Aisati icantiri Jesoshi: --Ariorica pineanatero isanquenareni Iranirini, piotavaquero icantiniri: irashinoncaajeitanaquea atiri. Icanti intime ivancoqui Tasorentsi caari cameetsatatsine. Te oncameetsateji intime anta. Ariorica pintime Joreaqui, aisati pineeririca yoranqui, pishintsite pishiajeitanaque anta toncaariqui.
					</seg>
					<seg id="b.MAR.13.15" type="verse">
						Ariorica pisavique pancotsiqui saiteriqui, eiro piqueapanajantitsi paantapanajantearori paitapeerica, irointi pishianaque.
					</seg>
					<seg id="b.MAR.13.16" type="verse">
						Aisati pisaviquerica oantsiqui, eiro pipiapanajantatsi paantapanajantearori piitsaare.
					</seg>
					<seg id="b.MAR.13.17" type="verse">
						Ariorica omoncaratapaaquea maaroni oca, joo, oshequi ashinoncayetanaquea tsomonteyetatsine, aisati ashinoncaaquea antsotayerine ojananequite: ompomerentsitimojeitearo oshianaque.
					</seg>
					<seg id="b.MAR.13.18" type="verse">
						Pincanteri Tasorentsi, oncanteata ariorica pishianaque, eirotarica oparii incani. Pishiasanojeitanaque, yaimpicari quisajeitempineri.
					</seg>
					<seg id="b.MAR.13.19" type="verse">
						Jero aisati icantiri Jesoshi: --Aitaque coajica irashinoncaasanojeitanaquea catsini oshequi atiri. Peerani te irineapiniveitearoni quempetearoneri oca, jeri yora maaroni intacaroniri, te irineeroni. Coajica aisati maaroni impoitajantsineri, eiro ineirotsi aisati quempetearoneri oca.
					</seg>
					<seg id="b.MAR.13.20" type="verse">
						Irishintsite iroimajerentajeiteri Tasorentsi: eirorica, impoyereavacaajeiteame. Iro iroimajeretanteariri, incavintsaajeiteri quemisantajeiterineri, tempa irinintajeiteri iriori.
					</seg>
					<seg id="b.MAR.13.21" type="verse">
						Pamene, ariorica incamanteetempi: &quot;Pineavaqueri: jerica Quirishito&quot;, eiro piquemisantiritsi. Aisati ariorica incanteete: &quot;Pineaqueri: jeri yonta&quot;, eiro piquemisantiritsi catsini, itseeyani.
					</seg>
					<seg id="b.MAR.13.22" type="verse">
						Impocapaaque amatavitantatsine, incantapaaque: &quot;Narotaque nainti Quirishito, narotaque camantantatsiri&quot;. Intasorentsimempeavetapaaquea, incoavetaquea pinquemisantavaqueri, irimayetempiro caari pineapiniti. Incoavetea iramataviterime quemisantajeitiriri Tasorentsi, iro cantaincha tecatsi incanteri.
					</seg>
					<seg id="b.MAR.13.23" type="verse">
						Paamaventea. Nojivatitaquempiro nocamantasanojeititaquempiro maaroni.
					</seg>
					<seg id="b.MAR.13.24" type="verse">
						Aisati icantiri: --Ariorica irovecaraanaquero iquisavacaajeita, impoijiquea intsitenitanaque catsirincaiteri, eiro iquempetajatsi meeca. Aisati eiro iquitasantetanajitsi cashiri.
					</seg>
					<seg id="b.MAR.13.25" type="verse">
						Aisati impariaarantanaque impoquiropee, imponeaquea inquitequi, imporocayetanaque itsipapee.
					</seg>
					<seg id="b.MAR.13.26" type="verse">
						Noponeaca inquitequi, natiritapaaque: coajica irineajeitavajena atiri nonquenapaaje mencoriqui. Nontasorentsitasanotapaaque, nompincatsaritapaaque.
					</seg>
					<seg id="b.MAR.13.27" type="verse">
						Aisati nontiancajeiteri nonampirepee irampatojeiteri maaroni quemisantajeitanari. Imponeanaquea maaroni quipatsipeequi.
					</seg>
					<seg id="b.MAR.13.28" type="verse">
						Yovaajiniri aisati, icantiri: --Jero oca piotantearori oshiacaaventiri iyera. Iroaquerarica oshiocajempequiyetaje, ariorica ontimanaje oshi, piotaque irotajantsi osarintsitapaaje.
					</seg>
					<seg id="b.MAR.13.29" type="verse">
						Aisati, ariorica pineajeitavaquero maaroni oca nocamantayetaquempiri, piote quempejitapaajana, irotaintsi nompocashitajantempi.
					</seg>
					<seg id="b.MAR.13.30" type="verse">
						Queariotaque oca nocamantimpiri. Tequeratsita pincamajeite avirori, omoncaratapaaquea maaroni oca nocamantimpiri.
					</seg>
					<seg id="b.MAR.13.31" type="verse">
						Ompeajea inquite aisati quipatsi, irompa irointi noneane, eiro opeajatsi.
					</seg>
					<seg id="b.MAR.13.32" type="verse">
						Jeroca aisati icantiri: --Jaocarica oncarate quitaiteri, jaocarica incarate catsirincaiteri, tecatsi iotatsine. Aisati te irioteji yora inampire Tasorentsi jenoquiniri. Pamene, narotaque itomi Tasorentsi, iro cantaincha te nioteji. Irintiquea iotatsi apaniro Apa.
					</seg>
					<seg id="b.MAR.13.33" type="verse">
						Paamaventea, aisati paamaajeitena. Te pioteji jaoca oncarate nompocantajeari.
					</seg>
					<seg id="b.MAR.13.34" type="verse">
						Nonquempeteari shirampari, jatatsiri paricoti. Ariorica yojocanaquero ivanco, icantajeitanaqueri maaroni inampirepee paitarica irantajeiteneriri. Aisati iriori yora shentiniriri ivanco icantanaqueri iriori: &quot;Paamaajenayea&quot;.
					</seg>
					<seg id="b.MAR.13.35" type="verse">
						Irootaque nocantajeitantimpiri: paamaajeitajenayea avirori. Te pioteji jaoca oncarate nompocantajeari: ariorica inqueanaje catsirincaiteri, ariorica nianquiite tsiteniri, ariorica irineaje teapa, ariorica onquitamaroiteamanaje quitaiteri nompocaje.
					</seg>
					<seg id="b.MAR.13.36" type="verse">
						Paamaventea, paamaasanojeitena. Ariorica nompocaje, nomapocapaimpicari. Noneapaimpicari, maatsimpi catsini.
					</seg>
					<seg id="b.MAR.13.37" type="verse">
						Oca nocantimpiri, irootaque nocantajeitaqueriri maaroni atiri. Paamaventasanojeitea, paamaasanojeitena, maaroni.
					</seg>
				</div>
				<div id="b.MAR.14" type="chapter">
					<seg id="b.MAR.14.1" type="verse">
						Ari apitenivani quitaiteri omoncaratajea quitaiteri yavisantaniri. Iro iquenqueshiretantarori quitaiteri peerani yavisantaniri inampire Tasorentsi, oajeitiriri itomipee ejipitosati. Quitaiteri yavisantaniri te iroapinitearoji tapiachari tanta, irointi caari tapiacha. Ari icoaque jivatacaajeitiriri saserotepee aisati oametantirori sanquenarentsi jaoca incanteriri iramataviteri Jesoshi, iraanteariri. Aitaque icoaveta iroyerime Jesoshi.
					</seg>
					<seg id="b.MAR.14.2" type="verse">
						Icanti: --Eiro aantaritsi quitaiteri yavisantaniri: iquisacoventajeitaricari atiripee.
					</seg>
					<seg id="b.MAR.14.3" type="verse">
						Ari isavicaque Jesoshi Vetaniaqui, anta ivancoqui Shimo patsaaveitachaniri. Oshequi oajeitachari anta. Opocapaaque tsinane, amacotapaaquero casancajari. Iojataca oja nararo, oshequi ovinaro. Ocameetsatasanoti onantari, iro yovetsiqueetiri mapi pajitachari aravashitoro. Ocarajacotapaaqueneri, osaitantapaacari iitoqui.
					</seg>
					<seg id="b.MAR.14.4" type="verse">
						Itimanaque aparopee quisaneentajeitaquerori. Icantavacaanaca iriori: --¿Paitampa meeca aparajatantacarori oca casancajari?
					</seg>
					<seg id="b.MAR.14.5" type="verse">
						Arime ompimanterome, aantaquearome oshequi quirequi, impoijiquea ompayeterime ashinoncayetachari. Impoiji iquisatsajeivetacaro,
					</seg>
					<seg id="b.MAR.14.6" type="verse">
						iro cantaincha icantiri Jesoshi: --Eiro piquishimentirotsi. ¿Paita pashereantarori? Ocameetsatasanoti osaitaquena.
					</seg>
					<seg id="b.MAR.14.7" type="verse">
						Aitaque incantaitatiyempani ashinoncaincari: pincanteani pincarajeiteri, aisati pineapiniteri. Ariorica pincoaque pintacoteari, aitaque pimataquero, pimpaqueri. Irompa nainti, eiro nocantaitatiani nontsipajeitempi aca.
					</seg>
					<seg id="b.MAR.14.8" type="verse">
						Te omayeteroji paitapeerica, irointi omataque osaitaquena. Tempa asaitapinitiri camatsiri, iro cantaincha te iriotacoteaji. Irointi oca tsinane ojivataquena osaitaquena, aneatsiquerana noni. Iotaquena noncamaque.
					</seg>
					<seg id="b.MAR.14.9" type="verse">
						Queariotaque oca noncamantempiri: jaocarica incamantantajeitero atiri noneane, incamantacotero antaqueri oca tsinaneca, inquenqueshireajeitantearori.
					</seg>
					<seg id="b.MAR.14.10" type="verse">
						Ainiro iriori Jorashi Ishicariote icarajeitiri iroamere Jesoshi. Ijatanaque apaniro anta itiminta jivatacaajeitiriri saserotepee, incantacoventanteariri Jesoshi.
					</seg>
					<seg id="b.MAR.14.11" type="verse">
						Iquemajeitavaqueri ora icantapaaqueriri, iquimoshirejeitanaque, icantiri: --Cameetsataque: oshequi nompinajeitempi quirequi. Impoiji iquenqueshireti Jorashi: --¿Jaoca noncanteriri naacantanteariri? ¿Jaoca oncarate?
					</seg>
					<seg id="b.MAR.14.12" type="verse">
						Moncaratapaaca quitaiteri yoajeitantarori tanta, caari tapiacha. Aisati yoari ovishajaniqui: yametapinijeitaro yoajeitari quitaiteriqui iquenqueshiretapinitiro yavisantaniri oantatsiri peerani. Isampitiri Jesoshi iroamere: --¿Jaoca picoaqueri novetsicajeitero avajeiteari?
					</seg>
					<seg id="b.MAR.14.13" type="verse">
						Ari itiancaque iroamere apite, icantiri: --Pijate nampitsiquinta. Aitaque pintonquiotavaqueari aparoni shirampari, iraacote chomoqui nija. Poijatanaqueri iriori.
					</seg>
					<seg id="b.MAR.14.14" type="verse">
						Jaocarica anta inqueapaajeri, aitaque iniri ashitarori ivanco; iriotaque pineanatapeeri. Pincantapaaqueri: &quot;Icanti oametantatsiri: '¿Jaocame nosavicantapeempari, noacantapeempariri noamere?'&quot;
					</seg>
					<seg id="b.MAR.14.15" type="verse">
						Irosati ironijantavaquempirori anta jenoqui oshitamencotanta: antearo oni. Timatsi ovetsicajeitaca maaroni avantayetearori: apanivaniji povetsicajeitapaaquero ayeari.
					</seg>
					<seg id="b.MAR.14.16" type="verse">
						Ari ijatanaque iroamere nampitsiqui, ineapaaquero oca icantaqueriri, impoiji yovetsicapaaquero yoari.
					</seg>
					<seg id="b.MAR.14.17" type="verse">
						Ari ishaavijiiteanaque catsirincaiteri. Yareetapaaca iriori Jesoshi, itsipajeitapaacari iroamerepee.
					</seg>
					<seg id="b.MAR.14.18" type="verse">
						Isavicajeitapaaque, yoajeitapaaca, icantiri Jesoshi: --Queariotaque oca noncamantempiri. Meeca acarajeitica, timatsi aacantenaneri, oacojeitaqueeri.
					</seg>
					<seg id="b.MAR.14.19" type="verse">
						Yoashirejeitanaca, icantiri aparo: --¿Narompa aacantempineri? Aisati itsipa: --¿Narompa? Aisati itsipapee isampijeitanaqueri.
					</seg>
					<seg id="b.MAR.14.20" type="verse">
						Icanti Jesoshi: --Tempa iriotaque aacantenaneri chaantacotaquenari meeca nomatitatequi.
					</seg>
					<seg id="b.MAR.14.21" type="verse">
						Noponeaca inquitequi, natiritapaaque. Irotanaintsi noncame: aitaque ontsataaquea isanquenatacotitaquenari. Iro cantaincha irashinoncaitaquea yora aacantenaneri. Eirome itimime iriori, eirome yaacantaname, aisati iriori eirome iquematsicatarome, coajica.
					</seg>
					<seg id="b.MAR.14.22" type="verse">
						Ainiro yoajeitaca, yaaquero Jesoshi tanta. Ipasonquitiri iriri, icarajaquero, ipajeitaqueri iroamere. Icantiri: --Paajeitero, tempa narotaque camimentajeitempineri.
					</seg>
					<seg id="b.MAR.14.23" type="verse">
						Impoiji yaaquero pajoqui aisati. Ipasonquitaqueri iriri, ipacojeitaqueri, irajeitavaquero.
					</seg>
					<seg id="b.MAR.14.24" type="verse">
						Icantajeitaqueri: --Irootaque niraja amparajatimenterineri oshequi atiri. Ariorica noncamimentempi, piojeitaquero queario icantaquempiri Tasorentsi, iroavisacojeitempi.
					</seg>
					<seg id="b.MAR.14.25" type="verse">
						Queariotaque oca nocamantajeitimpiri. Eiro meeca napiitajirotsi aca quipatsiqui nirajero ovaja. Ariorica nosavicapaaje anta ipincatsaritinta Tasorentsi, ari nirapaajero pashinijari.
					</seg>
					<seg id="b.MAR.14.26" type="verse">
						Ari ipampoyeaventajeitanaqueri Tasorentsi, impoiji ijajeitanaji anta toncaariqui, opajitanta Orivomashi.
					</seg>
					<seg id="b.MAR.14.27" type="verse">
						Icantajeitaqueri Jesoshi: --Coajica pojocajeitanaquena. Aitaque isanquenatacotiteetaquempini: &quot;Noyeri yora shentiriri ovisha, impoiji inquenashiveetanaquea irovishate&quot;.
					</seg>
					<seg id="b.MAR.14.28" type="verse">
						Iro cantaincha, coajica nontinaanaje, nojivajeitanaquempi anta Carireaqui.
					</seg>
					<seg id="b.MAR.14.29" type="verse">
						Icantiri Petero: --Ariorica irojocajeitempi maaroni irinti yoca, irompa nainti, eiro nojoquimpitsi.
					</seg>
					<seg id="b.MAR.14.30" type="verse">
						Icantiri: --Queariotaque oca noncamantempiri: meeca tsiteniriqui, tequeratsitarica irampiitajerota irineaje teapa, oshequi pintsaroanaque. Oncarate mava pincante: &quot;Te nioteriji Jesoshi&quot;.
					</seg>
					<seg id="b.MAR.14.31" type="verse">
						Iro cantaincha icantasanoti Petero: --Eiro nojoquimpitsi. Ariorica ancarajeitavacayea ancamajeite, eiro nocantitsi: &quot;Te nioteriji&quot;. Aisati omoncarataca icantajeitaqueri maaroni itsipapee.
					</seg>
					<seg id="b.MAR.14.32" type="verse">
						Ari yareejeitapaaca anta Jetsemaniqui. Icantajeitiri iroamere: --Pisavicajeitavaqueta aca, nonquenquetsatacaavaquerita Apa.
					</seg>
					<seg id="b.MAR.14.33" type="verse">
						Irintiquea yaanaqueri Petero, Santiaco, jeri Joa. Iquenqueshireanaca, aisati yoashiretanaca.
					</seg>
					<seg id="b.MAR.14.34" type="verse">
						Icantiri: --Oshequi catsini noashiretasanotanaca. Pisavicavaqueta aca, pisaaquiteyea.
					</seg>
					<seg id="b.MAR.14.35" type="verse">
						Ari yovaanaca capichaji ara. Itiyeroanaca quipatsiqui, iquenquetsatacairi iriri. Icantiri: --Apa, aviro avinti mayetirori maaroni, paitapeerica. Nocoavetaca poavisacotename oca nonquematsicateari, iro cantaincha eiro pantirotsi nocoavetari narori, pantenaro picoacaaquenari avinti.
					</seg>
					<seg id="b.MAR.14.37" type="verse">
						Impoiji ipianaja anta isavicaquenta iroamere. Ineapaatiiri, maajeitaque. Icantapaaqueri Petero: --Shimo, ¿maaquempimpa? Tempa pamavetimatero pisaaquitimate capichaji.
					</seg>
					<seg id="b.MAR.14.38" type="verse">
						Pisaaquite. Pincanteri Tasorentsi oncanteataquea ariorica incoaque camaari irantacayetempiro caari cameetsatatsi, eiroquea pantantarotsi. Queario picoasanovetaca pantenerime Tasorentsi icoacaaquempiri, iro cantaincha te pimateroji.
					</seg>
					<seg id="b.MAR.14.39" type="verse">
						Ipianaja aisati, iquenquetsatacaajiri aisati iriri. Irosati icantajiri icantaqueriri incaranqui.
					</seg>
					<seg id="b.MAR.14.40" type="verse">
						Ipiapaaja aisati, ineajeitapaajiri, maajeitaji aisati. Oshequi catsini aajeitaqueri ivochoquine. Oshequi ipashiventajeitaca, te irioteji paitarica incanteriri.
					</seg>
					<seg id="b.MAR.14.41" type="verse">
						Ari ipianaja aisati mavatapaintsiri. Impoiji icantapaaqueri: --Meecaquea pimaajeite, pimaoreajeite. Noponeaca inquitequi, natiritapaaque. Moncaratapaaca, aitaque meeca icantacoventaquena: irayena meeca caari quemisantatsi.
					</seg>
					<seg id="b.MAR.14.42" type="verse">
						Meeca pintinaanaje, tsame ajataje. Ja, jeri yocatapaaque aacantenaneri.
					</seg>
					<seg id="b.MAR.14.43" type="verse">
						Irosatiquera ineaveeti Jesoshi, ipocapaaque yora Jorashi, iriotaque tsipaveitariniri yora iroamere Jesoshi. Itsipajeitapaacari meeca oshequi atiri. Yamajeitapaaque isaviritepee, aisati inchaquiipee. Iriojeitaque itiancane jivatacaajeitiriri saserotepee, jeri itiancane oametantirori sanquenarentsi, jeri savicacantatsiri.
					</seg>
					<seg id="b.MAR.14.44" type="verse">
						Icantitajeitacari yora Jorashi: --Meeca noncamantasanotempi piotantapeempariri Jesoshi: pineaquena nonintavorotapaaqueri, pajiricapeeri. Paanaqueriyea, pishentasanoteriyea.
					</seg>
					<seg id="b.MAR.14.45" type="verse">
						Ari ipocapaaque, iquempejitapaacari. Icantapaaqueri: --Oametanari. Inintavoronirotapaaqueri.
					</seg>
					<seg id="b.MAR.14.46" type="verse">
						Yajiricajeitapaaqueri, tapi, yaajeitanaqueri.
					</seg>
					<seg id="b.MAR.14.47" type="verse">
						Aparo iroamere yaaquero isavirite. Ipeshitaqueri iyempita inampire ivincatsarite saserote, peti.
					</seg>
					<seg id="b.MAR.14.48" type="verse">
						Icantajeitavaqueri Jesoshi: --¿Narompa coshinti? ¿Paita pamashitantanari pisaviritepee aisati inchaquiipee? Paashitanaquena, eiro noshiapitsatimpitsi.
					</seg>
					<seg id="b.MAR.14.49" type="verse">
						Aitaque maaroni quitaiteri notsipajeivetaquempi anta ivancoqui Tasorentsi, noametantini. Ja, payenaniqueti. Meecaquea omoncarataca ocantiri sanquenarentsi.
					</seg>
					<seg id="b.MAR.14.50" type="verse">
						Iriori iroamere, yojocajeitanaqueri, ishiajeitanaca maaroni.
					</seg>
					<seg id="b.MAR.14.51" type="verse">
						Aparoquea evancari oijavetanacariri Jesoshi. Te inquitsaatanaqueaji, irointi yampinaicanaca ivashicaro. Yajiriqueevetavacari,
					</seg>
					<seg id="b.MAR.14.52" type="verse">
						itsaneanaca iriori, yojocanaitiiro ivashicaro, ishiatsempequitanaca.
					</seg>
					<seg id="b.MAR.14.53" type="verse">
						Impoiji yaajeitanaqueri Jesoshi ivincatsaritequi saserote. Yapatojeitimentapaacari maaroni jivatacaajeitiriri saserotepee, savicacaajeitantatsiri, aisati oametantirori sanquenarentsi.
					</seg>
					<seg id="b.MAR.14.54" type="verse">
						Iriori Petero yoijatacoventavetanacari Jesoshi, iro cantaincha nijanteaji, irosati yareetantapaaca anta ivancoqui saserote. Isaviquimotapaaqueri yora nampirentsipee, itatapaaquero paamari.
					</seg>
					<seg id="b.MAR.14.55" type="verse">
						Ainiro aisati anta pancotsiqui ivincatsarite saserote aisati maaroni oametavacaajeitachari. Isampijeitiri atiri: --¿Pineacotaquerimpa yantiro Jesoshi caari cameetsatatsi noacantanteariri? Iro cantaincha, tecatsi irineacoteri.
					</seg>
					<seg id="b.MAR.14.56" type="verse">
						Ipocapaaque oshequi tseeyacotacariri, te omoncarateaji icantayetaqueri.
					</seg>
					<seg id="b.MAR.14.57" type="verse">
						Aparopee catianaincha, itseeyacotashitacari, icanti:
					</seg>
					<seg id="b.MAR.14.58" type="verse">
						--Noquemajeitaqueri Jesoshi, icanti: &quot;Coajica noshoveajero ivanco Tasorentsi, oca yovetsicane atiri. Ari oncarate mava quitaiteri novetsicajeneri nainti pashini ivanco, caari yovetsiqui iriori atiri&quot;.
					</seg>
					<seg id="b.MAR.14.59" type="verse">
						Iro cantaincha te omocaratavacayeaji icantayevetacari.
					</seg>
					<seg id="b.MAR.14.60" type="verse">
						Icatianaca nianqui yora ivincatsarite saserote. Isampitaqueri Jesoshi: --¿Paita caari paquimatanta? ¿Paita ojita oca icantacoyetaquempiri yoca?
					</seg>
					<seg id="b.MAR.14.61" type="verse">
						Iriori Jesoshi imajeretaque, te iranqueji. Yapiitaqueri yora ivincatsarite saserote: --¿Avirompa Quirishitotatsiri, itomi Tasorentsi noneacameetsajeitiri?
					</seg>
					<seg id="b.MAR.14.62" type="verse">
						Yacanaqueri: --Narotaque. Aitaque noponeaca narori inquitequi, natiritapaaque. Coajica pineajena nosavique anta iracosanoriqui Apa, noncarateri nompincatsarijeite. Aisati pineavajena nonquenantapaajearo onta mencorinta, nompiaje aisati quipatsiqui.
					</seg>
					<seg id="b.MAR.14.63" type="verse">
						Yora ivincatsarite saserote yaitanacaro iitsaare, itsereanaquero, tsererere; iquisanaca. Icantanaque: --¿Paitampa meeca acoantari pashini camantacoterineri?
					</seg>
					<seg id="b.MAR.14.64" type="verse">
						Piquemajeitavaqueri meeca: ijitasorentsinirotacateemi. ¿Paita picoajeitiri? ¿Jaoca ancanteriri? Icantajeitanaque: --Ainiro irantane, cameetsa incame.
					</seg>
					<seg id="b.MAR.14.65" type="verse">
						Ainiro aparopee quitiojayetaqueriri. Impoiji ipashicavorotaqueri, aisati ipasanatiri. Icantiri: --Pincamantenate janica pasavorotaquempiri. Aisati iriori nampirentsipee, ipasanajeitaqueri.
					</seg>
					<seg id="b.MAR.14.66" type="verse">
						Isaviqui iriori Petero anta pancotsiqui ishaaviji. Opocapaaque aparoni inampire saserote.
					</seg>
					<seg id="b.MAR.14.67" type="verse">
						Oneapaaqueri Petero, itaataque paamari. Amenashetapaaqueri, sorerere, ocantiri: --Aviro tsipatariri yora Jesoshi nasaretesati.
					</seg>
					<seg id="b.MAR.14.68" type="verse">
						Itsaroanaque iriori, icantanaque: --Jm, te nioteji paitarica picantiri. Te nonquemempiji aisati. Isoquijanaji saiteriqui, ijatanaque anta otsapiqui. Ineanaque teapa.
					</seg>
					<seg id="b.MAR.14.69" type="verse">
						Oneajiri aisati nampirentsi. Ocantajeitiri yora ocarajeitaqueri: --Iriotaque yoca tsipatariri Jesoshi.
					</seg>
					<seg id="b.MAR.14.70" type="verse">
						Aisati icantaji Petero. Ari osamanitapainti capichaji. Yapiitajiri yocapee, icantiri: --Queariosanotaque. Aitaque pitsipatarini iriori, avirotaque carireasati.
					</seg>
					<seg id="b.MAR.14.71" type="verse">
						Icantasanotiri: --Te nioteriji yora shirampari picantaqueri. Ioti Tasorentsi queario nocantaque: notseeyanirica, nocoaque iroasanquetayenata Tasorentsi.
					</seg>
					<seg id="b.MAR.14.72" type="verse">
						Yapiitajiro ineanaji teapa. Iquenqueshiretanajiro Petero icantaqueriri Jesoshi: &quot;Tequeratarica irampiitanajerota irineaje teapa, oncarate mava pincante: 'Te noneeriji Jesoshi'&quot;. Ari yoashiretanaca Petero, irosati iraantanaca, jii, jii.
					</seg>
				</div>
				<div id="b.MAR.15" type="chapter">
					<seg id="b.MAR.15.1" type="verse">
						Ari oquitaitetamani, yapatojeitamanaja yora jivatacaajeitiriri saserotepee, savicacaantajeitatsiri, oametantirori sanquenarentsi, maaroni. Aisati yapatojeitaca maaroni pashini oametavacainchari. Icantavacaimentajeitacari Jesoshi. Ari yoisoyeetanaqueri Jesoshi, yaanaqueri anta, ipapaaqueri Pirato.
					</seg>
					<seg id="b.MAR.15.2" type="verse">
						Isampitavaqueri: --¿Avirompa ivincatsarite jorio? Iriori Jesoshi yacanaqueri: --Je, naro.
					</seg>
					<seg id="b.MAR.15.3" type="verse">
						Icantajeiti jivatacaajeitiriri saserotepee: --Oshequi yantaniroyetaqueri yoca, te incameetsateji.
					</seg>
					<seg id="b.MAR.15.4" type="verse">
						Yapiitajiri Pirato, isampitajiri: --¿Paitampa caari pacanta? Piquemavaqueri oshequi icantacotashijeitaquempiri.
					</seg>
					<seg id="b.MAR.15.5" type="verse">
						Te iranqueji Jesoshi. Irosatiquea iriori Pirato yoantanacariri cavaco.
					</seg>
					<seg id="b.MAR.15.6" type="verse">
						Ari ainiro yametacari: maaroni osarintsi, ariorica omoncaratapaaja yavisantaniri, yoimisoquijapinitiri aparoni yoiminqueetiri. Yoimisoquijajiri janicarica icoajiri atiripee.
					</seg>
					<seg id="b.MAR.15.7" type="verse">
						Ainiro meeca yashitacotaca anta atiripee coajeivetachari irojoquerime pincatsari: ipajita aparoni Varavashi. Iro irojocantearimeri pincatsari, yoantaque.
					</seg>
					<seg id="b.MAR.15.8" type="verse">
						Ari ijatashijeitaqueri yora apatojeitainchari, icantajeitapaaqueri: --Meecaquea nocoi pantajeitenaro oca pametari: poimisoquijajenari aparoni poiminquiri.
					</seg>
					<seg id="b.MAR.15.9" type="verse">
						Yacavaqueri Pirato: --¿Iriompa picoaqueri noimisoquijajempiri yora pivincatsarite?
					</seg>
					<seg id="b.MAR.15.10" type="verse">
						Iotaque Pirato oshequi ipincatsajeitiri atiri Jesoshi, irootaque iquisajeitantacariri saserotepee, yaacantantacariri.
					</seg>
					<seg id="b.MAR.15.11" type="verse">
						Ari yora saserote iquenaquenayetanaque, icantajeitaqueri atiripee: --Picantacoventiricari Jesoshi. Pincantajeiteri: &quot;Irinti poimpacaajeri Varavashi&quot;.
					</seg>
					<seg id="b.MAR.15.12" type="verse">
						Yapiitajiri aisati Pirato, icantiri: --¿Jaocampa meeca noncanteriri yoca pipincatsajeivetacari?
					</seg>
					<seg id="b.MAR.15.13" type="verse">
						Icajemajeitanaji aisati: --Pimpajacotacanteri coroshiqui.
					</seg>
					<seg id="b.MAR.15.14" type="verse">
						Isampitiri: --¿Paitampa yantaqueri nompajacotacantanteariri? Aiquero yovaapinijeitanaquero icajemajeitanaque: --Pimpajacotacanteri, pimpajacotacanteri.
					</seg>
					<seg id="b.MAR.15.15" type="verse">
						Icoanaque Pirato inquimoshiretacaajeitajeri yora atiripee, irosati yoipacantajariri Varavashi. Ja irintini Jesoshi ipasanatacantaqueri, ari yaacantaqueri impajacotacantanteariri.
					</seg>
					<seg id="b.MAR.15.16" type="verse">
						Iriori soraro yaanaqueri tsompoina ivancoqui Pirato. Ipajitironta pancotsi peretorio. Yora soraro icajemajeitaqueri maaroni itsipapee.
					</seg>
					<seg id="b.MAR.15.17" type="verse">
						Itseencajeitanaqueri, ishirontimentajeitacari, icantiri: --¿Avirotaquempa ivincatsarite jorio? Jentsite, narori, nompincatsajeitempi. Tsame pinquitsaatearo quitioncanirori, aisati pamatseetearo amatseerentsi pinquempetanteariri pincatsari, impoiji nompincatsajeitantempiri. Iji, iji, iji. Ari iquitsaataqueri, aisati yantaqueneri totseequi, yamatseetaqueri.
					</seg>
					<seg id="b.MAR.15.19" type="verse">
						Ipasanatiri iitoqui, iro ipasatantacariri savoroqui. Iquitiojaqueri. Itiyeroashinirotacari, ineapincatsatamempeacari.
					</seg>
					<seg id="b.MAR.15.20" type="verse">
						Ari oshequi yantavintsanataqueri, impoiji isapocajiri iitsaare quitioncanirori, iquitsaatajiri iitsaaresanori iriori. Impoiji yaanaqueri anta impajacotanteariri.
					</seg>
					<seg id="b.MAR.15.21" type="verse">
						Nianqui avotsi ineaqueri soraro shirampari pajitachari Shimo, iriotaque shirenesati. Irio iriri Arijantero, jeri Irojo. Iponeanaja Shimo oantsiqui, iro iravisanaqueme, iro cantaincha yaavaqueri soraro, iperanatavacari: --Panatanaqueneri Jesoshi coroshi.
					</seg>
					<seg id="b.MAR.15.22" type="verse">
						Ari yaajeitanaqueri Jesoshi anta opajitanta Coricota. Iro ipajitantarori otishi oshiaquero iitonaroqui atiri.
					</seg>
					<seg id="b.MAR.15.23" type="verse">
						Ipavetari ovaja oconoajataca aavintarontsi pajitachari mira. Iro cantaincha te irireeroji.
					</seg>
					<seg id="b.MAR.15.24" type="verse">
						Impoiji ipajacojeitaqueri, aisati ineantacaro mapijaniqui, iriojeitanteari janicarica aitajerineri iitsaareni. Ipavacaayetacaro.
					</seg>
					<seg id="b.MAR.15.25" type="verse">
						Ari ijenoquitapaaque catsirincaiteri, irosati ipajacotantacariri.
					</seg>
					<seg id="b.MAR.15.26" type="verse">
						Isanquenataquero sanquenarentsi, ocanti: &quot;Iriotaque ivincatsarite jorio&quot;. Ipatacaaquero coroshiqui jenioquiji.
					</seg>
					<seg id="b.MAR.15.27" type="verse">
						Ora pashini coroshi ipajacotaqueri apite coshinti. Aparo yoatiacotaqueri iracosanoriqui Jesoshi, irio itsipa yoatiacotaqueri irampatequi.
					</seg>
					<seg id="b.MAR.15.28" type="verse">
						Irootaque omoncaratantajari sanquenarentsi cantatsiniri: &quot;Irishiacanteri caari cameetsatatsine&quot;.
					</seg>
					<seg id="b.MAR.15.29" type="verse">
						Ainiro anta avisayetatsiri icantimatanaqueri, aisati yavimacanaca, icantajeitiri: --Joo, aviro shoveajeronemeri ivanco Tasorentsi. Oncarateme mava quitaiteri povetsicajerome aisati.
					</seg>
					<seg id="b.MAR.15.30" type="verse">
						¿Arimpa pitasoncantashiyeta? Jentsite, pintasoncacoventajea avisati: poavisacotajea avisati, paniireanaje coroshiqui.
					</seg>
					<seg id="b.MAR.15.31" type="verse">
						Irosati icantaqueriri iriori yora jivatacaajeitiriri saserotepee, aisati oametantirori sanquenarentsi. Ishirontimentajeitacari, icantavacaajeitanaca: --Irintiquea itsipa yoavisacoti. Jaaquea iriori te iroavisacotajeaji.
					</seg>
					<seg id="b.MAR.15.32" type="verse">
						Jeri Quirishitovetachari, pincatsariventerinemeri ijorioririnte. Jentsite, amenavaquerita ariorica iraniireanaje ara coroshiqui. Noneaqueririca, ari nonquemisantanaqueri. Aisati iriori tsipatacariri Jesoshi ipajacojeitaca, itseencaqueri.
					</seg>
					<seg id="b.MAR.15.33" type="verse">
						Ari icaravetapaaca catsirincaiteri tampatica, otsitenitanaque maaroni quipatsiqui. Ari ishavijitanaji, iporeanaji aisati.
					</seg>
					<seg id="b.MAR.15.34" type="verse">
						Irosati icajemantanaca antearojenca Jesoshi, icanti: --Eroi, Eroi, irama savatani. Irootaque acantiri aneanequi: &quot;Notasorentsite. Notasorentsite. ¿Paita pojocantaquenari?&quot;
					</seg>
					<seg id="b.MAR.15.35" type="verse">
						Iquemavetavacari aparopee shirampari, icanti: --Pinquemeri, icajemiri Iriashi.
					</seg>
					<seg id="b.MAR.15.36" type="verse">
						Ari ishianaca aparo atiri, yoviincapaaqueneri quepishijariqui aajatirori. Yoisotacotaqueneri savoroquiiqui. Ipavetari irantsimicavaquerome. Icanti: --Ari icantavacata: amenavaquerita ariorica impocashitapaaqueri Iriashi iroaniitapaajeri.
					</seg>
					<seg id="b.MAR.15.37" type="verse">
						Antearojenca icajemanaque Jesoshi, icamanaque, toren.
					</seg>
					<seg id="b.MAR.15.38" type="verse">
						Ainiro anta ivancoqui Tasorentsi antearo tocoya, tontari, opaincaca omoroqui. Intanaca jenoqui otsereamaotanaque, tsererere, irosati ishaaviji. Apitemaotanaji.
					</seg>
					<seg id="b.MAR.15.39" type="verse">
						Ainiro imontetacari iyapitanote soraro. Ineavaqueri jaoca icantanacari Jesoshi, icamantanacari. Irootaque icantantacari: --Quearioteemi: iriotaque yoca shirampari itomi Tasorentsi.
					</seg>
					<seg id="b.MAR.15.40" type="verse">
						Otimaiti paricoti aparopee tsinane, amenajeitiri. Ocarajeitaiti Maria Maquitarasato, jero aisati pashini Maria, irootaque iriniro Santiaco, jeri aisati Jose. Yora Santiaco impoitatsiri itimi. Aisati ocarajeitiri Sarome.
					</seg>
					<seg id="b.MAR.15.41" type="verse">
						Ainiro itimaveitani Jesoshi anta Carireaqui, oijajeitirini maaroni oca tsinanepee. Intacojeitarini aisati. Otimaque meeca aca oshequi otsipapee tsinane. Itoncaantanacari Jesoshi anta Jerosarequi, irootaque oijajeitiriniri.
					</seg>
					<seg id="b.MAR.15.42" type="verse">
						Ishavijiiteanaji catsirincaiteri. Iro quitaiteri meeca yovetsicajeitiro iroajeiteari osaitequera, tempa osaitequera quitaiteri imaoreantajeitari.
					</seg>
					<seg id="b.MAR.15.43" type="verse">
						Ainiro Jose, yora poneachari Arimateaqui. Aitaque icarajeitiri yora oametavacaajeitainchari. Ineacameetsajeitiri atiripee. Yaamaari Tasorentsi, icoaque impincatsariventeri. Ipanacari iriori Pirato, ijatashitaqueri yamanantapaajiri yora Jesoshini.
					</seg>
					<seg id="b.MAR.15.44" type="verse">
						Yoanaque cavaco Pirato. Iquenqueshiretanaque: &quot;¿Icatimaitacampa icamanaque Jesoshi?&quot; Ari icajemacantaqueri iyapitanote soraro. Isampitavaqueri: --¿Queariompa? ¿Camasanotanaquempa Jesoshi?
					</seg>
					<seg id="b.MAR.15.45" type="verse">
						Icantiri: --Je, camasanotaque ini. Irosati itiancantacariri Jose intijeri Jesoshini.
					</seg>
					<seg id="b.MAR.15.46" type="verse">
						Yamanantaque Jose tocoya. Yoaniitaqueri Jesoshi, yapinaicacotaqueri tocoyaqui. Yoiponaaqueri omoroqui, anta imoqueetironta imperita. Itivironcashitanaqueri antearo mapi omoroqui.
					</seg>
					<seg id="b.MAR.15.47" type="verse">
						Oneacotaqueri jaoca yoaqueriri Maria Maquitarasato. Otsipataro Maria, ora iriniro Jose.
					</seg>
				</div>
				<div id="b.MAR.16" type="chapter">
					<seg id="b.MAR.16.1" type="verse">
						Avisanaque quitaiteri imaoreantajeitari. Amanantanaque tsinane casancajari, ontiritantajearimeri Jesoshini. Ari opajitari iroori tiriterinemeri Maria Maquitarasato. Aisati iroori ocaratiro pashini Maria iriniro Santiaco, jero aisati iroori Sarome.
					</seg>
					<seg id="b.MAR.16.2" type="verse">
						Ari capichaji quitaiteri ojatamani anta omoroqui yoyeevetacarinta. Iro tominco ojatantacari. Ari ijenoquitapaaque catsirincaiteri, irosati areetantapaaca.
					</seg>
					<seg id="b.MAR.16.3" type="verse">
						Ocantavacaanaca: --¿Janicampa tivironqueerone ora mapi omoroquinta? Antearo oni, eiro aaveirotsi.
					</seg>
					<seg id="b.MAR.16.4" type="verse">
						Amenapaaque, oneapaaquero mapi, tivironcanaca. Antearo catsini onaveta.
					</seg>
					<seg id="b.MAR.16.5" type="verse">
						Oqueapaaquero omoroqui anta yoavetacarinta. Te oneapaajeriji ocoavetapaajari, irinti oneapaaque evancari, isavicaque acosanoriqui. Iquitsaataro quitsaarentsi quitamarori catsini. Oapaaque cavaco.
					</seg>
					<seg id="b.MAR.16.6" type="verse">
						Icantavaquero: --Eiro poitsi cavaco. Irio picoaveta yora Jesoshi nasaretesati, yora ipajacoyeetaqueri. Itinaanaja, te aneajeriji aca. Pamenerote aca yoyeevetacarica.
					</seg>
					<seg id="b.MAR.16.7" type="verse">
						Pijataje meeca, pincamantapeeri iroamere. Aisati pincamanteri Petero. Pincantapaaqueri: &quot;Irijivatanaquempi anta Carireaqui, aitaque pineapaajeriri anta. Tempa aitaque icamantitimpini&quot;.
					</seg>
					<seg id="b.MAR.16.8" type="verse">
						Ari osoquijanaji, oshianaca. Opioncanaque, oanaque cavaco catsini. Otsaroanaque, irootaque caari ocamantacotantari.
					</seg>
					<seg id="b.MAR.16.9" type="verse">
						Irootaque itinaantajari Jesoshi tominco. Iro intasanotajari yonijaajaro Maria Maquitarasato. Irootaque peerani yatajeaoncaveitaniri 7 camaari, iro cantaincha yoavisacotaqueroni.
					</seg>
					<seg id="b.MAR.16.10" type="verse">
						Irosatiquea ojatantanaca iroori ocamantapaaqueri yora itsipajeiveitaniri Jesoshi. Irosatiquera yoashiretacojeivetari, iraacojeivetari aisati.
					</seg>
					<seg id="b.MAR.16.11" type="verse">
						Ari ocamantavetapaacari: --Tinaanaja Jesoshi, noneajiri. Te inquemisantavaqueroji.
					</seg>
					<seg id="b.MAR.16.12" type="verse">
						Impoiji ipashinivorotanaca Jesoshi, inijapaajari apite iroamereni, yaniijeitanaji anta oantsiqui.
					</seg>
					<seg id="b.MAR.16.13" type="verse">
						Ari ipianaja yoca neaqueriri, icamantapaaqueri itsipapee. Aisati iquempetavaqueri, te inquemisantavaqueriji.
					</seg>
					<seg id="b.MAR.16.14" type="verse">
						Impoiji yoajeitaja iroamerepee, icarajeitaji 11. Irosati inijajeitantapaajariri Jesoshi. Icantajeitaqueri: --Tempa nocamantitimpini nontinaanaje: ¿paita caari piquemisantantana? Tempa ontime piquenqueshireantari. ¿Paita caari piquemisantantari neajanari incaranqui?
					</seg>
					<seg id="b.MAR.16.15" type="verse">
						Pijajeite pintsoteanaquero maaroni quipatsiqui. Pincamantajeiteri maaroni atiri jaoca incantajeari iroavisacotantajeari iriori.
					</seg>
					<seg id="b.MAR.16.16" type="verse">
						Janicarica quemisantavaquerone ora pincamanteriri, aisati ariorica irivaotisatajea, aitaque iroavisacotajea. Irompa yora caari quemisantavaquerone, iroasanquetasanoteri Tasorentsi irinti.
					</seg>
					<seg id="b.MAR.16.17" type="verse">
						Jaocarica pijajeiteri, intasoncacoventempi Tasorentsi, iriojeitanteari atiri queariotaque oca picantaqueriri. Nomatacayempiro poavisacotanteariri yatajeaoncane camaari. Pioyetero otsipapee neantsi pinquenquetsatacotantenari.
					</seg>
					<seg id="b.MAR.16.18" type="verse">
						Ariorica pajiricaveteari maranque, ariorica irantsicavetempi, iro cantaincha eiro yoamaimpitsi. Aisati, ariorica pirero piantatsiri, eiro oamaimpitsi. Aisati ariorica pimpamiteri mantsiatatsiri aisati pincantacoventeri, ari iravisacojeitaje.
					</seg>
					<seg id="b.MAR.16.19" type="verse">
						Irootaque icantajeitaqueriri Avincatsarite Jesoshi, irosati yoancantanaja inquitequi, isavicapaaji anta iracosanoriqui Tasorentsi, icaratapaajiri ipincatsaritapaaji iriori.
					</seg>
					<seg id="b.MAR.16.20" type="verse">
						Ari ijajeitanaque iroamerepeeni. Iquenaquenayetanaque, icamantantayetanaque jaocarica iquenanaqueri. Quiso yoiri Avincatsarite, yamitacojeitiri. Aisati itasoncantayetaque, iojeitantacari atiripee queariosanotaque icamantajeitapairiri. Aitaque ocanta. Ari ocarati. Narotaque sanquenatirori:
					</seg>
				</div>
			</div>
			<div id="b.LUK" type="book">
				<div id="b.LUK.1" type="chapter">
					<seg id="b.LUK.1.1" type="verse">
						¿Ainirompi Tiojiro? ¿Tecatsimpa oyempine? Meeca noninti nonquenquetsatacoteri Jesoquirishito. Icarajeitaque oshequi sanquenatacojeitaqueriri, icamantacoyetaquero yantayetaqueri. Ineajeitaqueri, aisati iquemacojeitaqueri, irootaque isanquenatacotantariri. Noneanataquero narori isanquenare, aisati nosampitacoyetaquero yantayetaqueri niotasanotantacarori, notsoteaquero maaroni. Meeca novaajempiro narori, nocoaque tampatica piotasanotero yantayetaqueri Jesoshi, piojeite te iramatavijeitempiji yora sanquenatirori.
					</seg>
					<seg id="b.LUK.1.5" type="verse">
						Peerani, ipincatsaritantari Eroreshi anta Joreaqui, itimini saserote pajitachari Sacariashi. Iriotaque ishanincani Aviashi: ariorica yantaveetiniri Tasorentsi anta ivancoqui, icarajeitiri ishanincasanori iriori. Opajita ijina Sacariashi Isavere, irootaque ishanincani Aaro.
					</seg>
					<seg id="b.LUK.1.6" type="verse">
						Quemisantincari ini iriori Sacariashi, aisati ijina. Icantani imayetaquero icantiriri Tasorentsi, iojeitiri atiri icameetsataque.
					</seg>
					<seg id="b.LUK.1.7" type="verse">
						Te intimeji itomipee: shiravaro oni ijina, aisati imoncaratavacaajeitaca yanteashipajeitaque.
					</seg>
					<seg id="b.LUK.1.8" type="verse">
						Ari omoncarataca quitaiteri yantaveejeiti ishaninca. Yamejeitaro itiancapinitiri aparoni saserote itainiri Avincatsarite casancapatsari.
					</seg>
					<seg id="b.LUK.1.9" type="verse">
						Icantajeitiri Sacariashi ishaninca: --Meeca aviro queasanotatsine anta, pintayeneri Avincatsarite casancapatsari.
					</seg>
					<seg id="b.LUK.1.10" type="verse">
						Ari iqueanaque, irinti yora apatojeitainchari isavicajeiti saiteriqui, iquenquetsatacaajeitiri Tasorentsi. Aitaque ariorica itaaquero casancapatsari, iquenquetsatacaajeitiri Tasorentsi.
					</seg>
					<seg id="b.LUK.1.11" type="verse">
						Anta tsompoina, imapocaqueri inampire Avincatsarite, icatiapaaca quempeji onantariqui casancapatsari, icatiapaaca irampatequi.
					</seg>
					<seg id="b.LUK.1.12" type="verse">
						Ineantavacariri yoanaque cavaco, aisati oshequi itsaroanaque.
					</seg>
					<seg id="b.LUK.1.13" type="verse">
						Iro cantaincha icantaqueri: --Sacariashi, eiro pitsaroitsi. Timatsi picantaqueriri Tasorentsi; tempa iquemaquempi, irootaque ontimanteariri coajica pijina pitomi. Pimpajiteri Joa.
					</seg>
					<seg id="b.LUK.1.14" type="verse">
						Oshequi pinquimoshireventeari, aisati inquimoshireventajeiteari oshequi pishanincapee.
					</seg>
					<seg id="b.LUK.1.15" type="verse">
						Aisati irineacameetsatasanoteri Tasorentsi iriori. Eiro irirotsi cachojari. Quiso oasanoteri Ishire Tasorentsi, tequeratsita intime, quiso oyeri: oncanteani oameteri.
					</seg>
					<seg id="b.LUK.1.16" type="verse">
						Oshequi inquemisantacaajeiteri pijorioririnte, impincatsajeitanteariri Tasorentsi, tempa irio Avincatsarite maaroni.
					</seg>
					<seg id="b.LUK.1.17" type="verse">
						Inquempeteari Iriashini, oshequi oametiri Ishire Tasorentsi, aisati otasoncacaaqueri. Irijivatanaqueri Avincatsarite, incamantajeiteri ishanincapee iraamaajeiteari, aisati incamanteri inquemisantajeiteri. Iroamejeiteri ishaninca inquemisantanteari, inquempeteari yora peeraniniri iquemisantini intacaroniri. Iroamejeiteri tseencantatsiri cameetsa inquemisanteri Tasorentsi.
					</seg>
					<seg id="b.LUK.1.18" type="verse">
						Icantaqueri Sacariashi: --¿Arimpa? ¿Jaoca noncanteari niotasanotanteari queariotaque oca picantaquenari? Anteashipataquena, aisati nojina, anteashipataque iroori.
					</seg>
					<seg id="b.LUK.1.19" type="verse">
						Yacanaqueri: --Naro Caviriyeri, quiso noiri Tasorentsi. Iriotaque tiancaquenari nocamantantimpirori oca cameetsatatsiri.
					</seg>
					<seg id="b.LUK.1.20" type="verse">
						Aitaque omoncarataquea oca nocamantaquempiri, iro cantaincha te pishiretearoji, irointi pitseencaquena. Meeca pimasontite, eiro pineanatajitsi irosati intimanteari pitomi.
					</seg>
					<seg id="b.LUK.1.21" type="verse">
						Ainiro anta saiteriqui apatojeitainchari yamenaajeivetacari Sacariashi, icantajeitaque: --Osamanitanaqueteemi ipeaca. ¿Paita caari isoquijantaja?
					</seg>
					<seg id="b.LUK.1.22" type="verse">
						Impoiji isoquijanaji, te irimatajeaji irineanataje, irointi ijicojicotashitaca. Impoiji iojeitanaque, icantajeiti: --Timatsi ineaqueri anta tsompoinaqui. Te irineanatasanoteji catsini.
					</seg>
					<seg id="b.LUK.1.23" type="verse">
						Irosati icanta, oshequi quitaiteri yantaveetaji aisati ivancoqui Tasorentsi. Impoiji ipianaja ivancoqui iriori.
					</seg>
					<seg id="b.LUK.1.24" type="verse">
						Impoiji oaque ijina, irosati oquempoyeantaca ovancoqui. Icarati 5 cashiri te osoquijajeji.
					</seg>
					<seg id="b.LUK.1.25" type="verse">
						Ocanti: --Peerani te intimeji notomi, irootaque nopashiventantacari, iro cantaincha eiro nopashiventajatsi aisati. Icavintsaaquena Avincatsarite, tempa icameetsatasanoti.
					</seg>
					<seg id="b.LUK.1.26" type="verse">
						Impoiji icarataque 6 cashiri otsomotetantacari Isavere. Ari itiancajiri aisati Tasorentsi Caviriyeri: --Pijate Nasaretequi: ora carireaquiniri.
					</seg>
					<seg id="b.LUK.1.27" type="verse">
						Pincoapaaquero Maria, ijinatsori Jose. Iriotaque ishanincani Iravirini. Ocashiacari ayeri, iro cantaincha te oneayeteriji shirampari.
					</seg>
					<seg id="b.LUK.1.28" type="verse">
						Ari ijatashitaquero. Imapocapaaquero, icantapaaquero: --¿Ainirompi, Maria? Noncamantempi: oshequi inintasanotaquempi Tasorentsi, quiso yoaquempi. Oshequi icavintsaasanotaquempi, panaacotaquero maaroni pitsinaneroronte.
					</seg>
					<seg id="b.LUK.1.29" type="verse">
						Iro cantaincha otsaroanaque iroori, oquenqueshiretanaca: &quot;¿Paita ojita oca icantaquenari?&quot;
					</seg>
					<seg id="b.LUK.1.30" type="verse">
						Icantaquero: --Eiro pitsaroitsi. Queario, icavintsaasanotaquempi Tasorentsi.
					</seg>
					<seg id="b.LUK.1.31" type="verse">
						Irotaintsi poye. Coajica pintimeri pitomi, pimpajiteri Jesoshi.
					</seg>
					<seg id="b.LUK.1.32" type="verse">
						Impincatsaritasanote. Iriojeitanaque atiri irio Itomi Tasorentsi, savicatsiri inquitequi. Tempa iriotaque Avincatsarite. Peerani yora Iravirini ipincatsariventaveitarini pijorioririnte. Iro cantaincha incanteri Tasorentsi: &quot;Notiomi, aviro pincatsariventajeiterineri maaroni, pincantaitatiyempani&quot;. Aitaque incanteari impincatsaritanaque, eiro yoipacaajirotsi.
					</seg>
					<seg id="b.LUK.1.34" type="verse">
						Ari ocantiri: --¿Jaoca incanteari intimanteari notomi? Te intimeji nojime.
					</seg>
					<seg id="b.LUK.1.35" type="verse">
						Yacanaquero: --Iro timacayempine Ishire Tasorentsi. Aisati intasoncaventaquempi Tasorentsi, savicatsiri inquitequi jenoqui. Coajica incantacojeiteri pitomi: &quot;Icameetsatasanoti, te aneeroji irantane. Iriotaque Itomi Tasorentsi&quot;.
					</seg>
					<seg id="b.LUK.1.36" type="verse">
						Aisati noncamantempi: anteashipatasanovetaca iroori pishaninca Isavere, aisati icanteetiro shiravaro oni, iro cantaincha icarataque meeca 6 cashiri otsomontetantacari. Coajica ontimeri otomi.
					</seg>
					<seg id="b.LUK.1.37" type="verse">
						Pineaquero, tecatsi pomerentsitimotearine Tasorentsi, imajeitaquero paitarica icoiri.
					</seg>
					<seg id="b.LUK.1.38" type="verse">
						Ocantiri iroori: --Irioyeampa Avincatsarite. Onimotaquena paitarica icoacaaquenari: icoacaaquenarica intimashitea notomi, ari cameetsataque. Irosati ipiantanaja inampire Tasorentsi.
					</seg>
					<seg id="b.LUK.1.39" type="verse">
						Pashini quitaiteri ojatanaque Maria Joreaqui. Oshintsiti ojatanaque toncaariqui.
					</seg>
					<seg id="b.LUK.1.40" type="verse">
						Areetapaaca anta ivancoqui Sacariashi. Oneapaaquero Isavere, ocantapaaquero: --¿Ainirompi?
					</seg>
					<seg id="b.LUK.1.41" type="verse">
						Oquemantavacarori Maria ocajemapaaque, oquematiiri ishevatanaca orijani, moyec. Aisati oametasanotaquero Ishire Tasorentsi,
					</seg>
					<seg id="b.LUK.1.42" type="verse">
						irosati ocajemantavacaro. Ocantiro: --Tempa ineshinoncajeitaquee Tasorentsi, aisati iquempejeitiro maaroni tsinane; iro cantaincha avinti, panaacojeitaquena: ineshinoncatasanotaquempi catsini. Tempa aisati ineacameetsatiri pirijani.
					</seg>
					<seg id="b.LUK.1.43" type="verse">
						Aviro ashitearine Avincatsarite. ¿Paita piquenqueshiretantanari pineana?
					</seg>
					<seg id="b.LUK.1.44" type="verse">
						Pamene, noquemantavaquempiri pivetsatapaaquena, iquimoshiretanaque norijani, ishevatanaca, moyec.
					</seg>
					<seg id="b.LUK.1.45" type="verse">
						Pishiretasanotavacaro maaroni icamantaquempiri Avincatsarite, irootaque ineshinoncatantaquempiri.
					</seg>
					<seg id="b.LUK.1.46" type="verse">
						Ocantiro Maria: --Tempa icameetsatasanotaque Avincatsarite,
					</seg>
					<seg id="b.LUK.1.47" type="verse">
						iriotaque Atasorentsite aisati oavisacojeiteeneri coajica. Oshequi noquimoshireventaqueri.
					</seg>
					<seg id="b.LUK.1.48" type="verse">
						¿Paita icavintsantanari narori? Nashinoncaavetaca, tecatsi niote narori. Iro cantaincha iriojeitanaque maaroni atiri noquimoshireventaqueri.
					</seg>
					<seg id="b.LUK.1.49" type="verse">
						Oshequi itasoncacoventaquena, tempa itasorentsitasanotaque, icameetsatasanotaque.
					</seg>
					<seg id="b.LUK.1.50" type="verse">
						Icantatiani icavintsaajeitaqueri maaroni pincatsajeitiriri.
					</seg>
					<seg id="b.LUK.1.51" type="verse">
						Oshequi itasoncantayetaque. Intsoncajeitajeri maaroni shemejeitatsiri.
					</seg>
					<seg id="b.LUK.1.52" type="verse">
						Imajeitaqueri pincatsarivetachari yojocacaaqueri ipincatsariventanti. Irintiquea ashinoncaincari ipeajiri pincatsari.
					</seg>
					<seg id="b.LUK.1.53" type="verse">
						Iquemacaacari tasheavetachari, aisati yaapitsatajiri ashitaarantincari maaroni timimojeivetariri.
					</seg>
					<seg id="b.LUK.1.54" type="verse">
						Icantani Tasorentsi yamitacojeitaqueri ajorioririnte, te impeacoteeji arori icavintsaajeitaquee.
					</seg>
					<seg id="b.LUK.1.55" type="verse">
						Aitaque imataquero maaroni icantaqueriri intacaroniri peerani: Avarama aisati maaroni ishanincani, catsini. Irootaque ocantirori Maria.
					</seg>
					<seg id="b.LUK.1.56" type="verse">
						Ari osavicaiti mava cashiri, impoiji opianaja onampiqui.
					</seg>
					<seg id="b.LUK.1.57" type="verse">
						Ari moncarataca otimiri Isavere otomi.
					</seg>
					<seg id="b.LUK.1.58" type="verse">
						Iquemacojeitaquero oshanincapee, iquimoshireventaquero. Icantajeitaque: --Tempa ineshinoncatasanotaquero Avincatsarite.
					</seg>
					<seg id="b.LUK.1.59" type="verse">
						Ari ocarataque imaacotaque 7, moncarataca intoyeantanteariri. Yamejeitaro jorio ipajitavacaa iriori, icantajeiti ishaninca: --Tempa impajitea Sacariashi, inquempetajeari iriri.
					</seg>
					<seg id="b.LUK.1.60" type="verse">
						Iro cantaincha ocanti iriniro: --Eiro ipajitatsi Sacariashi, ainti impajitea Joa.
					</seg>
					<seg id="b.LUK.1.61" type="verse">
						Icantajeivetaro: --¿Paitaquea? Te intimeji pishaninca pajitachaneri Joa.
					</seg>
					<seg id="b.LUK.1.62" type="verse">
						Ari isampijeitiri Sacariashi: --¿Paita picoiri avinti?
					</seg>
					<seg id="b.LUK.1.63" type="verse">
						Ari ijicotiro paperi, isanquenajeitaqueneriri: &quot;Aitaque, impajitea Joa&quot;. Irosati yoajeitantanaca cavaco.
					</seg>
					<seg id="b.LUK.1.64" type="verse">
						Imapocanaja Sacariashi ineanataji aisati, icanti: --Tempa icameetsati Tasorentsi.
					</seg>
					<seg id="b.LUK.1.65" type="verse">
						Impoiji yoajeitanaqueri cavaco maaroni ishaninca. Iquemacojeitaqueri maaroni savicajeitatsiri toncaaripeequi: ora timatsiri Joreaqui.
					</seg>
					<seg id="b.LUK.1.66" type="verse">
						Iquenqueshirejeitanaca maaroni quemacojeitaqueriri: &quot;¿Jaoca icantari yora jananequi? ¿Paita iranteri coajicani? Tempa ineshinoncatasanotaqueri Avincatsarite&quot;.
					</seg>
					<seg id="b.LUK.1.67" type="verse">
						Impoiji Ishire Tasorentsi oametaqueri Sacariashi, icantantarori oca:
					</seg>
					<seg id="b.LUK.1.68" type="verse">
						--Tempa icameetsatasanoti Avincatsarite, iriotaque tasoncaventajeitaqueeri. Ipocashijeitaquee iroavisacojeitajee.
					</seg>
					<seg id="b.LUK.1.69" type="verse">
						Peerani Iravirini yantiniri Tasorentsi icoacairiri. Meeca itiancaqueri Tasorentsi ishanincani Iravirini, itasorentsitaque, yoavisacotantaque.
					</seg>
					<seg id="b.LUK.1.70" type="verse">
						Tempa peerani icantirini Tasorentsi quenquetsatacotiriniri:
					</seg>
					<seg id="b.LUK.1.71" type="verse">
						&quot;Nontianquempiri oavisacojeitempineri, intimerica quisajeitempineri, irojocacoventajeitaquempi.
					</seg>
					<seg id="b.LUK.1.72" type="verse">
						Noncavintsaajeitaqueri ishanincani Avarama, maaroni. Eiro nopeacotajarotsi nocantajeitaqueriri.
					</seg>
					<seg id="b.LUK.1.73" type="verse">
						Peerani nocantasanotaqueri Avarama:
					</seg>
					<seg id="b.LUK.1.74" type="verse">
						'Coajica noavisacojeiteri pishanincapee, nompiajeiteari quisajeivetearineri, impoiji eiro itsaroajeititsi inquemisantajeitena.
					</seg>
					<seg id="b.LUK.1.75" type="verse">
						Noameetsajeiteri, noncanteani noneacameetsajeiteri'&quot;. Irootaque icantaqueriri Tasorentsi peeraniniri.
					</seg>
					<seg id="b.LUK.1.76" type="verse">
						Meeca notiomi, noncamantempi: iriojeitempi atiri aviro quenquetsatacoterine Tasorentsi jenoquiniri. Pincamantajeiteri incameetsatanaque, iraamaajeiteari Avincatsarite.
					</seg>
					<seg id="b.LUK.1.77" type="verse">
						Poamejeiteri ashanincapee iriojeitanteari jaoca incanteari iravisacotantajeari. Pincamantajeiteri icavintsaasanojeitaqueri Tasorentsi, eiro iquenqueshiretajirotsi yantayetiri caari cameetsatatsi. Ariorica icontetapaaque catsirincaiteri, te ontsitenitanajeji, irointi oquitaitetanaji. Aisati oquempetaca, ariorica imponeaquea Avincatsarite jenoqui, ayotasanojeitanaque cameetsa asavicajeite.
					</seg>
					<seg id="b.LUK.1.79" type="verse">
						Iroavisacojeiteri maaroni caari iovetari Tasorentsi, maaroni tsaroayevetachari incame. Iriotacaajeitapaaqueri jaoca incanteari iraacameetsatanteariri Tasorentsi. Irootaque icantaqueri Sacariashi.
					</seg>
					<seg id="b.LUK.1.80" type="verse">
						Ari avisanaji oshequi osarintsi, yantearitanaque Joa, oshequi iquemisantaqueri Tasorentsi. Ari itimaqueri apaniro caaraiteriqui, irosati iquenquetsatacantacariri ishanincapee.
					</seg>
				</div>
				<div id="b.LUK.2" type="chapter">
					<seg id="b.LUK.2.1" type="verse">
						Ari ipincatsariventanti Jerosarequi oromasati, ipajita Shisari Acoshito. Ari iroaquera itimapaaque Joa, icanti Shisari: --Nocoaque irisanquenatacojeitea maaroni atiripee, niotanteari jaoca icarajeitiri.
					</seg>
					<seg id="b.LUK.2.2" type="verse">
						Iro isanquenajeitantarori ivajiropee, irio Shirino pincatsariventajeitiriri shiriasati.
					</seg>
					<seg id="b.LUK.2.3" type="verse">
						Ari ijajeiti atiri anta nampitsiqui itimajeitini ishanincani peerani, isanquenatacojeitaca.
					</seg>
					<seg id="b.LUK.2.4" type="verse">
						Itimi meeca Jose anta Nasaretequi, ora timatsiri Carireaqui. Iro cantaincha ishanincatacari Iravirini: yora pincatsariveitachaniri. Iro inampini Iravirini Verequi, timatsiri anta Joreaqui. Irootaque ijatantacari Jose Verequi, irisanquenatacotantajeari irisati.
					</seg>
					<seg id="b.LUK.2.5" type="verse">
						Itsipatanacaro iroori ijinatsori, irotimataintsi ontimacote.
					</seg>
					<seg id="b.LUK.2.6" type="verse">
						Ari yareetantapaacari Verequi, irosati oquemantacaro atsicaneentaquero, niii.
					</seg>
					<seg id="b.LUK.2.7" type="verse">
						Icoayevetapaaca pancotsi irimaanteari, iro cantaincha ijaajeitacaro pancotsipee irisavicantapeempameri: irointi timatsi ivanco virantsi. Aitaque otimaqueriri otomi, jivatatsiri itimi. Oponataqueri, oaqueri ora iquempoyeanteetanariri virantsi yoari.
					</seg>
					<seg id="b.LUK.2.8" type="verse">
						Ari otsitenitanaji, ainiro anta queshiiqui isavicajeiti shentajeitiriri irovishate.
					</seg>
					<seg id="b.LUK.2.9" type="verse">
						Imapocaqueri Avincatsarite, ishipaquireacojeitaqueri, oquempetaca quitaiteri, aisati ineajeitavaqueri inampire Avincatsarite. Itsaroajeitanaque; icantaita, shiquere.
					</seg>
					<seg id="b.LUK.2.10" type="verse">
						Iro cantaincha icantapaaqueri: --Eiro pitsaroajeititsi, timatsi noncamantempiri: ocameetsatasanotaque. Pinquimoshireventajeitearo, aisati inquimoshireventearo maaroni atiri.
					</seg>
					<seg id="b.LUK.2.11" type="verse">
						Iroaquera itimaque Verequi oavisacojeitempineri: iriotaque Avincatsarite Quirishito.
					</seg>
					<seg id="b.LUK.2.12" type="verse">
						Jeroca noncamantempiri piotanteariri. Pijate ivancoquinta virantsi, pamenaiteri yora iroaquera timaintsiri; pineapaaqueri iponaaca anta ivancoqui virantsi, iponataca.
					</seg>
					<seg id="b.LUK.2.13" type="verse">
						Irosati imapocajeitantacariri oshequi jenoquisati, icantajeiti: --Tempa icameetsatasanoti Tasorentsi,
					</seg>
					<seg id="b.LUK.2.14" type="verse">
						nopincatsatasanojeitiri anta inquitequi. Aca quipatsiqui irisavicacaajeiteri cameetsa maaroni ineacameetsajeitiri.
					</seg>
					<seg id="b.LUK.2.15" type="verse">
						Ari ipiajeitanaja inquitequi, impoiji icantajeiti shentajeitiriri irovishate: --Icamantaquee Avincatsarite timaque Verequi oavisacojeiteeneri. Tsamete amenaiteri.
					</seg>
					<seg id="b.LUK.2.16" type="verse">
						Ari ishiajeitanaca, ineajeitapaaqueri Jose, jero Maria, jeri iriori otomi, iponaaca ara.
					</seg>
					<seg id="b.LUK.2.17" type="verse">
						Ari icamantajeitapaaqueri maaroni icamantaqueriri inampire Tasorentsi.
					</seg>
					<seg id="b.LUK.2.18" type="verse">
						Ari yoajeitanaque cavaco maaroni quemajeitaqueriri.
					</seg>
					<seg id="b.LUK.2.19" type="verse">
						Iroori Maria oshequi oquenqueshiretaquero oca icantajeitaqueriri, oquenqueshiretapinitaquero.
					</seg>
					<seg id="b.LUK.2.20" type="verse">
						Ari ipiajeitanaja ashitariri irovishate anta queshiiqui. Icantajeitanaque: --Tempa icameetsataque Tasorentsi. Ocameetsataque maaroni inijaaqueeri aisati maaroni icamantaqueeri. Cameetsa ini Tasorentsi.
					</seg>
					<seg id="b.LUK.2.21" type="verse">
						Ari ocarati 7 imaacotaque Jesoshi, irosati itoyeantanteetacari. Aisati ipajitiri Jesoshi: imoncarataquero icantaquerori Maria chapinqui inampire Tasorentsi.
					</seg>
					<seg id="b.LUK.2.22" type="verse">
						Ari peerani isanquenatacaaqueri Avincatsarite Moishishini: &quot;Ariorica ontimeri tsinane otomi, onquempoyeempaya ovancoqui oncarate 40 quitaiteri: eiro ojatitsi ampatojeiteari quemisantatsiri. Ariorica omoncarataquea 40 quitaiteri, ocameetsati ojate ivancoqui Tasorentsi onquemisantantajeari aisati. Aanajeneri Tasorentsi apite sampaquiti, ariorica apite paroma. Ompapaaqueri saserote, iroyeri, impoiji intayeneri Tasorentsi. Impoiji onquempetajea aisati peerani, cameetsa ojatapinitaje aisati, onquemisantapinitaje&quot;. Timatsi pashini isanquenatiniri aisati: &quot;Iriorica shirampari yora jivatatsiri otimiri tsinane, icoaque Avincatsarite inquemisantasanoteri, iranaacoteri impoiterineri intime. Ocameetsati iraanajeri ashitariri ivancoqui Tasorentsi, incanteri Tasorentsi: 'Jerica notomi, jivatatsiri itimi. Paitarica pincoacaaqueriri, nocoaque irantasanotempiro'&quot;. Ari ocarataque 40 quitaiteri itimantacari Jesoshi, irosati ijajeitantanaja Jerosarequi: Jose, Maria, jeri Jesoshi. Imoncarajeitaquero maaroni isanquenatiniri Moishishi ojatapinitantajeari Maria onquemisante. Aisati ocamantaqueri Tasorentsi: --Jerica notomi, nocoaque irantasanotempiro paitarica picoacaaqueriri.
					</seg>
					<seg id="b.LUK.2.25" type="verse">
						Ari itimi anta Jerosarequi shirampari pajitachari Shimeo. Quemisantasanotatsiri ini, cameetsa isaviqui, iquemisantasanotaquero Ishire Tasorentsi. Aisati yaamaari Quirishito: yora veshireacaajeitearineri maaroni joriopee.
					</seg>
					<seg id="b.LUK.2.26" type="verse">
						Ocamantaqueri Ishire Tasorentsi: &quot;Eirotsitarica picami, pineavaqueri Quirishito: yora intianqueri Avincatsarite&quot;.
					</seg>
					<seg id="b.LUK.2.27" type="verse">
						Irosati otiancantacari Shimeo anta ivancoqui Tasorentsi; impoitapaaqueri Jose, Maria, jeri Jesoshi.
					</seg>
					<seg id="b.LUK.2.28" type="verse">
						Ineavaqueri Jesoshi, ijatashitaqueri, yatsomaavaqueri; icantiri Tasorentsi: --Novincatsarite, tempa picameetsati,
					</seg>
					<seg id="b.LUK.2.29" type="verse">
						noneaqueri oavisacotenaneri, yora picantaquenari. Meeca moncarataca, tecatsi noncoyeri aisati. Noquimoshiretaque, vetsicaquena noncame.
					</seg>
					<seg id="b.LUK.2.31" type="verse">
						Queario, pitiancaqueri iroavisacojeiteri maaroni atiri:
					</seg>
					<seg id="b.LUK.2.32" type="verse">
						irio iotacaajeiterine pashinipee atiri, iriveshireimentajeiteari maaroni joriopee quemisantajeitimpiri.
					</seg>
					<seg id="b.LUK.2.33" type="verse">
						Irosati yamenantanaca Jose, jero Maria, yoanaqueri cavaco; iquenqueshiretasanotiro icantaqueri Shimeo.
					</seg>
					<seg id="b.LUK.2.34" type="verse">
						Aisati icantajeitaqueri: --Nocoaque irineshinoncajeitempi Tasorentsi. Aisati icantiro iriniro: --Pamene, coajica oshequi piraacoteari pitomi: ipocaque ayojeitanteari avavisacojeitajea, iro cantaincha incarate oshequi ashaninca tseencajeiterineri: iroashinoncaajeitea iriori. Irintiquea pashini ashanincapee, iroveshireimentasanojeiteari pitomi. Aparo intseencajeiteri, pashini iroveshireimenteari, onconijatanteari iquenqueshirejeitiri. Irootaque icantaquerori Shimeo.
					</seg>
					<seg id="b.LUK.2.36" type="verse">
						Ari otimi aisati ivancoqui Tasorentsi tsinane pajitachari Aana: oshequi ocamantapinitiri oshaninca irineane Tasorentsi. Ipajitani irini Janoeri: iriotaque ishanincani Asere. Anteashipatasanotaque Aana: ocarataque osarintsite 84. Camajimentaaro oni, ocarataque 7 osarintsi irosati icamantacari ojimeni. Meeca osavicaque ivancoqui Tasorentsi. Ocantani: quitaiteriqui, tsiteniriqui oquenquetsatacaapinitiri Tasorentsi; oshequi opincatsataqueri. Te onquenqueshiretasanoteroji oayetari.
					</seg>
					<seg id="b.LUK.2.38" type="verse">
						Ari ojatashitaqueri Jesoshi iroori. Ocantaqueri Tasorentsi: --Ariove, noneaqueri narori. Aisati ocantajeitiri oshaninca: --Jerica yoca, iriotaque oavisacojeiterineri ashanincapee: maaroni aamaajeitariri.
					</seg>
					<seg id="b.LUK.2.39" type="verse">
						Ari imataquero Jose aisati Maria maaroni isanquenataqueri Moishishi: tempa isanquenatacairi Avincatsarite. Impoiji ipiajeitanaja Nasaretequi: timatsiri Carireaqui.
					</seg>
					<seg id="b.LUK.2.40" type="verse">
						Ari iqueveanaque Jesoshi, aisati ishintsitanaque, aiquero ijatanaque iotasanotanaque, yanaacotiri ijananequiririnte. Oshequi ineshinoncataqueri Tasorentsi.
					</seg>
					<seg id="b.LUK.2.41" type="verse">
						Ari ijatapiniti anta Jerosarequi, itsipajeitari Jose aisati Maria. Aitaque ijatapinitiri maaroni osarintsi ariorica omoncaratapaaca quitaiteri Yavisantaniri.
					</seg>
					<seg id="b.LUK.2.42" type="verse">
						Ari ocarataque irosarintsite Jesoshi 12, ijajeitanaji aisati,
					</seg>
					<seg id="b.LUK.2.43" type="verse">
						iquimoshireventaqueri Tasorentsi. Pashini quitaiteri ipiajeivetanaja maaroni ishaninca, iro cantaincha isavicanaque Jesoshi Jerosarequi apaniro. Te irioveteari ishaninca,
					</seg>
					<seg id="b.LUK.2.44" type="verse">
						yaamaashivetacari itsipajeitanajari ishanincapee pashini. Ari ishaaviniji icoacoayevetacari ishanincaqui,
					</seg>
					<seg id="b.LUK.2.45" type="verse">
						iro cantaincha te irineajeriji. Irosati ipiantanaja Jerosarequi, icoacoayevetajari,
					</seg>
					<seg id="b.LUK.2.46" type="verse">
						ocarataque mava quitaiteri. Impoiji ineapaajiri ivancoqui Tasorentsi: icarajeitiri oametantayetatsiri. Iquemisantayetiri yoametantayetiri, aisati isampijeitiri paitapeerica.
					</seg>
					<seg id="b.LUK.2.47" type="verse">
						Yoajeitanaqueri cavaco atiripee, icanti: --Pamenerite evancarica: oshequi iotantari, cameetsa yacanaqueri yora oametantatsiri, te incomitearoji.
					</seg>
					<seg id="b.LUK.2.48" type="verse">
						Aisati yoapaaqueri cavaco Jose, jero Maria. Ocantiri iriniro: --Notiomi, ¿paitaquea pimanapitsatantanari? Pamene, nocaratiri piritsori nocoacoayevetaquempi. Oshequi nocoiteaquempi.
					</seg>
					<seg id="b.LUK.2.49" type="verse">
						Yacanaquero: --¿Paita picoacoayetantanari? Tempa piote nocoasanotaque nosavique ivancoqui Apa.
					</seg>
					<seg id="b.LUK.2.50" type="verse">
						Iro cantaincha te inquemajeitavaqueriji icantavetacariri.
					</seg>
					<seg id="b.LUK.2.51" type="verse">
						Impoiji yoijajeitanajiri, ipiajeitanaja Nasaretequi. Icantani iquemisantaqueri, tecatsi incantea impiatsateari. Irointi Maria oshequi oquenqueshiretaquero maaroni oca oneayetaqueri.
					</seg>
					<seg id="b.LUK.2.52" type="verse">
						ijatatii iotasanotanaque Jesoshi, yantearitanaque. Yora Tasorentsi inintaqueri itomi; aisati ishanincapee iriori, inintajeitaqueri Jesoshi.
					</seg>
				</div>
				<div id="b.LUK.3" type="chapter">
					<seg id="b.LUK.3.1" type="verse">
						Ocarati meeca 15 osarintsi ipincatsariventajeitiri maaroni oromasati yora Tiverio Shisari. Ipincatsariventiri joreasati Pontsio Pirato. Yora Eroreshi ipincatsariventiri carireasati; irinti irirenti, Jiripo, ipincatsariventiri itoreasati aisati taraconitiresati. Aisati yora Irisania ipincatsariventiri avirenesati.
					</seg>
					<seg id="b.LUK.3.2" type="verse">
						Aisati meeca ipincatsariventajeitiri saserotepee Anashi aisati Caijashi. Ari itimaqueri Joa, itomi Sacariashi, anta caaraiteriqui. Icantiri Tasorentsi: --Nocoaque meeca pinquenquetsatacayeri pishaninca, timatsi nocoaque pincamantajeiteriri.
					</seg>
					<seg id="b.LUK.3.3" type="verse">
						Ari iquenaquenayetanaque Joa Joriraniqui, icantajeitiri ishaninca: --Pinquenqueshirejeitea, eiro piquempetajatsi peerani, impoiji incavintsaajeitempi Tasorentsi: eiro iquenqueshireacotajimpirotsi pantajeiveitaniri. Impoijiquea novaotisajeitempi iriotanteari pishaninca pavisacotaji.
					</seg>
					<seg id="b.LUK.3.4" type="verse">
						Imoncarataquero Joa icamantacotitariniri peerani Isayashini: &quot;Anta caaraiteriqui intime coajica quenquetsatacayerineri ishaninca. Incamantajeiteri ishaninca: 'Coraque Avincatsarite, pamenaajeiteri, paamaajeiteari. Pincameetsatanaque irineacameetsatantapeempiri. Ariorica pincameetsatanaque, pinquempetearo avotsi cameetsatatsiri inquenanteari Avincatsarite: poameetsatero irineacameetsatantearori. Pintampaticatero,
					</seg>
					<seg id="b.LUK.3.5" type="verse">
						pijayero otsateni, pinquiaarantajero toncaaripee, pintampaticatajero maaroni tipiyetatsiri, pintijayetajero ovintenipee.
					</seg>
					<seg id="b.LUK.3.6" type="verse">
						Impoiji maaroni atiri irineajeitavaqueri oavisacojeiterineri intianqueneri Tasorentsi'&quot;.
					</seg>
					<seg id="b.LUK.3.7" type="verse">
						Ari ijatashijeivetacari Joa oshequi atiri irivaotisajeiterime. Jeroca icantavaqueriri: --Avirojeitaque camaari: oshequi pamatavitantajeiti, te pincameetsajeiteji. Te pincoajeiveteaji pijate Sharincaveniqui, iro cantaincha te pinintasanoteji pinquemisanteri Tasorentsi, irootaque picoantavetacari pivaotisajeiteame.
					</seg>
					<seg id="b.LUK.3.8" type="verse">
						Ariorica pinquenqueshirejeitea pimpashinitantajeari, pintime cameetsa iriojeitanteari itsipapee queario picantaque. Eiro picantashitatsi: &quot;Noshanincatacari Avaramani, irootaque niotantacari noavisacotajea&quot;. Pamatavitaja avisati. Incoaquericame Tasorentsi, irimatero intasonquerome oca mapica, impeajerome atiri, oshanincatajearime Avaramani, iro cantaincha eiro avisacotitsi iroori. Patsipetashitaca pishanincavetacari Avarama: piquempetarocari mapi.
					</seg>
					<seg id="b.LUK.3.9" type="verse">
						Piquempejeitacaro aisati inchato. Iro cantaincha irotaintsi inchaquitero Tasorentsi inchato, imponquitireajero aisati. Terica oncameetsateji oitsoqui, inchaquitero, intaasanotajero, pomein. Piquempetarocari inchato caari cameetsatatsi oitsoqui: yojoquimpicari Tasorentsi.
					</seg>
					<seg id="b.LUK.3.10" type="verse">
						Ari isampijeitiri: --¿Paita picoiri nantajeiteri?
					</seg>
					<seg id="b.LUK.3.11" type="verse">
						Icantiri: --Otimirica apite piitsaare, pimpaaranteri ashinoncaincari aparo. Otimirica oshequi poari, pimpaaranteri aisati ashinoncaincari. Pincavintsaantapinite. Irootaque icantapinitiriri Joa.
					</seg>
					<seg id="b.LUK.3.12" type="verse">
						Aisati ijatashitaqueri Joa aayetiriri quirequi: yainiri yora oromasati, oshequi yamatavitiri aisati ishaninca. Ijatashijeitiri, icoaque irivaotisajeitavaqueri, isampitapaaqueri: --¿Paita nanteri piotantenari queario noquemisantaque?
					</seg>
					<seg id="b.LUK.3.13" type="verse">
						Ari icantavaqueri: --Eiro paashititaritsi iirequite pishaninca, irointi pimoncaratero icantaquempiri oromasati.
					</seg>
					<seg id="b.LUK.3.14" type="verse">
						Aisati ijatashijeitaqueri soraro, isampitaqueri: --¿Paita nanteri narori? Ari icantavaqueri: --Eiro piquishiritsi atiri paapitsatanteariri iirequite, aisati eiro picantacotashitaritsi paitanteariri iirequite. Moncarataca ipinataquempiri pivincatsarite, eiro picoitsi aisati.
					</seg>
					<seg id="b.LUK.3.15" type="verse">
						Ari yaamaajeitari Quirishito, ijitashijeiveta irotaintsi irareetea. Iquenqueshirejeitiri: &quot;Iriorica Joa Quirishito&quot;.
					</seg>
					<seg id="b.LUK.3.16" type="verse">
						Iro cantaincha icantajeitaqueri Joa: --Novaotisajeitaquempi nijaqui: te ompomerentsiteaji. Coajica impoque Avincatsarite irinti, oshequi nopincatsataqueri, notseencaja narori. Intiancajeitaquee irinti Ishire Tasorentsi, quiso oajeitee, oameetsajeitee.
					</seg>
					<seg id="b.LUK.3.17" type="verse">
						Coajica irinashitacayeari cameetsatatsiri aisati caari cameetsatatsi. Oquempetaca arori anashitacaaro oitsoqui panquirentsi, aisati anashitacaaro osapentairoqui. Aquempoyeajiro oitsoqui, atairo osapentairoqui. Aisati inquempejeitee Avincatsarite arori: incavintsaajeiteri cameetsajeitatsiri, iroashinoncaajeiteri caari cameetsajeitatsi.
					</seg>
					<seg id="b.LUK.3.18" type="verse">
						Aitaque icanta Joa: icamantapinitiri atiri incameetsatanaque, aisati icamantiri jaoca incantajeiteari iroavisacojeitantajeari.
					</seg>
					<seg id="b.LUK.3.19" type="verse">
						Aisati icantaque: --Te oncameetsateji yantayetiri Eroreshi. Yaavetaro irirenti Eroriashi, iro cantaincha yaitaqueri Eroreshi. Ainiro oshequi pashini caari cameetsatatsi yantayetiri. Ari iquisanaca Eroreshi. Ipincatsariventajeitiri carireasati, irootaque imatantacarori yaacantaqueri Joa, shepi, yoiminqueacantaqueri. Aiquero ijatatii yantanaquero catsini caari cameetsatatsi.
					</seg>
					<seg id="b.LUK.3.21" type="verse">
						Ari ivaotisajeitaqueri Joa oshequi atiri, aisati ivaotisataca Jesoshi, irosati iquenquetsatacaantacari iriri. Omapocanaca aniireashitapaaqueri Ishire Tasorentsi, oponeaca inquitequi. Oshiapaaqueri sampaquiti. Aisati iquemajeitaquero icantaqueriri Tasorentsi: --Avirotaque notomi nonintasanotiri. Oshequi noveshireimentaquempi.
					</seg>
					<seg id="b.LUK.3.23" type="verse">
						Peerani yovetsiquiri Tasorentsi Aran. Iri itomini Aran ipajitani Sete. Iri itomini Sete ipajitani Enoshi. Iri itomini Enoshi ipajitani Cainama. Iri itomini Cainama ipajitani Marereri. Iri itomini Marereri ipajitani Jarete. Iri itomini Jarete ipajitani Enoco. Iri itomini Enoco ipajitani Matosara. Iri itomini Matosara ipajitani Arameca. Iri itomini Arameca ipajitani Noe. Iri itomini Noe ipajitani Seme. Iri itomini Seme ipajitani Aratajara. Iri itomini Aratajara ipajitani Cainama. Iri itomini Cainama ipajitani Sara. Iri itomini Sara ipajitani Evere. Iri itomini Evere ipajitani Jarareque. Iri itomini Jarareque ipajitani Aracao. Iri itomini Aracao ipajitani Seroco. Iri itomini Seroco ipajitani Nacoro. Iri itomini Nacoro ipajitani Tare. Iri itomini Tare ipajitani Avarama. Iri itomini Avarama ipajitani Isaca. Iri itomini Isaca ipajitani Jacovo. Iri itomini Jacovo ipajitani Jora. Iri itomini Jora ipajitani Jareshi. Iri itomini Jareshi ipajitani Eseromi. Iri itomini Eseromi ipajitani Arini. Iri itomini Arini ipajitani Aranini. Iri itomini Aranini ipajitani Aminarava. Iri itomini Aminarava ipajitani Nasono. Iri itomini Nasono ipajitani Sara. Iri itomini Sara ipajitani Voso. Iri itomini Voso ipajitani Jovere. Iri itomini Jovere ipajitani Jese. Iri itomini Jese ipajitani Iraviri. Iri itomini Ivaviri ipajitani Natama. Iri itomini Natama ipajitani Matata. Iri itomini Matata ipajitani Mena. Iri itomini Mena ipajitani Merea. Iri itomini Merea ipajitani Eriaquimi. Iri itomini Eriaquimi ipajitani Jonama. Iri itomini Jonama ipajitani Jose. Iri itomini Jose ipajitani Jora. Iri itomini Jora ipajitani Shimeo. Iri itomini Shimeo ipajitani Irevi. Iri itomini Irevi ipajitani Matata. Iri itomini Matata ipajitani Jorimi. Iri itomini Jorimi ipajitani Eriyesere. Iri itomini Eriyesere ipajitani Jesoshi. Iri itomini Jesoshi ipajitani Ere. Iri itomini Ere ipajitani Eremarama. Iri itomini Eremarama ipajitani Cosama. Iri itomini Cosama ipajitani Ari. Iri itomini Ari ipajitani Merequi. Iri itomini Merequi ipajitani Neri. Iri itomini Neri ipajitani Saratiyeri. Iri itomini Saratiyeri ipajitani Sorovaveri. Iri itomini Sorovaveri ipajitani Eresa. Iri itomini Eresa ipajitani Joanana. Iri itomini Joanana ipajitani Jora. Iri itomini Jora ipajitani Joseca. Iri itomini Joseca ipajitani Semeini. Iri itomini Semeini ipajitani Matatiashi. Iri itomini Matatiashi ipajitani Mata. Iri itomini Mata ipajitani Nacai. Iri itomini Nacai ipajitani Eshiri. Iri itomini Eshiri ipajitani Naomo. Iri itomini Naomo ipajitani Amoshi. Iri itomini Amoshi ipajitani Matatiashi. Iri itomini Matatiashi ipajitani Jose. Iri itomini Jose ipajitani Janai. Iri itomini Janai ipajitani Merequi. Iri itomini Merequi ipajitani Irevi. Iri itomini Irevi ipajitani Mata. Iri itomini Mata ipajitani Eri. Iri itomini Eri ipajita Jose. Iri itomitsori Jose ipajita Jesoshi, iro cantaincha ijijeivetari ishaninca irio itomisanori. Ari ocarataque irosarintsite Jesoshi 30, intantacaroniri iquenquetsatacaajeitiri ishaninca.
					</seg>
				</div>
				<div id="b.LUK.4" type="chapter">
					<seg id="b.LUK.4.1" type="verse">
						Ari ijatanaji Jesoshi, iponeanaja Joriraniqui. Quiso oanaqueri Ishire Tasorentsi, aanaqueri caaraiteriqui.
					</seg>
					<seg id="b.LUK.4.2" type="verse">
						Ocarati 40 quitaiteri itimaque anta, tecatsi iroyeari: aasanotaqueri itashe. Ari maaroni quitaiteri ijatashitaqueri yora Satanashi, icoaveta irantacayerime caari cameetsatatsi.
					</seg>
					<seg id="b.LUK.4.3" type="verse">
						Icantavetapaacari: --Avirorica itomi Tasorentsi, jentsite: pintasonquero oca mapica, pimpeero tanta, poyearo.
					</seg>
					<seg id="b.LUK.4.4" type="verse">
						Yacanaqueri Jesoshi: --Isanquenatini peerani Moishishi: &quot;Ocameetsati avajeitearo avanaro eiro acamanta, iro cantaincha ocameetsatasanoti anteneri Tasorentsi maaroni icoacaajeitaqueeri&quot;.
					</seg>
					<seg id="b.LUK.4.5" type="verse">
						Aisati yaanaqueri antearoqui toncaari, ijicotapaaqueneri maaroni quipatsi,
					</seg>
					<seg id="b.LUK.4.6" type="verse">
						icantiri: --Pincoaquerica noncantajeiteri maaroni savicajeitatsiri impincatsajeitempi, iraacameetsajeitempi. Tempa narotaque pincatsariventajeitiriri maaroni,
					</seg>
					<seg id="b.LUK.4.7" type="verse">
						ariorica noncanteri impincatsajeitempi avirori, ari impincatsajeitempi. Apatiroquea nocoaque pintiyeroashitena, pimpincatsatena narori.
					</seg>
					<seg id="b.LUK.4.8" type="verse">
						Yacanaqueri: --Ocameetsati ampincatsateri Tasorentsi, apaniro ampincatsateri irinti. Irootaque ocantiri irineane.
					</seg>
					<seg id="b.LUK.4.9" type="verse">
						Impoiji yaanajiri Jerosarequi, anta otataroqui ivanco Tasorentsi, antoo jenoqui. Icantiri: --Avirorica itomi Tasorentsi, jentsite: pimpariye, eiro picamitsi.
					</seg>
					<seg id="b.LUK.4.10" type="verse">
						Tempa ocanti Sanquenarentsi: &quot;Irishentempi inampirepee Tasorentsi, inquempoyeaquempi&quot;.
					</seg>
					<seg id="b.LUK.4.11" type="verse">
						Ainiro aisati pashini isanquenatiniri: &quot;Ari irancatsatavajempi iriori, eiro ishinetimpitsi pimpariye mapiqui&quot;. Pineaquero, ¿paita pitsaroantacari?
					</seg>
					<seg id="b.LUK.4.12" type="verse">
						Yacanaqueri: --Aisati ocanti Sanquenarentsi: &quot;Eiro pineantaritsi Tasorentsi: yoasanquetaimpicari&quot;.
					</seg>
					<seg id="b.LUK.4.13" type="verse">
						Ari iotaque camaari tecatsi incanteri Jesoshi, ijatanaji. Iro cantaincha ari irampiitajeri coajica.
					</seg>
					<seg id="b.LUK.4.14" type="verse">
						Ari impoiji ipianaja Jesoshi Carireaqui, oshequi omatacaaqueri Ishire Tasorentsi. Te osamaniteji iquemacojeitaqueri maaroni savicajeitatsiri anta.
					</seg>
					<seg id="b.LUK.4.15" type="verse">
						Icantajeiti: --Tempa icameetsati Jesoshi; ariorica apatojeita, tempa cameetsa yoamejeitaquee.
					</seg>
					<seg id="b.LUK.4.16" type="verse">
						Impoiji ijatanaji Jesoshi Nasaretequi, aitaque yantearitaqueri inampisanoriqui. Ari saavaroqui ijatanaque anta yapatotapinijeitantari, icantani ijatapiniti saavaroqui. Tsompoina icatiapaaca, irineanateneri ishanincapee irineane Tasorentsi.
					</seg>
					<seg id="b.LUK.4.17" type="verse">
						Ipeetavaqueri isanquenareni Isayashini. Yampinaicareavaquero, yamenaquero irineanateneriri. Ocanti:
					</seg>
					<seg id="b.LUK.4.18" type="verse">
						&quot;Quiso oaquena Ishire Avincatsarite, otiancaquena noncamanteri ashinoncaayetachari jaoca incanteari iroavisacotantajeari. Noncamanteri maaroni iperanatacari camaari noimpacacoventajeitajeri. Namenacaajeri aisati caari amenatsi. Aisati noimpacacoventajeri maaroni yoashinonqueeyetiri.
					</seg>
					<seg id="b.LUK.4.19" type="verse">
						Aisati noncamantajeiteri atiri irotaintsi nontasoncacoventeri&quot;.
					</seg>
					<seg id="b.LUK.4.20" type="verse">
						Ari yampinaicajiro sanquenarentsi, yoipiajiniri ipajiri, impoiji isavicanaji. Yamenashejeitanaqueri, sorerere.
					</seg>
					<seg id="b.LUK.4.21" type="verse">
						Icantajeitiri: --Queario meeca nomoncarataquero oca noneanataquempiri, oquenquetsatacotana.
					</seg>
					<seg id="b.LUK.4.22" type="verse">
						Ari ineacameetsajeivetacari Jesoshi, aisati ineacameetsajeitaquero icantaqueriri. Aisati isampitavacaaca: --¿Tempa irio itomi Jose?
					</seg>
					<seg id="b.LUK.4.23" type="verse">
						Icantaqueri: --¿Pitseencaquenampa? Naamaaca pincantename: &quot;Jentsite, poavisacotajeriqueti pishanincasanori avirori. Noquemacotaquempi pitasoncantaque anta Caperenaoqui, meecaquea pintasoncantequeti aisati aca anampiquica&quot;.
					</seg>
					<seg id="b.LUK.4.24" type="verse">
						Iro cantaincha noncamantempi pamejeita pitseenquiri pishanincasanori: te pioteji pimpincatsateri iriori, irintiquea pashini pipincatsati.
					</seg>
					<seg id="b.LUK.4.25" type="verse">
						Queario oca noncamantempiri: peerani itimantacari Iriashini, piojeiti te ompariyeji incani. Peerani osarintsitaqueni. Ocarati mava osarintsi aisati 6 cashiri, te ompariimateji incani catsini. Itasheajeitanaque maaroni savicajeitatsiri quipatsiqui. Otimini oshequi camajimentaaro aca, iro cantaincha itianquiri Tasorentsi Iriashini pashiniqui quipatsi opajita Shironi. Itianquiri irijatashitero camajimentaaro savicatsiri anta Sarepetaqui. Itasoncapinitiniro oari, ipapinitiro. Irointi savicatsiri aca inampiqui, te intasonqueneroji.
					</seg>
					<seg id="b.LUK.4.27" type="verse">
						Aisati, peerani itimantacari Iriseoni, itimini aca oshequi patsaincari, iro cantaincha tecatsi iroavisacote. Apaniro irinti yoavisacotiri shiriasati pajitachari Nama.
					</seg>
					<seg id="b.LUK.4.28" type="verse">
						Iquemajeitantacarori apatojeitainchari, iquisajeitanaca.
					</seg>
					<seg id="b.LUK.4.29" type="verse">
						Ari icatiajeitanaca, yaajeitaqueri, shepi. Yaanaqueri anta otsapitapaa nampitsi, otiminta imperita. Impishoncajeiterime, iroariyerime,
					</seg>
					<seg id="b.LUK.4.30" type="verse">
						iro cantaincha ipeimotanajari, ijatanaji.
					</seg>
					<seg id="b.LUK.4.31" type="verse">
						Ari ipianaja Jesoshi Caperenaoqui, ora carireaquiniri. Saavaroqui yoamejeitajiri aisati atiri.
					</seg>
					<seg id="b.LUK.4.32" type="verse">
						Yoajeitanaqueri cavaco, icantajeiti: --Tempa ocameetsati oca yoametaqueeri. Ipincatsariti: iotasanotaquero oca yoametaqueeri.
					</seg>
					<seg id="b.LUK.4.33" type="verse">
						Ari itimi anta yapatotapinijeitanta aparoni shirampari neiriri camaari. Antearojenca icajemacotavaqueri:
					</seg>
					<seg id="b.LUK.4.34" type="verse">
						--Aviro Jesoshi poneachari Nasaretequi. Niotaquempi: aviro itomi cameetsari Tasorentsi. ¿Paita pipocashitantanari? ¿Picoavetampa pojoquena?
					</seg>
					<seg id="b.LUK.4.35" type="verse">
						Ishintsitsataqueri Jesoshi, icantiri: --Pimajerete. Pinijantareanajeri yoca shirampari. Ari ipishoncanaqueri shirampari quipatsiqui, tiricn, irosati ijanirotantanajari. Tecatsi oajerine shirampari, tecatsitanaji.
					</seg>
					<seg id="b.LUK.4.36" type="verse">
						Yoajeitanaqueri cavaco aisati icantajeiti: --Pineaqueri: apatiro ineanataqueri camaari, irosati ijatantanaja. Oshequi ipincatsariti, oshequi itasoncanti.
					</seg>
					<seg id="b.LUK.4.37" type="verse">
						Ari iquemacojeitaqueri Jesoshi maaroni savicajeitatsiri.
					</seg>
					<seg id="b.LUK.4.38" type="verse">
						Impoiji ijatanaji Jesoshi ivancoqui Shimo. Icantajeitavaqueri: --Ojoquiitaca irairo Shimo, oshequi oyatsiire. Poavisacotajero.
					</seg>
					<seg id="b.LUK.4.39" type="verse">
						Icatiapaaca onampinaqui, icantaquero: --Ari ompeanajea piatsiire, pavisacotaje. Irosati opeantanaja oyatsiire, maani; ocatianaja, opajeitajiri yoari.
					</seg>
					<seg id="b.LUK.4.40" type="verse">
						Ari iqueanaji catsirincaiteri. Yameetaqueneri Jesoshi oshequi mantsiayetatsiri, onashiyeta imantsiare. Ari ipamijeitavaqueri, yoavisacojeitavaqueri.
					</seg>
					<seg id="b.LUK.4.41" type="verse">
						Impoiji ipocajeiti oshequi yoitsavianquiri camaari, icajemajeitapaaque: --Aviro itomi Tasorentsi. Iojeitaque camaari iriotaque Quirishito, irootaque icantantacariri: --Pimajerete, eiro picamantacotanatsi.
					</seg>
					<seg id="b.LUK.4.42" type="verse">
						Ari oquitaitetamanaji ijatamanaque Jesoshi anta ocaraitetapaaque. Icoacoajeitaqueri atiripee. Ineantajariri, icantajeivetapaari: --Eiro pijatajitsi, pisavique aca Caperenaoqui.
					</seg>
					<seg id="b.LUK.4.43" type="verse">
						Iro cantaincha icanti Jesoshi: --Eiro nosaviquitsi. Nocoaque noncamanteri itsipapee atiri ipincatsariventajeitiri Tasorentsi, tempa cameetsa iriojeitero iriori. Irootaque itiancantanari Apa.
					</seg>
					<seg id="b.LUK.4.44" type="verse">
						Ari iquenaquenayetanaque Jesoshi anta Joreaqui, iquenquetsatacaajeitiri atiri anta pancotsipeequi yapatojeitantari.
					</seg>
				</div>
				<div id="b.LUK.5" type="chapter">
					<seg id="b.LUK.5.1" type="verse">
						Ari pashini quitaiteri iquenquetsati Jesoshi anta otsapijaqui incajare pajitachari Jenesarete. Itsitacajeitapaacari atiripee, icoajeitaque inquemero irineane Tasorentsi.
					</seg>
					<seg id="b.LUK.5.2" type="verse">
						Ari ineaquero Jesoshi apite pitotsi anta otsapijaqui. Tecatsi tetearone: yora quitsatatsiri iquiviro iitsarite anta.
					</seg>
					<seg id="b.LUK.5.3" type="verse">
						Itetaca Jesoshi ivitoqui Shimo, icantiri: --Shimo, pintianquero capichaji. Ari isavicaque pitotsiqui nianquijamaji, yoamejeitiri apatojeitainchari otsapijaquinta.
					</seg>
					<seg id="b.LUK.5.4" type="verse">
						Ari osamanitanaque, itsoncanaquero yoamejeitaqueri. Icantiri Shimo: --Pijate anta osaanajataquenta, pinquitsate.
					</seg>
					<seg id="b.LUK.5.5" type="verse">
						Yacanaqueri: --Oametantatsiri, noquitaitetacotaque noquitsavetaca incaranqui, tecatsi naimate catsini. Meecaquea picantaquena, aitaque nojataque nonquitsajeitajanteta aisati.
					</seg>
					<seg id="b.LUK.5.6" type="verse">
						Ari iquitsataji: yaasanotaque shima, oshequi catsini: monquire, monquire. Jaaca inaca, irotaintsi ompeshe quitsari.
					</seg>
					<seg id="b.LUK.5.7" type="verse">
						Icajemaqueri ishaninca savicatsiri pashiniqui pitotsi: --Caateve, pamitacojeitenave. Ari ipocacotaque, itetacotaqueri shima apite pitotsi, tero, tero; irotaintsi ontsitiye.
					</seg>
					<seg id="b.LUK.5.8" type="verse">
						Icarati oshequi shima iquitsatiri, irootaque yoantanacari Petero cavaco; aisati iquempejeitaca itsipapee: jeri Santiaco aisati Joa. Iriotaque yoca itomipee Severeo. Iriotaque icaratapinitiri Shimo iquitsatapinitiri shima. Itiyeroashitanacari Shimo Petero, icantiri: --Novincatsarite, cameetsa pijataje. Te noncameetsateji narori catsini, eiro pitsipatanatsi. Yacanaqueri Jesoshi: --Eiro pitsaroacaanatsi. Noncamantempi: oquempetaca peerani piquitsatapinitiri shima, nocoaque meeca pinquemisantacaapinijeiteri atiripee.
					</seg>
					<seg id="b.LUK.5.11" type="verse">
						Ari yaatacojeitapaaji, irosati yojocajeitantanajaro ivitopee, iitsaritepee, maaroni. Yoijajeitanaqueri Jesoshi.
					</seg>
					<seg id="b.LUK.5.12" type="verse">
						Itimi anta nampitsiqui shirampari patsaasanotatsiri: otsoncaqueri ivatsaaro, opiticashaaqueri maaroni itseempequiqui. Ineantavacariri Jesoshi, itiyeroashitavacari, icantiri: --Novincatsarite, tempa pitasorentsiti: pincoaquerica, poavisacotena.
					</seg>
					<seg id="b.LUK.5.13" type="verse">
						Ari yacotashitaqueri, ipamitiri. Icantiri: --Nocoaque. Pavisacotaje. Irosati opeantanaja ivatsaaro.
					</seg>
					<seg id="b.LUK.5.14" type="verse">
						Aisati icantiri: --Eiroyea picamantacotanatsi. Meeca pijate saserotequi, pinijaapeeri iriotanteari pavisacotaji. Pimatero icantiniri Moishishini: paanajeneri saserote pivira intayeneri Tasorentsi iriojeitanteari atiri pavisacotaji.
					</seg>
					<seg id="b.LUK.5.15" type="verse">
						Iro cantaincha aiquero ijatatii icamantacojeitaqueri Jesoshi. Icarati oshequi catsini jatashijeivetacariri inquemisanterime, aisati pashini icoajeiveta iroavisacoterime.
					</seg>
					<seg id="b.LUK.5.16" type="verse">
						Ari ijatanaque iriori anta caaraiteriqui, iquenquetsatacairi iriri.
					</seg>
					<seg id="b.LUK.5.17" type="verse">
						Ari pashini quitaiteri yoametantaji Jesoshi pancotsiqui. Isavicajeiti quempeji variseopee aisati oametantirori sanquenarentsi: iponeayetaca oshequi nampitsipeequi, anta Carireaqui, Joreaqui, aisati iponeayetaca Jerosarequi. Otimasanoti itasorenca Avincatsarite imatantarori yoavisacotantaque.
					</seg>
					<seg id="b.LUK.5.18" type="verse">
						Jeritapaaque shirampari, icompitacojeitapaaqueri caari shevatacha. Icoajeiveta iraanaquerime anta isavicaquenta Jesoshi, iro cantaincha tecatsi inquenapee, iticajeitaqueri atiripee.
					</seg>
					<seg id="b.LUK.5.19" type="verse">
						Tecatsi incantea inqueapee, irootaque yataitacantacariri otataroquinta pancotsi. Imorontaquero, impoiji yoaniitacotaqueri anta inaquenta Jesoshi.
					</seg>
					<seg id="b.LUK.5.20" type="verse">
						Iotavaqueri iriori ishirejeitacari, irootaque icantantavacariri: --Noshaninca, ainiro pantane, iro cantaincha eiro noquishimentimpirotsi, irointi noncavintsayempi: eiro noquenqueshiretacotimpirotsi aisati, irointi noavisacotempi.
					</seg>
					<seg id="b.LUK.5.21" type="verse">
						Ari icantavacaajeitaca variseopee aisati oametantirori sanquenarentsi: --Piquemanirotaqueri: ijitasorentsinirotaca. Apaniro irinti Tasorentsi yoavisacotanti.
					</seg>
					<seg id="b.LUK.5.22" type="verse">
						Ari iotaquero Jesoshi iquenqueshirejeitiri, irosati icantantanacari: --¿Paita picantantari: &quot;Ijitasorentsinirotaca&quot;?
					</seg>
					<seg id="b.LUK.5.23" type="verse">
						Pamene, nocantaqueri: &quot;Eiro noquenqueshireacotajimpirotsi pantane, irointi noavisacotajempi&quot;. Meeca pitseencajeitaquena. Tempa opomerentsivetaca naniitacaajeri yoca. Eirorica yaniitajitsi, ari pintseencasanojeitena, pishirontimentajeitena.
					</seg>
					<seg id="b.LUK.5.24" type="verse">
						Noponeaca narori inquitequi, natiritapaaque. Nocoaque piojeite ainiro notasorenca, aisati nomataquero nocavintsairi antirori caari cameetsatatsi, noavisacojeitiri. Ari icantiri caari shevatacha: --Jentsite, pincatianaje, paanajero pinariantari, pijataje pivancoqui. Ari ineajeitavaqueri icatianaja, yaanajiro inariantari, ijatanaji ivancoqui. Icantanaque: --Ariove, icameetsati Tasorentsi. Ari icantiri saserotepee: --Pineaquero, nomataquero caari pineapiniti, irootaque piotanteameri oshequi notasorentsitaque. Aisati ari nomatajeri naanajeri coajica inquitequi.
					</seg>
					<seg id="b.LUK.5.26" type="verse">
						Ari yoajeitanaqueri atiripee cavaco, icantajeiti: --Tempa icameetsatasanoti Tasorentsi, ipincatsaritasanoti. Te aneapiniteroji oca aneaqueri meeca.
					</seg>
					<seg id="b.LUK.5.27" type="verse">
						Impoiji isoquijanaji Jesoshi, irosati ineantapaacariri Irevi, yora aitayetiriri ishaninca iirequite, impoiji ipiri pincatsari. Isaviqui anta isanquenatapiniti. Icantapaaqueri: --Tsame, poijatanaquena.
					</seg>
					<seg id="b.LUK.5.28" type="verse">
						Ari yoipacanaquero isanquenatacoyetiri quirequi, icatianaca, yoijatanaqueri Jesoshi.
					</seg>
					<seg id="b.LUK.5.29" type="verse">
						Impoiji ijataque Irevi ivancoqui, icajemacantaqueri itsipapee vionquiniriri pincatsari iirequite, pashini ishanincapee, Jesoshi, maaroni. Yoacaajeitacari maaroni.
					</seg>
					<seg id="b.LUK.5.30" type="verse">
						Ipocaque saserotepee aisati yora oametantirori sanquenarentsi. Icantapaaqueri iroamere Jesoshi: --Pamenerite Jesoshi: icarajeitaqueri vionquiriri quirequi, yoajeita, irajeiti. Jeri aisati itsipapee caari cameetsayetatsi. Te oncameetsateji incarajeiteri iroajeitea.
					</seg>
					<seg id="b.LUK.5.31" type="verse">
						Ari icantiri Jesoshi: --Yora joquiitachari iriotaque coatsiri iraavintea. Yorari caari joquiitacha te incoyeji aavinterineri.
					</seg>
					<seg id="b.LUK.5.32" type="verse">
						Iriotaque nopocashitiri caari cameetsatatsi niotacantajeariri eiro yantapinitajirotsi aisati caari cameetsatatsi. Te nompocashiteriji jivetachari icameetsati.
					</seg>
					<seg id="b.LUK.5.33" type="verse">
						Ari icantiri saserote Jesoshi: --Pamene ititapinita iroamere Joa, aisati iquenquetsatacaapinitiri Tasorentsi: aisati iquempejeitacari iroamere variseo. Irinti poamerepee, te intiteaji: yoapinijeita, irapinijeiti.
					</seg>
					<seg id="b.LUK.5.34" type="verse">
						Ari yacanaqueri: --Oquempetaca ariorica iraye shirampari ijina, incajemajeiteri ishanincapee inquimoshireventajeitanteariri. Ariorica irareejeitaquea, ¿arimpa intijeitapeempa? Eiro. Aisati narori, nocarajeitiri meeca noamerepee: ¿paita nontitacanteariri?
					</seg>
					<seg id="b.LUK.5.35" type="verse">
						Ariorica irojocajeitanajeri ishaninca aatsiri ijina, impoijiquea intijeitanaquea. Aisati nonquempetea narori: ariorica coajica noncame, impoiji iroashiretacojeitanaquena noamere, irosatiquea intijeitantanaqueari iriori.
					</seg>
					<seg id="b.LUK.5.36" type="verse">
						Aisati, otimirica piitsaare iroaquerari, te pintsereeroji pimpataquero peesatotaintsiri pimaatsara. Aisati, ariorica poavitajerome, eiro omoncaratavacaatsi. Aisati pinquivajerorica ontsitiamaotanaque iroaquerari, aisati antsivianaque peesatotaintsiri. Otsereacoticari iroaquerari.
					</seg>
					<seg id="b.LUK.5.37" type="verse">
						Tempa apeantantaro iroaquerajari pearentsi imeshinaqui iroaquerari, impoiji antsitacotaquero eiro aparajatantatsi. Ariorica oshimoretanaque, aravoncajatanaque, otapiasanotaqueri imeshina. Iroaquera ini, eiro ipesacotitsi, aisati eiro aparajatatsi oja. Irooricame ampeantantajearome pearentsi iroaquerajari peesatitatsiri imeshina, tempa iraravoncanaque, intoncanaque: ton. Aitaque intsereanaque, aisati amparajatanaquea iroaquerajari.
					</seg>
					<seg id="b.LUK.5.39" type="verse">
						Tempa ariorica irajeitero peesatojataintsiri pearentsi, eiro acoirotsi irero iroaquerajari.
					</seg>
				</div>
				<div id="b.LUK.6" type="chapter">
					<seg id="b.LUK.6.1" type="verse">
						Ari osaavarotaque, iquenanaque Jesoshi tiricomashiqui, itsipatanacari iroamere. Yora iroamere yaviijeitaquero oitsoquipee, yamirocaitaquero otaqui, yojocaquero. Irointi oitsoqui, yoajeitacaro.
					</seg>
					<seg id="b.LUK.6.2" type="verse">
						Ineajeitaqueri variseopee, icantiri: --Te oncameetsateji oca pantiri. Tempa irointi oca saavaro, amaoreajeitantari, eiro ataquireaitantarotsi meeca. ¿Paita pantantarori?
					</seg>
					<seg id="b.LUK.6.3" type="verse">
						Yacanaqueri Jesoshi: --Tempa pineanatiro isanquenatacotiriniri Iravirini. Aaqueri itasheni aisati itsipajeitari. Otimi anta ivancoqui Tasorentsi tanta yovetsiqueetiniriri Tasorentsi. Apaniro yoajeitaro saserotepee, te irishineteriji itsipapee iroyearo. Iro cantaincha yashinoncaaca Iraviri, irootaque ipantacariri tanta yora ivincatsarite saserote, aisati ipajeitaqueri maaroni oijajeitiriri. Pineaquero, te irininteji iroashinoncayeri.
					</seg>
					<seg id="b.LUK.6.5" type="verse">
						Noponeaca narori inquitequi, natiritapaaque: naro cantacantirori paitarica anteri saavaroqui.
					</seg>
					<seg id="b.LUK.6.6" type="verse">
						Ari pashini saavaro ijatanaji anta yapatotapinijeita, yoametantapaaque. Itimi anta shirampari tsiricoipacori.
					</seg>
					<seg id="b.LUK.6.7" type="verse">
						Yamenashetavaqueri oametantirori sanquenarentsi aisati variseopee, icoaque irioteri iroavisacotanterica saavaroqui. Icoaque incanteri ivincatsarite: &quot;Noneaqueri Jesoshi yantaquero caari cameetsatatsi&quot;.
					</seg>
					<seg id="b.LUK.6.8" type="verse">
						Iro cantaincha iotaqueri Jesoshi iquenqueshirejeitiri. Icantiri tsiricoipacori: --Caate, pincatiapee aca. Ari icatianaca, ijatashitaqueri.
					</seg>
					<seg id="b.LUK.6.9" type="verse">
						Icantajeitiri Jesoshi: --Meeca nosampijeitempi. ¿Paita cameetsatatsiri antajeiteri saavaroqui? ¿Cameetsampa ancavintsayeri ashaninca? Terica, ¿picoaquempa avashinoncayeri? ¿Cameetsampa avavisacoteri ashaninca? Terica, ¿picoaquempa ayeri?
					</seg>
					<seg id="b.LUK.6.10" type="verse">
						Yamenajeitaqueri Jesoshi, imajerenirojeitanaque. Ari icantiri: --Pancote. Ari yacotanaque, cameetsatanaji iraco.
					</seg>
					<seg id="b.LUK.6.11" type="verse">
						Ari iquisajeitanaca saserotepee. Isampitavacaanaca: --¿Jaoca ancanteriri avacantanteariri?
					</seg>
					<seg id="b.LUK.6.12" type="verse">
						Pashini quitaiteri ijataque Jesoshi toncaariqui, iquenquetsatacairi iriri, iquitaitetacotapaaque.
					</seg>
					<seg id="b.LUK.6.13" type="verse">
						Ari oquitaitetamani icoyeajeitaqueri iroamerepee. Icarataque 12 icoyeaqueri. Icoaque coajica intianqueri inquenquetsatacotanteariri. Jero oca ivajiropee:
					</seg>
					<seg id="b.LUK.6.14" type="verse">
						Shimo (aisati ipajitiri Jesoshi: Petero), Antirishi (yora irirenti Shimo), Santiaco, Joa, Jeripi, Varitorome, Mateo, Tomashi, Santiaco (yora itomi Arijeo), Shimo (icanteetiri aisati Seraroro), Jorashi (yora itomi Santiaco), aisati Jorashi Ishicariote (yora aacanterineri coajica Jesoshi). Aitaque ipajijeitari iroamere icoyeaqueri Jesoshi.
					</seg>
					<seg id="b.LUK.6.17" type="verse">
						Impoiji yoirincapaaja anta opampaitetinta. Itiminta oshequi iroamerepee, aisati oshequi catsini pashinipee atiri: iponeajeitaca Joreaqui, Jerosarequi, Tiroqui, aisati Shiroqui. Otimi Tiro aisati Shiro arejiqui, anta otsapijaqui antearoja incajare. Ijatashijeitaqueri Jesoshi inquemisantajeitavaqueri, aisati icoajeitaque iroavisacojeiteri mantsiaripee.
					</seg>
					<seg id="b.LUK.6.18" type="verse">
						Ari yoavisacojeitaqueri yatajeaoncayetiri camaari.
					</seg>
					<seg id="b.LUK.6.19" type="verse">
						Icoajeitaque impamijeitapeeri, intasoncacoventanteariri iroavisacojeitanteariri.
					</seg>
					<seg id="b.LUK.6.20" type="verse">
						Ari yamenanaqueri iroamere, icantiri: --Ariorica pashinoncaavetaca meeca, pinquimoshiretanaque: aitaque impincatsariventajeitempi Tasorentsi, coajica.
					</seg>
					<seg id="b.LUK.6.21" type="verse">
						Ariorica pitasheavetaca meeca, pinquimoshiretanaque: aitaque inquemacaajempi Tasorentsi, coajica. Ariorica poashirevetaca meeca, pinquimoshiretanaque: aitaque inquimoshiretacaajempi, coajica.
					</seg>
					<seg id="b.LUK.6.22" type="verse">
						Ariorica inquisajeitempi atiripee, intianquempi, incantimatempi, incante te pincameetsateji. Ariorica inquishimentajeitempiro piquemisantana, iro cantaincha inquimoshiretacayempi Apa. Tempa noponeaca narori inquitequi, natiritapaaque.
					</seg>
					<seg id="b.LUK.6.23" type="verse">
						Ariorica inquisajeitempi, pinquimoshiretasanotanaque, pincantajeite: &quot;Cameetsave&quot;. Tempa aitaque cameetsa impinatasanotempi Apa inquitequi. Queario yora intacantajeitaqueeri iquisajeitaquerini peerani yora camantacotiriniri Tasorentsi.
					</seg>
					<seg id="b.LUK.6.24" type="verse">
						Jero pashini aisati icantaqueriri Jesoshi: --Iro cantaincha yora ashitaarantincari, iquimoshireimentaro yashijeitari: moncarataca, iroashinoncayea irinti.
					</seg>
					<seg id="b.LUK.6.25" type="verse">
						Aisati iroashinoncayea quemarori yoari meeca: coajica inquemero itashe. Iroashinoncayea shirontajeitachari meeca: coajica incavintsaajeitea aisati iriraajeitea.
					</seg>
					<seg id="b.LUK.6.26" type="verse">
						Ariorica irineacameetsajeitempi maaroni atiripee, pashinoncayea coajica: tempa yora intacarori ineacameetsajeitashitari yora amatavijeitiriri.
					</seg>
					<seg id="b.LUK.6.27" type="verse">
						Aisati icantajeitaqueri: --Pinquemisantajeitavaquena: pininteri avinti quisajeitimpiri, pincavintsayeri.
					</seg>
					<seg id="b.LUK.6.28" type="verse">
						Pincanteri Tasorentsi iramitacojeiteri maaroni cantimajeitimpiri, aisati maaroni quisajeitimpiri.
					</seg>
					<seg id="b.LUK.6.29" type="verse">
						Ariorica impasavorotempi pampatevoroqui, pishineteri impasavorotempi acaqueroca aisati. Ariorica iraapitsatempiro poicoro, pimperita pashini piitsaare aisati.
					</seg>
					<seg id="b.LUK.6.30" type="verse">
						Ariorica iramanempiro paitapeerica, ari pimperi. Ariorica iraapitsatempiro pivaararo, eiro picoacotiritsi aisati.
					</seg>
					<seg id="b.LUK.6.31" type="verse">
						Ariorica picoaque incavintsayempi itsipapee, ari pincavintsayeri avirori.
					</seg>
					<seg id="b.LUK.6.32" type="verse">
						Ariorica pinintajeitiri maaroni nintajeitimpiri, tempa moncarataca: tecatsi incantea impinatempi Tasorentsi. Tempa ioti caari quemisantatsi inintiri nintiriri iriori.
					</seg>
					<seg id="b.LUK.6.33" type="verse">
						Aisati oquempetaca: ariorica picavintsairi cavintsaajeitimpiri avirori, tempa aisati moncarataca. ¿Paita picoiri impinatempiri Tasorentsi? Aisati iriori caari quemisantatsi, icavintsairi cavintsaajeitiriri iriori.
					</seg>
					<seg id="b.LUK.6.34" type="verse">
						Ariorica picoaque iroimpiajempi pipaqueriri pishaninca, tempa moncarataca: ¿Arimpa picoaque impajempi aisati Tasorentsi? Tempa aisati ipavacaa iriori caari quemisantatsi paitapeerica, aisati icoaque irovanayeneri iroimpiajeneri.
					</seg>
					<seg id="b.LUK.6.35" type="verse">
						Irootaque nocantantimpiri pincavintsayeri avinti quisajeitaquempiri, pincavintsante, pimpashiyeteari ashinoncaincari: eiro piquenqueshiretirotsi irimaterorica iroimpiajempi. Ariorica pantero oca, cameetsa: impinatasanotempi Tasorentsi, aisati intomintasanojeitempi. Cameetsa ipincatsariventanti anta jenoqui. Queario icavintsairi piatsajeitariri, yora caari cameetsajeitatsi.
					</seg>
					<seg id="b.LUK.6.36" type="verse">
						Icavintsantasanoti Apa: pinquempejeiteari.
					</seg>
					<seg id="b.LUK.6.37" type="verse">
						Eiro paamaashitaritsi pishaninca, aisati eiro picantitsi: &quot;Ainiro irantane&quot;, impoiji eiro icantimpitsi Tasorentsi: &quot;Ainiro pantane avirori&quot;. Eiro piquishimentiritsi pishaninca yantayetiri, irointi pincavintsayeri: impoiji eiro iquishimentimpirotsi Tasorentsi pantayetiri avirori, irointi incavintsayempi.
					</seg>
					<seg id="b.LUK.6.38" type="verse">
						Ariorica pimpayeteri ashinoncaincari coiteimoyetariri, aisati inquempetajempi iriori Tasorentsi: impayetempiro maaroni coiteimoyetaquempiri avirori. Te irimashitsateji: impasanotempi. Ariorica capichaji pincavintsante, aisati capichaji incavintsayempi avirori. Ariorica oshequi pincavintsantasanote, ari oshequi incavintsaasanotempi avirori. Irootaque icantiriri Jesoshi.
					</seg>
					<seg id="b.LUK.6.39" type="verse">
						Jeroca ishiacaaventiniriri aisati Jesoshi: --¿Arimpa irimatero camarajaquiri irancatsatanaqueri iamarajaquiririnte? Eiro imatirotsi: tempa ari impariajeitaque omoroqui.
					</seg>
					<seg id="b.LUK.6.40" type="verse">
						Aisati iquempeta, yora iroamere te iranaacoteriji oametiriri ioti. Iro cantaincha ariorica irishitoriatasanote, ariorica irimoncarateari.
					</seg>
					<seg id="b.LUK.6.41" type="verse">
						¿Paita piquishimentantariri pishaninca yantayetiri? Panaacotasanotiricari avirori. Oquempetaca picantiri pishaninca: &quot;Pitijaquitaca ovane quipatsi&quot;, iro cantaincha ainiro avirori pitijaquitacaro antearo inchato.
					</seg>
					<seg id="b.LUK.6.42" type="verse">
						Arimpa pincanteri: &quot;Jentsite, noshaninca, naajempiro pitijaquiro&quot;. Tempa pioti otimi inchato pashicajaquitaquempiri avirori. ¿Jaoca pincanteari paantajeanariri itijaquiro pishaninca? Pamatavitanti, pinquempetearime cameetsatasanotatsiri. Pamene, pijivate pojoquero antearora inchatora pashicajaquitaquempirira, impoiji pamenasanotanaje paantajeanariri itijaquiro pishaninca iriori.
					</seg>
					<seg id="b.LUK.6.43" type="verse">
						Jero oca pashini ishiacantiniriri Jesoshi: --Ariorica ocameetsati inchato, ocameetsati oitsoqui iroori. Aisati terica oncameetsateji inchato, te oncameetsateji oitsoqui iroori.
					</seg>
					<seg id="b.LUK.6.44" type="verse">
						Ariorica aneero oitsoqui inchato ayoti jaoca ocantari inchato iroori. Ariorica pincoaque chochoqui, ¿arimpa pijatashitero anta manitincanamashiqui? Eiro pijatitsi, tempa piotiro te oitsoquitantearoji chochoqui, iyera, ova, tecatsi catsini.
					</seg>
					<seg id="b.LUK.6.45" type="verse">
						Ariorica anquenqueshiretero cameetsatatsiri, antayetero cameetsayetatsiri. Ariorica anquenqueshiretero caari cameetsatatsi, antayetero caari cameetsatatsi. Queario, aneanatantaro aquenqueshireyetiri.
					</seg>
					<seg id="b.LUK.6.46" type="verse">
						¿Paita picantashitantavetanari: &quot;Novincatsarite&quot;? Te pinquemisantenaji.
					</seg>
					<seg id="b.LUK.6.47" type="verse">
						Aisati icantiri Jesoshi: --Meeca noshiacantempiri jaoca icantari quemisantanari. Iquemiro noneane, iquemisantasanotaquero: yantajeitaquero maaroni nocantaqueriri.
					</seg>
					<seg id="b.LUK.6.48" type="verse">
						Ishiaqueri shirampari vetsiquirori ivanco. Iquiashitaquero tsompoina, irosati mapiqui aitaque yovecarataquerori. Ari oniri ominca mapiqui, oquisotantacari. Opariasanotaque incani, ooncanaca eni. Antearo catsini otatsincavetapaacaro, iro cantaincha te aaveeroji: quisotaque onaque mapi.
					</seg>
					<seg id="b.LUK.6.49" type="verse">
						Iro cantaincha yora caari quemisantana ishiaqueri shirampari vetsicavetarori ivanco, te intijacotasanoteroji. Impoiji ooncanaca, aanaquero ivanco. Ojaraanaque, aanaquero, te aneajeroji. Irootaque icantajeitiriri Jesoshi.
					</seg>
				</div>
				<div id="b.LUK.7" type="chapter">
					<seg id="b.LUK.7.1" type="verse">
						Impoiji ipianaja Jesoshi anta Caperenaoqui.
					</seg>
					<seg id="b.LUK.7.2" type="verse">
						Itimi anta nampitsiqui aparo capitano. Oromasati ini, caari ini jorio. Ijoquiitaca inampire, irotaintsi incame. Inintasanotiri capitano inampire.
					</seg>
					<seg id="b.LUK.7.3" type="verse">
						Iquemacotaqueri Jesoshi, itasoncantaque, irosati itiancantacariri jivatacaajeitiriri joriopee: --Pincamantaiteri Jesoshi impocanaqueta iroavisacotenari nonampire.
					</seg>
					<seg id="b.LUK.7.4" type="verse">
						Ari yareejeitapaacari, icantasanojeitapaaqueri: --Pijatashiteri. Icameetsatasanoti yora capitanonta, oshequi inintajeitaquee arori. Yovetsicacantaqueenero pancotsi apatojeitantari. Cameetsa poavisacoteneri inampire.
					</seg>
					<seg id="b.LUK.7.6" type="verse">
						Ari yoijajeitanaqueri. Quempeji inapaaque, ineajeitavaqueri pashini ishanincapee capitano, itianquiri. Icamantapaaqueri: --Jero oca icantaqueri noyapitanote: &quot;Nopincatsatasanotaqueri Jesoshi, iro caari notonquiotantavacari. Notseencaja narosati, irootaque caari nocoanta impoque novancoquica. Niotaque incoaquerica iroavisacoteri nonampire, ari iravisacotaje.
					</seg>
					<seg id="b.LUK.7.8" type="verse">
						Timatsi cantanari paitarica nanteri, aisati timatsi soraro notiancapinitiri. Noncanteririca: 'Pijate', ari irijataque. Noncanteririca: 'Pimpoque', ari impocanaque. Aisati noquempetiri nonampire iriori, ariorica noncanteri: 'Jero oca panteri', ari irantaquero&quot;.
					</seg>
					<seg id="b.LUK.7.9" type="verse">
						Iquemavaitiiri Jesoshi, yoanaque cavaco. Ari ipitsocashijeitacari oijajeitiriri, icantajeitiri: --¿Piquemaquerompa oca icantiri oromasati? Oshequi ishiretaquena, te inquempejeiteariji ashanincapee arori.
					</seg>
					<seg id="b.LUK.7.10" type="verse">
						Ari impoiji ipiajeitanaja ishanincapee capitano. Ineapaaqueri inampire, avisacotaji.
					</seg>
					<seg id="b.LUK.7.11" type="verse">
						Pashini quitaiteri ijatanaque Jesoshi anta Naiqui, icarajeitaqueri inampirepee aisati oshequi pashini oijajeitiriri.
					</seg>
					<seg id="b.LUK.7.12" type="verse">
						Iquempejijeitapaacaro nampitsi, ineavaitiiri icompitacotapaaqueri camatsiri, intijerime. Iro iriniro camaintsiri camajimentaaro, aisati te intimeji pashini otomi. Oijatacoventiri otomini, ocarajeitiri oshequi oshaninca.
					</seg>
					<seg id="b.LUK.7.13" type="verse">
						Ineantavacarori Avincatsarite, oshequi icavintsairo, icantaquero: --Eiro piraacotiritsi pitomi.
					</seg>
					<seg id="b.LUK.7.14" type="verse">
						Ari ijatashitaquero cajo yoantacariri, ipamitaquero. Icatiacaapaacari compitacotiriri. Icantiri Jesoshi camaintsiri: --Evancari, pintinaaje.
					</seg>
					<seg id="b.LUK.7.15" type="verse">
						Irosati itinaantanaja, isavicaji; ineanatanaji. Impoiji icantiro Jesoshi: --Jerica pitomi, aneanaji.
					</seg>
					<seg id="b.LUK.7.16" type="verse">
						Yoajeitanaque cavaco catsini neajeitaqueriri, icantajeiti: --Tempa icameetsati Tasorentsi. Itiancaqueeri oamejeiteerori irineane. Queario, itasoncaventaquee Tasorentsi, icavintsaajeitiri quemisantajeitiriri.
					</seg>
					<seg id="b.LUK.7.17" type="verse">
						Irosati iquemacojeitantacariri maaroni joreasati, aisati otsoteanaca neantsi pashinipeequi nampitsi.
					</seg>
					<seg id="b.LUK.7.18" type="verse">
						Ari iquemacotaqueri Jesoshi iroamerepee Joa, yora vaotisatantatsiri. Ijatashijeitaqueri, icamantapaaqueri yantayetaqueri Jesoshi. Yora Joa, icajemiri iroamere apite,
					</seg>
					<seg id="b.LUK.7.19" type="verse">
						itiancaqueri Avincatsaritequi, icantavaqueri: --Pijajeite Jesoshiqui, pisampitapeeri: &quot;¿Avirompa Quirishito namenaajeivetari? ¿Pashinimpa naamaajeitea?&quot;
					</seg>
					<seg id="b.LUK.7.20" type="verse">
						Ari yareejeitapaacari, icantapaaqueri: --Itiancaquena Joa, icantana: &quot;Pisampitaiteri Jesoshi: '¿Avirompa Quirishito naamaajeivetari? ¿Pashinimpa naamaajeitea?'&quot;
					</seg>
					<seg id="b.LUK.7.21" type="verse">
						Tecatsi incantea Jesoshi iranqueri, irointita yanti yoavisacoyetiri oshequi mantsiayetatsiri, aisati yoavisacoyetiri oshequi yatajeaoncayetiri camaari. Aisati yamenacaayetajiri oshequi caari amenayetatsi.
					</seg>
					<seg id="b.LUK.7.22" type="verse">
						Impoiji icantiri: --Meeca pijajeitaje, pincamantapeeri Joa aitaquenea pineacojeitaquenari aisati piquemacojeitaquenari. Pincamantapaajeri amenanaji yora caari amenaveitachani, aniitanaji yora caari aniiveitachani, avisacojeitanaji patsaayeveitachaniri, iquemayetanaji yora caari quemaveitachani, itinaayetanaja camayevetainchari. Aisati nocamantajeitiri ashinoncaajeivetachari jaoca incanteari irijate inquitequi.
					</seg>
					<seg id="b.LUK.7.23" type="verse">
						Iquimoshireventajeitaquena maaroni quemisantasanotanari.
					</seg>
					<seg id="b.LUK.7.24" type="verse">
						Ari ipiajeitanaja itiancane Joa, impoiji iquenquetsatacaajeitiri Jesoshi apatotimentariri. Iquenquetsatacotiri Joa, icantiri: --¿Paita pijatashijeitantariri Joa anta caaraiteriqui? ¿Pijitimpa itsataashita Joa, iquenquetsatashita? Te inquenquetsatashiteaji. ¿Pijivetarimpa icomitapinita, te irioteji paitarica iquenqueshiretiri? Tempa ioti.
					</seg>
					<seg id="b.LUK.7.25" type="verse">
						¿Paita pijatashitasanotantariri? ¿Irompa pijijeitaqueri ashitaarantincari ini, quitsaatarori cameetsamaori? Caari ini. Pamene, yora quitsaatarori cameetsamaori ishanincatacari pincatsari, aisati iquempetaca: iveshireimentaro irovaararo timatsiri ivancoqui pincatsari. Te inquempeteariji irinti Joa.
					</seg>
					<seg id="b.LUK.7.26" type="verse">
						Jentsite, pincamantena: ¿paita pijatashitiri? ¿Irimpa pijitiri quenquetsatirori irineane Tasorentsi pijatashitantariri? Tempa queario, iquenquetsatiro, iro cantaincha yanaacojeitiri itsipapee quenquetsatacantantatsiri.
					</seg>
					<seg id="b.LUK.7.27" type="verse">
						Tempa piojeitiro sanquenarentsi cantatsiri: &quot;Notiomi, nontianqueri jivatempineri, inquenquetsatacotempi. Incamantajeiteri atiri incameetsashirejeitanaque, inquemisantajeitempi&quot;. Queario, oca sanquenarentsi oquenquetsatacotiri Joa Vaotisatantatsiri.
					</seg>
					<seg id="b.LUK.7.28" type="verse">
						Yanaacojeitaqueri maaroni itsipapee quenquetsatacantantatsiri: imataquero maaroni icoacaaqueriri Tasorentsi, irootaque ineacameetsatantariri. Iro cantaincha ineacameetsatasanotiri catsini Tasorentsi maaroni ipincatsariventasanojeitiri.
					</seg>
					<seg id="b.LUK.7.29" type="verse">
						Ari iquemajeitaqueri oshequi atiri icantaqueriri Jesoshi. Iquemantacariri, icantajeiti: --Queario, icameetsataque Tasorentsi. Aisati icarajeitaqueri quemajeitaqueriri yora ivaotisayetiri Joa, aisati apatoyetiniriri oromasati quirequi.
					</seg>
					<seg id="b.LUK.7.30" type="verse">
						Irintiquea yora variseo aisati yora oametantirori sanquenarentsi te irinintajeiteji iranteneri Tasorentsi icoacaavetariri, aisati te irijatashiteriji Joa irivaotisateri. Te iriveshireimentearo irinti icantiri Jesoshi.
					</seg>
					<seg id="b.LUK.7.31" type="verse">
						Icanti Jesoshi aisati: --¿Paitaquea? ¿Jaoca icantari yocapee? ¿Paitaniquea caari iquemisantantana yoca? Te inquenqueshiretimateaji. ¿Paita noshiacanteri?
					</seg>
					<seg id="b.LUK.7.32" type="verse">
						Irio noshiacanteri jananequi, isavicajeiti nampitsiqui nianqui, icanti aparo: &quot;Apaniro nosoncavetaca, iro cantaincha te poijatacotenaji, te pimaninqueteji. Noashiretacovetari camaintsiniri, iro cantaincha te poashireteaji avirori&quot;.
					</seg>
					<seg id="b.LUK.7.33" type="verse">
						Pamene, yora Joa ititapinita, te iririmateroji cachojari, jero picantajeiti: &quot;Irio camaari pincacairiri, caari yoasanotanta, aisati caari irantaro cachojari&quot;.
					</seg>
					<seg id="b.LUK.7.34" type="verse">
						Iro cantaincha noponeaca nainti inquitequi, natiritapaaque: noapinita aisati nirapiniti. Aiquero picantajeiti: &quot;Jerinta oashenti, shinquinarinti. Ishanincatacari apatotapinitiniriri oromasati quirequi, icarajeitapinitiri caari cameetsajeitatsi&quot;.
					</seg>
					<seg id="b.LUK.7.35" type="verse">
						Ontimimotaquempiricame piotantari, piotaqueme te ontampaticateji picantajeitiri.
					</seg>
					<seg id="b.LUK.7.36" type="verse">
						Ari aparoni variseo icantiri Jesoshi: --Caate novancoqui, avajeitea. Yacanaqueri: --Jaa, ari. Ari ijajeitanaque, yoajeitaca.
					</seg>
					<seg id="b.LUK.7.37" type="verse">
						Otimi anta nampitsiqui tsinane antapinivetarori caari cameetsatatsi. Oquemacotaqueri Jesoshi, yoa anta ivancoquinta variseo, ojatashitiri oneeri. Aacotanaqueneri casancajari. Iro aacotantanacanariri mapi quitamarori imoqueetiri.
					</seg>
					<seg id="b.LUK.7.38" type="verse">
						Ocatiapaaca itapiiqui Jesoshi, quempeji. Iraasanotapaaca, ovitejantacari ojaqui iitiqui, iro oshetantajanariri oishi. Impoiji onintiri iitiqui, aisati osaitantacari iitiqui casancajari.
					</seg>
					<seg id="b.LUK.7.39" type="verse">
						Ineantavacarori yora variseo, iquenqueshiretanaca: &quot;Iriome itiancane Tasorentsi, iriotavaquerome oca tsinane. Oshequi antapinitiro caari cameetsatatsi, eirome ishinetarome antiterime iiti&quot;. Ipajita variseo Shimo.
					</seg>
					<seg id="b.LUK.7.40" type="verse">
						Iotaqueri Jesoshi iquenqueshiretiri, icantiri: --Shimo, timatsi noncamantempiri. Yacanaqueri: --¿Paita pincamantenari oametanari?
					</seg>
					<seg id="b.LUK.7.41" type="verse">
						--Noshiacantempiro. Itimi shirampari irevitiriri 5,000 soles, itimi pashini irevitiriri 500 soles.
					</seg>
					<seg id="b.LUK.7.42" type="verse">
						Iro cantaincha te irimateroji yora apitetatsiri iroimpiajeneri iirequite, irootaque icantantariri: &quot;Aitanaji, eiro pipinatanatsi. Nopashitimpiri&quot;. Tempa icavintsairi apite. Aparo irevivetacari capichaji, irinti itsipa irevitasanovetacari. Pincamantena: ¿janica neacameetsatasanoterineri?
					</seg>
					<seg id="b.LUK.7.43" type="verse">
						Yacanaqueri: --Naamaaca yora irevitasanovetariri, tempa iriotaque icavintsaasanotiri catsini. Icantiri: --Queario picantaque.
					</seg>
					<seg id="b.LUK.7.44" type="verse">
						Impoiji yamenaquero Jesoshi tsinane, icantiri Shimo: --Pamene, incaranqui noqueapaaque aca pivancoquica, iro cantaincha te paacameetsatavaquenaji: te pimpavaquenaji nija nonquivantapeemparomeri noiti. Pineaquero irointi oca tsinaneca. Oquivantapaaquenaro ojaqui noiti, aisati oshetantaquenaro oishi.
					</seg>
					<seg id="b.LUK.7.45" type="verse">
						Te pinintavorotenaji, irointi oca, onintapinitaquero noiti.
					</seg>
					<seg id="b.LUK.7.46" type="verse">
						Te pisaitantenaro noitoqui quejitsi, irointi oca, osaitantaquenaro noiti casancajari.
					</seg>
					<seg id="b.LUK.7.47" type="verse">
						Pamene, ainiro antayevetari oshequi, iro cantaincha nocavintsaaquero, eiro noquenqueshireacotajirotsi antayetiri: tempa oshequi onintasanotaquena. Ariorica noncavintsayeri antayevetarori capichaji, capichaji irinintavaquena iriori.
					</seg>
					<seg id="b.LUK.7.48" type="verse">
						Ari icantiro tsinane: --Ainiro onaveta pantayevetari, iro cantaincha eiro noquishimentimpirotsi, eiro noquenqueshireacotimpirotsi aisati. Pishiretaquena, irootaque pavisacotantajari. Cameetsaya pijataje, piveshireasanotanaquea.
					</seg>
					<seg id="b.LUK.7.49" type="verse">
						Ainiro inaveta oacojeitacariri, isampinatavacaaca: --¿Paitampa ijita yoca, icavintsantarori antirori caari cameetsatatsi?
					</seg>
				</div>
				<div id="b.LUK.8" type="chapter">
					<seg id="b.LUK.8.1" type="verse">
						Pashini quitaiteri iquenaquenayetanaque nampitsipeequi Jesoshi. Iquenquetsatacaajeitiri atiri, icamantajeitiri: --Irotaintsi impincatsariventajeitempi Tasorentsi. Quiso yoanajiri iroamerepee, yora carajeitatsiri 12,
					</seg>
					<seg id="b.LUK.8.2" type="verse">
						aisati oijajeitiri tsinanepee. Peerani yoitsaviantaveitaroni camaari, aisati ojoquiiveitani, iro cantaincha yoavisacojeitajiro Jesoshi. Opajita aparoni tsinane Maria Maquitarasato. Icaraveitani camaari oitsaviantaveitaroniri 7.
					</seg>
					<seg id="b.LUK.8.3" type="verse">
						Iro oijatiriri pashini, opajita Joana, ijina Cosa. Yora Cosa, iriotaque amitacotiriri pincatsari Eroreshi. Aisati iroori oijatiri Sosana, aisati otsipapee tsinanepee. Oca tsinanepee amitacotapinijeitiri Jesoshi, opapinijeitiri coiteimotacariri.
					</seg>
					<seg id="b.LUK.8.4" type="verse">
						Yapatotimentajeitacari Jesoshi oshequi atiri, ari ishiacantajeitiniri, icantiri:
					</seg>
					<seg id="b.LUK.8.5" type="verse">
						--Ari ijataque shirampari yojocaitiro oitsoqui tirico oaantsiqui. Aparopee pariitapaintsi avotsiqui: yaaticayetaquero aniiyetatsiri, impoiji yoajeitacaro contsaropee, itsoncaquero.
					</seg>
					<seg id="b.LUK.8.6" type="verse">
						Pashinipee pariitapaintsi mapiqui. Oparitsavetanaca capichaji, iro cantaincha te oncajavatsatimateji, irootaque oshimpetantanacari, ocamajeitanaque.
					</seg>
					<seg id="b.LUK.8.7" type="verse">
						Pashini pariitapaintsi quitotseequimashiqui: oshiocavetanaca, iro cantaincha anaanaquero quitotseequi, irootaque ocamantacari.
					</seg>
					<seg id="b.LUK.8.8" type="verse">
						Iro pashini pariitapaintsiri cameetsariqui quipatsi: oshiocanaque, otimasanotanaque oitsoqui oshequi. Irootaque ishiacantajeitiniriri, impoiji antearojenca icantajeitiri: --Otimirica piquemantari, pinquemasanotavaquero.
					</seg>
					<seg id="b.LUK.8.9" type="verse">
						Isampijeitiri iroamerepee: --¿Paita pishiacantiri incaranqui?
					</seg>
					<seg id="b.LUK.8.10" type="verse">
						Yacanaqueri: --Icoacaaquempi Apa Tasorentsi piojeitero caari iojeiti itsipapee atiri. Avintiquea niotacaaquempi jaoca icanta Apa ipincatsariventajeitaquempi. Irio noshiacantajeitiniri yoranqui: iramenajeivetea, iro cantaincha eiro ineasanotitsi; inquemajeivetea, iro cantaincha eiro iojeitavaquerotsi.
					</seg>
					<seg id="b.LUK.8.11" type="verse">
						Jero oca noshiacaaventimpiri: oca oitsoqui oshiacaaventiro irineane Tasorentsi.
					</seg>
					<seg id="b.LUK.8.12" type="verse">
						Oca avotsi opariantavetapaacari oitsoqui oshiacaaventiri quemajeivetavacarori irineane Tasorentsi: ipocapaaque camaari, yojocacaajiri iquenqueshirevetacaro irineane. Te irinintacayeriji inquemisante aisati iroavisacotea.
					</seg>
					<seg id="b.LUK.8.13" type="verse">
						Orari mapitaintsiri opariantavetapaacari oitsoqui, oshiacaaventiri veshireimentavetarori irineane Tasorentsi, ineacameetsavetacaro. Iquemisantaveta, iro cantaincha te inquearioventeroji: ariorica opomerentsitimotacari iquemisantaveta, ari yojocanajiro.
					</seg>
					<seg id="b.LUK.8.14" type="verse">
						Aisati oquempetaca quitotseequimashi opariantavetapaacari: oshiacaaventiri quemajeivetacarori irineane Tasorentsi, iro cantaincha iquenqueshiretasanotiro yantapinitiri, iveshireimentaro yashiyetari, aisati icoaque inquimoshiretashitea. Yatsipetashitaro iquemavetaro irineane Tasorentsi: te inquemisantasanoteroji, te iranteneriji Tasorentsi icoacaavetacariri.
					</seg>
					<seg id="b.LUK.8.15" type="verse">
						Ocari cameetsataintsiri quipatsi oshiacaaventiri quemasanotavaquerori irineane Tasorentsi. Iquearioventaquero iquemisantasanotaque, icameetsashiretanaque. Iriotaque matasanotirori maaroni icoacaaqueriri Tasorentsi.
					</seg>
					<seg id="b.LUK.8.16" type="verse">
						Jero aisati yoamejeitiriri Jesoshi iroamere: --Ariorica antsiotero tsiomentotsi amenajeitanteari, ¿arimpa antatacotero cantiriqui? ¿Arimpa amanaquero jaocarica ara? Tempa ocameetsati avanqueteri jenioquiji onconijajeitanteari paitapeerica. Irootaque noamejeitantaquempiri: nocoaque piotasanojeite.
					</seg>
					<seg id="b.LUK.8.17" type="verse">
						Tequera piojeite jaoca icantari Tasorentsi ipincatsariventajeitaquempi, iro cantaincha coajica piotasanojeitajero.
					</seg>
					<seg id="b.LUK.8.18" type="verse">
						Pinquemasanojeitavaquena piojeitantajeari. Capichaji piotaque meeca, iro cantaincha ariorica pinquemisantasanotena, nontsoteajeitempiro, niotacaasanojeitempi. Ariorica pijiveta pioti, eiro piquemisantanatsi, impoiji icomitacaasanotimpicari Tasorentsi: tecatsi piotimataje.
					</seg>
					<seg id="b.LUK.8.19" type="verse">
						Impoiji ojatashitiri Jesoshi iriniro, otsipajeitari irirentipee. Yareejeitapaaca pancotsiqui anta isaviquinta, iro cantaincha tecatsi incantajeitea intsipajeitapeempari: yojocaajeitavaqueri oshequi atiripee.
					</seg>
					<seg id="b.LUK.8.20" type="verse">
						Icamanteetiri: --Ocoapaaquempi piniro, jeri pirentipee. Osavicapaaque anta saiteriqui.
					</seg>
					<seg id="b.LUK.8.21" type="verse">
						Iro cantaincha yacanaqueri: --Nonirontacaro maaroni quemisantasanojeitiriri Tasorentsi, maaroni antasanotiniriri icoacaaquerori. Aisati nirentijeitacari maaroni quemisantiriri.
					</seg>
					<seg id="b.LUK.8.22" type="verse">
						Pashini quitaiteri itetajaro Jesoshi pitotsi, icarajeitaqueri iroamerepee. Icantiri: --Tsame amonteajeitanaje intatiquero incajare.
					</seg>
					<seg id="b.LUK.8.23" type="verse">
						Ari ijatacojeivetanaca, aacotanaqueri tampea. Ari ijatacotaque nianquijaqui, imaanaque Jesoshi. Impoiji omapocajeitaqueri antearo tampea, otejatapaacaro nija pitotsiqui, irotaintsi intsitiacojeite.
					</seg>
					<seg id="b.LUK.8.24" type="verse">
						Icaocaqueri iroamerepee: --Pintinaye, oametanari, irotaintsive antsitiacojeite. Ari itinaanaca, impoiji ipeajiro tampea, ipeajiro omotoncane: opeasanotanaja.
					</seg>
					<seg id="b.LUK.8.25" type="verse">
						Icantiri: --¿Paita caari pishirejeitantana? Itsaroacaajeitanacari, aisati yoajeitanaqueri cavaco. Icantavacaajeitanaca: --¿Janicampa yoca? Imataquero tampea, aisati omotoncane: ipeajiro. Te aneapiniteroji oca.
					</seg>
					<seg id="b.LUK.8.26" type="verse">
						Ari iponeanajari Jesoshi Carireaqui, meeca yareetapaaca intatiquero: anta Jerasequi.
					</seg>
					<seg id="b.LUK.8.27" type="verse">
						Yaatacotapaaque, yamatsecajeitanaque quipatsiqui. Ineapaaqueri neiriri camaari: peerani, te inquitsaateaji. Te irisaviqueji pancotsiqui, irointi iquenaquenatsempequiyeti anta tijaariqui.
					</seg>
					<seg id="b.LUK.8.28" type="verse">
						Ineantavacariri Jesoshi, itiyeroashitavacari, icajemanaque: --¿Jaoca pincantenari? Niotavaquempi: avirotaque itomi Tasorentsisanori savicatsiri inquitequi. Eiro piquematsitacaanatsi.
					</seg>
					<seg id="b.LUK.8.29" type="verse">
						Iro icajemantacari, itsaroacaavacari Jesoshi, iotaque camaari intianqueri. Yora shirampari ineapinitiri camaari, iquenacaapinitiri. Yoisotapiniyeevetari iracoqui aisati iitiqui carenatsa, iro cantaincha ishintsitacairi camaari, ipesantarori carenatsa yoisotanteevetacariri. Ariorica ipesanaquero, ishiacaanacari camaari caaraiteriqui.
					</seg>
					<seg id="b.LUK.8.30" type="verse">
						Icantiri Jesoshi: --¿Jaoca pipajitari? Yacanaqueri: --Nopajita Oshequianti. Iro ipajitantacari Oshequianti ineaqueri oshequi camaari.
					</seg>
					<seg id="b.LUK.8.31" type="verse">
						Ari itimi anta tioncaiquiji oshequi chancho yoajeita. Yora camaari icantiri Jesoshi: --Eiro pitiancajeitanatsi Sharincaveniqui, ainti pintiancajeitena anta chanchoqui, nonijaapeemparita iriori. Ari icantiri: --Pijajeite.
					</seg>
					<seg id="b.LUK.8.33" type="verse">
						Ari yojocajeitanajiri shirampari, inijaajeitapaacari chanchopee, irosati ishiajeitantanaca, ipariajeitanaque imperitaqui, ipiincajeitanaque incajarequi, pocn, pocn, pocn, itsitiajeitanaque.
					</seg>
					<seg id="b.LUK.8.34" type="verse">
						Ari ineantavacariri, ishiajeitanaca shentajeivetariri chancho, icamantajeitaqueri ishaninca anta nampitsiqui aisati oantsiqui.
					</seg>
					<seg id="b.LUK.8.35" type="verse">
						Ari ipocajeitaque irameneri yora neaveitariniri camaari, jaocarica icantajari. Ineapaaqueri, tecatsitaji inaji; tecatsi oajerine, isavicaji Jesoshiqui. Iquitsaataja, otimanaji iquenqueshiretantari. Itsaroacaajeitapaacari.
					</seg>
					<seg id="b.LUK.8.36" type="verse">
						Yora neasanotaqueriri icamantajeitavaqueri maaroni ishaninca yantiri Jesoshi, itsoteaqueneri.
					</seg>
					<seg id="b.LUK.8.37" type="verse">
						Ari itsaroajeitanaque catsini maaroni timajeitatsiri ara. Itiancajeitajiri Jesoshi: --Pijataje, eiro pipocajitsi aisati.
					</seg>
					<seg id="b.LUK.8.38" type="verse">
						Irintiquea yora neaveitariniri camaari icantavetari: --Nocoaque noijatanaquempi. Iro cantaincha icantiri:
					</seg>
					<seg id="b.LUK.8.39" type="verse">
						--Eiro poijatanatsi, ainti pijataje pivacoqui. Pincamantajeitapeeri pishaninca oshequi icavintsaaquempi Tasorentsi. Ari ijatanaque, iquenaquenayetanaque nampitsiqui, icamantajeitiri ishaninca: --Pineaquena: oshequi icavintsaajana Jesoshi.
					</seg>
					<seg id="b.LUK.8.40" type="verse">
						Impoiji ipianaja Jesoshi, imonteanajaro incajare. Yoyeajeitaqueri oshequi atiri, yaacameetsajeitavaqueri.
					</seg>
					<seg id="b.LUK.8.41" type="verse">
						Itonquiotavacari shirampari pajitachari Jairo: iriotaque jivatacaantatsiri anta pancotsiqui yapatojeitantari. Itiyeroashitapaacari iitiqui Jesoshi, icantapaaqueri: --Tsame novancoqui, irotaintsi oncame nishintio. Apaniro oni irishinto, ocarataque osarintsite 12. Ari yoijatanaqueri, itsitacajeitanacari oijajeitanaqueriri.
					</seg>
					<seg id="b.LUK.8.43" type="verse">
						Oijatanaqueri aisati tsinane irajashetatsiri: ocarataque 12 osarintsi intantanacari irajashetanaque. Tecatsi materoneri iroavisacotajero.
					</seg>
					<seg id="b.LUK.8.44" type="verse">
						Oquenapaaque itapiiqui antitaqueri iitsaare ocaratapaaque, irosati opeantanajaro iraja.
					</seg>
					<seg id="b.LUK.8.45" type="verse">
						Ari icanti Jesoshi: --¿Janica antitaquenarori noitsaare? Icantajeitanaque: --Te nantitempiro piitsaare. Impoiji icanti Petero: --Oametanari, icarajeiti atiri oshequi ishoncajeitaquempi, itsitacajeitaquempi. Aiquero picantanaitii: &quot;¿Janica antitaquenarori noitsaare?&quot;
					</seg>
					<seg id="b.LUK.8.46" type="verse">
						Iro cantaincha yacanaqueri iriori: --Ainiro antitaquenarori. Ocamantaquena notasorenca: timatsi notasoncacoventajiri.
					</seg>
					<seg id="b.LUK.8.47" type="verse">
						Iotaque tsinane tecatsi oncantea omanapitsateri antitaqueri iitsaare. Opioncanaque, ojatashitiri, otiyeroashitacari, ocantiri: --Narotaque antitaquempirori piitsaare, irootaque navisacotantajari nirajaveitani. Iquemajeitavaquero maaroni atiripee.
					</seg>
					<seg id="b.LUK.8.48" type="verse">
						Aisati icantaquero Jesoshi: --Noshaninca, pishiretaquena, irootaque pavisacotantajari. Cameetsa pijataje pivancoqui, pinquimoshiretanaje.
					</seg>
					<seg id="b.LUK.8.49" type="verse">
						Ari pashini pocapaintsi ishaninca Jairo camantapairiri: --Camanaque pishinto. Eiro picantiritsi meeca oametantatsiri irijate avancoqui.
					</seg>
					<seg id="b.LUK.8.50" type="verse">
						Iquemavaqueri Jesoshi, icantiri: --Eiro picantashiretitsi. Ariorica pishiretena, ari avisacotanaje pishinto.
					</seg>
					<seg id="b.LUK.8.51" type="verse">
						Ari yareejeitapaaca pancotsiqui. Icanti Jesoshi: --Eiro avinti piqueajeitapaitsi: irintiquea queapaintsine Petero, Joa, Santiaco, iri, aisati iniro, aitapaaji.
					</seg>
					<seg id="b.LUK.8.52" type="verse">
						Ainiro iraacojeitacaro oshanincani, yoashiretacojeitacaro. Icantajeitaqueri Jesoshi: --Eiro piraacojeitarotsi: te oncamasanoteji, irointi omai.
					</seg>
					<seg id="b.LUK.8.53" type="verse">
						Ishirontimentajeitacari, iojeitaque ocamasanotaque.
					</seg>
					<seg id="b.LUK.8.54" type="verse">
						Ari yajiricavacotaquero, antearojenca icanti: --Evancaro, pintinaanaje.
					</seg>
					<seg id="b.LUK.8.55" type="verse">
						Irosati otinaantanaja. Icanti: --Pimpero oyeari.
					</seg>
					<seg id="b.LUK.8.56" type="verse">
						Ari yoajeitanaque cavaco maaroni oshaninca, iro cantaincha icanti Jesoshi: --Eiro meeca picamantitsi.
					</seg>
				</div>
				<div id="b.LUK.9" type="chapter">
					<seg id="b.LUK.9.1" type="verse">
						Impoiji yapatojeitiri Jesoshi iroamere, imatacaajeitaqueri itasoncacaaqueri itsipapee, icantajeitiri: --Nocoaque pojocacoventajeiteri atiripee camaari, pimateri maaroni camaaripee, aisati poavisacojeiteri maaroni mantsiayetatsiri.
					</seg>
					<seg id="b.LUK.9.2" type="verse">
						Meeca pijajeite. Pinquenaquenayetanaque, pincamantajeiteri atiri: &quot;Irotaintsi impincatsariventajeitempi Tasorentsi&quot;. Aisati poavisacoyeteri mantsiayetatsiri.
					</seg>
					<seg id="b.LUK.9.3" type="verse">
						Noncantempi, tecatsiya paanaque: eiro paanaquerotsi piotiquiro, pitsarate, poyeari, piirequite, poicoro, tecatsi catsini.
					</seg>
					<seg id="b.LUK.9.4" type="verse">
						Jaocarica pareetapaaqueari, ari pisavicapaaque.
					</seg>
					<seg id="b.LUK.9.5" type="verse">
						Eirorica iquemisantajeitavaquempitsi savicajeitatsiri, povaanajea. Ariorica povaanajea pincantajeitanaqueri: &quot;Meeca te pinquemisantenaji, ari iroasanquetempi Tasorentsi&quot;.
					</seg>
					<seg id="b.LUK.9.6" type="verse">
						Ari ijajeitanaque, iquenayetanaque nampitsipeequi. Icamantajeitaqueri atiri jaoca incantajeiteari iravisacotantajeari. Aisati yoavisacoyetajiri mantsiayetatsiri.
					</seg>
					<seg id="b.LUK.9.7" type="verse">
						Ari yora pincatsari Eroreshi iquemacotaqueri yantayetaqueri Jesoshi, itasoncantayetaque. Te irioteji paitarica inquenqueshireteri. Icantayeti: &quot;Irio Jesoshitajantsiri Joani: itinaanaja&quot;.
					</seg>
					<seg id="b.LUK.9.8" type="verse">
						Icantayeti itsipapee: &quot;Yonijaantaja aisati Iriashi&quot;. Pashini cantayetatsi: &quot;Itinaanaja camantantatsiniri&quot;.
					</seg>
					<seg id="b.LUK.9.9" type="verse">
						Iro cantaincha icanti Eroreshi: --Nopesacantaqueri Joani: camaque inaque. Iro cantaincha, ¿janica yoca aquemacojeitaqueri itasoncacoventajeitaqueri atiripee? Nocoaque noneeri.
					</seg>
					<seg id="b.LUK.9.10" type="verse">
						Ari ipiajeitanaja itiancajeitaqueri Jesoshi, icamantajeitapaaqueri imayetaqueri. Impoiji itsataajeitanajiri yaajeitanajiri iroamere anta Vetsairaqui.
					</seg>
					<seg id="b.LUK.9.11" type="verse">
						Iro cantaincha iojeitaqueri atiri ijatanaque, yoijajeitanaqueri oshequi. Ari yovetsajeitavacari Jesoshi, yoamejeitavaqueri jaoca icanta Tasorentsi ipincatsariventajeitaqueri. Aisati yoavisacojeitaqueri mantsiaripee.
					</seg>
					<seg id="b.LUK.9.12" type="verse">
						Ari ishaavijiiteanaque, ipocashitiri iroamerepee, icantajeitiri: --Pamenerote, caaraiteitaque aca. Pintiancajeiteri meeca nampitsipeequi: otiminta irimaajeitanteari aisati iroajeitanteari.
					</seg>
					<seg id="b.LUK.9.13" type="verse">
						Iro cantaincha icantavaqueri: --Pimpajeiteri avinti iroajeiteari. Icanti: --Tecatsi nompajeiteriri. Pamene, ocarataque tantajaniqui apapacoroni. Jeri apite shima. ¿Picoaquempa nojajeite namananteneri iroajeiteari maaroni yocapee? Oshequi ini catsini.
					</seg>
					<seg id="b.LUK.9.14" type="verse">
						Aamaaca icarajeiti shirampari 5,000 yapatojeitaca. Icantiri Jesoshi: --Poisavicajeiteri maaroni: pimoncarajeiteri incarayetaque yora 50 irampatojeitaquea, aisati iriori yonta 50. Aisati inquempejeitaqueari maaroni.
					</seg>
					<seg id="b.LUK.9.15" type="verse">
						Ari imajeitaqueri, yapatojeitaqueri. Yoisavicajeitaqueri.
					</seg>
					<seg id="b.LUK.9.16" type="verse">
						Impoiji yajiricaquero Jesoshi tanta, jeri aisati shima. Yamenanaque inquitequi, icantiri iriri: &quot;Ariove, Apa, pipaquenaro noyeari&quot;. Impoiji ipaqueri iroamere, icantaqueri: --Jeri, povaajeiteneri yora apatojeitaincharira.
					</seg>
					<seg id="b.LUK.9.17" type="verse">
						Ari yoajeitaca maaroni, iquemajeitaca. Impoiji yaajeitajiro timaarantapaajantsiri, yapatotajiro. Ocarataque cantiriqui ijaajiri 12.
					</seg>
					<seg id="b.LUK.9.18" type="verse">
						Pashini quitaiteri ijatanaque apaniro Jesoshi iquenquetsatacairi iriri. Iotanajiri yaanajiri iroameresanori. Impoiji isampitiri: --¿Janica ijitaquenari ashaninca? ¿Paita icantajeitiri?
					</seg>
					<seg id="b.LUK.9.19" type="verse">
						Yacanaqueri: --Icantayeti aparopee: &quot;Irioitatsi Joani vaotisatantaveitachaniri, itinaanaja&quot;. Irio pashini icanti: &quot;Irioitatsi Iriashi, yonijaantaja aisati&quot;. Irio pashini icanti: &quot;Irioitatsi camantantatsiniri, itinaanaja&quot;.
					</seg>
					<seg id="b.LUK.9.20" type="verse">
						Isampitiri: --Avintiquea, ¿paita picantajeitiri? Yacanaqueri Petero: --Avirotaque Quirishito naamaajeitacari. Itiancaquempi Tasorentsi.
					</seg>
					<seg id="b.LUK.9.21" type="verse">
						Iro cantaincha icantasanojeitiri: --Eiroyea picamantitsi.
					</seg>
					<seg id="b.LUK.9.22" type="verse">
						Queario, noponeaca inquitequi, natiritapaaque, iro cantaincha oshequi nonquematsicateari. Intseencajeitena savicacantajeitatsiri, jivatacaajeitiriri saserotepee, oametantirori sanquenarentsi, maaroni. Incantajeite: &quot;Caari ini Quirishito&quot;. Iroyeetena, oncarataque quitaiteri mava, nontinaanaje.
					</seg>
					<seg id="b.LUK.9.23" type="verse">
						Impoiji icantajeitiri Jesoshi: --¿Picoajeitaquempa poijatasanojeitaquena? Ari eiro picavintsaajatsi avisati, eiro pantanontatsi avisati. Maaroni quitaiteri pimpomerentsiventenaro nocoacaaquempiri: ariorica iroimenteetempiro, ariorica inquishimenteetempiro. Iro cantaincha quiso poyena, poijatasanojeitanaquena.
					</seg>
					<seg id="b.LUK.9.24" type="verse">
						Ariorica pantanontea pincavintsayea avisati meeca, eiro piotasanotiritsi meeca Tasorentsi, aisati eiro pisaviquimotiritsi coajica. Ariorica pinintena narori, aisati pimpomerentsiventayetenaro meeca nocoacaajeitimpiri, eiro patsipetarotsi, irointi piveshireimenteari meeca Tasorentsi, aisati pisaviquimoteri coajica.
					</seg>
					<seg id="b.LUK.9.25" type="verse">
						Ariorica pimpiotasanojeitero vaararontsi catsini, iro cantaincha pintseenqueri Tasorentsi; impoiji pijate Sharincaveniqui. Tempa pantsipetashijeitearo maaroni pashijeiveteari.
					</seg>
					<seg id="b.LUK.9.26" type="verse">
						Eiro pipashiventacaanatsi; aisati noneane, eiro pipashiventacaarotsi. Tempa naro poneachari inquitequi, natiritapaaque. Coajica nojatanaje jenoqui. Impoiji nompiapaaje aisati aca quipatsiqui, nompincatsaritasanotapaaque, nontasorentsitasanotapaaque: nonquempeteari Apa aisati maaroni inampirepee. Iro cantaincha pinquenqueshirejeitea: ariorica pimpashiventacayena meeca, nompashiventacaaquempi coajica avirori.
					</seg>
					<seg id="b.LUK.9.27" type="verse">
						Iro cantaincha queario oca noncamantempiri, eiro namatavitimpitsi: eirotsitarica picamajeiti, pineajeitavaquero jaoca icanta Tasorentsi ipincatsariventanti.
					</seg>
					<seg id="b.LUK.9.28" type="verse">
						Ari ocarataque quitaiteri 8, ijataque Jesoshi toncaariqui, inquenquetsatacayeri iriri. Yaanajiri aisati Petero, Santiaco, jeri Joa.
					</seg>
					<seg id="b.LUK.9.29" type="verse">
						Ari iquenquetsatacaapaaqueri iriri, imapocanaca ipashinivorotanaque, aisati oshipaquireasanotaque iitsaare, atsioquintaqueri yora amenajeitaqueriri.
					</seg>
					<seg id="b.LUK.9.30" type="verse">
						Imapocapaaqueri aisati apite shirampari, iquenquetsatacaapaaqueri Jesoshi. Irio pocaintsiri Moishishini aisati Iriashini;
					</seg>
					<seg id="b.LUK.9.31" type="verse">
						te inquempeteeji aquempejeita arori, icameetsatasanotaque: iquempejeitacari inquitesati. Ari iquenquetsatavacaajeitaca mava: iquenquetsatacotiro incame coajica Jesoshi anta Jerosarequi.
					</seg>
					<seg id="b.LUK.9.32" type="verse">
						Oshequi ipochoquivetanaca Petero aisati itsipajeitari, iro cantaincha te irimayeji. Yamenashejeitaqueri Jesoshi, ishipaquireaque, iquempetacaro quitaiteri. Aisati yamenashejeitaqueri yora itsipajeitari Jesoshi.
					</seg>
					<seg id="b.LUK.9.33" type="verse">
						Irotaintsi impianaje yora apitetaintsiri, icantiri Petero Jesoshi: --Oametanari, aitaquempa nopocaque narori aca, noneajeitaquempi. Nocoaque novetsiquempiro mava pancotsijaniqui: aparo pashi, aparo irashi Moishishi, aparo irashi Iriashi. Ari ineaveetashitaca Petero, te inquenqueshireteaji.
					</seg>
					<seg id="b.LUK.9.34" type="verse">
						Ari omapocanaca mencori, omaaroncajeitapaacari, irosati itsaroajeitantanaca.
					</seg>
					<seg id="b.LUK.9.35" type="verse">
						Impoiji iquemajeitaqueri Tasorentsi, inaque mencoriqui: --Iriotaque yoca notomi nonintasanotiri: pinquemisantajeitavaqueri.
					</seg>
					<seg id="b.LUK.9.36" type="verse">
						Impoiji yamenajeivetanaca: tecatsi irinee, apaniro irinti Jesoshi. Ari imanajeitaquero: peerani, tecatsi incamantajeite. Impoiji, icamantaquee.
					</seg>
					<seg id="b.LUK.9.37" type="verse">
						Oquitaitetamanaji, yoirincajeitamanaja, itonquiojeitavacari oshequi atiri.
					</seg>
					<seg id="b.LUK.9.38" type="verse">
						Icantavaqueri aparoni: --Oametanari, pincavintsayeri notomi, te intimeji pashini.
					</seg>
					<seg id="b.LUK.9.39" type="verse">
						Yatajeaoncaqueri camaari, icajemacaapinitiri. Yampitsiitacaapinitari, ishimoretacaapinitari. Yoashinoncaapinitaqueri: te irinijantareempariji.
					</seg>
					<seg id="b.LUK.9.40" type="verse">
						Nocantavetacari poamerepee iroavisacoteri, iro cantaincha te irimateriji.
					</seg>
					<seg id="b.LUK.9.41" type="verse">
						Yacanaqueri Jesoshi: --Eiro imatiritsi: tempa irinti pitseencaririnte, irootaque caari imatantari camaari; te pinquenqueshirejeitempa. ¿Arimpa noshinetempi pintseencantapinite? Jentsite pamaquenari.
					</seg>
					<seg id="b.LUK.9.42" type="verse">
						Jeri inianquitacaavetapaacari itomi, imapocanaca camaari ipishoncaqueri quipatsiqui, yampitsiitacaanajari aisati. Ari itiancajiri Jesoshi camaari, yoavisacotajiri jananequi. Icantiri iriri: --Jerica pitomi: avisacotaji inaji.
					</seg>
					<seg id="b.LUK.9.43" type="verse">
						Yoajeitanaqueri cavaco maaroni atiripee icantavacaajeitanaca: --Tempa itasorentsitasanoti catsini Tasorentsi. Ainiroquera icantavacaajeitaca, icantiri Jesoshi iroamere:
					</seg>
					<seg id="b.LUK.9.44" type="verse">
						--Pinquenqueshiretasanotero oca noncamantempiri. Eiro pipeacotarotsi. Noponeaca inquitequi, natiritapaaque, iro cantaincha irayeetena.
					</seg>
					<seg id="b.LUK.9.45" type="verse">
						Iro cantaincha te inquemajeitavaqueroji icantavetacariri. Te irishineteriji Tasorentsi inquemajeitavaquero. Itsaroacaajeitacari irisampiterime: &quot;¿Paita picantaqueri?&quot;
					</seg>
					<seg id="b.LUK.9.46" type="verse">
						Impoiji icantavacaajeitanaca iroamerepee Jesoshi, yaamaajeitaca: --Aca acarajeitica: coajica, ¿janica anaacotantajantsine impincatsaritaje? ¿Narompa pimpincatsajeite?
					</seg>
					<seg id="b.LUK.9.47" type="verse">
						Iotashitacari Jesoshi iquenqueshirejeitiri. Icajemiri jananequi: --Caatanaque aca nonampinaqui.
					</seg>
					<seg id="b.LUK.9.48" type="verse">
						Impoiji icantajeitiri iroamerepee: --Pameneri jananequica, quemisantanari. Ariorica pincavintsayeri yoca, pincavintsayena narori. Ariorica pincavintsayena, aisati pincavintsayeri tiancaquenari. Ariorica pincavintsayeri itsipapee, ari pimpincatsaritanaque.
					</seg>
					<seg id="b.LUK.9.49" type="verse">
						Impoiji icantiri Joa: --Oametanari, chapinqui noneaqueri shirampari oavisacoyetiriri neiriri camaari. Icamantavetana iquemisantimpi, irootaque imatantariri yoavisacotiri. Iro cantaincha te quiso iroajeitee, irootaque notsaneacotantacariri iroavisacoteri neiriri camaari.
					</seg>
					<seg id="b.LUK.9.50" type="verse">
						Yacanaqueri Jesoshi: --Eiro pitsaneapitsataritsi. Te inquisajeiteeji, irootaque ayotantacari iquempejeitaquee.
					</seg>
					<seg id="b.LUK.9.51" type="verse">
						Te osamaniteji meeca: irotaintsi irijataje Jesoshi inquitequi. Ari iquenqueshiretaca irijate Jerosarequi.
					</seg>
					<seg id="b.LUK.9.52" type="verse">
						Itiancaqueri iroamere: --Pijivatanaque anta Samariaqui, pamenapeero asavicantajeitapeempari.
					</seg>
					<seg id="b.LUK.9.53" type="verse">
						Ari ijavetanaca, iro cantaincha iojeitaque samariasati irijate Jesoshi Jerosarequi, irootaque itsaneapitsatantavacariri irisavicantapeempameri inampiqui. Ari ipianaja, icamantapaajiri Jesoshi: --Eiro ishineteetsi amaye inampiqui.
					</seg>
					<seg id="b.LUK.9.54" type="verse">
						Ari iquemantacariri Santiaco aisati Joa, icantiri: --¿Novincatsarite, picoaquempa noncanteri Tasorentsi intaajeiteri maaroni samariasati? Nonquempeteari Iriashini peerani: itaacantaqueri soraro quisajeitaqueriri.
					</seg>
					<seg id="b.LUK.9.55" type="verse">
						Yamenashetaqueri Jesoshi, icantiri: --Te oncameetsateji anquisheri. Te piojeiteji jaoca picantacari: te pincameetsashireteji.
					</seg>
					<seg id="b.LUK.9.56" type="verse">
						Noponeaca narori inquitequi, natiritapaaque. Te iro nompocantea noayeteri atiri, irointi nopocantaca noavisacojeiteri. Impoiji yovaajeitanaja pashini nampitsiqui.
					</seg>
					<seg id="b.LUK.9.57" type="verse">
						Ari iquenajeitanaque avotsiqui, itonquiotavacari shirampari, icantavaqueri Jesoshi: --Novincatsarite, nocoaque noijatasanotanaquempi, jaocarica pijateri.
					</seg>
					<seg id="b.LUK.9.58" type="verse">
						Icantiri: --Natiritapaaque noavisacotanteariri atiri. Pinquemisantavaquero oca noncamantempiri: yora otsitiniro timatsi imoro imaapinitantari, yora tsimeripee timatsi itsitiyetari; iro cantaincha nainti, tecatsi nomaanteari.
					</seg>
					<seg id="b.LUK.9.59" type="verse">
						Impoiji icantiri pashini: --Poijatanaquena avinti. Yacanaqueri iriori: --Novincatsarite, nocoaveta, iro cantaincha incamavaquetsita apa. Ariorica nontijeri, impoiji noijatanaquempi.
					</seg>
					<seg id="b.LUK.9.60" type="verse">
						Ipiatacari Jesoshi: --Ainiro itseencaririnte, iriotaque tijerine ariorica incamaque. Aviroquea avinti, pincamantajeiteri atiri jaoca icanta Tasorentsi ipincatsariventajeitiri.
					</seg>
					<seg id="b.LUK.9.61" type="verse">
						Icantiri pashini shirampari: --Aitaque, novincatsarite, noijatasanotanaquempi: iro cantaincha nojivajeitapainterita novetsajeitapainteari noshanincapee.
					</seg>
					<seg id="b.LUK.9.62" type="verse">
						Iro cantaincha icantiri Jesoshi: --Ariorica pitsapatiro piquiiro quipatsi pimpanquitantearori pivanquire, te pamenamenayetero paitapeerica, caari otipitantayeta piquiaqueri. Aisati oquempetaca: pincoaquerica impincatsariventempi Tasorentsi, poijatasanotena, eiro piquenqueshiretirotsi pantajero aisati pantapiniveitaniri.
					</seg>
				</div>
				<div id="b.LUK.10" type="chapter">
					<seg id="b.LUK.10.1" type="verse">
						Impoiji itiancajeitaqueri oshequi iroamere irijivajeitanaqueri, icarajeiti 70. Icantavaqueri: --Pijajeite, apitepee pincantayetanaquea. Pijivajeite nampitsipeequi nocamantajeitaquempiri, nimpoitanaje narori.
					</seg>
					<seg id="b.LUK.10.2" type="verse">
						Oquempetaca ocarataque oshequi oitsoqui panquirentsi, aparaitanaca: te iroshequiteji aviiteroneri. Pincanteri Avincatsarite intiancajeitanteariri oshequi amitacotempineri pinquenquetsatacaajeiteri atiri, irijajeitanteari iriori inquitequi.
					</seg>
					<seg id="b.LUK.10.3" type="verse">
						Pamene, oshequi ompomerentsitimojeitempi, oshequi irantanatempi tseencantatsiri: pinquempeteari ovisha, itsoncaqueri maniti. Meecaquea, pijajeite pinquenquetsajeite.
					</seg>
					<seg id="b.LUK.10.4" type="verse">
						Eiro paanaquerotsi pitsarate, piirequite, pisapatote. Ariorica pintonquiotavaqueari atiri nianqui, eiro piquenquetsatacaavaqueritsi, irointi pavisanaqueri: apatiro povaanaquero onta nocantaquempiri.
					</seg>
					<seg id="b.LUK.10.5" type="verse">
						Jaocarica pisavicapaaqueri, pincanteri Tasorentsi iramitacoteri ashitarori ivanco inquemisantanteari.
					</seg>
					<seg id="b.LUK.10.6" type="verse">
						Ariorica inquemisantaque, iravisacotaje. Irompa eirorica iquemisanti, iro cantaincha eiro patsipetarotsi pinquenquetsatacayeri Tasorentsi: tempa pimataqueneri oca nocantaquempiri.
					</seg>
					<seg id="b.LUK.10.7" type="verse">
						Jaocarica anta pisavicapeeri, aitaque pisavicavaquetsita. Eiro piquenaquenayetitsi pancotsipeequi. Poyearo paitarica impavaquempiri, aisati pirero, maaroni. Ocameetsati impavaquempi paitapeerica coiteimotaquempiri: tempa ocameetsati impinateri shirampari antaveetiniriri.
					</seg>
					<seg id="b.LUK.10.8" type="verse">
						Jaocarica pijateri, ariorica iraacameetsatavaquempi, poapaaquearo paitarica impavaquempiri.
					</seg>
					<seg id="b.LUK.10.9" type="verse">
						Intimerica mantsiaripee, poavisacojeiteri. Pincamantajeiteri maaroni: &quot;Irotaintsi impincatsariventajeitempi Tasorentsi&quot;.
					</seg>
					<seg id="b.LUK.10.10" type="verse">
						Iro cantaincha terica iraacameetsatempi itsipapee ashaninca, pincamantajeiteri:
					</seg>
					<seg id="b.LUK.10.11" type="verse">
						&quot;Pinquemajeitavaquena: icoaveta Tasorentsi impincatsariventempime, iro cantaincha te pincoyeji. Te paacameetsajeitavaquenaji, aisati oquempetaca, te paacameetsatavaqueriji Tasorentsi. Meeca pashinoncaitatiyempani&quot;.
					</seg>
					<seg id="b.LUK.10.12" type="verse">
						Irootaque nocoaqueri pincamanteriri. Pineaquero, peerani itseencajeitaqueri Tasorentsi soromasatini, irootaque ipoyereajeitantacariri. Iro cantaincha eirorica inquemisantajeitavaquempi ashaninca meeca, iranaacoteri soromasatini, irashinoncaasanojeitanaquea catsini.
					</seg>
					<seg id="b.LUK.10.13" type="verse">
						Aisati icanti Jesoshi: --Irashinoncaasanojeitanaquea corasesati aisati vetsairasati: oshequi ineacojeivetaquena notasoncantapiniti, iro cantaincha te inquemisantajeitavaquenaji catsini. Irineajeitaquenaricame tirosatini aisati shirosatini, inquenqueshirejeitanajeame, irojocajeitajerome caari cameetsatatsi yantajeitiniri.
					</seg>
					<seg id="b.LUK.10.14" type="verse">
						Queariotaque iroasanquejeiteri Tasorentsi coajica tirosatini aisati shirosatini, iroashinoncaajeiteri, iro cantaincha iroashinoncaasanojeiteri catsini corasesati aisati vetsairasati.
					</seg>
					<seg id="b.LUK.10.15" type="verse">
						Aisati icoajeiveta caperenaosati irijajeiteme anta inquitequi, iro cantaincha ainti irijajeite Sharincaveniqui.
					</seg>
					<seg id="b.LUK.10.16" type="verse">
						Noamere, pinquemajeitena. Ariorica inquemisantajeitavaquempi atiripee, aisati narori inquemisantajeitena. Ariorica intseencajeitavaquempi, intseencajeitavaquena narori. Aisati oquempetaca, ariorica intseencajeitena, intseencajeiteri aisati yora tiancaquenari. Meecaquea, pijatasanojeite.
					</seg>
					<seg id="b.LUK.10.17" type="verse">
						Ari ipiajeitapaaja itiancane Jesoshi, iquimoshirejeitapaaque. Icamantajeitapaaqueri: --Novincatsarite, iotantacari camaari noquemisantaquempi, iquemisantaquena narori. Nomataqueriquea notiancajeitaqueri.
					</seg>
					<seg id="b.LUK.10.18" type="verse">
						Yacanaqueri: --Queario yora Satanashi ipincatsariventavetacari iamaaririnte, iro cantaincha noneajeitaquempi pimajeitaqueri pitiancaqueri camaari avirori: meeca niotaque eiro ipincatsaritasanotiritsi meeca Satanashi, tempa yanaacotaqueri Tasorentsi irinti.
					</seg>
					<seg id="b.LUK.10.19" type="verse">
						Meeca oshequi notasoncaventaquempi: oquempevetaca ariorica paatiqueri maranque, eiro yoamaimpitsi; aisati yora quitoniro, tecatsi incantempi. Aisati inquisavetempi yora camaari, iro cantaincha tecatsi incantempi, tempa notasoncacoventimpi.
					</seg>
					<seg id="b.LUK.10.20" type="verse">
						Queario pitiancaqueri camaari, iro cantaincha eiro piveshireimentarotsi. Irointiquea pinquimoshireventasanojeitanaque pijajeite inquitequi.
					</seg>
					<seg id="b.LUK.10.21" type="verse">
						Impoiji oquimoshiretacaasanotaqueri Ishire Tasorentsi, icantiri iriri: --Oshequi, apa, picameetsati. Pipincatsariventajeitiri maaroni inquitesati aisati maaroni quipatsisati. Itimaveta atiri iovetachari, ioyevetaro paitapeerica, iro cantaincha pimanapitsataqueri pineane: te iriojeiteroji jaoca incanteari iravisacotantajeari. Irintiquea poametasanojeitaqueri caari iotasanovetacha: itseencajeivetacari ishaninca, iro cantaincha picoacaaqueri iriote iriori.
					</seg>
					<seg id="b.LUK.10.22" type="verse">
						Impoiniji icantajeitaqueri apatotimentajeitacariri: --Iriotaque Apa matacaaquenarori maaroni catsini. Apaniro iotasanotana Apa, tecatsi pashini iotasanotenane. Aisati noquempeta narori, apaniro niotasanotiri, te intimeji pashini iotasanoterineri: irintiquea yora noamejeitiri, iojeitiri iriori.
					</seg>
					<seg id="b.LUK.10.23" type="verse">
						Ari ipitsocashitanacari iriori iroamere, apaniro yoamejeitaqueri: --Pineajeitaquena avinti nomataquero caari ineapinijeiti itsipapee atiri. Ocameetsati pinquimoshireventena, aisati inquimoshireventena pashini neenaneri.
					</seg>
					<seg id="b.LUK.10.24" type="verse">
						Icoajeiveitani peerani yora quenquetsatacantaveitachaniri irineename nontasoncantayete, iro cantaincha te irineenaji notasoncantayeti. Aisati icoajeiveitani irineename yora pincatsariyeveitachaniri. Aisati icoajeiveitani inquemajeitename, iro cantaincha, te. Avirojei avinti, pineajeitaquena, piquemajeitaquena.
					</seg>
					<seg id="b.LUK.10.25" type="verse">
						Pashini quitaiteri ijatashitaqueri iotasanotirori isanquenareni Moishishi. Icoavetaca incomitacayearime Jesoshi; icantapaaqueri: --Oametanari, ¿paita nanteri nosavicanteari inquitequi, noncantaitatiyempani?
					</seg>
					<seg id="b.LUK.10.26" type="verse">
						Yacanaqueri: --¿Paita ocantiri isanquenare Moishishi?
					</seg>
					<seg id="b.LUK.10.27" type="verse">
						Icantiri: --Ocanti isanquenare: &quot;Ocameetsati anintasanoteri Tasorentsi: tempa iriotaque Avincatsarite. Cameetsa anintasanojeiteri catsini. Aisati oquempetaca arosati nintajancha, anintasanojeiteri itsipapee ashanincapee, impoiji antime inquitequi&quot;.
					</seg>
					<seg id="b.LUK.10.28" type="verse">
						Icantiri: --Queario picantaque: ariorica pimatero avinti, ari pincantaitatiyempani pintime inquitequi.
					</seg>
					<seg id="b.LUK.10.29" type="verse">
						Iotaque iriori te irinintasanoteriji maaroni ishaninca, iro cantaincha icoaveta irimanerome. Irootaque isampitantariri: --¿Jaoca itimiri noshaninca noninteri?
					</seg>
					<seg id="b.LUK.10.30" type="verse">
						Yacanaqueri Jesoshi: --Noshiacantempiro. Iquenanaque jorio avotsiqui. Iponeaca Jerosarequi, irijateme nampitsiqui pajitachari Jerico. Nianqui avotsiqui imapocaqueri coshitantatsiri, yaavajiri, tapi. Isapocajiri, yaitaqueri iitsaare, oshequi ipasanataqueri, tac, tac, tac. Impoiji yojoquitsempequitaqueri avotsiqui, irotaintsi incame.
					</seg>
					<seg id="b.LUK.10.31" type="verse">
						Ari impoiji iquenanaque avotsiqui saserote; jorio ini aisati. Ineavetapaacari ishaninca yoashinonqueetaqueri, iro cantaincha yanampitanaqueri, te irineshinoncateriji.
					</seg>
					<seg id="b.LUK.10.32" type="verse">
						Aisati iquempetaca aparoni Irevita, iquenapaaque avotsiqui. Ineavetapaacari ishaninca, iro cantaincha aisati yanampitanaqueri, te irineshinoncatimateriji.
					</seg>
					<seg id="b.LUK.10.33" type="verse">
						Impoiji, ari iquenapaaque iriori aparoni samariasati. Inashita irinti, te irishanincateariji jorio. Iro cantaincha ineantapaacariri yora ashinoncaincari, ineshinoncatapaaqueri.
					</seg>
					<seg id="b.LUK.10.34" type="verse">
						Ijatashitaqueri, yaavintapaaqueri, aisati ipashicaqueri ora itoyeetaqueri. Ainiro yamaqueri aisati samariasati imorane. Ari yaajiri ashinoncaincari, yoanquetaqueri imoranequi, yaanajiri anta otiminta pancotsi. Anta cameetsa ineshinoncatapaajiri aisati, yaavintapaajiri.
					</seg>
					<seg id="b.LUK.10.35" type="verse">
						Ari oquitaitetamanaque icoaque samariasati irovaanajea. Icantiri ashitarori ivanco: &quot;Jerica quirequi. Nocoaque pincavintsayeri yoca shirampari. Terica irimoncarateaji quirequi, ari nompajempi coajica pashini&quot;.
					</seg>
					<seg id="b.LUK.10.36" type="verse">
						Ari itimi mava neaqueriri ashinoncaincari avotsiqui. ¿Jaoca itimiri ishaninca nintasanotiriri?
					</seg>
					<seg id="b.LUK.10.37" type="verse">
						Yacanaqueri: --Tempa yora neshinoncatiriri. Icantiri Jesoshi: --Aisati pinquempeteri, pineshinoncajeiteri pishaninca, maaroni.
					</seg>
					<seg id="b.LUK.10.38" type="verse">
						Impoiji iquenanaque avotsiqui Jesoshi, icarajeitiri iroamerepee. Yareejeitapaaca nampitsiqui. Oneavajiri tsinane pajitachari Marita, ocantavaqueri: --Tsame, pijajeite novancoqui.
					</seg>
					<seg id="b.LUK.10.39" type="verse">
						Otimi anta ovancoqui ireento, opajita Maria. Osaviquimotaqueri Avincatsarite iitiqui, oquemisantavaqueri icamantaquerori.
					</seg>
					<seg id="b.LUK.10.40" type="verse">
						Iroori Marita, oshintsishintsiyetaque, ovetsicayetiniri paitaricapee. Impoiji ojatashitaqueri, ocantaqueri: --Novincatsarite, pamene apaniro novetsicayetimpiro poyeari. Orari eentio, te amitacotenaji. Pincantero amitacotenata.
					</seg>
					<seg id="b.LUK.10.41" type="verse">
						Yacanaquero: --Oshequi piquenqueshiretaquero povetsicaquero ayeari, poameetsayetaquero paitapeerica. Oshequi piquenqueshireyetaquero. Ocameetsayeveta, iro cantaincha timatsi aparoni cameetsasanotatsiri:
					</seg>
					<seg id="b.LUK.10.42" type="verse">
						irootaque ocoaqueri pireento, tecatsi cantimenterone.
					</seg>
				</div>
				<div id="b.LUK.11" type="chapter">
					<seg id="b.LUK.11.1" type="verse">
						Pashini quitaiteri iquenquetsatacairi Jesoshi iriri. Ari ivecaratantacarori, icantiri iroamere: --Novincatsarite, yora Joani yoamejeitaqueri iroamereni iquenquetsatacaajeitaqueri Tasorentsi. Nocoaque meeca pinquempetajeari avirori: poamejeitena nonquenquetsatacayeri narori.
					</seg>
					<seg id="b.LUK.11.2" type="verse">
						Icantaqueri: --Ariorica pinquenquetsatacayeri, jero oca, pinquempeterori: Apa jenoquisati, oshequi picameetsati catsini, nocoajeitaque pimpincatsariventajeitena, maaroni. Ocameetsati nomajeitempiro maaroni picoacaajeitaquenari, nonquempeteari iriori inquitesati yantajeitimpiro iriori maaroni picoacaajeitiriri.
					</seg>
					<seg id="b.LUK.11.3" type="verse">
						Pimpapinitenaro maaroni quitaiteri noyeari coiteimotanari.
					</seg>
					<seg id="b.LUK.11.4" type="verse">
						Eiro piquishimentanarotsi caari cameetsatatsi nantiri, irointi picavintsayena: tempa nocavintsaajeitiri noshanincapee. Eiro pishinetiritsi camaari irantacayena caari cameetsatatsi.
					</seg>
					<seg id="b.LUK.11.5" type="verse">
						Aisati icantaqueri Jesoshi: --Pamene, noshiacantempiro aisati. Oquempetaca ariorica pijatashiteri pishaninca nianquiite pamanapeeri itantane. Pincantapaaqueri:
					</seg>
					<seg id="b.LUK.11.6" type="verse">
						&quot;Nocoi pimpena mava pitantane noacaajeiteariri noshaninca. Iroaquera yareetapaaca, tecatsi nompavaqueriri&quot;.
					</seg>
					<seg id="b.LUK.11.7" type="verse">
						Aamaaca ari incantavaquempime: &quot;Eiro pashereanatsi, novochoquineni. Maajeivetaquena: narori, notomipee, maaroni. Yavitaca oni ashitacorontsi. Tecatsi noncantea nontinaye aca nompantempirori notantane&quot;.
					</seg>
					<seg id="b.LUK.11.8" type="verse">
						Pishaninca inaveta, iro cantaincha eirorica icoitsi intinaye impantempiri itantane. Iro cantaincha te incoyeji aisati pampiitapiniteri, irootaque intinaantajeari, tinare, impaquempiro picoacotaqueriri.
					</seg>
					<seg id="b.LUK.11.9" type="verse">
						Aisati oquempetaca: ariorica pamanapiniteri Tasorentsi, impapinitempiro pincoacoteriri. Ariorica pincoapiniyetero paitarica, ari paajero. Ariorica pinquenquetsatacaapiniteri Tasorentsi, ari inquemisantempi.
					</seg>
					<seg id="b.LUK.11.10" type="verse">
						Queario, ipasanotee Tasorentsi maaroni coiteimojeitaqueeri: te irimashitsateji, intacojeitaquee.
					</seg>
					<seg id="b.LUK.11.11" type="verse">
						Pamene, incoacotempirica pitomi tanta iroyeari, ¿arimpa pimpaqueri mapi? Incoacotempirica shima iroyeari, ¿arimpa pimpaqueri maranque?
					</seg>
					<seg id="b.LUK.11.12" type="verse">
						Ariorica incoacotempi iitsoqui teapa, ¿arimpa pimpaqueri quitoniro? Eiro pipiritsi, irointi pimpasanoteri yoyeeyetari.
					</seg>
					<seg id="b.LUK.11.13" type="verse">
						Pineaquero, te pincameetsajeiveteaji, iro cantaincha piojeiti picavintsaajeitiri pitomipee. Tempa aisati iotasanoti irinti Apa jenoquiniri icavintsaajeitaquee arori. Ariorica pincoacojeiteri, intiancajeitempiro Ishire iriori amitacojeitempine.
					</seg>
					<seg id="b.LUK.11.14" type="verse">
						Pashini quitaiteri ineaqueri Jesoshi shirampari imasontitacairi camaari. Itasoncacoventajiri Jesoshi, yoavisacotajiri, irosati ineaveetantanaja aisati. Yoajeitanaque cavaco maaroni neajeitaqueriri.
					</seg>
					<seg id="b.LUK.11.15" type="verse">
						Iro cantaincha icantayeti aparopee: --Ishanincatacari Jesoshi Satanashi: yora ivincatsarite camaari, irootaque imatantarori yoavisacotiri neiriri camaari.
					</seg>
					<seg id="b.LUK.11.16" type="verse">
						Itimi pashini tseenquiriri Jesoshi, icantiri: --Intsite, pintasoncante, niotantempiri queariorica piponeaca inquitequi.
					</seg>
					<seg id="b.LUK.11.17" type="verse">
						Iro cantaincha iotaque iriori iquenqueshirejeitiri. Icantiri: --Ariorica irimanatavacaajeitea atiri, tempa aitaque impoyereavacaajeitaquea. Aisati ariorica inquisavacaajeitea ashaninca, tempa ari irinijantareajeitanajeri.
					</seg>
					<seg id="b.LUK.11.18" type="verse">
						Aisati oquempetaca, ariorica inquisajeiterime Satanashi iamaaririnte, ¿jaoca incanteari impincatsajeitantearirime?
					</seg>
					<seg id="b.LUK.11.19" type="verse">
						Aisati picantayeti: &quot;Irio Satanashi amitacotiriri Jesoshi yoavisacotiri neiriri camaari&quot;. Iriome amitacotenaneme noavisacotantariri, ¿janica amitacotiriri pishanicajei yoavisacotantariri neiriri camaari? ¿Irisatimpa camaari pishaninca?
					</seg>
					<seg id="b.LUK.11.20" type="verse">
						Iro cantaincha itasoncacaaquena Tasorentsi noavisacotantariri neayetiriri camaari, piojeitanteari meeca quiso yoajeitaquempi Tasorentsi, icoaque impincatsariventajeitempi. Jero aisati ishiacantiniriri Jesoshi:
					</seg>
					<seg id="b.LUK.11.21" type="verse">
						--Pamene, oquempetaca oca: ontimerica shintsitatsiri shirampari ivesamento, ichacopite, maaroni, tempa irishentasanotero ivanco. Eiro ishinetiritsi incoshiyeeteri irovaararo.
					</seg>
					<seg id="b.LUK.11.22" type="verse">
						Iro cantaincha impoquerica anaacotiriri ishintsitasanoti, iranaacotapaaqueri irinti irantapaaqueri, impoiji iraapitsatapaaqueri yoantamento. Impoiji incoshiteri irovaararo, impajeiteri ishanincapee iriori.
					</seg>
					<seg id="b.LUK.11.23" type="verse">
						Iquisajeitaquena maaroni caari oijajeitana, itseencajeitaquena maaroni caari amitacotana.
					</seg>
					<seg id="b.LUK.11.24" type="verse">
						Ariorica iroavisacotajea neavetariri camaari, ocameetsati iraamaventajeari: yapiitajiricari aisati. Ishiaquero oca: iquenayeti camaari caaraiteriqui, icoayevetaro pancotsi irisavicanteameri. Tecatsi irinee, irootaque iquenqueshiretantacari: &quot;Nompianajeta anta pancotsiqui noponeacanta&quot;.
					</seg>
					<seg id="b.LUK.11.25" type="verse">
						Ariorica impiaje, irineapaajero pancotsi, opishitaca. Vetsicayetaca irisavicantapeempari aisati.
					</seg>
					<seg id="b.LUK.11.26" type="verse">
						Impoiji irijataque incajemeri itsipapee iyamaaririnte, incarate oshequi. Eiro icameetsatitsi camaari catsini, yora incajemeri. Pineaquero, oca pancotsi oshiaqueri neiriri camaari. Ariorica iravisacotaje, ocameetsati iraamaventajeari camaari: yapiitajiricari irineajeri aisati. Ariorica irampiitajeri irineajeri, catsiqueti iroasanoteri.
					</seg>
					<seg id="b.LUK.11.27" type="verse">
						Ari itimi oshequi quemajeitaqueriri Jesoshi. Antearojenca ocanti aparoni tsinane: --Tempa ocameetsati oquimoshireventiri Jesoshi iriniro.
					</seg>
					<seg id="b.LUK.11.28" type="verse">
						Iro cantaincha icanti: --Je, queario, iro cantaincha iquimoshiretasanojeitaque maaroni quemajeitirori irineane Tasorentsi, aisati maaroni quemisantajeitiriri Tasorentsi.
					</seg>
					<seg id="b.LUK.11.29" type="verse">
						Ari yapatotimentajeitari Jesoshi itsipapee atiri aisati. Impoiji yoamejeitajiri: --Te pincameetsajeiteji. Picoajeiveta pineajeitename nontasoncantajeme aisati, iro cantaincha eiro pineajirotsi aisati. Pinquenqueshireteri Jonashini piotanteari:
					</seg>
					<seg id="b.LUK.11.30" type="verse">
						peerani iniaqueri anteari omani. Ocarati mava imaacotaque tsompoina, impoiji isoquijanaji ivantequi, iotantacari ninivesati itiancaqueri Tasorentsi. Nonquempetajea coajica piojeitanteari itiancaquena Tasorentsi: tempa natiritapaaque nainti, noponeaca inquitequi.
					</seg>
					<seg id="b.LUK.11.31" type="verse">
						Aisati ora ivincatsaroteni savasati, oponeaca arejiqui catsini, pashiniqui quipatsi. Oponeaca paricoti oquemisantantariri Saromoni, peerani. Ocoaque iriotacaasanotero. Pamene, nanaacotiri Saromoni nioti, iro cantaincha pitseencajeitaquena. Coajica, ariorica irampatojeiteri Tasorentsi maaroni camajeitatsiri, incantajeitempi: &quot;Ainiro pantane: pitseencaqueri notiancane. Irompa irointi oca ivincatsarote savasati te aneeroji antane: tempa oquemisantiri Saromoni&quot;.
					</seg>
					<seg id="b.LUK.11.32" type="verse">
						Aisati iquempeta yora ninivesatini: iquemisantirini Jonashini. Iquenqueshirejeitanaca, yoipacaajeitajiro caari cameetsatatsi yantajeitiri. Nanaacotiri nainti Jonashini, iro cantaincha te pinquemisantajeitenaji. Coajica incantempi Tasorentsi: &quot;Iquemisantirini ninivesatini Jonashini: avintiquea, ¿paita caari piquemisantantari notiancane?&quot;
					</seg>
					<seg id="b.LUK.11.33" type="verse">
						Aisati icantajeitiri Jesoshi: --Ariorica pitsiotiro tsiomentotsi, ¿arimpa pimanaquero jaocarica? ¿Pitetirompa cantiriqui? Tempa poapinitiro onantariqui, pitsiojeitantari.
					</seg>
					<seg id="b.LUK.11.34" type="verse">
						Oca aqui oquempevetaro tsiomentotsi. Ocameetsatirica aqui, amenajeitanaque paitapeerica. Iro cantaincha terica oncameetsateji aqui, tecatsi amenanteari, oquempetaca aqueni tsiteniriqui, te ayojeiteji jaocarica aqueniri.
					</seg>
					<seg id="b.LUK.11.35" type="verse">
						Ocameetsati piotacotea avisati piquemisantasanotaquerica. Ariorica piquemisantasanoti, ari piotasanotanaque, eiro pitseenquimatantajitsi. Impoiji pinquempetearo tsiomentotsi tsiotasanotachari. Irootaque icantajeitaqueriri Jesoshi.
					</seg>
					<seg id="b.LUK.11.37" type="verse">
						Impoiji icantaqueri variseo Jesoshi: --Tsame ajate novancoqui, noacayempi. Ari yoijatanaqueri, yoacaapaacari.
					</seg>
					<seg id="b.LUK.11.38" type="verse">
						Te inquivacoteaji Jesoshi, irootaque yoantanacariri cavaco variseo.
					</seg>
					<seg id="b.LUK.11.39" type="verse">
						Icantiri Avincatsarite: --Queario, pamejeitacaro piquivapinitiro pajo aisati piveratote: iro cantaincha apatiro otapiiqui. Te pojoqueroji caari cameetsayetatsi timatsiri osantequi. Piquempetacaro avirori: piquenqueshiretapinitiro picoshiyeti aisati pantapiniyetiro caari cameetsatatsi.
					</seg>
					<seg id="b.LUK.11.40" type="verse">
						Te pinquenqueshireniroteaji. ¿Apatirotimpa yovetsiquiro Tasorentsi paco? Tempa aisati yovetsiquiro piquenqueshireantari.
					</seg>
					<seg id="b.LUK.11.41" type="verse">
						Pipashiyevetari ashinoncaincari coiteimovetariri, iro cantaincha te pincavintsaasanoteriji. Ariorica pincavintsaasanoteri itsipapee pishaninca, ari pincameetsataque.
					</seg>
					<seg id="b.LUK.11.42" type="verse">
						Pashinoncaajeitea avirojei. Queario pipaarantapinivetari Tasorentsi piirequite capichaji, iro cantaincha tequera omoncarateaji. Timatsi pineacameetsatiri avirori aisati caari pineacameetsati. Iro cantaincha te omoncaratearoji icoacaaquempiri Tasorentsi. Te pininteriji Tasorentsi aisati te pininteriji pishanincapee. Ocameetsati pimperi Tasorentsi quirequi, iro cantaincha eiro pipeacotirotsi pininteri aisati panteneri icoacaaquempiri.
					</seg>
					<seg id="b.LUK.11.43" type="verse">
						Pashinoncaajeitea avirojei. Ariorica irampatojeitea ashaninca inquemisantanteariri Tasorentsi, picoanirojeiti impincatsajeitempi avinti. Ariorica pinquenayetanaque nampitsiqui, picoaque cameetsa iraacameetsajeitempi atiripee.
					</seg>
					<seg id="b.LUK.11.44" type="verse">
						Queario, iroashinoncaajeitempi Tasorentsi. Piquempetacari camatsiri tijachari quipatsiqui, imanaca; iro cantaincha yavisajeitanaque atiripee, te iriojeiteji irotaintsi iratiquerime camayetatsiri patsaatsiri. Aisati avirori, pimanayevetaro caari cameetsayetatsi pantayetiri. Irootaque icantaqueriri Jesoshi variseopee.
					</seg>
					<seg id="b.LUK.11.45" type="verse">
						Ari icantiri oamentantirori isanquenareni Moishishini: --Oametantatsiri, aisati narorijei piquisaquena.
					</seg>
					<seg id="b.LUK.11.46" type="verse">
						Icantiri Jesoshi: --Je, aisati avirori iroashinoncaajeitempi Tasorentsi. Oshequi piperanayetacari ashanincapee, iro cantaincha te pintacoteariji.
					</seg>
					<seg id="b.LUK.11.47" type="verse">
						Queario, pashinoncaajeitea. Pimoncarajeitacari pishanincani oajeitiriniri camantantatsiniri.
					</seg>
					<seg id="b.LUK.11.48" type="verse">
						Avirojei oayeri. Pintimitaquearicame peerani avirori, poajeitaquerime aisati yora camantantatsiniri.
					</seg>
					<seg id="b.LUK.11.49" type="verse">
						Iotacojeitaquempi Tasorentsi, icanti: &quot;Nontianqueneri atiri quenquetsatacayerineri, iro cantaincha iroayetavaqueri aparopee, irio itsipapee inquisavaqueri, intiancaarantajeri&quot;.
					</seg>
					<seg id="b.LUK.11.50" type="verse">
						Ainiro pantajeitiri maaroni: pashi poajeitiro poanti. Yora peeraniniri poajeiterime, irosati picanta meeca poajeitiri quemisantajeitiriri Tasorentsi.
					</seg>
					<seg id="b.LUK.11.51" type="verse">
						Pishanincajeitacari oaqueriniri Averini. Aisati pishanincajeitacari oaqueriniri yora Sacariashini: yoyeetaqueri iriori anta ivancoqui Tasorentsi. Ainiro pantajeitiri maaroni, irootaque iroashinoncaimentempiri Tasorentsi.
					</seg>
					<seg id="b.LUK.11.52" type="verse">
						Poametantavetaro isanquenareni Moishishini, iro cantaincha pashinoncaajeitea: tempa pamatavijeitiri ashanincapee. Te pincoajeiteji pioteri Tasorentsi, aisati te pincoacaajeiteriji iriojeitajeri iriori ashanincapee.
					</seg>
					<seg id="b.LUK.11.53" type="verse">
						Irootaque icantajeitaqueriri maaroni, impoiji isoquijanaji. Iquisajeitaqueri yora variseopee aisati yora oametantirori sanquenarentsi, aisati iquenquejaajeitaqueri. Aisati isampiyevetacari paitapeerica,
					</seg>
					<seg id="b.LUK.11.54" type="verse">
						icoajeiveta incomitacayearime. Icoaveta incomitacayearime iraacantantearimeri.
					</seg>
				</div>
				<div id="b.LUK.12" type="chapter">
					<seg id="b.LUK.12.1" type="verse">
						Ari yapatotimentajeitari Jesoshi oshequi catsini atiri, itsitacaavacaajeitanaca. Irosati icantantari iroamerepee: --Paamayeariyea variseopee, yamatavijeitimpicari. Oshequi yamatavitanti.
					</seg>
					<seg id="b.LUK.12.2" type="verse">
						Ijijeivetaca tecatsi iotatsine yamatavijeivetacari, iro cantaincha coajica iriotacojeitanaqueri maaroni atiri yashi yoiro yamatavitanti.
					</seg>
					<seg id="b.LUK.12.3" type="verse">
						Aisati aviroripee, paitarica pimanavetacari picantiri meeca, inquemajeitero coajica. Paitarica pincanteri apaniro anta pivancoqui, irovaayetajero anta yapatojeitanta atiripee.
					</seg>
					<seg id="b.LUK.12.4" type="verse">
						Meeca, noshaninca, noncamantempi: eiro pitsaroacaaritsi yora atiri coatsiri iroyempi. Ariorica iroyempi, iro cantaincha irointi iroyeete pivatsa. Tecatsi incantero pishire.
					</seg>
					<seg id="b.LUK.12.5" type="verse">
						Irinti Tasorentsi pimpincatsate: incoaquerica, iroyempi. Iro cantaincha aisati icoaquerica, irimatero intianquempi Sharincaveniqui. Irooquea pintsaroacayeari irointi pijate Sharincaveniqui.
					</seg>
					<seg id="b.LUK.12.6" type="verse">
						¿Ivinaronimpa tsimeripee? Te impinatasanoteaji, iro cantaincha iojeitiri Tasorentsi: te impeacojeiteariji.
					</seg>
					<seg id="b.LUK.12.7" type="verse">
						Aisati oquempetaca, iotasanojeitaquempi: ioti jaoca ocaratiri piishipee. Iquempoyeajeitaqueri tsimeripee, iro cantaincha avirojei iquempoyeasanojeitaquempi. Eiro picantashiretitsi, irointi piveshireimenteari Tasorentsi.
					</seg>
					<seg id="b.LUK.12.8" type="verse">
						Aisati piojeitavaquero oca noncantempiri: eiro pipashiventacaanatsi, ariorica pincamantajeiteri itsipapee atiri piquemisantaquena, aitaque noncamanteri Apa anta inquitequi pishanincataquena. Tempa noponeaca inquitequi, natiritapaaque.
					</seg>
					<seg id="b.LUK.12.9" type="verse">
						Iro cantaincha ariorica pimpashiventacayena aca quipatsiqui, aisati avirori nompashiventacayempi anta inquitequi.
					</seg>
					<seg id="b.LUK.12.10" type="verse">
						Ariorica incantimatena atiri, ariorica incavintsayeri Tasorentsi, eiro iquenqueshiretajirotsi yantajeitiri. Iro cantaincha ariorica incantimajeitero Ishire Tasorentsi, eiro icavintsairitsi Tasorentsi catsini.
					</seg>
					<seg id="b.LUK.12.11" type="verse">
						Ariorica irayeetempi anta yapatotapinijeitanta, aisati anta joeshiqui, aisati anta pincatsariqui, eiro pitsaroacaajeitaritsi. Eiro piquenqueshiretitsi: &quot;¿Paita noncanteriri?&quot;
					</seg>
					<seg id="b.LUK.12.12" type="verse">
						Ariorica irayeetempi, oametempi Ishire Tasorentsi paitarica pincanteriri.
					</seg>
					<seg id="b.LUK.12.13" type="verse">
						Impoiji icantiri aparoni shirampari: --Oametanari, ipanaquerini apani iyeca maaroni timimojeiveitariniri. Tecatsi impena nainti. Pincanteri iye impaarantajena narori irovaararo.
					</seg>
					<seg id="b.LUK.12.14" type="verse">
						Yacanaqueri: --Eiro nocantiritsi. ¿Narompa joeshi, noncantanteariri?
					</seg>
					<seg id="b.LUK.12.15" type="verse">
						Icantajeitiri maaroni apatotimentajeitariri: --Queariompia: pinevetarocari yashiyetari itsipapee, eiro oveshireacaasanotimpitsi.
					</seg>
					<seg id="b.LUK.12.16" type="verse">
						Impoiji ishiacaventiniri oca: --Otimi iipatsite ashitaarantincari. Oshequi onintiro panquirentsi quipatsi, cameetsa oshiocayetanaque ivanquirepee.
					</seg>
					<seg id="b.LUK.12.17" type="verse">
						Yaayetajiro oitsoquipee, inquempoyeantearori ovancopeequi iroori, iro cantaincha opiojeitaca pancotsiqui. Te onajeitearoji maaroni. Iquenqueshiretaca:
					</seg>
					<seg id="b.LUK.12.18" type="verse">
						&quot;¿Jaocasa noncanterori? Tecatsi noantearori maaroni. Jaa, niotaque meeca: noshoveajero pancotsijaniqui, nantacantajero antearo pancotsi noantearori maaroni novanquirepee, aisati maaroni novaararo.
					</seg>
					<seg id="b.LUK.12.19" type="verse">
						Oshequitaque meeca maaroni, tecatsi coiteimotajenaneri. Peerani catsini, eirota otsonquitatsi; meeca nomaoree oshequi osarintsi. Cameetsa noapinitea, noshinquitapinitea, noveshireimentearo maaroni timimotanari&quot;.
					</seg>
					<seg id="b.LUK.12.20" type="verse">
						Iro cantaincha icantiri Tasorentsi: &quot;Te piotacoteaji. Meeca tsiteniri noyempi; impoiji, ¿janica ashitajearoneri maaroni timimojeivetimpiri?&quot;
					</seg>
					<seg id="b.LUK.12.21" type="verse">
						Pineaquero, te irioteji maaroni coatsiri iroshequiyero irovaararo. Oncameetsateme irovetsiquerome irisavicantearime inquitequi.
					</seg>
					<seg id="b.LUK.12.22" type="verse">
						Aisati icantiri Jesoshi iroamere: --Eiro piquenqueshiretatsi jaoca payerori poyeari aisati pinquitsaateari.
					</seg>
					<seg id="b.LUK.12.23" type="verse">
						Tempa Tasorentsi oaneaquempiri. ¿Opomerentsitimotarimpa meeca impaquempi poyeari aisati piitsaare?
					</seg>
					<seg id="b.LUK.12.24" type="verse">
						Pinquenqueshireteri jaoca icantari tsimerepee: te impanquitanonteaji aisati te inquempoyeanonteaji iroyeari pancotsiqui, iro cantaincha ipapinitiri Tasorentsi yoari. Pamene, iquempoyeaventajeitiri Tasorentsi tsimeripee iriori, tempa aisati avirori iquempoyeaventasanojeitimpi.
					</seg>
					<seg id="b.LUK.12.25" type="verse">
						¿Paita patsipetashitantarori picantashireti? ¿Pijitimpa ariorica pincantashirete aiquero pijatatiye pantearitasanotanaque?
					</seg>
					<seg id="b.LUK.12.26" type="verse">
						Pineaquero, patsipetashitacaro picantashireti. Tecatsi paye.
					</seg>
					<seg id="b.LUK.12.27" type="verse">
						Pinquenqueshiretero jaoca ocantari oteaquipee tojari. Te ontsameetanonteaji, aisati te ontijanonteaji oitsaare, iro cantaincha ocameetsatasanotaque. Peerani oshequi yoaneencani Saromoni, iro cantaincha te inquempetearoji oteaquipee: ocameetsatasanotaque irointi.
					</seg>
					<seg id="b.LUK.12.28" type="verse">
						Pineaquero, yoaneencaquero Tasorentsi oteaquipee. Otimaveta, impoiji oshintsiti oshimpetanaji. Peerani pintime avirojei: tempa pijiti iquenqueshiretaquempi avirori. ¿Paitasa pitseencantacariri?
					</seg>
					<seg id="b.LUK.12.29" type="verse">
						Eiro piquenqueshiretirotsi paitarica poyeari, aisati paitarica pireri: inquemacayempi Tasorentsi.
					</seg>
					<seg id="b.LUK.12.30" type="verse">
						Tempa icoajeitaque atiri iroapinijeitea. Iro cantaincha iotaque Tasorentsi maaroni coiteimotaquempiri.
					</seg>
					<seg id="b.LUK.12.31" type="verse">
						Ariorica pimpincatsatasanoteri, impaquempi maaroni coiteimotaquempiri.
					</seg>
					<seg id="b.LUK.12.32" type="verse">
						Noamere, oshequi inintaquempi Apa Tasorentsi: icoasanotaque impincatsariventajeitempi, incavintsaasanojeitempi.
					</seg>
					<seg id="b.LUK.12.33" type="verse">
						Pimpimantero pashiyetari, pimpayeteri ashinoncaincari ovinaro. Impoiji impinatempi Tasorentsi anta inquitequi. Ontimasanote pivaararo anta: eiro opatsaajitsi, eiro opitsititsi, eiro icoshiyeetajimpitsi, eiro yapeajirotsi cajiro.
					</seg>
					<seg id="b.LUK.12.34" type="verse">
						Ariorica otimi pivaararo aca quipatsiqui, oshequi piquenqueshiretaquero timayetatsiri quipatsiqui. Ariorica otimi pivaararo inquitequi, ari piquenqueshiretapinitiri Tasorentsi.
					</seg>
					<seg id="b.LUK.12.35" type="verse">
						Jeroca icantaqueriri Jesoshi iroamere: --Paamaajeiteari pivincatsarite, pivetsicasanojeitea. Pinquempeteari yora inampire ashitarori ivanco. Ijataque yora ashitarori irineeri ishaninca irayero ijina. Yaamaajeitari inampire anta ivancoqui. Ariorica irareetapaajea incoapaaje irashitareavajeneri, aisati incoapaaje irineapaajero ovetsicayetaca ivanco. Ariorica ontsitenitanaje, icoaque ontsiotea ivanco. Aisati icoaque intinaye inampirepee, inquitsaajeitea.
					</seg>
					<seg id="b.LUK.12.37" type="verse">
						Ariorica irineapaajeri yovetsicajeitaca, inquimoshirejeitaque maaroni. Yora ashitarori ivanco irisavicacaajeiteri maaroni inampirepee, iroacaajeiteari.
					</seg>
					<seg id="b.LUK.12.38" type="verse">
						Iro cantaincha te iriojeiteji jaocarica oncarate impocantajeari: ariorica iroaquera imaajeiti, ariorica nianquiite. Iro cantaincha ariorica irineapaaqueri inampire yovetsicajeitaca, ari inquimoshirejeitanaque, maaroni.
					</seg>
					<seg id="b.LUK.12.39" type="verse">
						Piojeitavaquero oca noncamantempiri: arioricame pioteme impoque tsiteniriqui coshitantatsiri, tempa pisaaquiteme poimpiantavajearimeri, eiro pishinetirime incoshitempime. Iro cantaincha te pioteji jaocarica oncarate impocanteari.
					</seg>
					<seg id="b.LUK.12.40" type="verse">
						Aisati noquempevetari coshinti, te noncamantempiji jaocarica oncarate nompocantajeari. Peerani noponeaca inquitequi, natiritapaaque. Coajica nompiaje. Pinquenqueshirejeitena, paamaajeitajena: nomapocapaimpicari.
					</seg>
					<seg id="b.LUK.12.41" type="verse">
						Ari isampitiri Petero: --Novincatsarite, ¿apanirompa poamejeitena naroripee? Irompa tericampa, ¿picoaquempa iriojeitanaque maaroni atiri?
					</seg>
					<seg id="b.LUK.12.42" type="verse">
						Yacanaqueri: --Noquenquetsatacaajeitiri maaroni quearioventirori nocoacaajeitiriri. Iquempetaca ivatorote atiripee, icoacaaqueri aparoni iratirite iroacaapiniteari itsipapee. Impoiji ijataque ivatorote jaocarica.
					</seg>
					<seg id="b.LUK.12.43" type="verse">
						Ariorica iroacaapiniteari cameetsa, ariorica impocaje ivatorote, iroveshireimentapaajeari.
					</seg>
					<seg id="b.LUK.12.44" type="verse">
						Incantapaajeri: &quot;Cameetsa piquemisantaquena. Meeca aviro amenajeitenarone maaroni timimojeitanari&quot;.
					</seg>
					<seg id="b.LUK.12.45" type="verse">
						Iro cantaincha, incanterica yora iratirite: &quot;Eirotsita ipoqui novatorote&quot;. Icoacaavetari ivatorote incavintsayerime itsipapee, iro cantaincha imapocaqueri iquisajeitaqueri, ipasajeitaqueri: shirampari, tsinane, maaroni. Oshequi iperataca, oshequi ishinquitaca.
					</seg>
					<seg id="b.LUK.12.46" type="verse">
						Ari pashini quitaiteri impocaje ivatorote, irimapocapaajeri. Iroasanquetapaaqueri, inquempetacaanteri itsipapee caari quemisantiri.
					</seg>
					<seg id="b.LUK.12.47" type="verse">
						Pineaquero, iovetacaro icoacaavetacariri ivatorote, iro cantaincha te incoyeji irimatero. Irootaque impasatacantanteariri, aiquero catsini impasatacantasanoteri.
					</seg>
					<seg id="b.LUK.12.48" type="verse">
						Iro cantaincha eiro yoasanquetasanotiritsi caari iotatsi. Eiro icoacotasanotiritsi oshequi yora caari iotatsi. Irintiquea iotasanotatsiri, incoacotasanoteri irinti.
					</seg>
					<seg id="b.LUK.12.49" type="verse">
						Aisati icanti Jesoshi: --Nopocaque quipatsiquica inquisavacaimentantenari atiripee, nocoasanotaque nomamajeitero maaroni nopocashitiri.
					</seg>
					<seg id="b.LUK.12.50" type="verse">
						Oshequi noquenqueshireaca: irotaintsi oshequi nonquematsicatearo.
					</seg>
					<seg id="b.LUK.12.51" type="verse">
						¿Pijitashijeivetampa nopocashijeitiri atiri noimajerentajeiteri, cameetsa iraacameetsatavacanteari? Teve, irointi inquisavacaimentajeitena.
					</seg>
					<seg id="b.LUK.12.52" type="verse">
						Ariorica incarate apapacoroni savicatsineri pancotsiqui, inquisavacaajeitea. Incarate mava quisherineri yora apite ishaninca.
					</seg>
					<seg id="b.LUK.12.53" type="verse">
						Ariorica yora ashitariri inquisheri itomi, aisati itomi iquisheri iriri. Ariorica onquishero airo evatayero, onquishero iroori airo.
					</seg>
					<seg id="b.LUK.12.54" type="verse">
						Impoiji icantajeitiri apatotimentajeitariri: --Ariorica pineaquero antearo tampea amaquero mencori otsitenishaanaque, picantajeiti: &quot;Coraqueve incani&quot;. Tempa piojeitaque ompoquerica incani.
					</seg>
					<seg id="b.LUK.12.55" type="verse">
						Ariorica oquitamaroitetanaji, picantajeiti: &quot;Eiro oparii incani, ari osarianaje&quot;. Tempa aisati piojeiti,
					</seg>
					<seg id="b.LUK.12.56" type="verse">
						irointi pimanaquero piojeitiri. Piojeitaque ompariaquerica incani. Iro cantaincha te pincoajeiteji piojeite oshequi ompomerentsitimojeitempi coajica.
					</seg>
					<seg id="b.LUK.12.57" type="verse">
						¿Paita caari picoanta piojeitero queariosanotatsiri?
					</seg>
					<seg id="b.LUK.12.58" type="verse">
						Ariorica inquishimentempiri pishaninca quirequi pireviteriri, incoaquerica iraanajempi joeshiqui. Ari tequeratsitarica irareetacayempi, pincantanaqueri: &quot;Eiro piquisanatsi, coajica nompinatajempi&quot;. Yoiminqueimpicari caravosoqui.
					</seg>
					<seg id="b.LUK.12.59" type="verse">
						Ariorica iroiminqueaquempi, incoacotasanotempi maaroni quirequi pirevitiriri. Eirorica pipiritsi, eiro yoimisoquijajimpitsi.
					</seg>
				</div>
				<div id="b.LUK.13" type="chapter">
					<seg id="b.LUK.13.1" type="verse">
						Impoiji ipoqui pashini atiri, icamantapaaqueri Jesoshi: --Ijajeivetaca carireasatipee anta Jerosarequi iroajeitenerime Tasorentsi ivira. Jeriniro yora Piratoniro yoacantanirojeitaqueri carireasatipee anta ivancoqui Tasorentsi. Oconoajatacaro irirajani ashanincani irirajani ivira yoajeitiniriri Tasorentsi.
					</seg>
					<seg id="b.LUK.13.2" type="verse">
						Yacanaqueri Jesoshi: --¿Pijitirimpa yora carireasati antasanojeitironiri caari cameetsatatsi ishinetantariri Tasorentsi yoacantaqueri Pirato?
					</seg>
					<seg id="b.LUK.13.3" type="verse">
						Noncamantempi: te iro incamantea. Iro cantaincha queariompiyea: eirorica piquenqueshiretajatsi, aisati eirorica pojocajirotsi caari cameetsatatsi pantapinitiri, pinquempejeiteari yora yoyeetiri. Yoajeitimpicari, maaroni.
					</seg>
					<seg id="b.LUK.13.4" type="verse">
						Aisati peerani otireanaji antearo mapipanco anta Shiroequi, otsinacapaaqueri 18 shirampari, icamajeitaque. ¿Paita icamajeitantacari? ¿Iriompa antasanotirori caari cameetsatatsi icamantacari? Te. Iquempejeitacari maaroni ishiramparirinte.
					</seg>
					<seg id="b.LUK.13.5" type="verse">
						Pinquenqueshireajeitea avirori, pojocajero caari cameetsatatsi pantapinijeitiri. Eirorica piquenqueshirejeitatsi, aisati pincamajeite avirorijei.
					</seg>
					<seg id="b.LUK.13.6" type="verse">
						Impoiji ishiacaventajeitiniri oca: --Ipanquitaquero shirampari iyera anta irovamashitequi. Ocarataque peerani oshiocaque, impoiji yamenapinivetaro oitsoqui, irayerome: iro cantaincha te oitsoquiteji.
					</seg>
					<seg id="b.LUK.13.7" type="verse">
						Impoiji aisati icantiri yora tsameetiniriri iipatsite: &quot;Pamene, ocarataque mava osarintsi nopocapiniveta nayerome oitsoquipee. Te ontimeji catsini. Atsipetashitaca otimi. Pimpesajero nompanquitantearori paitapeerica cameetsatatsiri&quot;.
					</seg>
					<seg id="b.LUK.13.8" type="verse">
						Yacanaqueri tsameetiniriri ivatorote: &quot;Ari onavaquetsita meeca osarintsiquica. Nonquiayetero quipatsi ometsoitetanteari, aisati noapinitenero itia pivira, cameetsa ontimanteari oitsoqui.
					</seg>
					<seg id="b.LUK.13.9" type="verse">
						Impoiji ariorica ontimanaque oitsoqui pashini osarintsi, tempa cameetsa, eiro apeshirotsi. Iro cantaincha eirorica otimitsi oitsoqui, nompesajero&quot;.
					</seg>
					<seg id="b.LUK.13.10" type="verse">
						Pashiniqui saavaro yoametanti Jesoshi anta yapatotapinijeitanta joriopee.
					</seg>
					<seg id="b.LUK.13.11" type="verse">
						Otimi anta pancotsiqui aparoni tsinane yatajeaonquiri peerani camaari. Ocarataque meeca 18 osarintsi omitiaque, irosati ocanta omitiaque: tecatsi oncantajea oncatiaje.
					</seg>
					<seg id="b.LUK.13.12" type="verse">
						Ineantacarori Jesoshi, icajemaquero: --Caatanaque, meeca noavisacotajempi.
					</seg>
					<seg id="b.LUK.13.13" type="verse">
						Ipamitaquero, irosati avisacotantanaja. Cameetsatanaji, ocatianaja. Ocantanaque: --Yoavisacotajana Tasorentsi, tempa icameetsati.
					</seg>
					<seg id="b.LUK.13.14" type="verse">
						Yora jivatacantantatsiri anta ivancoqui Tasorentsi iquisaqueri Jesoshi. Icantajeitiri apatojeitainchari: --Ocameetsati antaveejeite 6 quitaiteri, iro cantaincha ariorica omoncaratapaaquea quitaiteri 7 ocameetsati amaoreasanojeitanaque. Eiro antaveetitsi catsini. Ariorica picoaque pavisacojeitaje, pimpoque pashiniqui quitaiteri, eiroquea pipoquitsi saavaroqui.
					</seg>
					<seg id="b.LUK.13.15" type="verse">
						Ipiatanacari Avincatsarite, icantanaqueri: --Oshequi pamatavinirotanti. Pantaveejeiti avirori saavaroqui. Pamene, ariorica airi pivacate imire saavaroqui, tempa pitsatacoreiri paantanacariri anta otiminta nija. Aisati piquempetiri pimorane, maaroni. Queario, picavintsaajeitiri pivirapee saavaroqui.
					</seg>
					<seg id="b.LUK.13.16" type="verse">
						Iro cantaincha caari oni pivira oca tsinane, irointi pishaninca. Peerani omantsiataque: tempa ocameetsataque ancavintsayero saavaroqui.
					</seg>
					<seg id="b.LUK.13.17" type="verse">
						Iquemantarori oca, ipashiventajeitanaca maaroni quisajeitaqueriri Jesoshi. Irinti itsipapee atiri iveshireimentajeitacari Jesoshi, icantajeiti: --Ocameetsajeitaque yantayetiri Jesoshi.
					</seg>
					<seg id="b.LUK.13.18" type="verse">
						Impoiji icanti Jesoshi: --¿Piojeitimpa jaoca icanta Tasorentsi ipincatsariventanti? ¿Jaoca noncanterori noshiacaaventantempirori?
					</seg>
					<seg id="b.LUK.13.19" type="verse">
						Oshiaquero oitsoqui moshitasa ipanquitiri shirampari iroanequi. Oshiocanaque, oquimotanaque, oshiavetacaro inchato. Ipocapiniti tsimeri, yaatapinitiro ojempequi.
					</seg>
					<seg id="b.LUK.13.20" type="verse">
						Yapiitajiro, icanti: --¿Jaoca noncanterori noshiacaaventantempirori?
					</seg>
					<seg id="b.LUK.13.21" type="verse">
						Oquempetacaro tsinane, airo tapiacairori tanta capichaji. Oconoiro oshequi tiricopane otapiantanacari. Otapiaquero maaroni, ometsotantacari. Aisati iquempetaca ashaninca. Intimerica aparoni antirori caari cameetsatatsi, irantacaajeiteri ishaninca, maaroni.
					</seg>
					<seg id="b.LUK.13.22" type="verse">
						Ari iquenaquenayeti Jesoshi nampitsipeequi, yoametantayeti. Icoaque irijate Jerosarequi.
					</seg>
					<seg id="b.LUK.13.23" type="verse">
						Isampiyeetiri: --¿Jaoca incarajeiteri oavisacojeitajanchane? ¿Arimpa incarate aparopee? Yacanaqueri:
					</seg>
					<seg id="b.LUK.13.24" type="verse">
						--Noshiacantempiro. Oquempetaca orijaniqui omorojaniqui anqueanteari inquitequi. Intime oshequi coavetachane irijateme inquitequi, iro cantaincha eiro imatirotsi irareetearo. Pimpomerentsiventearo pareetanteari inquitequi.
					</seg>
					<seg id="b.LUK.13.25" type="verse">
						Aisati oquempetacaro yantiri ashitarori ivanco. Itimi tsompoina iriori, yashitacotaca, iyavitiro ashitacorontsi. Impoiji pimpocajeivetea avirorijei, pincantavetapaaqueari: &quot;Novincatsarite, pashitareenaro, nonqueanaque&quot;. Iro cantaincha incantavaquempi: &quot;Te niojeitempiji jaocarica piponeari&quot;.
					</seg>
					<seg id="b.LUK.13.26" type="verse">
						Impoiji pincantajeiveteari: &quot;Peerani aitaque pitsipajeitaquena nonampiqui avajeitaca, aisati poamejeitaquena&quot;.
					</seg>
					<seg id="b.LUK.13.27" type="verse">
						Ari incantempi: &quot;Te niotempiji. Pijataje, pimpianaje. Oshequi pantayetiro caari cameetsatatsi. Te pincameetsateji&quot;.
					</seg>
					<seg id="b.LUK.13.28" type="verse">
						Impoiji oshequi poashiretasanotanaquea catsini, piraasanotanaquea aisati. Pineaqueri Avarama, Isaca, Jacovo, maaroni yora quenquetsatacantatsiniri itimi jenoqui, iro cantaincha avirojei, eiro pimajeitirotsi pijate: iroimpiavajempi Tasorentsi.
					</seg>
					<seg id="b.LUK.13.29" type="verse">
						Imponeajeitaquea quemisantatsiri intatiquero, acaqueroca, catonco, quirinca, maaroni quipatsipeequi. Irisavicajeitapaaque anta ipincatsaritinta Tasorentsi.
					</seg>
					<seg id="b.LUK.13.30" type="verse">
						Irareetasanotaquea yora pitseencajeitaqueri. Eiro yareetatsi irinti pipincatsajeitiri.
					</seg>
					<seg id="b.LUK.13.31" type="verse">
						Irosati ipocantaca aparopee variseo. Icantapaaqueri Jesoshi: --Pijate pashiniqui quipatsi. Icoaque Eroreshi iroacantempi.
					</seg>
					<seg id="b.LUK.13.32" type="verse">
						Yacanaqueri: --Pincamantanirotaiteri yora amatavitantatsiri: &quot;Icanti Jesoshi: 'Eiro noshiatsi. Noncanteani noavisacojeiteri neiriri camaari aisati mantsiaripee: meeca, osaitequera, aisati otsipa quitaiteri. Impoiji nomoncarataquero maaroni'&quot;. Irootaque pincanteriri.
					</seg>
					<seg id="b.LUK.13.33" type="verse">
						Aitaque nonquenaquenayete meeca, osaitequera, aisati otsipaniqui quitaiteri. Aisati ocameetsati noncame Jerosarequi: tempa anta icamapiniti quenquetsatapinitirori irineane Tasorentsi.
					</seg>
					<seg id="b.LUK.13.34" type="verse">
						Aisati icantiri Jesoshi: --Yora jerosaresati oshequi yoayetaqueri quenquetsatirori irineane Tasorentsi. Ipichaapinitaqueri itiancane Tasorentsi. Oquempetaca teapa osaramonquitiri orijanipee, oshequi nocoaveta nampatojeiterime jerosaresati: nonquemisantacayerime, iro cantaincha te incoajeiteji.
					</seg>
					<seg id="b.LUK.13.35" type="verse">
						Pamene, tecatsi amitacoterineri meeca, yojocajeitiri Tasorentsi, icantiri: &quot;Incanteata&quot;. Eiro ineapinitajanatsi meeca. Jaocarica intimeri pincatsatenaneri, ari irineajena aisati.
					</seg>
				</div>
				<div id="b.LUK.14" type="chapter">
					<seg id="b.LUK.14.1" type="verse">
						Pashiniqui saavaro itimi Jesoshi anta ivancoqui jivatacaajeitiriri variseo. Yamenasanojeitiri Jesoshi, icoaque irantero paitarica inquishimentanteariri.
					</seg>
					<seg id="b.LUK.14.2" type="verse">
						Itimi anta aparoni mantsiari, yeereyetanaque, yenoncayetanaque maaroni.
					</seg>
					<seg id="b.LUK.14.3" type="verse">
						Isampitiri Jesoshi variseopee: --¿Ocameetsatimpa avavisacoteri mantsiaripee quitaiterica amaoreajeitantari?
					</seg>
					<seg id="b.LUK.14.4" type="verse">
						Iro cantaincha imajerejeitanaque, te irancaniroteji. Ari yacatsavacotaqueri Jesoshi mantsiari, yoavisacotiri, impoiji itiancajiri ivancoqui.
					</seg>
					<seg id="b.LUK.14.5" type="verse">
						Ari icantaqueri yora amenashejeitaqueriri: --Tempa pantaveejeiti avirojei saavaroqui. Ariorica impariaque pivacate omoroqui, tempa ari paavajeri aisati.
					</seg>
					<seg id="b.LUK.14.6" type="verse">
						Aisati, imajerenirojeitanaque.
					</seg>
					<seg id="b.LUK.14.7" type="verse">
						Impoiji yamenajeitaqueri Jesoshi yora oajeitainchari yoacaajeitacari yora jivatacaajeitiriri. Icoajeiveta irisaviqueme quempeji yora pincatsari irineacameetsatantearimeri. Ari icantajeitaqueri Jesoshi:
					</seg>
					<seg id="b.LUK.14.8" type="verse">
						--Ariorica iroacayempi pishaninca, eiro pisavicashitatsi quempeji yora pincatsaritatsiri. Pamene, ipoquicari pashini ivincatsaririnte,
					</seg>
					<seg id="b.LUK.14.9" type="verse">
						impoiji ipoquicari yora cajemacantimpiri, icantimpicari: &quot;Eiro pisaviquimotiritsi pincatsarica. Irisaviqueta aca irinti ivincatsaririnte&quot;. Isavicacaimpicari anta nijantiaji, impoiji pimpashiventanaquea.
					</seg>
					<seg id="b.LUK.14.10" type="verse">
						Irointiquea ocameetsati pisavicapaaque anta nijantiaji. Impoiji ariorica irineajempi yora cajemacantimpiri, incantempi: &quot;Caatanaque, noshaninca, pisaviquimoteri aca pincatsari&quot;. Irineajeitempi maaroni oajeitainchari ishanincataquempi pincatsari.
					</seg>
					<seg id="b.LUK.14.11" type="verse">
						Ariorica pincoaque irineapincatsajeitempi itsipapee, pishemeticari; impoiji ipashiventacaimpicari Tasorentsi: tecatsi neapincatsatempineri. Iro cantaincha yora caari shemetatsi incarajeiteri Tasorentsi impicatsariventante.
					</seg>
					<seg id="b.LUK.14.12" type="verse">
						Aisati icantiri Jesoshi yora cajemacantiriri: --Ariorica pincajemacanteri atiri poacantajeiteariri, eiro picajemapinijeitiritsi pishanincasanori aisati yora ashitaarantincari. Ariorica poacaaqueari, ari iriori impiatempi, iroacaajempi.
					</seg>
					<seg id="b.LUK.14.13" type="verse">
						Iro cantaincha ocameetsatasanoti pincajemacanteri irinti yora caari ashitaarantayetacha, yora choriyetatsiri, jempayetatsiri, caari amenayetatsi, maaroni.
					</seg>
					<seg id="b.LUK.14.14" type="verse">
						Tecatsi incantajeitea irinti impiajeitajempi iroacaajeitempi. Iro cantaincha coajica irointinaajeitajeri Tasorentsi maaroni quemisantajeitiriri. Impoiji impinatempi irinti. Te pantsipetashiteaji picavintsanti.
					</seg>
					<seg id="b.LUK.14.15" type="verse">
						Iquemantacariri aparoni oainchari, icanti: --Tempa oncameetsatasanotaque antime anta ipincatsaritinta Tasorentsi.
					</seg>
					<seg id="b.LUK.14.16" type="verse">
						Icantaqueri Jesoshi: --Oquempetaca aparoni shirampari. Yovetsicacantaquero oshequi yoari, impoiji icajemacantaqueri ishaninca iriori iroyea.
					</seg>
					<seg id="b.LUK.14.17" type="verse">
						Ovetsicajeitaca maaroni. Itiancaqueri inampire: &quot;Pijate, pincamantaiteri: 'Moncarataca, vetsicajeitaca maaroni, pimpoque meeca'&quot;.
					</seg>
					<seg id="b.LUK.14.18" type="verse">
						Iro cantaincha te incoajeiteji irijajeite. Icanti aparoni: &quot;Iroaquera namanantaquero noipatsite. Nojate meeca namenaiterota, ocameetsataquerica. Pincamantajeri: 'Eiro ipoquitsi'&quot;.
					</seg>
					<seg id="b.LUK.14.19" type="verse">
						Icanti pashini icajemacantiri: &quot;Iroaquera namanantaqueri 10 vaca. Nocoaque namenaiteri icameetsataquerica. Pincamantapaajeri: 'Eiro ipoquitsi iroyea'&quot;.
					</seg>
					<seg id="b.LUK.14.20" type="verse">
						Icantiri pashini: &quot;Iroaquera naaque nojina. Tecatsi noncantea nojate&quot;.
					</seg>
					<seg id="b.LUK.14.21" type="verse">
						Ari ipianaja yora inampire camantavetariri ishaninca. Icamantapaajiri: &quot;Icantajeiti: 'Eiro nojatitsi noyea'&quot;. Ari iquisanaca yora ivatorote, icantiri inampire: &quot;Incanteata noshaninca. Meeca pijate anta nampitsiqui, pinquenayetanaque pincoacoayeteri yora caari ashitaarantayetachane, choriyetatsiri, jempayetatsiri, caari amenayetatsi, maaroni&quot;. Ari ijataque, icajemajeitaqueri, ipocajeitaque.
					</seg>
					<seg id="b.LUK.14.22" type="verse">
						Ari ipiajaro aisati, icantapaajiri ivatorote: &quot;Nojaiti, nocamantajeitaqueri. Ipocajeitaque, iro cantaincha tequerata omoncarateaji&quot;.
					</seg>
					<seg id="b.LUK.14.23" type="verse">
						Ari icantiri aisati: &quot;Ari pijate anta aisati, pinquenayetanaque avotsipeequi, pincantajeiteri itsipapee impoque, nocoaque irijaasanojeitapeemparo novanco.
					</seg>
					<seg id="b.LUK.14.24" type="verse">
						Irinti yora noshaninca nojivavetacari nocajemacantavetacari, eiro catsini yoimatarotsi oca novetsicavetanariri&quot;. Irootaque iquenquetsatacaajeitiriri Jesoshi anta ivancoqui variseo.
					</seg>
					<seg id="b.LUK.14.25" type="verse">
						Ari iquenanaque Jesoshi avotsiqui aisati, yoijajeitanaqueri oshequi atiri. Ipitsocashijeitanacari, icantajeitiri:
					</seg>
					<seg id="b.LUK.14.26" type="verse">
						--Niotaque pinintajeitiri piripee, piniropee, pijinapee, pitomipee, pirentipee, pitsiropee, maaroni. Aisati avisati nintajeitacha avirori. Iro cantaincha pincoajeiterica poijajeitena, ocametsati nainti pinintasanojeitena catsini. Eirorica pinintasanotanatsi, tecatsi pincantea pimpeajea noamere.
					</seg>
					<seg id="b.LUK.14.27" type="verse">
						Aisati eirorica pipomerentsiventasanotanarotsi nocoacaajeitaquempiri, aisati eirorica poijatasanotanatsi, tecatsi pincantea pimpeajea noamere. Pinquenqueshirejeitea jaocarica oncanteari.
					</seg>
					<seg id="b.LUK.14.28" type="verse">
						Oquempetaca ariorica icoaque irantacantero shirampari ivanco, irijivataque irisampiteri yora vetsiquenerine jaoca oncarate ompinatea. Impoiji irimoncarateri iirequite iriotanteari moncaratacarica.
					</seg>
					<seg id="b.LUK.14.29" type="verse">
						Eirorica ijivati iriote irimoncaratearica, icomitarocari. Ariorica irimoncaratearo ominca, ari ocarati. Impoiji tecatsi pashini iranteneri yora vetsicavetanariri. Impoiji irishirontimenteari ishaninca.
					</seg>
					<seg id="b.LUK.14.30" type="verse">
						Incantajeite: &quot;Pineaqueri, irovetsicacanterome pancotsi, iro cantaincha te intsoncacanteroji. Te intimeji iirequite, iji, iji, iji&quot;.
					</seg>
					<seg id="b.LUK.14.31" type="verse">
						Aisati yora pincatsari, ariorica inquemacoteri itsipapee atiri itiancaqueri 20,000 soraro inquisanteariri. Ariorica intime isorarote pincatsari 10,000. Te irioteji ocameetsatirica irimanatavaqueri yora pocatsineri. Tempa irijivate incajemajeiteri ishanincapee iroametatavacanteari: impoiji iriote ocameetsatirica irimanatea iroimpianteariri yora pocashiterineri.
					</seg>
					<seg id="b.LUK.14.32" type="verse">
						Ariorica incantajeite ishaninca: &quot;Yanaacojeitaquee, ishequitasanotaque. Tecatsi ancantea aimpiavajeri&quot;. Ari incanteri: &quot;Tequera irareejeitea, tsame antianqueri aparopee ashaninca irisampiteri paitarica incoacojeitaqueeri eiroquea imanatantapeetsi&quot;.
					</seg>
					<seg id="b.LUK.14.33" type="verse">
						Aisati pinquempetea avirorijei: ariorica pincoaque poijatena, pijivate pinquenqueshirete jaoca ocantajeitari maaroni timimojeitimpiri. Piotasanojeitero: impoiji pojocajeitajero, poijatasanojeitanaquena.
					</seg>
					<seg id="b.LUK.14.34" type="verse">
						Nocoaque yora quemisantanari iroameteri itsipapee atiri intime cameetsa, irompa eirorica yoametiritsi, te irimateroji nocoacaavetacariri, yatsipetashitaca itimi. Iquempetacaro tivi caari poteatatsine: tempa ajocajero. Pinquenqueshiretasanotero oca nocantajeitaquempiri piotasanotantearori. Irootaque icantajeitaqueriri Jesoshi oijajeitiriri.
					</seg>
				</div>
				<div id="b.LUK.15" type="chapter">
					<seg id="b.LUK.15.1" type="verse">
						Itimi anta oshequi jorio aitiriri iirequite ishaninca impanteariri yora oromasati, aisati icoshitaqueri ishaninca. Iro cantaincha yamejeitaca iriori yapatotimentapinitari Jesoshi, icarajeitaqueri itsipapee antapinitirori caari cameetsatatsi. Iquemisantapinijeitaqueri Jesoshi iquenquetsati.
					</seg>
					<seg id="b.LUK.15.2" type="verse">
						Ari icantajeiti yora variseopee aisati yora oametantirori Sanquenarentsi: --Te oncameetsateji oca yantapinitiri Jesoshi: icarajeitapinitiri caari cameetsayetatsi, itsipajeitacari yoajeita.
					</seg>
					<seg id="b.LUK.15.3" type="verse">
						Impoiji, jero oca ishiacantiniriri Jesoshi:
					</seg>
					<seg id="b.LUK.15.4" type="verse">
						--Aamaaca intimerica povishate 100. Impeaquearica aparoni, tempa ari poanaqueri yora 99 anta queshiiqui, impoiji pijatanaque anta caaraiteriqui, pincoacoanteariri peainchari. Pincoacoayetajeri irosati pineantajeariri.
					</seg>
					<seg id="b.LUK.15.5" type="verse">
						Ariorica pineapaajeri, tempa oshequi pinquimoshireventajeari. Tempa pinquijajeri, paanajeri, poajateri anta itimajeitinta ishaninca.
					</seg>
					<seg id="b.LUK.15.6" type="verse">
						Aisati, ariorica pareetea pinampiqui, tempa pincajemajeiteri pishaninca, pincantajeiteri: &quot;Tsame anquimoshirejeite: ipeavetaca novishate, naajiri aisati&quot;.
					</seg>
					<seg id="b.LUK.15.7" type="verse">
						Aisati iquempeta Tasorentsi. Ariorica inquenqueshiretajea aparoni antirori caari cameetsatatsi irojocantearori, incanteri maaroni savicajeitatsiri inquitequi: &quot;Tsame anquimoshireventajeiteri&quot;. Te irio incantacote yora itsipapee cameetsajeitatsiri.
					</seg>
					<seg id="b.LUK.15.8" type="verse">
						Jero pashini icantiriri Jesoshi: --Pashini aisati noshiacaventempiro: otimi tsinane oirequite, icarati iitsoqui 10. Ariorica impeaquea aparoni, oncoacoayetajeri. Ariorica ontsitenitanaque, ontsiotero otsiomento, oneanteariri, aisati ompishitasanotero pancotsi amenayetajeri otijaqueririca quipatsi. Ari oncoacoayetajeri irosati oneantajeariri.
					</seg>
					<seg id="b.LUK.15.9" type="verse">
						Ariorica oneajeri, oncajemeri oshanincajei, oncanteri: &quot;Tsame pintsipajeitena, anquimoshirejeitanaque. Noneajiri aisati noirequite peavetainchari&quot;.
					</seg>
					<seg id="b.LUK.15.10" type="verse">
						Aisati noncamantajeitempi: aisati iquempetaca Tasorentsi. Ariorica inquenqueshiretajea aparoni antirori caari cameetsatatsi irojocantajearori yantayetiri, inquimoshiretanaque Tasorentsi, irineajeiteri inampirepee.
					</seg>
					<seg id="b.LUK.15.11" type="verse">
						Pashini aisati ishiacantiniri Jesoshi: --Itimi shirampari itomi apite.
					</seg>
					<seg id="b.LUK.15.12" type="verse">
						Yora impoitatsiri itimi icantiri iriri: &quot;Apa, nocoaque pishinetenaro nayerota maaroni novaararo aisati maaroni noirequite. Pimpenaro meeca maaroni&quot;. Ari ipajeitaqueri.
					</seg>
					<seg id="b.LUK.15.13" type="verse">
						Pashini quitaiteri yapatojeitaquero irovaararo, maaroni. Ijataque arejiqui, pashiniqui nampitsi, yaanaquero maaroni timimojeitiriri. Anta te irisavique cameetsa, irootaque yaparatantacarori maaroni irovaararo aisati iirequite.
					</seg>
					<seg id="b.LUK.15.14" type="verse">
						Ari tecatsi timimotajerine, aisati te ontimasanoteji iroajeiteari atiri. Oshequi yashinoncaaca evancari, iquemasanotaquero itashe.
					</seg>
					<seg id="b.LUK.15.15" type="verse">
						Impoiji iquenaquenayetanaque iramenayeteri tsameetacayerineri. Ineapaaqueri aparoni ashitariri ichanchote, icantapaaqueri: &quot;¿Picoaquempa nontsameetempi?&quot; Icantiri: &quot;Je, nocoaque pamenenari nochanchote&quot;.
					</seg>
					<seg id="b.LUK.15.16" type="verse">
						Ari yamenavetacanari ichanchote, ipapinitiri yoari: ora shiavetarori otaqui intsipa. Iro cantaincha tecatsi oacayearine yora evancari, icoavetanaca iroacotearime yoari chancho.
					</seg>
					<seg id="b.LUK.15.17" type="verse">
						Impoiji iquenqueshiretanaja: &quot;Icarajeitaque iratirite apa oshequi. Timatsi yoajeitari maaroni, iquemapinijeitaca, timatsi timaarantapaintsiri aisati. Naintiquea, aasanotaquena notashe.
					</seg>
					<seg id="b.LUK.15.18" type="verse">
						Meeca nompianaje anta apaqui, noncantapaajeri: 'Apa, te nonquemisantempiji, aisati te nonquemisanteriji Tasorentsi. Ainiro nantane oshequi.
					</seg>
					<seg id="b.LUK.15.19" type="verse">
						Eiro meeca pitomintajanatsi, ainti pinampitajena. Nontsameetempiro piipatsite'&quot;.
					</seg>
					<seg id="b.LUK.15.20" type="verse">
						Impoiji ipianaja, iquenanaji avotsiqui. Icaantanaja, irotapaajantsi ivanco iriri. Ari iniitavajari iriri anta paricoti, iquenapaaji. Oshequi iquimoshiretanaque, icavintsaasanotavajiri. Ishiashitavajari iquempejitavajari, yavitsanotavajiri, inintavorotavajiri.
					</seg>
					<seg id="b.LUK.15.21" type="verse">
						Ari icantapaaqueri itomi: &quot;Apa, te nonquemisanteriji Tasorentsi, aisati te nonquemisantempiji avirori. Ainiro nantaneve. Te oncameetsateji pintomintajena&quot;.
					</seg>
					<seg id="b.LUK.15.22" type="verse">
						Iro cantaincha icajemiri iriri inampirepee, icantajeitiri: &quot;Pishintsijeite, paitero quitsaarentsi cameetsari, pinquitsaateri notomi. Aisati paiteneri aniyo, pisatevacoteneri iracotsapaquiqui. Paiteneri aisati sapato, irisapatotapaajeari.
					</seg>
					<seg id="b.LUK.15.23" type="verse">
						Aisati paiteneri vacajaniqui, timasanotatsiri ireji, poyeneri. Tsame maaroni anquimoshireventavajeri notomi, avacaajeitavajeari, maaroni.
					</seg>
					<seg id="b.LUK.15.24" type="verse">
						Nojivetaca eiro noneajiritsi, oquempetimotaquena icamaque. Iro cantaincha meeca oquempetaca yaneanaji aisati, meeca noneajiri. Ipeavetaca, meeca ipocaji, aneajeitajiri aisati&quot;. Ari iquimoshirejeitanaque, yoacaajeitajari.
					</seg>
					<seg id="b.LUK.15.25" type="verse">
						Ari itsameeti itomi pashini anta oantsiqui: te irineavajeriji irirenti. Impoiji yareetapaaja iriori, iquempejitapaaji iquemapaaquero moshica, aisati ivairajeitaque.
					</seg>
					<seg id="b.LUK.15.26" type="verse">
						Icajemapaaqueri aparoni nampirentsi, isampitiri: &quot;¿Paita pivairajeitantari?&quot;
					</seg>
					<seg id="b.LUK.15.27" type="verse">
						Yacanaqueri: &quot;Areetapaaja pirenti. Yoacantaqueri piri vacajaniqui, yoacaajeitacari maaroni. Oshequi iquimoshireventavajiri pirenti ipocaji, cameetsa yareetaja, tecatsi oyerine&quot;.
					</seg>
					<seg id="b.LUK.15.28" type="verse">
						Irosati iquisantanaca irirenti, te incoyeji inqueapaaje pancotsiqui. Isoquijanaque iriri, icantavetavajari: &quot;Caate, notiomi, pinqueapee. Piveshireimentavajeari pirenti&quot;.
					</seg>
					<seg id="b.LUK.15.29" type="verse">
						Iro cantaincha yacanaqueri: &quot;Peerani nantaveetaquempiro paitapeerica picantaquenari, te nompiatsatimatempiji. Iro cantaincha tecatsi pimpena nainti catsini noacayearimeri noshanincapee. Te pimpenariji chivo, tecatsi catsini.
					</seg>
					<seg id="b.LUK.15.30" type="verse">
						Jeri iyeniro, ijatanaque arejiqui itsonquitaquempiri piirequite: ipinajeitaquero tsinanepee ineavintsajeitaquero. Meeca ipianirotaja, ari poaqueneri cameetsari vaca&quot;.
					</seg>
					<seg id="b.LUK.15.31" type="verse">
						Ari icantiri: &quot;Notiomi, acantani quiso avavacaaca. Avirotaque ashitearoneri maaroni vaararontsi oca avancoquinirica.
					</seg>
					<seg id="b.LUK.15.32" type="verse">
						Iro cantaincha ocameetsati aveshireimenteari pirenti. Oquempevetaca icamaque, ajijeivetaca eiro aneajiritsi aisati. Meeca oquempetaca yaneanaji aisati, aneajeitajiri. Ipeavetaca, meeca aneajeitajiri aisati. Tsame aveshireimentajeiteari&quot;.
					</seg>
				</div>
				<div id="b.LUK.16" type="chapter">
					<seg id="b.LUK.16.1" type="verse">
						Aisati icantiri Jesoshi iroamere: --Itimi ashitaarantincari quempoyeajiniriri iirequite, maaroni. Impoiji icanteetiri: &quot;Icoshitaquempi yora quempoyeavetimpiriri piirequite&quot;.
					</seg>
					<seg id="b.LUK.16.2" type="verse">
						Impoiji icajemaqueri, isampitiri: &quot;¿Paita ojita oca icanteetaquenari? ¿Paita picoshinirotantanari? Meeca poimpiajenari maaroni noirequite, pisanquenatenaro ivajiropee maaroni irevitanari. Meeca eiro noshinetajimpiritsi aisati noirequite&quot;.
					</seg>
					<seg id="b.LUK.16.3" type="verse">
						Ari iquenqueshiretanaca iriori: &quot;Eiro meeca ishinetajanatsi novatorote nonquempoyeajeneri iirequite. ¿Paita nanteri meeca? Te noshintsiteji nontsameetanteari. Aisati nopashiventaca noncanterime atiri impashitename quirequi.
					</seg>
					<seg id="b.LUK.16.4" type="verse">
						Ja, je niotaque meeca. Noncavintsaajeiteri maaroni irevijeitiriri novatorote. Impoiji, iraacameetsajeitena anta ivancoqui: eiro ishinetantana nashinoncaaveetea&quot;.
					</seg>
					<seg id="b.LUK.16.5" type="verse">
						Ari icajemajeitaqueri maaroni irevijeitiriri ivatorote. Isampitiri yora jivatatsiri yareetapaaja: &quot;¿Jaoca icaratiri pirevitiri novatorote?&quot;
					</seg>
					<seg id="b.LUK.16.6" type="verse">
						Yacanaqueri: &quot;Nirevitiri oshequi oja orivo. Ocarati nirevitiri jaachari virojaniqui 100&quot;. Icanti: &quot;Je, queario. Jeroca paperi osanquenataca pirevitiriri. Payero paperica, pisanquenateneri otsipa, pincante: 'Nirevitimpi 50 virojaniqui jachari oja orivo'. Amataviterita novatorote&quot;. Icantiri: &quot;Je, ari&quot;.
					</seg>
					<seg id="b.LUK.16.7" type="verse">
						Ari ijataque jivatatsiri, ipocaque itsipa. Isampitiri: &quot;¿Jaoca ocaratiri pirevitiri novatorote?&quot; Yacanaqueri: &quot;Oshequi nirevitiri tirico, ocarati jainchari coshitariqui 100&quot;. Ari icantiri: &quot;Jeroca paperica pisanquenatiniri peerani novatorote. Queario, ocarati pirevitiri 100. Tsame amataviterita. Payero oca paperica, pojocajero; pisanquenateneri otsipa, pincanteri: 'Nirevitimpi 80 coshitari, jainchari tirico'&quot;. Ari isanquenataquero.
					</seg>
					<seg id="b.LUK.16.8" type="verse">
						Impoiji iotanaque yora ivatorote yamatavitaqueri. Icantaque: &quot;Te oncameetsateji yamatavitaquena, iro cantaincha otimi ionirotantari irayero coiteimotacariri&quot;. Queario yora tseencantatsiri ioniroti iomparitavacaajeita. Irintiquea yora quemisantatsiri te iriotasanoteji.
					</seg>
					<seg id="b.LUK.16.9" type="verse">
						Meeca noncamantajeitempi: intimerica piirequite, pincavintsaajeiteri pishaninca, pimpajeiteri coiteimotariri iriori. Eiro ipeacotarotsi. Impoiji pincamajeitanaque, pojocajeitero timimojeitimpiri, iro cantaincha iraacameetsajeitempi anta inquitequi yora picavintsaajeitaqueri. Tempa anta otimi pisavicanteari caari tsoncanetachane.
					</seg>
					<seg id="b.LUK.16.10" type="verse">
						Eirorica picoshititsi capichaji, eiro picoshititsi aisati antearoite. Iro cantaincha pincoshiterica capichaji, picoshiticari aisati antearoite.
					</seg>
					<seg id="b.LUK.16.11" type="verse">
						Ariorica pincoshiyete quirequi, iriotanaque Tasorentsi te pinquenqueshireteriji iriori: impoiji eiro ishanincatimpitsi, eiro pineirotsi inampi.
					</seg>
					<seg id="b.LUK.16.12" type="verse">
						Ariorica pincoshiteri iirequite itsipapee, ¿paitaquea impashitantempiri Tasorentsi piirequite avirori?
					</seg>
					<seg id="b.LUK.16.13" type="verse">
						Tecatsi pincantea pantaveeteneri apite pivatorote. Ariorica pinintasanoteri aparoni, eiro piquempetaritsi itsipa. Piveshireimenteari aparoni, irinti itsipa, eiro. Aisati ariorica pishintsiventeri quirequi, eiro pimatirotsi pishintsiventeri Tasorentsi.
					</seg>
					<seg id="b.LUK.16.14" type="verse">
						Ari iquemajeitaqueri variseopee icantaqueriri Jesoshi, irosati ishirontimentajeitantacari. Icoaque irashitaarantea oshequi, irootaque ishirontimentantariri Jesoshi.
					</seg>
					<seg id="b.LUK.16.15" type="verse">
						Ari icantiri: --Picoajeitaque irijijeitempi atiri picameetsajeitaque, iro cantaincha iojeitaquempi Tasorentsi. Ineacameetsavetimpi atiri, iro cantaincha iotaque Tasorentsi te pincameetsajeiteji.
					</seg>
					<seg id="b.LUK.16.16" type="verse">
						Peerani ocameetsatini piquemisantironi isanquenareni Moishishini aisati yora camantantatsiniri pavisacotantajari. Iro cantaincha areetapaaca meeca Joa, yora vaotisatantatsiri. Onashita meeca icoacaajeitaquempiri Tasorentsi. Yora Joa intanacaro icamantajeitaquempi cameetsatatsiri: irotaintsi impincatsariventajeitempi Tasorentsi. Icoasanojeiveta atiri irineeri.
					</seg>
					<seg id="b.LUK.16.17" type="verse">
						Coajica ompeanajea quipatsi aisati inquite, iro cantaincha eiro opeatsi irointi isanquenare Moishishi: icoi Tasorentsi pincanteani pinquemisantero piotanteari cameetsa pisavique.
					</seg>
					<seg id="b.LUK.16.18" type="verse">
						Tempa ocanti: &quot;Eiro paimentarotsi pijina&quot;. Ariorica pojoquero pijinasanori paantearori otsipa tsinane, paimentearo pijina. Aisati te oncameetsateji payero tsinane joquiriri ojime.
					</seg>
					<seg id="b.LUK.16.19" type="verse">
						Ari icantajeitiri Jesoshi: --Itimi aparoni shirampari ashitaarantincari, oshequi iitsaare cameetsamaotatsiri, oshequi yoaneencaca. Maaroni quitaiteriqui yoacaajeitacari ishaninca yoari pinatasanotachari.
					</seg>
					<seg id="b.LUK.16.20" type="verse">
						Itimi aisati ashinoncaasanotachari pajitachari Irasaro. Osoncayetanaque isompopee opatsaayetanaqueri. Ari isavicapiniveta anta iqueapinitinta ashitaarantincari ivancoqui.
					</seg>
					<seg id="b.LUK.16.21" type="verse">
						Oshequi yashinoncaaca, aasanotaqueri itashe. Icoaveta iroajearome yoari yoariayetaqueri ashitaarantincari quipatsiqui. Aisati yora otsitipee yatsoyetapaaqueri ivatsaaropeequi.
					</seg>
					<seg id="b.LUK.16.22" type="verse">
						Impoiji icamaque iriori. Ijatashitaqueri inampirepee Tasorentsi, yaavajiri, impoiji yaanajiri anta itiminta Avaramani. Ocameetsaitetinta catsini. Aisati icamaque yora ashitaarantincari.
					</seg>
					<seg id="b.LUK.16.23" type="verse">
						Oshequi yashinoncaaca meeca yora ashitaarantaveitachaniri anta Sharincaveniqui, oshequi ineacatsitacaro. Yamenanaque anta osamani itiminta Avarama. Ineaqueri Avarama, jeri aisati yora Irasaro.
					</seg>
					<seg id="b.LUK.16.24" type="verse">
						Icajemacotaqueri: &quot;Apa Avarama, pineshinoncatajena. Pincanteri yora Irasaro irovinquerota iracotsapaqui nijaqui, impoqueta aca nantsotantearori nija. Oshequi catsini nashinoncaaca aca paamariqui&quot;.
					</seg>
					<seg id="b.LUK.16.25" type="verse">
						Iro cantaincha icantaqueri Avarama: &quot;Notiomi, pinquenqueshiretea jaoca ocantani peerani pitimaveitani quipatsiqui. Cameetsa pisaviquini catsini, irintiquea Irasaroca oshequi yashinoncaaveitani. Meeca cameetsa isavicapaaque irinti, irompa avinti oshequi pashinoncaaca.
					</seg>
					<seg id="b.LUK.16.26" type="verse">
						Aisati pineaquero nijantaitetacotaquempi, tecatsi inquenashitantempiri Irasaro. Aisati avirori, tecatsi pinquenashitantenari&quot;.
					</seg>
					<seg id="b.LUK.16.27" type="verse">
						Ari icantiri: &quot;Eirorica pimatirotsi pincavintsayena. Iro cantaincha pintianqueri Irasaro quipatsiqui: anta ivanconiqui apani.
					</seg>
					<seg id="b.LUK.16.28" type="verse">
						Aneatsiquera anta iyepee, icarati apapacoroni. Nocoaque inquemisantacaapaajeri, ipoquicari aca. Pamene meeca narori, oshequi noquematsicatacaro catsini&quot;.
					</seg>
					<seg id="b.LUK.16.29" type="verse">
						Iro cantaincha icantiri Avarama: &quot;Otimi isanquenare Moishishi aisati isanquenare itsipapee quenquetsatacantantatsiniri. Irootaque inquemisantajeiteri irointi&quot;.
					</seg>
					<seg id="b.LUK.16.30" type="verse">
						Ari yacanaqueri: &quot;Je, ainiro onaveta. Iro cantaincha ariorica irineajeri camaintsiri intinaanaje, aitaque inquenqueshirejeitanajea, irojocajero caari cameetsatatsi yantajeitiri&quot;.
					</seg>
					<seg id="b.LUK.16.31" type="verse">
						Icantiri Avarama: &quot;Terica inquemisantero sanquenarentsi, eiro aisati iquemisantiritsi tinaajantsineri&quot;.
					</seg>
				</div>
				<div id="b.LUK.17" type="chapter">
					<seg id="b.LUK.17.1" type="verse">
						Icantajeitiri Jesoshi iroamerepee: --Noncamantempi: incanteani intime atiri antacaajeiterineri ishaninca caari cameetsatatsi. Iro cantaincha iroashinoncaajeiteri Tasorentsi yora antacairiri ishaninca caari cameetsatatsi.
					</seg>
					<seg id="b.LUK.17.2" type="verse">
						Aitaque iroashinoncaasanoteri antacaajeitiriri jananequipee caari cameetsatatsi. Oncameetsateme irijivataqueme iroisoyeeterime mapiqui antearo, irovincanteetearirime. Irovinqueeterime, eiro yantacairime jananequi caari cameetsatatsi.
					</seg>
					<seg id="b.LUK.17.3" type="verse">
						Queariompia, pantacairicari pishaninca caari cameetsatatsi. Aisati icantiri: --Ariorica pineacotaqueri pishaninca yantiro caari cameetsatatsi, pinquenqueshiretacayeari. Ariorica irojocajero yantiri, pincavintsayeri, paacameetsatajeri.
					</seg>
					<seg id="b.LUK.17.4" type="verse">
						Ariorica inquishempi pishaninca, incoshitempi, incantimatempi, paitarica. Iro cantaincha ariorica incantempi: &quot;Te oncameetsateji nantitaquempiri, pincavintsayena&quot;, ari nocoaque pincavintsayeri. Ariorica oshequi irampiitajero irantitajempiro, aisati oshequi incantempi: &quot;Pincavintsayena&quot;. Ari nocoaque oshequi pincavintsayeri aisati, eiro piquishimentiritsi.
					</seg>
					<seg id="b.LUK.17.5" type="verse">
						Yora iroamerepee icantaqueri Avincatsarite: --Noquemisantaveta. Nocoaque poametena nonquemisantasanotantajeari.
					</seg>
					<seg id="b.LUK.17.6" type="verse">
						Ari yacanaqueri: --Pinquemisanteme capichaji, pincoaquericame, pincanterime Tasorentsi imponquitireajero inchatora, iroviincaitero anta incajarequi. Ari inquemisantempime, iroviincaiterome.
					</seg>
					<seg id="b.LUK.17.7" type="verse">
						Aisati icantajeitiri Jesoshi: --Oquempetaca itimi shirampari iratirite. Itsameetapinitiniri aisati yamenapinitiniri ivira. Ariorica impocaje iratirite pancotsiqui, ¿paita incantavaqueriri ivatorote? ¿Incanterimpa: &quot;Caate, pisavicapee, poapeempa&quot;? Eiro icantiritsi.
					</seg>
					<seg id="b.LUK.17.8" type="verse">
						Tempa incanteri ivatorote: &quot;Meeca povetsiquenarota noyeari, aisati nireri. Pamaquenaro. Ariorica nonquemanaquea, ari poyea avirori, aisati pire&quot;.
					</seg>
					<seg id="b.LUK.17.9" type="verse">
						Aisati eiro icantavetaritsi: &quot;Ariove, pimataquenaro&quot;; tempa yametacaro yantaveetapinitiniri ivatorote.
					</seg>
					<seg id="b.LUK.17.10" type="verse">
						Aisati avirorijei, ocameetsati pimatapinijeiteneri maaroni icoacaaquempiri Tasorentsi. Impoiji oncameetsate pincante: &quot;Apatiro nomataqueneri icoacaaquenari. ¿Paita noshemetanteari? Te noncoyeji noncoacoteri Tasorentsi impinatena&quot;.
					</seg>
					<seg id="b.LUK.17.11" type="verse">
						Ari yovaanaja Jesoshi, iquenayetanaque Samariaqui aisati Carireaqui. Ishiretaca irareetea Jerosarequi.
					</seg>
					<seg id="b.LUK.17.12" type="verse">
						Ari yareetapaaca pashiniqui nampitsi, ineajeitavaqueri patsaajeitatsiri, icarajeiti 10. Icatiajeitaca aiquetiji ara.
					</seg>
					<seg id="b.LUK.17.13" type="verse">
						Icajemacojeitaqueri: --Jesoshi, aviro nopincatsajeitiri, pincavintsaajeitena, poavisacojeitena.
					</seg>
					<seg id="b.LUK.17.14" type="verse">
						Ari ineantacariri Jesoshi, icantajeitiri: --Pijajeite anta itiminta saserote, pinijapeempari. Ari iquemisantajeitaqueri, ijajeitanaque. Anta nianqui avotsi yavisacojeitanaji.
					</seg>
					<seg id="b.LUK.17.15" type="verse">
						Ari iojeitaque yavisacojeitaji, iro cantaincha ipianaja aparoni anta Jesoshiqui. Antearojenca icantaque: --Tempa icameetsataque Tasorentsi, yoavisacotaquena.
					</seg>
					<seg id="b.LUK.17.16" type="verse">
						Itiyeroashitapaacari Jesoshi, yoivotasanotashitacari, ipincatsatasanotaqueri, ipasonquitasanotaqueri. Iponeaca yoca shirampari Samariaqui.
					</seg>
					<seg id="b.LUK.17.17" type="verse">
						Ari icanti Jesoshi: --Tempa icarajeiti noavisacojeitiri 10. ¿Jaoca itsipapee noavisacojeitiri?
					</seg>
					<seg id="b.LUK.17.18" type="verse">
						Ipiashitajana yoca pashinisati atiri, ipasonquitaquena, aisati ineacameetsatiri Tasorentsi. Irintipee ashanincasanoripee, ¿paita caari ipiantaja impasonquitanteariri Tasorentsi?
					</seg>
					<seg id="b.LUK.17.19" type="verse">
						Impoiji icantiri tiyeroashitacariri: --Meeca pincatiaje, ocameetsati pijataje. Pishiretacari Tasorentsi, irootaque pavisacotantajari.
					</seg>
					<seg id="b.LUK.17.20" type="verse">
						Ari yora variseopee isampijeitiri Jesoshi: --¿Jaoca oncarate impoque Tasorentsi impincatsariventajeitajee? Ari yacanaqueri: --Ariorica impincatsariventante Tasorentsi, iro cantaincha eiro pineasanotiritsi.
					</seg>
					<seg id="b.LUK.17.21" type="verse">
						Eiro pimatirotsi pincante: &quot;Jeri yoca&quot;, aisati: &quot;Jeri yonta&quot;. Queario, eiro iconijatasanotitsi: ocameetsataque pimpincatsashireajeiteri maaroni.
					</seg>
					<seg id="b.LUK.17.22" type="verse">
						Aisati icantajeitiri iroamerepee: --Tempa noponeaca inquitequi, natiritapaaque, iro cantaincha eiro nocantani quiso noajempi. Coajica pincoajeivetanaquea pineajename aisati, iro cantaincha eiro pineajanatsi.
					</seg>
					<seg id="b.LUK.17.23" type="verse">
						Impoiji incanteetempi: &quot;Ipiaja Jesoshi, itimi anta&quot;, pashini incanteete: &quot;Jeri yora&quot;. Iro cantaincha caarina. Eiro patsipetashitatsi pijatashitena.
					</seg>
					<seg id="b.LUK.17.24" type="verse">
						Ariorica omoncaratasanotaquea nompocanteari, ari piotasanotavaquena. Iquempetaca te irimaneaji itirei, aisati iporequi; aisati nonquempetajea narori, nompocajerica. Eiro nomanapaatsi, eiro picomitavaquena.
					</seg>
					<seg id="b.LUK.17.25" type="verse">
						Nojivatavaqueta nonquematsicatavaquearota oshequi, aisati intseencajeitavaquenata savicajeitatsiri.
					</seg>
					<seg id="b.LUK.17.26" type="verse">
						Oquempetaca peerani itimantacari Noeni itseencajeitaqueri Tasorentsi, aisati inquempejeitea ariorica nompiaje narori, intseencajeite atiri maaroni.
					</seg>
					<seg id="b.LUK.17.27" type="verse">
						Yoapinijeita peerani, irapinijeiti, yaapinijeitiro ijinapee, yaacaayetiro irishintopee, paitapeerica. Icantajeitani, irosati itetantanaca Noe ivitoqui. Impoiji opoqui antearo incani, incajaretanaque maaroni. Icamajeitanaque maaroni tseencajeitantatsiri.
					</seg>
					<seg id="b.LUK.17.28" type="verse">
						Aisati iquempejeitacani ishaninca Oroti, savicajeitatsiniri Soromaqui: yoapinijeita, irapinijeiti, iquenayetanaque iyompariyetanaca, ipanquiyetiro yoari, yovetsicanontayeta ivancopee.
					</seg>
					<seg id="b.LUK.17.29" type="verse">
						Iro cantaincha ijatantanacari Oroti, itiancaquero Tasorentsi oshequi paamari, itaajeitaqueri maaroni soromasatini. Itseencajeitini, irootaque ipoyereajeitantacariri Tasorentsi maaroni, poyere.
					</seg>
					<seg id="b.LUK.17.30" type="verse">
						Aitaque oncanteari ariorica nompiaje. Intime oshequi tseencantatsineri, eiro iquenqueshiretiritsi Tasorentsi.
					</seg>
					<seg id="b.LUK.17.31" type="verse">
						Pamene, ariorica omoncarataquea nompocantajeari, pintimerica saiteriqui, eiro piqueapanajantitsi pancotsiqui paantapanajantearori pivaararo. Aisati, pintimerica oantsiqui, eiro pipiapanajantatsi nampitsiqui paantapanajantearori pivaararo.
					</seg>
					<seg id="b.LUK.17.32" type="verse">
						Piquempetarocari ijinani Oroti, pipitsoquicari.
					</seg>
					<seg id="b.LUK.17.33" type="verse">
						Picoicari poavisacotajea avisati, impoiji pijaticari Sharincaveniqui. Iro cantaincha ariorica pincamimentena narori, pincantaitatiyempani pisaviquimotena inquitequi.
					</seg>
					<seg id="b.LUK.17.34" type="verse">
						Ariorica nompocaje, intime apite maatsineri imaamentoqui. Aparo naanajeri nontsipatanaqueari, irinti itsipa, eiro naanajiritsi.
					</seg>
					<seg id="b.LUK.17.35" type="verse">
						Ontime apite tsinane ontsipatavacaaquea ontononquero tirico. Aparo naanajero nontsipatanaquearo, irointi otsipa, eiro naanajirotsi.
					</seg>
					<seg id="b.LUK.17.36" type="verse">
						Intime apite shirampari anta oantsiqui, intsipatavacayea intsameete. Aparo naanajeri nontsipatanaqueari, irinti itsipa, eiro naanajiritsi.
					</seg>
					<seg id="b.LUK.17.37" type="verse">
						Ari iquemajeitantacariri iroamerepee, isampitiri: --Novincatsarite, ¿jaocampa pinijantajeari oca picantaquenari? Yacanaqueri: --Jaocarica anta intimeri tseencantatsiri, yora iroashinoncayeri Tasorentsi.
					</seg>
				</div>
				<div id="b.LUK.18" type="chapter">
					<seg id="b.LUK.18.1" type="verse">
						Pashiniqui quitaiteri iquenquetsatacaajeitiri aisati Jesoshi iroamere. Icoaque iroameteri inquenquetsatacaapiniteri Tasorentsi, inquearioventajeitero, eiro yoipacaajirotsi.
					</seg>
					<seg id="b.LUK.18.2" type="verse">
						Icantajeitiri: --Itimini anta nampitsiqui yora joeshitatsiri, caari pincatsatiri Tasorentsi. Aisati te irioteniji incavintsayeri ishanincapee.
					</seg>
					<seg id="b.LUK.18.3" type="verse">
						Otimi anta inampiqui aparoni tsinane, camajimentaaro. Ojatashitapinivetari yora joeshi, ocantapinivetari: &quot;Pamitacotena, te oncameetsateji iquisapinitana yora itsipa shirampari&quot;.
					</seg>
					<seg id="b.LUK.18.4" type="verse">
						Te incoaveteaji yoranqui iramitacotero, iro cantaincha iquenqueshiretanaca: &quot;Te nompincatsateriji Tasorentsi, aisati te noninteji noncavintsayeri itsipapee noshaninca.
					</seg>
					<seg id="b.LUK.18.5" type="verse">
						Iro cantaincha oshequi ashereaquena oca tsinane. Namitacoterota, impoiji eiro opocashitapinitajanatsi, eiro ashereapinitajanatsi aisati&quot;.
					</seg>
					<seg id="b.LUK.18.6" type="verse">
						Ari icanti Avincatsarite: --Pamene, te incameetsateji yora joeshi noquenquetsatacotiri, iro cantaincha yamitacotaquero oca tsinane cantapinitiriri.
					</seg>
					<seg id="b.LUK.18.7" type="verse">
						Irintiquea Tasorentsi, icameetsataque. Ariorica incanteani incantapiniteri quemisantatsiri, tempa iramitacoteri.
					</seg>
					<seg id="b.LUK.18.8" type="verse">
						Queariotaque oca noncamantempiri: intsipaite iramitacojeiteri Tasorentsi maaroni quenquetsatacaajeiterineri. Iro cantaincha ariorica nompiaje aca quipatsiquica ¿arimpa noneapeempi piquemisantajeiti, piquenquetsatacaajeitiri Tasorentsi?
					</seg>
					<seg id="b.LUK.18.9" type="verse">
						Pashini aisati iquenquetsati Jesoshi. Iquenquetsatacotiri yora shemetatsiri, yora tseencajeitiriri itsipapee ishaninca. Icantiri:
					</seg>
					<seg id="b.LUK.18.10" type="verse">
						--Ijataque apite shirampari ivancoqui Tasorentsi, inquenquetsatacayeri Tasorentsi. Variseo ini aparo, irinti itsipa yapatotiniri oromasati iirequite joriopee.
					</seg>
					<seg id="b.LUK.18.11" type="verse">
						Ari icatiapaaca yora variseo, icantavetapaacari: &quot;Tasorentsi, ariove, oshequi nocameetsataque nainti. Tecatsi nante, te nonquempeteariji yora coshitantatsiri, yora amatavitantatsiri, aavioncatsiri ijina. Aisati te nonquempeteariji yora aitiriri noshaninca iirequite.
					</seg>
					<seg id="b.LUK.18.12" type="verse">
						Nametacaro maaroni tominco notitapinita apite quitaiteri, aisati nopaarantapiniyetimpiro maaroni naayetiri. Naaquerica 10, aparoni nopaquempi&quot;.
					</seg>
					<seg id="b.LUK.18.13" type="verse">
						Irinti yora apatotapinitiniriri oromasati iirequite ishaninca, icatiapaaca irinti nijanteaji. Te irishemeteji irinti, irointi oshequi ipashiventacaacaro yantayetiri, irootaque caari yamenanta jenoqui, irointi iposanejitaca. Icanti: &quot;Tasorentsi, pincavintsaajena narori, te noncameetsateji catsini, ainiro oshequi nantane&quot;.
					</seg>
					<seg id="b.LUK.18.14" type="verse">
						Ari noncamantempi, oshequi onaveta irantane yora shirampari, iro cantaincha icavintsairi Tasorentsi. Ariorica impiaje ivancoqui iriotanaque ineacameetsatiri Tasorentsi. Irintiquea yora variseo, te inquempeteariji. Eiro ineacameetsatiritsi Tasorentsi shemetatsiri. Irinti yora caari shemetatsi impeajeri pincatsaritajantsine.
					</seg>
					<seg id="b.LUK.18.15" type="verse">
						Impoiji tsinanepee amajeitiniri Jesoshi otomipee, ocoaque impamijeiteri aisati incanteri Tasorentsi iramitacoteri. Iro cantaincha ineantacarori iroamere, itsaneacovetacari impocashiteri.
					</seg>
					<seg id="b.LUK.18.16" type="verse">
						Iro cantaincha icajemiri Jesoshi jananequipee, icantiri iroamere: --Eiro pitsaneacotanaritsi, aitaque nocoaque impocashijeitena. Pineajeitaqueri iriorijei: te intseencajeitenaji, irointi ishirejeitaquena. Maaroni quempejeitacariri irineajeiteri Tasorentsi impincatsariventajeiteri.
					</seg>
					<seg id="b.LUK.18.17" type="verse">
						Aisati, queariotaque oca noncamantempiri: maaroni caari quempetari jananequi iriori, eiro ineiritsi Tasorentsi impincatsariventajeiteri.
					</seg>
					<seg id="b.LUK.18.18" type="verse">
						Pashini quitaiteri ijatashitaqueri Jesoshi aparoni ivincatsarite jorio. Icantapaaqueri: --Oametanari, oshequi picameetsati. Pincamantena: ¿paita nanteri nojatanteari anta inquitequi, noncantaitatiyempani?
					</seg>
					<seg id="b.LUK.18.19" type="verse">
						Icantiri Jesoshi: --¿Paita picantantanari: &quot;Picameetsati&quot;? Itimi aparo cameetsatatsiri, yora Tasorentsi.
					</seg>
					<seg id="b.LUK.18.20" type="verse">
						Piojeitiro maaroni icantiri Tasorentsi: &quot;Eiro paimentarotsi pijina, eiro paimentaritsi pijime, eiro picoshititsi, eiro pitseeyacotaritsi pishaninca, pimpincatsateri piri, aisati pimpincatsatero piniro&quot;.
					</seg>
					<seg id="b.LUK.18.21" type="verse">
						Yacanaqueri: --Aitaque nocantani nomoncarataqueroni: nevancaritapaini, irosati meeca.
					</seg>
					<seg id="b.LUK.18.22" type="verse">
						Iquemantacarori oca, icantiri Jesoshi: --Apanivaniji pimatero aisati: pimpimantajeitero maaroni timimojeitimpiri, pimpajeiteri ashinoncaincari ovinaro. Ariorica pimatero oca ontime oshequi timimojeitajempineri anta inquitequi. Ariorica pimpimantero pivaararo, pimpoque, poijatasanotanaquena.
					</seg>
					<seg id="b.LUK.18.23" type="verse">
						Iquemantacarori oca, oshequi yoashiretanaca. Ashitaarantincari ini, te incoyeji impimantero irovaararo, irointi yompetanacaro.
					</seg>
					<seg id="b.LUK.18.24" type="verse">
						Ineaqueri Jesoshi yoashiretanaca, impoiji icanti: --Opomerentsitimotacari ashitaarantincari irijate anta ipincatsaritinta Tasorentsi.
					</seg>
					<seg id="b.LUK.18.25" type="verse">
						Tempa opomerentsitimotari cameyo inqueero omoro quitsapi, iravisantanajeari. Irioquea ompomerentsitimotasanoteari catsini irijate ashitaarantincari anta Tasorentsiqui.
					</seg>
					<seg id="b.LUK.18.26" type="verse">
						Ari isampitiri yora quemavaqueriri: --¿Ariompa? Pomerentsitaca. ¿Janicampa meeca avisacotajantsineri?
					</seg>
					<seg id="b.LUK.18.27" type="verse">
						Yacanaqueri Jesoshi: --Oca caari imatapiniti atiri, imataquero Tasorentsi irinti.
					</seg>
					<seg id="b.LUK.18.28" type="verse">
						Ari icantiri Petero: --Oametanari, nojocajeitaquero maaroni noijajeitantaquempiri.
					</seg>
					<seg id="b.LUK.18.29" type="verse">
						Yacanaqueri: --Queariotaque oca noncamantempiri: te pantsipetashitearoji. Ariorica pojocajeitajero pivancopee, pijinapee, pirentipee, pitsiropee, piripee, piniropee, pitomipee, pishintopee: iro cantaincha irootaque pojocajeitanteariri picoasanotaque impincatsariventempi Tasorentsi, eiro patsipetashitarotsi.
					</seg>
					<seg id="b.LUK.18.30" type="verse">
						Aitaque impinataquempi Tasorentsi meeca aca quipatsiquica, aisati impinataquempi anta inquitequi: paneantasanotajeari anta, pincantaitatiyempani.
					</seg>
					<seg id="b.LUK.18.31" type="verse">
						Impoiji icajemaqueri Jesoshi iroamerepee, icantaqueri: --Tsame ajajeite meeca Jerosarequi. Timatsi isanquenatacotaquenaniri peerani yora quenquetsatacantantatsiniri. Noponeaca inquitequi, natiritapaaque. Meeca anta Jerosarequi omoncarataquea maaroni isanquenatacotaquenaniri.
					</seg>
					<seg id="b.LUK.18.32" type="verse">
						Iraacantena ashaninca arori, irayena itsipapee atiri. Irishirontimentajeitena, iroashinoncaajeitena, inquitiojena,
					</seg>
					<seg id="b.LUK.18.33" type="verse">
						impasanatena, iroyena. Oncaratapaaque mava quitaiteri, nontinaanaje aisati.
					</seg>
					<seg id="b.LUK.18.34" type="verse">
						Iro cantaincha te inquemajeitavaqueroji icantajeivetacariri, icomijeitavacaro.
					</seg>
					<seg id="b.LUK.18.35" type="verse">
						Ari icaantanaca Jesoshi, iquenanaque avotsiqui, irotaintsi irareetea nampitsiqui pajitachari Jerico. Itimi anta avotsinampiqui shirampari caari amenatsi, icoacotapinijeitiri avisayetatsiri irineshinocatanaqueri, impayetanaqueri quirequi.
					</seg>
					<seg id="b.LUK.18.36" type="verse">
						Ari iquemavaque caari amenatsi ipocajeitapaaque oshequi atiri. Isampitiri itsipa: --¿Janica pocatsineri?
					</seg>
					<seg id="b.LUK.18.37" type="verse">
						Yacanaqueri: --Coraque Jesoshi, yora nasaretesati, yoijajeitiri oshequi atiri. Iravisanaje aca.
					</seg>
					<seg id="b.LUK.18.38" type="verse">
						Ari icajemacotavaqueri: --Jesoshi, aviro ishanincani Iravirini. Pincavintsaanaquenave.
					</seg>
					<seg id="b.LUK.18.39" type="verse">
						Ari icantajeitiri jivajeitiriri Jesoshi: --Pimajerete. Iro cantaincha, aiquero icantanaitii: --Jesoshi, pincavintsaanaquenave.
					</seg>
					<seg id="b.LUK.18.40" type="verse">
						Ari icatiapaaca Jesoshi, icantanaque: --Pamaqueri aca. Ari yameetaqueri. Impoiji isampitiri:
					</seg>
					<seg id="b.LUK.18.41" type="verse">
						--¿Paita picoaqueri? Yacanaqueri: --Novincatsarite, nocoaque namenaje narori.
					</seg>
					<seg id="b.LUK.18.42" type="verse">
						Icantiri: --Ari, aitaque pamenaje meeca. Pishiretaquena, irootaque pavisacotantajeari.
					</seg>
					<seg id="b.LUK.18.43" type="verse">
						Irosati yamenantanaja. Ari yoijatanaqueri Jesoshi, icantanaque: --Yamenacaajana Tasorentsi, tempa icameetsataque. Aisati iquempejeitacari maaroni amenajeitaqueriri, icantajeitaque: --Tempa icameetsataque Tasorentsi.
					</seg>
				</div>
				<div id="b.LUK.19" type="chapter">
					<seg id="b.LUK.19.1" type="verse">
						Impoiji iquenanaque Jesoshi nampitsiqui, pajitachari Jerico.
					</seg>
					<seg id="b.LUK.19.2" type="verse">
						Itimi anta ashitaarantincari pajitachari Saqueo. Iriotaque iriori jivatacaajeitiriri yora apatotapinitiniriri oromasati iirequite jorio.
					</seg>
					<seg id="b.LUK.19.3" type="verse">
						Icoaveta Saqueo irineerime Jesoshi, iro cantaincha te iranteariteji, icaajaniquitiji. Icarati oshequi atiri, yojocaajeitavaqueri.
					</seg>
					<seg id="b.LUK.19.4" type="verse">
						Ari ishianaca, ijivatanaque anta avotsiqui. Yataitapaaquero inchato anta otsapiqui, anta inquenanaquenta Jesoshi. Iramenavaqueri inquenapaaque ishaaviji.
					</seg>
					<seg id="b.LUK.19.5" type="verse">
						Ari yareetantapaacari Jesoshi, yamenapaaque jenoqui, ineapaaqueri, icantiri: --Saqueo, pishintsite paniireapaaje. Nocoaque meeca nosavique pivancoqui.
					</seg>
					<seg id="b.LUK.19.6" type="verse">
						Ari ishitsitaque yaniireapaaji, icantaqueri: --Tsamequeti novancoqui. Ari oshequi iquimoshiretanaque Saqueo,
					</seg>
					<seg id="b.LUK.19.7" type="verse">
						iro cantaincha iquisajeitanaca amenajeitaqueriri. Icantajeiti: --Te incameetsanirotejive yora. ¿Paita ijatashitantariri Jesoshi anta ivancoqui?
					</seg>
					<seg id="b.LUK.19.8" type="verse">
						Ari iquempejitasanotapaacari Saqueo Jesoshi, icantiri: --Novincatsarite, meeca nompaarantajeitajeri ashinoncaincari cashetani timimojeitanari. Itimirica atiri namatavitiri nocoshitantacariri, noimpiajeneri maaroni, aisati nompajeri aisati. Ocaratirica aparo nocoshitaqueri, nompajeri 4.
					</seg>
					<seg id="b.LUK.19.9" type="verse">
						Ari icantiri Jesoshi: --Meeca quitaiteri pavisacotaji, aisati iravisacotaje pishaninca aca pivancoqui. Noponeaca narori inquitequi, natiritapaaque: nocoaque namenacaajeitajeri ashinoncaajeitachari, nocoaque noavisacojeitempi maaroni. Tempa aviro ishanincani Avaramani.
					</seg>
					<seg id="b.LUK.19.11" type="verse">
						Ari iquemajeitaquero atiripee icantaqueri Jesoshi. Aisati iojeitaque irotaintsi irareetea Jerosarequi. Ijitashijeitaca irotaintsi meeca impoque Tasorentsi impincatsariventante aca quipatsiqui,
					</seg>
					<seg id="b.LUK.19.12" type="verse">
						irootaque ishiacantiniriri oca: --Itimini aparoni shirampari, pincatsarivetachari. Impoiji icajemaqueri pashini pincatsari anta pashiniqui quipatsi. Ari irijatanaque, impeaqueri pincatsarisanori impincatsariventanteariri ishaninca anta inampiqui.
					</seg>
					<seg id="b.LUK.19.13" type="verse">
						Ari irotaintsi irijate, icajemaqueri iratirite caratatsiri 10, ipajeitaqueri oshequi quirequi. Icantaqueri: &quot;Jerica aparoni quirequi, ipinataca oshequi. Nocoaque piomparijeitea. Ariorica nompiaje, namenapaajeri jaoca incarate quirequi pampatotenari&quot;.
					</seg>
					<seg id="b.LUK.19.14" type="verse">
						Ari ijatanaque impeantajeari pincatsari. Iro cantaincha te impincatsajeiteriji ishaninca, oshequi iquisajeitaqueri. Itiancayevetacari aparopee ishaninca, icantavetacari yora itsipapee pincatsari: &quot;Te nonintajeiteji impincatsariventajeitena yoranqui, te incameetsateji&quot;.
					</seg>
					<seg id="b.LUK.19.15" type="verse">
						Iro cantaincha ipeaqueri pincatsari, impoiji ipianaja impincatsariventanteariri. Icajemacantajeitaqueri iratiritepee: yora ipajeivetari iirequite. Isampijeitaqueri: &quot;¿Pishequiaquenarimpa noirequite?&quot;
					</seg>
					<seg id="b.LUK.19.16" type="verse">
						Ari icantiri yora jivatatsiri: &quot;Pamene, meeca noshequiasanotaqueri quirequi. Aparo ishequiasanotanaque, icarataque meeca 10&quot;.
					</seg>
					<seg id="b.LUK.19.17" type="verse">
						Ari icantiri pincatsari: &quot;Cameetsataque. Oshequi piotaque. Piquearioventaquenaro capichaji. Meeca nompeaquempi pincatsariventeroneri oshequi nampitsi, oncarate 10. Pinquearioventenaro pimpincatsate&quot;.
					</seg>
					<seg id="b.LUK.19.18" type="verse">
						Ari ipocapaaque itsipapee, icantajeitapaaqueri: &quot;Jerica piirequite. Pipaquenari aparo, meeca icarati apapacoroni&quot;.
					</seg>
					<seg id="b.LUK.19.19" type="verse">
						Icanti: &quot;Ari pimpincatsariventeri atiri savicatsiri apapacoroni nampitsi&quot;.
					</seg>
					<seg id="b.LUK.19.20" type="verse">
						Impoiji ipocaque itsipa aisati, icanti: &quot;Novincatsarite, jerica piirequite pipaquenari chapinqui. Noquempoyeaquempiri novaniotequi.
					</seg>
					<seg id="b.LUK.19.21" type="verse">
						Oshequi notsaroacaaquempi, niotaque oshequi pipincatsaritaque. Paapitsatiri itsipapee yashiyetari, aisati paayetiro oitsoqui caari pipanquiti&quot;.
					</seg>
					<seg id="b.LUK.19.22" type="verse">
						Impoiji icantaqueri: &quot;Te pincameetsateji, te pimatenaroji nocoacaavetaquempiri. Picantavetana: 'Oshequi pipincatsariti, paapitsatiri itsipapee yashiyevetari, paayetiro oitsoqui caari pipanquiti'. Ari pioveta, irootaque noquisantaquempiri meeca.
					</seg>
					<seg id="b.LUK.19.23" type="verse">
						¿Paita caari poantari noirequite vaancoqui? Poaquerime anta, ari intimeme meeca noirequite, aisati itsipa quirequi impaquenarime yora quempoyeajanariri&quot;.
					</seg>
					<seg id="b.LUK.19.24" type="verse">
						Irosati icantantari yora catiajeitainchari: &quot;Paapitsatajeri noirequite. Pimperi yora ashitariri 10&quot;.
					</seg>
					<seg id="b.LUK.19.25" type="verse">
						Ari icantajeivetari: &quot;Novincatsarite, oshequi iirequite meeca. ¿Paitaquea pimpashitanteariri itsipa aisati?&quot;
					</seg>
					<seg id="b.LUK.19.26" type="verse">
						Yacanaqueri: &quot;Noncamantempi, intimerica ashitaarantayetachari, nompajeri aisati. Irinti yora caari ashitaarantacha, naapitsatajeri ora capichaji timimovetariri.
					</seg>
					<seg id="b.LUK.19.27" type="verse">
						Aisati itimi quisaquenari caari coatsine impincatsajeitena. Pamajeitaquenari, namenacojeitempiri poajeiteri&quot;. Irootaque iquenquetsatacaajeitiriri Jesoshi atiripee.
					</seg>
					<seg id="b.LUK.19.28" type="verse">
						Impoiji yovaanaja aisati Jesoshi, irijate Jerosarequi.
					</seg>
					<seg id="b.LUK.19.29" type="verse">
						Irotapaintsi irareetearo nampitsi pajitachari Vetajaje aisati Vetania. Otimi anta toncaariqui pajitachari Orivomashi. Impoiji itianquiri iroamere apite,
					</seg>
					<seg id="b.LUK.19.30" type="verse">
						icantaqueri: --Pijate anta nampitsiqui, pineapaaqueri voro itsatacotaca anta. Tequera inquijacoyeeteari. Pintsatacoreapaaqueri, pamaquenari.
					</seg>
					<seg id="b.LUK.19.31" type="verse">
						Ariorica irisampiyeetempi: &quot;¿Paita pitsatacoreantariri?&quot; Ari pincanteri: &quot;Icoaqueri Avincatsarite&quot;.
					</seg>
					<seg id="b.LUK.19.32" type="verse">
						Ari ijajeitanaque apite, ineapaaqueri icantaqueriri Jesoshi.
					</seg>
					<seg id="b.LUK.19.33" type="verse">
						Ari itsatacoreapaaqueri. Irosati isampitantacari ashitariri: --¿Paita pitsatacoreantariri novorote?
					</seg>
					<seg id="b.LUK.19.34" type="verse">
						Yacanaqueri: --Icoaqueri Avincatsarite. --Ari, paanaqueneri.
					</seg>
					<seg id="b.LUK.19.35" type="verse">
						Ari yaanaqueri anta Jesoshiqui. Yoanquetaqueneri imititsaqui iitsaarepee irisavicanteari Jesoshi, impoiji iquijacotanacari.
					</seg>
					<seg id="b.LUK.19.36" type="verse">
						Ari yovaacotanaja anta avotsiqui, yoajeitiniri atiripee iitsaarepee avotsiqui, iraniitantanaqueari voro.
					</seg>
					<seg id="b.LUK.19.37" type="verse">
						Ari intanacaro meeca yoirincacotanaja. Yoijajeitanaqueri oshequi quemisantajeitatsiri, iveshireimentajeitanacari, icajemajeitanaque. Icantajeitanaque: --Tempa icameetsataque Tasorentsi. Aneajeitaqueri itasoncaventapinijeitaquee.
					</seg>
					<seg id="b.LUK.19.38" type="verse">
						Icameetsataque Avincatsarite itiancaqueeri Tasorentsi. Cameetsa isavicajeitaque maaroni inquitesati, ineacameetsajeitaqueri Tasorentsi.
					</seg>
					<seg id="b.LUK.19.39" type="verse">
						Ari itimaiti anta variseopee, icarajeitaqueri atiripee. Icantavetari Jesoshi: --Oametantatsiri, poimajerentajeiteri yora oijajeitimpiri.
					</seg>
					<seg id="b.LUK.19.40" type="verse">
						Yacanaqueri: --¿Paita noimajerentanteariri? Ocameetsataque icantajeitaqueri. Irimajerejeiteme yocapee, irointi irineanatacaaqueme Tasorentsi mapipee ompincatsatantenameri.
					</seg>
					<seg id="b.LUK.19.41" type="verse">
						Ari iquempejijeitapaaque, meeca oconijatapaaque Jerosare. Iraacojeitaqueri Jesoshi savicajeitatsiri,
					</seg>
					<seg id="b.LUK.19.42" type="verse">
						icanti: --Nocoavetaca nosavicacaajeitempime cameetsa catsini, iro cantaincha te pincoajeiteji. Pitseencajeitaquena, meeca eiro pineanatsi nompincatsariventajeitempi.
					</seg>
					<seg id="b.LUK.19.43" type="verse">
						Coajica intime quisasanojeitempineri, inticasanojeitapaaquempi, irishoncajeitapaaquempi soraropee, eiro ishinejeitimpitsi pinquenanaje jaocarica. Irimanajeitempi,
					</seg>
					<seg id="b.LUK.19.44" type="verse">
						intireajeitajero pivancopee, intireasanojeitajero catsini. Irovaaranteri savicajeitatsiri. Nopocashijeivetaquempi, nompincatsariventajeitempime, iro cantaincha te pimpincatsajeitavaquenaji, irointi pitseencajeitavaquena. Irootaque inquisajeitantempiri coajica soraropee.
					</seg>
					<seg id="b.LUK.19.45" type="verse">
						Ari yareetapaaca Jesoshi ivancoqui Tasorentsi, yaajeitapaaqueri pimantayetatsiri aisati amanantayetatsiri, yojocajeitaqueri saiteriqui. Itsoncajeitaqueri maaroni,
					</seg>
					<seg id="b.LUK.19.46" type="verse">
						icantaqueri: --Tempa osanquenataca irineane Tasorentsi: &quot;Nocoaque inquenquetsatacaapinijeitena atiri aca novancoquica, irootaque novetsicacantantarori&quot;. Iro cantaincha avirojeitaque amatavitantatsiri, pipeaquero pivanco avirori.
					</seg>
					<seg id="b.LUK.19.47" type="verse">
						Impoiji ipiapinita maaroni quitaiteri ivancoqui Tasorentsi, yoametantapinitaque. Iro cantaincha iquisajeitaqueri yora jivatacaajeitiriri saserotepee, yora oametantirori isanquenareni Moishishi, aisati yora pincatsariventajeitiriri savicajeitatsiri. Isampitavacaajeitaca: --¿Jaoca ancanteriri Jesoshi, avacantanteariri?
					</seg>
					<seg id="b.LUK.19.48" type="verse">
						Iro cantaincha te iriojeiteji jaoca incanteriri, tempa itimi oshequi atiri pincatsajeitiriri, quemisantajeitiriri.
					</seg>
				</div>
				<div id="b.LUK.20" type="chapter">
					<seg id="b.LUK.20.1" type="verse">
						Ari pashini quitaiteri itimi Jesoshi anta ivancoqui Tasorentsi yoamejeitaqueri atiripee, icamantaqueri jaoca incantajeiteari iroavisacotantajeari. Ari ipocajeitaque yora jivatacaajeitiriri saserotepee, yora oametantirori sanquenarentsi, yora jivatacaajeitantatsiri, maaroni.
					</seg>
					<seg id="b.LUK.20.2" type="verse">
						Icantajeitapaaqueri: --Pincamantajeitena janica peaquempiri pincatsari: ¿janica tiancaquempiri pantayetantarori oca?
					</seg>
					<seg id="b.LUK.20.3" type="verse">
						Yacanaqueri: --Aisati narori, timatsi nosampijeitempiri. Pincamantajeitena:
					</seg>
					<seg id="b.LUK.20.4" type="verse">
						¿janicampa tiancaqueriri Joa ivaotisatanti? ¿Iriompa Tasorentsi tiancaqueriri? Terica, ¿iriompa tianquiriri atiri?
					</seg>
					<seg id="b.LUK.20.5" type="verse">
						Te irancajeiteriji, irointi icantavacaajeitanaca: --¿Paita ancanteriri? Ancanteririca: &quot;Irio Tasorentsi tianquiriri&quot;, icantajeiteecari: &quot;¿Paita caari piquemisantantari?&quot;
					</seg>
					<seg id="b.LUK.20.6" type="verse">
						Irompa ancanteririca: &quot;Irio atiri tiancaqueriri&quot;, tempa inquisajeitaquee atiripee. Ipitseecari. Icantajeitaque iriori itiancaqueri Tasorentsi Joa ivaotisatanti.
					</seg>
					<seg id="b.LUK.20.7" type="verse">
						Ari impoiji icantajeiti: --Te niojeiteji janicarica tiancaqueriri Joa.
					</seg>
					<seg id="b.LUK.20.8" type="verse">
						Irosati icantantari Jesoshi: --Aisati narori, eiro nocamantimpitsi janica tiancaquenari.
					</seg>
					<seg id="b.LUK.20.9" type="verse">
						Impoiji aisati iquenquetsatacaajeitiri Jesoshi atiri, jero oca ishiacantiniri: --Itimini panquitirori ova anta iipatsitequi. Impoiji icantaqueri iratirite: &quot;Pamenenarorica, coajica ariorica oitsoquitanaque, paaqueyea avirori cashetani oitsoqui, cashetani pimpena narori&quot;. Icantajeiti: &quot;Ari cameetsa&quot;. Impoiji ijatanaque pashiniqui quipatsi, peerani ipeaca.
					</seg>
					<seg id="b.LUK.20.10" type="verse">
						Impoiji omoncarataca irayetero oitsoqui. Yora ashitarori irovate itiancaque yora inampire: &quot;Pijataite anta otiminta novate, picoacotaiteri yora amenanarori impaarantena cashetani&quot;. Ari ijavetaca, iro cantaincha iquisajeitavaqueri, ipasanatavaqueri, yoipiavajiri. Tecatsi impavaqueri.
					</seg>
					<seg id="b.LUK.20.11" type="verse">
						Impoiji itiancavetacari pashini inampire, iro cantaincha ishirontimentavacari, ipasanatavaqueri, yoipiavajiri. Tecatsi impavaqueri.
					</seg>
					<seg id="b.LUK.20.12" type="verse">
						Impoiji itiancavetacari pashini aisati, iro cantaincha ipasanayetavaqueri, tac, tac, oshequi irirajanive. Yojocanajiri aisati.
					</seg>
					<seg id="b.LUK.20.13" type="verse">
						Iotantacari yora ashitarori, icanti: &quot;¿Paita nanteri meeca? Irioyeata nontianqueri notomi nonintasanotiri. Ariorica irineajeitavaqueri irinti, impincatsatavaqueri&quot;. Ari itiancavetacari iriori.
					</seg>
					<seg id="b.LUK.20.14" type="verse">
						Ineantajeitavacariri, icantavacaajeitanaca: &quot;Pamenerite itomi ashitarori iipatsite. Ariorica incame iriri, iriotaque ashitajearoneri. Tsame avavaqueri, impoiji ashijeitajearo ainti quipatsi&quot;.
					</seg>
					<seg id="b.LUK.20.15" type="verse">
						Ari yaajeitavaqueri, shepi. Yaajeitanaqueri anta ocaratapaaque iipatsite, yoajeitaqueri, shemi. Irootaque iquenquetsatacaajeitaqueriri Jesoshi. Impoiji isampijeitiri: --Aamaaca, ¿jaoca incanteriri yora ashitarori iipatsite?
					</seg>
					<seg id="b.LUK.20.16" type="verse">
						Tempa irijate iriori, inquisasanojeitaqueri tsameevetanariri iipatsite, iroapaaqueri. Impoiji iramenaje pashini tsameetajenerine. Ari icantajeiti quemajeitaqueriri: --Te oncameetsateji irimajeitero oca, eiro ishinetiritsi Tasorentsi.
					</seg>
					<seg id="b.LUK.20.17" type="verse">
						Yamenajeitaqueri Jesoshi, icanti: --¿Pijivetacampa eiro imatirotsi? ¿Paitampa otimantacari oca sanquenarentsi? Tempa ocanti: &quot;Itseencaquero yora vetsicavetarori pancotsi otincami, yojocajiro. Iro cantaincha ipeaquero Tasorentsi antearo otincami pancotsi&quot;. ¿Paita oshiacantiri?
					</seg>
					<seg id="b.LUK.20.18" type="verse">
						Incarajaque maaroni pariatsiri mapiqui, ariorica ontsinacapaaqueri atiri oca mapi, ompeaqueri ovane quipatsi, ontsoncaqueri. Narotaque shiaquerori mapi: nompoyereajeitaqueri maaroni quisajeitaquenari.
					</seg>
					<seg id="b.LUK.20.19" type="verse">
						Yora jivatacaajeitiriri saserotepee, aisati yora oametantirori Sanquenarentsi icoajeiveta irayerime meeca Jesoshi, tempa iojeitaque ishiacaventiri iriori. Irayerime, iro cantaincha itsaroacaajeitacari atiripee, icanti: &quot;Eiro airitsi, iquisacoventaricari ashanincapee&quot;.
					</seg>
					<seg id="b.LUK.20.20" type="verse">
						Impoiji itiancaqueri saserote ishaninca: --Meeca pijate pamatavitaiteri yora Jesoshi. Pishiacantamempeapeempa picoaque pinquemisanteri, iro cantaincha, pincomitacayeari irineane. Ariorica incomitanaquearo incanteri, pishintsite pimpoque pincamantapeena. Impoiji ancamanteri pincatsari icantaqueri.
					</seg>
					<seg id="b.LUK.20.21" type="verse">
						Ari ijatashitaqueri Jesoshi, icantapaaqueri: --Oametanari, niojeitaque oqueariotasanotaque maaroni picantaquenari aisati maaroni poametaquenari. Te pamenashiteariji ashaninca piotanteari icameetsatirica, irointi piotasanotaqueri iquenqueshiretiri. Aisati cameetsa poamejeitaquenaro icoacaajeitaquenari Tasorentsi.
					</seg>
					<seg id="b.LUK.20.22" type="verse">
						Meeca pincamantena: ¿ocameetsatimpa ampajeiteri yora ivincatsarite oromasati airequite icoacotaqueeri? ¿Eirompa apiritsi?
					</seg>
					<seg id="b.LUK.20.23" type="verse">
						Ari iotaqueri Jesoshi icoajeiveta iramataviterime. Icantiri: --¿Paitaquea picoantari pincomitacayenaro noneane?
					</seg>
					<seg id="b.LUK.20.24" type="verse">
						Poniajayenari iitsoqui piirequite. ¿Janica ishiavorotaqueri aca quirequiqui? ¿Janica ashitarori ivajiro isanquenataqueri? Yacanaqueri: --Iro ivoro ivincatsarite oromasati, aisati osanquenataca ivajiro: yora Sesari.
					</seg>
					<seg id="b.LUK.20.25" type="verse">
						Ari icantiri Jesoshi: --Ocameetsataque pimpincatsateri yora Sesari, iro cantaincha ocameetsataque aisati pimpincatsatasanoteri Tasorentsi.
					</seg>
					<seg id="b.LUK.20.26" type="verse">
						Tecatsi icantajeitea incomitacayeari irineane Jesoshi, cameetsa yoametantasanotaque. Yoajeitanaqueri cavaco yora amataviterinemeri, irootaque imajerejeitantacari. Tecatsi incantajeri aisati.
					</seg>
					<seg id="b.LUK.20.27" type="verse">
						Impoiji ijatashitaqueri saroseo Jesoshi. Icantaque iriori saroseo eiro itinaajeitajatsi camayetatsiri, eiro ijajeititsi inquitequi. Ari icantapaaqueri:
					</seg>
					<seg id="b.LUK.20.28" type="verse">
						--Oametanari, peerani isanquenataqueroni Moishishi. Icanti ariorica iraavetearo shirampari ijina, impoiji incamaque. Eirorica itimacairo ijananequite, cameetsataque iraajero irirentini. Impoiji intimerica otomi irishiacantajeri itomini irirentini.
					</seg>
					<seg id="b.LUK.20.29" type="verse">
						Ariorica itimi shirampari irirenti 6. Yaavetaro ijina, impoiji icamaque. Te intimeji itomi.
					</seg>
					<seg id="b.LUK.20.30" type="verse">
						Impoiji yaavetajaro iriori irirentini. Aisati te intimacayeroji ijina itomi, impoiji icamaque iriori, toren.
					</seg>
					<seg id="b.LUK.20.31" type="verse">
						Aisati iquempetaca pashini irirentini. Yaavetajaro tsinane, impoiji aisati icamaque. Aisati iquempejeitaca maaroni irirentini. Tecatsi timacayerone otomi.
					</seg>
					<seg id="b.LUK.20.32" type="verse">
						Ari impoitanaque iroori tsinane, ocamaque.
					</seg>
					<seg id="b.LUK.20.33" type="verse">
						Meeca pincamantena: queariorica intinaajeitanaje maaroni camajeivetainchari, ¿janica jinantajearone oca tsinane? Tempa icarajeiveta aayevetaroniri 7.
					</seg>
					<seg id="b.LUK.20.34" type="verse">
						Ari yacanaqueri Jesoshi: --Queario, aca quipatsiqui yamejeitacaro shirampari yairo ijina. Aisati tsinanepee aajeiti ojime.
					</seg>
					<seg id="b.LUK.20.35" type="verse">
						Ari irointinaajeitajeri Tasorentsi maaroni atiri ineacameetsatiri, iro cantaincha anta inquitequi eiro yaajitsi ijina. Aisati tsinane, eiro aajitsi ojime.
					</seg>
					<seg id="b.LUK.20.36" type="verse">
						Aisati eiro anta icamajitsi aisati, inquempejeiteari maaroni inampirepee Tasorentsi, saviquimojeitiriri: te incamajeiteji iriori. Icantani yaneajeiti. Aisati intomintasanojeiteari maaroni atiri yora irointinaajeitajeri.
					</seg>
					<seg id="b.LUK.20.37" type="verse">
						Peerani iotitani Moishishini intinaajeitanaje camayetatsiri. Iquenquetsatacotantarori totseequi otaavetaca, iquenquetsatacotiri aisati Avincatsarite. Icantini: &quot;Iquemisantiri Avarama Tasorentsi. Aisati Isaca iquemisantaqueri, jeri aisati Jacovo&quot;.
					</seg>
					<seg id="b.LUK.20.38" type="verse">
						Pineaquero, te incanteji: &quot;Iquemisantaveitarini Avaramani&quot;. Yaneanaji Avarama aisati itsipapee, irootaque icantantacari: &quot;Iquemisantiri&quot;.
					</seg>
					<seg id="b.LUK.20.39" type="verse">
						Impoiji icantayetiri aparopee oametantirori sanquenarentsi: --Oametanari, cameetsa oca picantaqueriri.
					</seg>
					<seg id="b.LUK.20.40" type="verse">
						Ari itsaroacaajeitacari irisampitajerime aisati.
					</seg>
					<seg id="b.LUK.20.41" type="verse">
						Pashini aisati icantaqueri Jesoshi: --¿Paita picantajeitantari: &quot;Iriotaque Quirishito ishanincani Iravirini&quot;?
					</seg>
					<seg id="b.LUK.20.42" type="verse">
						Tempa peerani ipampoyeaventirini Iravirini Tasorentsi, isanquenataquero oca: &quot;Yora Tasorentsi, icantaqueri novincatsarite: 'Notomi, pisavique aca nacosanoriqui, pincaratena ampicatsarijeite,
					</seg>
					<seg id="b.LUK.20.43" type="verse">
						irosati impincatsajeitantempiri maaroni quisajeivetaquempiri'&quot;.
					</seg>
					<seg id="b.LUK.20.44" type="verse">
						¿Iriompa Quirishito ishanincani Iravirini? Iriorica ishanincani, ¿paita icantantariri peerani: &quot;Novincatsarite&quot;? Te pamejeivetearoji pimpincatsajeiteri impoitatsiri itimi.
					</seg>
					<seg id="b.LUK.20.45" type="verse">
						Impoiji iquemajeitaqueri atiri Jesoshi, yoamejeitaqueri iroamerepee, icantaqueri:
					</seg>
					<seg id="b.LUK.20.46" type="verse">
						--Paamayeariyea yora oametantajeitirori sanquenarentsi. Oshequi icoaque inquenaquenatsantsanayete. Icoaque aisati cameetsa iraacameetsajeitavaqueri ishaninca anta nampitsiqui. Aisati anta pancotsiqui apatojeitantapinitari, icoaque irisaviquimotapiniteri pincatsaripee. Aisati ariorica yampatojeita atiri yoajeita, icoaque quiso iroapiniteri pincatsaripee.
					</seg>
					<seg id="b.LUK.20.47" type="verse">
						Oshequi ishiacantanirota. Osamani iquenquetsatacaamempeacari Tasorentsi. Icoaque irijitashijeitanteariri ishaninca iquemisantasanoti. Iro cantaincha yamatavitapinitiro camajimentaaro, icoshitantarori timimojeivetarori. Queariotaque oca noncamantempiri: iroasanquetaasanojeitaqueri Tasorentsi, catsini.
					</seg>
				</div>
				<div id="b.LUK.21" type="chapter">
					<seg id="b.LUK.21.1" type="verse">
						Ari isavicaque Jesoshi anta ivancoqui Tasorentsi. Yamenayetavaqueri ashitaarantincari yamayetaqueri iirequite anta inantariqui quirequi.
					</seg>
					<seg id="b.LUK.21.2" type="verse">
						Aisati ineaquero camajimentaaro amaqueri apite iitsoqui quirequi, caari pinatacha.
					</seg>
					<seg id="b.LUK.21.3" type="verse">
						Icanti: --Queario oca noncamantempiri: pitseenquitirocari yoca amaqueri oca camajimentaaro. Oshequi ineacameetsatitacaro Tasorentsi yoca amaqueri, anaacotaqueri yamajeivetacari yora ashitaarantincari.
					</seg>
					<seg id="b.LUK.21.4" type="verse">
						Oshequi ivinaro yamavetacari iriori, iro cantaincha itimaarantaque oshequi catsini iquempoyeanontavajari iriori. Irompa oca, amaqueri maaroni timimovetarori, te aneajeriji timaarantajantsine, tecatsi amanantantearori oyeari.
					</seg>
					<seg id="b.LUK.21.5" type="verse">
						Ari iquenquetsatavacaajeitaca iroamerepee, icantajeiti: --Tempa ocameetsatasanotaque ivancoca Tasorentsi. Aisati maaroni mapipee yovetsicantacarori, ocameetsajeitaque, aisati maaroni yoaneencajeitantarori anta otantoqui. Iquemantajeitacariri, icantiri Jesoshi:
					</seg>
					<seg id="b.LUK.21.6" type="verse">
						--Coajica intireetajero maaroni oca pineacameetsajeitiri meeca. Irojoqueetajero mapipeeca arejiqui.
					</seg>
					<seg id="b.LUK.21.7" type="verse">
						Ari isampijeitaqueri: --¿Jaoca oncarate omoncaratanteari oca picantaquenari? Aisati, ¿paita iotacaayenaneri irotaintsi omoncaratea?
					</seg>
					<seg id="b.LUK.21.8" type="verse">
						Icantaqueri: --Paamayea, yamataviyeetimpicari. Impoque oshequi atiri cantempineri: &quot;Naro nainti Quirishito&quot;. Pashini incante: &quot;Itiancaquena Quirishito noncamantempi irotaintsi impoque&quot;. Iro cantaincha eiro piquemisantiritsi.
					</seg>
					<seg id="b.LUK.21.9" type="verse">
						Pinquemapiniteri atiri incante irimanatavacaajeitea atiripee, aisati irojocajeiteri ivincatsarite. Iro cantaincha eiro pitsaroajeititsi. Aitaque incanteari inquisavacaapinijeitea, iro cantaincha tequera omoncarateaji.
					</seg>
					<seg id="b.LUK.21.10" type="verse">
						Jero pashini icantaqueriri aisati: --Yora atiripee irimanayeteri itsipapee atiri. Yora savicayetatsiri aparopeequi nampitsi irimanateri yora savicayetsiri pashinipeequi nampitsi.
					</seg>
					<seg id="b.LUK.21.11" type="verse">
						Aisati oshequi onicasanotanaquea quipatsi. Aajeiteri atiripee itashe, oshequi incamajeitanaque; aisati irojoquiijeitea itsipapee atiri, incamaarantayetanaque iriori. Aisati, anta inquitequi pineaquero caari pineapinijeiti, oshequi pintsaroacayearo.
					</seg>
					<seg id="b.LUK.21.12" type="verse">
						Aisati icantajeitiri: --Iro cantaincha irijivayeetempi inquisanayeetempi. Iraajeitanaquempi anta pancotsiqui yapatojeitantari, aisati iroiminqueayetempi caravosoqui. Iraajeitanaquempi aisati anta pincatsaripeequi, inquisatsajeitempi: &quot;¿Paita piquemisantanirotantariri Quirishito?&quot;
					</seg>
					<seg id="b.LUK.21.13" type="verse">
						Iro cantaincha eiro pitsaroacaaritsi yora quisavetempineri, irointi pincamantajeiteri jaoca nocanta noavisacojeitaquempiri.
					</seg>
					<seg id="b.LUK.21.14" type="verse">
						Eiro piquenqueshiretitsi: &quot;Ariorica irayeetena, ¿paita noncanteriri?&quot;
					</seg>
					<seg id="b.LUK.21.15" type="verse">
						Ariorica iraanajempi noamejeitempi nainti paitarica pincanteriri. Eiro imatirotsi yora quishempineri impiatsatempi.
					</seg>
					<seg id="b.LUK.21.16" type="verse">
						Noncamantempi: iraacantempi piripee, piniropee, pirentipee, pitsiropee, pishanincapee, maaroni. Iroaarantempi aparopee.
					</seg>
					<seg id="b.LUK.21.17" type="verse">
						Iriojeitanaque atiri piquemisantaquena, irootaque inquisajeitantempiri.
					</seg>
					<seg id="b.LUK.21.18" type="verse">
						Iro cantaincha ariorica quiso poyena aisati pinquearioventenaro maaroni nocantajeitaquempiri, nonquempoyeasanojeitaquempi. Tecatsi catsini incantajeitempi yora quishempineri, eiro yaapitsatimpirotsi aparoni piishi. Aisati pincantaitatiyempani pintime inquitequi.
					</seg>
					<seg id="b.LUK.21.20" type="verse">
						Aisati icanti Jesoshi: --Ariorica pineajeitavaqueri soraro irishoncajeitaquearo Jerosare, ari piojeitanaque irotaintsi intsoncajeitajero pinampi.
					</seg>
					<seg id="b.LUK.21.21" type="verse">
						Ocameetsati irishiajeitanaque toncaariqui maaroni savicajeitatsineri. Aisati maaroni savicatsineri Joreaqui, irishiajeitanaque. Aisati yora jayetatsineri oantsipeequi, eiro ipiajeitanaja nampitsiqui.
					</seg>
					<seg id="b.LUK.21.22" type="verse">
						Aitaque omoncarataquea maaroni oca isanquenatiniri peerani: &quot;Iroasanquetaasanojeiteri Tasorentsi maaroni tseencajeitaqueriri&quot;.
					</seg>
					<seg id="b.LUK.21.23" type="verse">
						Ashinoncaajeitanaquea maaroni tsinane tsomonteyetatsineri, aisati maaroni antsotaayeterineri ojananequite. Oshequi irineacatsiyetearo yora savicajeitatsiri. Oshequi iroasanquetaajeiteri Tasorentsi.
					</seg>
					<seg id="b.LUK.21.24" type="verse">
						Irimanajeiteri oshequi atiri, incamaarantayetanaque. Itsipapee iroisoyeteri, iraanajeri otsipapeequi quipatsi. Intime pashinipee atiri Jerosarequi peerani, irosati incantanteari Tasorentsi: &quot;Moncarataca&quot;.
					</seg>
					<seg id="b.LUK.21.25" type="verse">
						Jeroca icantiriri aisati Jesoshi: --Pineajeitavaqueri impashinijeitanaque inquitesati: yora catsirincaiteri, cashiri, impoquiropee, maaroni. Pineero caari pineapinijeiti. Aisati intsaroajeitanaque maaroni atiri, inquemajeitavaquero oneajatanaque antearoja incajare, soooo. Aisati irineavaquero antearoja otavoncajare. Iramenajeitavaquero, sorererere.
					</seg>
					<seg id="b.LUK.21.26" type="verse">
						Eiro iojeititsi atiri jaocarica incanteeteriri, irootaque intsaroasanojeitantanaqueari catsini. Irishevayetanaquea impoquiro.
					</seg>
					<seg id="b.LUK.21.27" type="verse">
						Impoiji pineajeitavaquena, nompiaje aisati. Tempa noponeaca peerani inquitequi, natiritapaaque. Ariorica nompiaje aisati, nonquenapaaje mencoriqui, nontasorentsitasanotapaaque, nompincatsaritasanotapaaque.
					</seg>
					<seg id="b.LUK.21.28" type="verse">
						Ariorica pineajeitavaquero oca nocantajeitaquempiri, piveshireajeitanaquea, pamenajeitavaquena: irotaintsi noavisacotasanojeitempi.
					</seg>
					<seg id="b.LUK.21.29" type="verse">
						Impoiji ishiacantiniri oca: --Ari pamenero iyera, jaoca ocantari. Terica iyera, ari pashini inchato pamenero.
					</seg>
					<seg id="b.LUK.21.30" type="verse">
						Ariorica ontimayetanaje oshi, eereshitanaje, ari piojeitaque irootimatajantsi onquimojantsitaje.
					</seg>
					<seg id="b.LUK.21.31" type="verse">
						Aisati oquempetaca, ariorica pineaquero omoncarataquea maaroni nocamantitanaquempiri, piojeitaque irotaintsi impincatsariventasanojeitempi Tasorentsi.
					</seg>
					<seg id="b.LUK.21.32" type="verse">
						Ariorica pineajeitavaquero intanaquea oca nocamantaquempiri, ari eirotsitarica picamitsi, aitaque pineajeitaquero omoncarataquea maaroni.
					</seg>
					<seg id="b.LUK.21.33" type="verse">
						Coajica, peerani, ompeanaquea quipatsi aisati impeajeitanajea maaroni inquitequiniri: cashiri, catsirincaiteri, impoquiropee, maaroni. Iro cantaincha eiro opeimatatsi irointi noneane catsini.
					</seg>
					<seg id="b.LUK.21.34" type="verse">
						Aisati icantiri: --Paamaasanojeitajena: nomapocapaimpicari. Piquenqueshiretirocari caari cameetsatatsi. Pishinquijeitacari. Piquenqueshiretapinitirocari timajeitatsiri aca quipatsiqui.
					</seg>
					<seg id="b.LUK.21.35" type="verse">
						Aitaque nomapocapaaqueri maaroni savicajeitatsiri quipatsiqui. Iroashinoncaajeitea maaroni caari aamaventajeitachane.
					</seg>
					<seg id="b.LUK.21.36" type="verse">
						Paamaventea. Aisati pincanteri Tasorentsi iramitacotempi cameetsa pareejeitantajenari, eirota piquematsicatarotsi maaroni oca nocamantaquempiri.
					</seg>
					<seg id="b.LUK.21.37" type="verse">
						Ari maaroni quitaiteriqui yoametantaque Jesoshi anta ivancoqui Tasorentsi. Maaroni tsiteniriqui ijatapiniti anta toncaariqui ipajiyeetiri Orivomashi.
					</seg>
					<seg id="b.LUK.21.38" type="verse">
						Aisati maaroni quitaiteriqui ijajeitamanaji atiripee ivancoqui Tasorentsi iquemisantapinijeitiri.
					</seg>
				</div>
				<div id="b.LUK.22" type="chapter">
					<seg id="b.LUK.22.1" type="verse">
						Irotaintsi quitaiteri yoapinijeitantarori tanta caari iconoyeeti tapiacairori. Yapiitapinijeitiro joriopee maaroni osarintsi iquenqueshireantarori peerani anta Ejipitoqui yavisajeitanajiro oantatsiri ivancopee.
					</seg>
					<seg id="b.LUK.22.2" type="verse">
						Ari yoametavacaajeitaca yora jivatacaajeitiriri saserotepee aisati yora oametantajeitirori sanquenarentsi: --¿Jaocasa ancanteriri Jesoshi avanteariri? Aamaaca ari inquisacotanaqueari atiripee.
					</seg>
					<seg id="b.LUK.22.3" type="verse">
						Impoiji yora Satanashi ishintsinataqueri Jorashi Ishicariote, yora yoamevetacari Jesoshi: yoametaqueri iraacanteri.
					</seg>
					<seg id="b.LUK.22.4" type="verse">
						Ari ijatashitaqueri yora saserotepee, icantapaaqueri: --Namitacotempi paacanteri Jesoshi.
					</seg>
					<seg id="b.LUK.22.5" type="verse">
						Iquemantavacariri, iquimoshirejeitanaque, icantajeitavaqueri: --Ari, cameetsa. Ariorica ayeri, ari nompinatempi quirequi.
					</seg>
					<seg id="b.LUK.22.6" type="verse">
						Icanti: --Ari. Namenasanoteri, impoiji noncamantempi jaoca pincanteari pimanacanteariri paacanteri. Eiroquea ineajeitiritsi atiripee.
					</seg>
					<seg id="b.LUK.22.7" type="verse">
						Ari moncarataca meeca vieshita. Meeca yoacaajeitacari atiripee ovisha, iquempetacari ishaninca peerani anta Ejipitoqui.
					</seg>
					<seg id="b.LUK.22.8" type="verse">
						Ari Jesoshi itiancaqueri Petero aisati Joa, icantavaqueri: --Pijate povetsicajeitapee avajeiteari, anquenqueshirejeiterota yavisantanacari peerani oamaantatsiri.
					</seg>
					<seg id="b.LUK.22.9" type="verse">
						Isampitiri: --¿Jaoca picoaqueri novetsiquerori?
					</seg>
					<seg id="b.LUK.22.10" type="verse">
						Yacanaqueri: --Ariorica pareetea nampitsiqui, pineapaaqueri shirampari yaacotanajiro nija. Poijatanaqueri anta pancotsiqui, jaocarica inqueapaajeri.
					</seg>
					<seg id="b.LUK.22.11" type="verse">
						Pincantapaaqueri yora ashitarori ivanco: &quot;Icanti Avincatsarite: '¿Jaoca noacayeariri noamerepee?'&quot;
					</seg>
					<seg id="b.LUK.22.12" type="verse">
						Ari ironijayempiro anta oshitamencotanta jenoqui. Ovetsicajeitaca asavicajeitanteari. Ari povetsicajeitero avirori avajeiteari.
					</seg>
					<seg id="b.LUK.22.13" type="verse">
						Irosati ijajeitantanaca, ineajeitapaaquero icantaqueriri Jesoshi. Yovetsicajeitapaaquero yoari.
					</seg>
					<seg id="b.LUK.22.14" type="verse">
						Impoiji yareejeitapaaca maaroni, yoajeitapaaca.
					</seg>
					<seg id="b.LUK.22.15" type="verse">
						Impoiji icantajeitaqueri Jesoshi: --Oshequi nocoitacani tequeratani noncame, nontsipajeitanajempita meeca tsiteniriquica noacaajeitanajempita tanta.
					</seg>
					<seg id="b.LUK.22.16" type="verse">
						Noncamantempi, eiro napiitajirotsi noajearo aisati aca quipatsiqui. Aintiquea noapaajearo anta ipincatsaritinta Tasorentsi.
					</seg>
					<seg id="b.LUK.22.17" type="verse">
						Ari yaaquero tsota, ipasonquitaqueri Iriri, impoiji icanti: --Paacojeitavaquero oca, pirajeitero.
					</seg>
					<seg id="b.LUK.22.18" type="verse">
						Noncamantempi: eiro nirajirotsi ovaja aca quipatsiquica. Aintiquea nirapaajero aisati anta ipincatsaritinta Tasorentsi.
					</seg>
					<seg id="b.LUK.22.19" type="verse">
						Impoiji yaaquero tanta, ipasonquitiri Iriri. Icarajaquero, ipajeitaqueri iroamere, icantiri: --Jero oca tanta, poajeitearo. Narotaque camimentajeitempineri. Nocoaque poapinitearo tanta pinquenqueshiretapinitantenari nocamimentajeitaquempi.
					</seg>
					<seg id="b.LUK.22.20" type="verse">
						Ari yoajeitaca, maaroni. Impoiji ipacojeitaqueri ovaja aisati. Icantajeitaqueri: --Ariorica pirero oca, nocoaque piojeite nocamantajeitaquempi noavisacojeitempi. Irootaque niraja amparajatimentajeitempineri, noncamimentajeitempi noavisacojeitantempiri.
					</seg>
					<seg id="b.LUK.22.21" type="verse">
						Impoiji icantajeitaqueri: --Timatsi acarajeitaqueri meeca avajeitaca yora aacantenaneri iroacantantenari.
					</seg>
					<seg id="b.LUK.22.22" type="verse">
						Noponeaca inquitequi, natiritapaaque noncamimentajeiteri maaroni atiri, iro cantaincha irashinoncaasanoitaquea yora aacantenaneri iroacantena.
					</seg>
					<seg id="b.LUK.22.23" type="verse">
						Iquemantajeitacariri, isampitavacaajeitaca: --¿Janicampa aacantaniroterineri?
					</seg>
					<seg id="b.LUK.22.24" type="verse">
						Ari anta icantavacaajeitanaca iroamerepee: --¿Janica coajica jivatacaajeiteeneri? ¿Janica anaacojeiteeneri impincatsaritasanote? ¿Naroitatsimpa jivatacaajeitajempine?
					</seg>
					<seg id="b.LUK.22.25" type="verse">
						Ari icantiri Jesoshi: --Yamejeitaro yora atiripee ipincatsajeitaqueri ivincatsaritepee, iro cantaincha iperanatapinijeitacari pincatsari ishanincapee. Jero icantashijeitaca: &quot;Nintacojeitacari natiritepee&quot;.
					</seg>
					<seg id="b.LUK.22.26" type="verse">
						Iro cantaincha eiro piquempejeitaritsi. Ariorica picoaque pimpincatsariventante, eiro pishemetitsi, irointi pamitacotapiniteri itsipapee.
					</seg>
					<seg id="b.LUK.22.27" type="verse">
						¿Janica ipincatsatasanotiri atiri? ¿Yorampa vetsicapinitiniriri yoari? Teve. Tempa ipincatsayeetiri yora peranajeitariri inampirepee. Iro cantaincha te nomperanajeitempiji nainti, irointi nintacojeitaquempi.
					</seg>
					<seg id="b.LUK.22.28" type="verse">
						Quiso poajeitaquena peerani, piojeitaque opomerentsitimotapinijeitaquee.
					</seg>
					<seg id="b.LUK.22.29" type="verse">
						Irootaque nocantantimpiri meeca: oquempetaca incantena Apa nompincatsaritante, aisati noncantajeitempi pimpincatsarijeite.
					</seg>
					<seg id="b.LUK.22.30" type="verse">
						Pincaratapinijeitena avapinijeitea aisati irapinijeite anta nompincatsaritenta, aisati ampincatsariventajeiteri maaroni joriopee.
					</seg>
					<seg id="b.LUK.22.31" type="verse">
						Aisati icantiri Avincatsarite: --Shimo, yora Satanashi icantaqueri Tasorentsi icoaque irineantempi, iriotanteari piquemisantasanotirica. Queariompia, icoaque irantacayempiro caari cameetsatatsi.
					</seg>
					<seg id="b.LUK.22.32" type="verse">
						Iro cantaincha noncanteri Tasorentsi iramitacotempi eiroquea pojocasanotantarotsi piquemisanti. Coajica, ariorica pinquenqueshirereempa aisati pinquemisantajena, pinquenqueshiretacaajeiteri maaroni piyemisantaririnte, pinquemisantacaasanojeiteri.
					</seg>
					<seg id="b.LUK.22.33" type="verse">
						Yacanaqueri Shimo: --Tempa aviro novincatsarite, quiso noanaquempi; ariorica iroiminqueetempi, eiro nojoquimpitsi. Iroiminqueetenata narori. Ariorica iroyeetempi, nontsipatasanotanaquempi. Iroyeetenata narori.
					</seg>
					<seg id="b.LUK.22.34" type="verse">
						Icantaqueri: --Noncamantempi: meeca tsiteniriquica, eirotsitarica ineaji teapa, oncarate mava pincante: &quot;Te noneeriji Jesoshi&quot;.
					</seg>
					<seg id="b.LUK.22.35" type="verse">
						Impoiji icantajeitiri Jesoshi iroamerepee: --Peerani notiancajeitaquempi piquenquetsatacaajeitaqueri atiripee. Nocantajeitavaquempi: &quot;Eiro paanajirotsi pitsarate, piirequite, aisati otsipa piitsaare&quot;. Meeca nosampijeitempi: &quot;¿Pashinoncaajeitanacampa? ¿Otimaquempa coiteimojeitaquempiri?&quot; Yacajeitanaqueri: --Te. Tecatsi.
					</seg>
					<seg id="b.LUK.22.36" type="verse">
						Impoiji icantajeitaqueri: --Meeca noncantajeitempi: ontimerica pitsarate, paanajero. Intimerica piirequite, paanajeri. Terica ontime pivesamento, pimpimantero poicoro pamanantantearori aparoni.
					</seg>
					<seg id="b.LUK.22.37" type="verse">
						Aitaque omoncarataquea isanquenatacotaquenaniri peerani Isayashini: &quot;Iroyeeteri, inquempetacanteeteri oayeri&quot;. Queario, ontsataajeitaquea maaroni isanquenatacotaquenaniri peerani yora quenquetsatacantantatsiniri.
					</seg>
					<seg id="b.LUK.22.38" type="verse">
						Impoiji icantajeitiri: --Jero oca, Novincatsarite: apite ocarati avesamento. Yacanaqueri: --Ari, moncarataca.
					</seg>
					<seg id="b.LUK.22.39" type="verse">
						Impoiji isoquijanaji Jesoshi, ijatanaji anta ijatapinitinta: anta toncaariqui pajitachari Orivomashi. Yoijajeitanaqueri iroamerepee.
					</seg>
					<seg id="b.LUK.22.40" type="verse">
						Ari yareejeitapaaca, icantajeitaqueri: --Meeca pincantajeiteri Tasorentsi iramitacojeitantempiri: pantirocari caari cameetsatatsi.
					</seg>
					<seg id="b.LUK.22.41" type="verse">
						Impoiji ari ijataque Jesoshi apaniro aiquetiji ara. Itiyeroapaaca, iquenquetsatacairi Iriri:
					</seg>
					<seg id="b.LUK.22.42" type="verse">
						--Apa, pincoaquerica, poavisacotenaro oca nonquematsicataqueari. Iro cantaincha eiro pantirotsi nocoaqueri narori, irointi picoacaaquenari avirori.
					</seg>
					<seg id="b.LUK.22.43" type="verse">
						Impoiji ipocaque aparoni inampire Tasorentsi, intacotapaacari Jesoshi, ishintsitantacari.
					</seg>
					<seg id="b.LUK.22.44" type="verse">
						Oshequi iquematsicatacaro, aiquero ijatatii iquenquetsatacairi Iriri. Oshequi imasavitanaque, ovitejatanaque quipatsiqui, oquempevetaca iriraja.
					</seg>
					<seg id="b.LUK.22.45" type="verse">
						Ari itsoncanaquero iquenquetsatacairi iriri, ijatanaji anta yoisavicanaquerinta iroamerepee, ineajeitapaatiiri maajeitaque ini. Oshequi yoashirejeitanaca incaranqui, irootaque imaojeitantacari.
					</seg>
					<seg id="b.LUK.22.46" type="verse">
						Icantajeitapairi: --¿Paita pimaajeitantacari? Pintinaajeitanaje. Pincantajeiteri Tasorentsi eiroquea pantantarotsi caari cameeetsatatsi.
					</seg>
					<seg id="b.LUK.22.47" type="verse">
						Ainiroquera iquenquetsatacaajeitiri Jesoshi iroamere, yareejeitapaaca oshequi atiri, ijivajeitapaaqueri Jorashi. Iroamere Jesoshi inaveta, iro cantaincha icoaque iraacantajeri meeca. Ijatashitaqueri, inintavoronirotapaaqueri.
					</seg>
					<seg id="b.LUK.22.48" type="verse">
						Icantavaqueri: --Iro pinintavoronirotantanari, paacantena. Tempa piotaque naro poneainchari inquitequi, natiritapaaque.
					</seg>
					<seg id="b.LUK.22.49" type="verse">
						Ari ineajeitavaqueri itsipajeitari Jesoshi. Isampijeitiri: --Novincatsarite, ¿picoaquempa nompesheri?
					</seg>
					<seg id="b.LUK.22.50" type="verse">
						Ari ipeshitavaqueri iyempitasanori aparoni inampire yora ivincatsarite saserote, peti.
					</seg>
					<seg id="b.LUK.22.51" type="verse">
						Icantiri Jesoshi: --Ari inaji, eiro pantiritsi. Impoiji yoipiajiniri iyempita, yoavisacotajiri.
					</seg>
					<seg id="b.LUK.22.52" type="verse">
						Irio itsipajeitapaacari Jorashi yora jivatacaajeitiriri saserotepee, jeri aisati yora jivatacaantatsiri anta ivancoqui Tasorentsi, jeri aisati savicacaantajeitatsiri. Icantavaqueri Jesoshi: --¿Paita pamashitantanari pivesamentopee aisati inchaquipee? ¿Narompa coshinti?
					</seg>
					<seg id="b.LUK.22.53" type="verse">
						Tempa nocaratapinijeitaquempi anta ivancoqui Tasorentsi, iro cantaincha te payenaji. Ja, moncarataca meeca paantaquenari: meeca ipincatsaritanti camaari.
					</seg>
					<seg id="b.LUK.22.54" type="verse">
						Impoiji yaasanotaqueri Jesoshi, shepi. Yaajeitanaqueri anta ivancoqui ivincatsarite saserote. Osamanitanaque Petero, yoijatacoventavetanacari.
					</seg>
					<seg id="b.LUK.22.55" type="verse">
						Anta pancotsiqui, ocaraiteti, yoisheetiro paamari. Isavicajeitapaaque, icotsitajeitapaaca yora aajeitaqueriri Jesoshi. Impoiji itsipajeitapaacari Petero.
					</seg>
					<seg id="b.LUK.22.56" type="verse">
						Impoiji aisati, opoqui aparoni inampire saserote. Ocatiapaaca, amenapaaqueri Petero, sorerere. Impoiji ocanti: --Jeri yoca oijatiriri Jesoshi.
					</seg>
					<seg id="b.LUK.22.57" type="verse">
						Icanti: --Te nioteriji.
					</seg>
					<seg id="b.LUK.22.58" type="verse">
						Impoiji pashini amenaqueriri, icantiri: --Aviro oijatiriri Jesoshi. Icantiri: --Teve. Te noijateriji.
					</seg>
					<seg id="b.LUK.22.59" type="verse">
						Ari osamanitapainti aisati, icantiri pashini: --Queario yoijavetacari yoca shirampari, tempa aisati iponeaca iriori Carireaqui.
					</seg>
					<seg id="b.LUK.22.60" type="verse">
						Icantiri: --Te nioteji paitarica picantaqueri. Irosati ineantanaca teapa.
					</seg>
					<seg id="b.LUK.22.61" type="verse">
						Yora Jesoshi ipitsocashitanacari Petero, yamenanaqueri. Irosati iquenqueshiretantanacaro icantaqueriri incaranqui: &quot;Tequeratsitarica irineaje teapa, mava pincante: 'Te nioteriji Jesoshi'&quot;.
					</seg>
					<seg id="b.LUK.22.62" type="verse">
						Ari ijatanaque Petero, iraasanotanaca, jii, jii. Oshequi yoashiretanaca, catsini.
					</seg>
					<seg id="b.LUK.22.63" type="verse">
						Yora shentajeitaqueriri Jesoshi ishirontimentajeitacari, aisati ipasanataqueri, tac, tac, tac.
					</seg>
					<seg id="b.LUK.22.64" type="verse">
						Impoiji ipashicajaquitaqueri aisati ipasavorotaqueri, icantaqueri: --Pincamantenate janica pasavorotaquempiri. Iji, iji, iji.
					</seg>
					<seg id="b.LUK.22.65" type="verse">
						Icantani, oshequi yoashinoncaaqueri, ishirontimentacari.
					</seg>
					<seg id="b.LUK.22.66" type="verse">
						Ari meeca oquitaitetamanaji. Yapatojeitamanaja yora savicacantajeitatsiri, yora jivatacaajeitiriri saserotepee, yora oametantirori sanquenarentsi, maaroni. Yaajeitanaqueri Jesoshi anta yoametavacaapinijeitanta.
					</seg>
					<seg id="b.LUK.22.67" type="verse">
						Isampijeitaqueri: --Pincamantenate: ¿avirompa Quirishitotatsiri naamaajeitacari? Yacanaqueri: --Noncantempiricame: &quot;Je, narotaque Quirishito&quot;, eiro pishiretarotsi.
					</seg>
					<seg id="b.LUK.22.68" type="verse">
						Aisati, nosampitempiricame paitapeerica, eiro pacanatsi.
					</seg>
					<seg id="b.LUK.22.69" type="verse">
						Noponeaca nainti inquitequi, natiritapaaque. Irotaintsi nompianaje jenoqui, nosaviquimotapaajeri Apa iracosanoriqui, noncaratapaajeri nontasoncantajeitaje.
					</seg>
					<seg id="b.LUK.22.70" type="verse">
						Isampijeitaqueri: --¿Avirompa Itomi Tasorentsi? Yacanaqueri: --Je, narotaque.
					</seg>
					<seg id="b.LUK.22.71" type="verse">
						Impoiji icanti: --¿Paita ancoanteari itsipa camantacoterineri? Tempa aquemajeitaqueri, ijitasorentsinirotacateemi. Ainiro yantane.
					</seg>
				</div>
				<div id="b.LUK.23" type="chapter">
					<seg id="b.LUK.23.1" type="verse">
						Ari ijajeitanaque, yaajeitanaqueri Jesoshi anta Piratoqui. Oromasati ini iriori, ipincatsariventajeitiri joriopee.
					</seg>
					<seg id="b.LUK.23.2" type="verse">
						Icantapaaqueri: --Ainiro yantanirotaqueri yoca. Yamatavijeitaqueri noshanincapee, icantajeivetacari: &quot;Eiro pipiritsi pincatsari piirequite&quot;. Aisati icantapiniti: &quot;Narotaque Quirishito, pimpincatsajeitena nainti&quot;.
					</seg>
					<seg id="b.LUK.23.3" type="verse">
						Ari isampitiri Pirato: --¿Queariompa? ¿Avirompa ivicatsarite jorio? Yacanaqueri: --Je, narotaque.
					</seg>
					<seg id="b.LUK.23.4" type="verse">
						Impoiji yora Pirato icantajeitavaqueri: --Te aneroji irantane yoca.
					</seg>
					<seg id="b.LUK.23.5" type="verse">
						Aiquero icantajeiti: --Iquisacaajeitacari atiripee, icantajeitaqueri atiri: &quot;Tsame ajocajeri avincatsarite&quot;. Intanacaro anta Carireaqui, meeca iquenaquenayeti aca Joreaqui, yamatavijeitaqueri maaroni.
					</seg>
					<seg id="b.LUK.23.6" type="verse">
						Iquemantacarori Pirato icantajeitaqueriri, isampitaqueri: --¿Iriompa carireasati yoca?
					</seg>
					<seg id="b.LUK.23.7" type="verse">
						Yacanaqueri: --Je, iriotaque. Icantiri: --Ari, paanajeri anta Eroreshiqui. Iriotaque pincatsariventajeitiriri carireasati. Savicatsi meeca aca Jerosarequi. Ipoqui chapinqui.
					</seg>
					<seg id="b.LUK.23.8" type="verse">
						Ari yaajeitanajiri anta. Ineantavacariri Eroreshi Jesoshi, iquimoshiretanaque. Oshequi iquemacotapinitaqueri, itasoncantayetaque, irootaque icoantavetacaniri irineeri. Icoaveta irineerime intasoncantayeteme.
					</seg>
					<seg id="b.LUK.23.9" type="verse">
						Oshequi isampiyevetacari paitapeerica, iro cantaincha te iranqueriji Jesoshi.
					</seg>
					<seg id="b.LUK.23.10" type="verse">
						Oshequi yapiitapinitiniri yora amaqueriri: --Te incameetsateji. Ainiro irantane.
					</seg>
					<seg id="b.LUK.23.11" type="verse">
						Impoiji ishirontimentajeitacari Jesoshi yora Eroreshi aisati maaroni soraropee. Impoiji iquitsaataqueri cameetsari quitsaarentsi, ishiacantamempeacari pincatsari, irishirontimentajeitanteariri aisati. Impoiji itianquiri aisati anta Piratoqui.
					</seg>
					<seg id="b.LUK.23.12" type="verse">
						Ari peerani iquisavacaapinita Eroreshi aisati Pirato, iro cantaincha meeca intanacaro yaacameetsatavacaaja. Yojocajiro iquisavacaaveitani.
					</seg>
					<seg id="b.LUK.23.13" type="verse">
						Impoiji yapatojeitacari Pirato yora jivatacaajeitiriri saserotepee, pincatsaripee, aisati oshequi atiripee pashini.
					</seg>
					<seg id="b.LUK.23.14" type="verse">
						Ari icantavaqueri: --Pamene, incaranqui pamavetaquenari yoca, picantajeivetaquena yoamejeitaqueri atiri irojocajeitena narori, aisati iriori novincatsaririntepee. Pineajeitaquena nosampitaqueri paitaricapee, iro cantaincha noneacameetsatiri: te aneeroji irantane.
					</seg>
					<seg id="b.LUK.23.15" type="verse">
						Aisati iriori Eroreshi, ineacameetsataqueri, irootaque yoipiantacariri aca. Pineaquero, tecatsi irante noacantanteariri.
					</seg>
					<seg id="b.LUK.23.16" type="verse">
						Meeca nompasatacanteri, impoiji noimpacajeri.
					</seg>
					<seg id="b.LUK.23.17" type="verse">
						Ari maaroni osarintsi ariorica omoncarataca oca vieshita iquenqueshiretantarori yavisantaniri peerani inampire Tasorentsi, yora oantatsiri, yora Pirato yoipacajiri aparoni shirampari yoiminqueetaqueri.
					</seg>
					<seg id="b.LUK.23.18" type="verse">
						Ari itsipatavacaajeitaca icantajeitaqueri: --Poacanteri yoca, irinti Varavashi poimpacajeri.
					</seg>
					<seg id="b.LUK.23.19" type="verse">
						Ari yora Varavashi peerani icantajeitaqueri ishaninca anta Jerosarequi: &quot;Tsame ajocajeri yora pincatsari&quot;. Impoiji yoaqueri ishaninca, irootaque yoiminqueantacariri caravosoqui.
					</seg>
					<seg id="b.LUK.23.20" type="verse">
						Icoaveta Pirato iroimpacajerime Jesoshi, irootaque icoantavetacari iroimajerentajerime atiripee, iro cantaincha
					</seg>
					<seg id="b.LUK.23.21" type="verse">
						aiquero icantajeitanajatiiri: --Pimpajacotacanteri. Pimpajacotacanteri.
					</seg>
					<seg id="b.LUK.23.22" type="verse">
						Yapiivetajari aisati Pirato: --¿Paita nompajacotacantanteariri? ¿Paita yantaqueri? Nosampijeivetaquempi, iro cantaincha tecatsi piotacaasanotena noacantanteariri. Nompasanatacanteri, impoiji noimpacajeri.
					</seg>
					<seg id="b.LUK.23.23" type="verse">
						Icantani icajemajeitanaque: --Pimpajacotacanterive. Pimpajacotacanterive. Aiquero icantanaitii, irosati iquemisantantacariri Pirato,
					</seg>
					<seg id="b.LUK.23.24" type="verse">
						icantiri: --Ari nomajeitempiro oca picoacaajeitaquenari.
					</seg>
					<seg id="b.LUK.23.25" type="verse">
						Yoipacaacantajiri Varavashi, aisati icantajeitaqueri: --Paajeitanaqueriqueti Jesoshica, jaocarica pincanteriri.
					</seg>
					<seg id="b.LUK.23.26" type="verse">
						Ari yaajeitanaqueri Jesoshi anta impajacoterinta, iquenanaque avotsiqui. Jeri itonquiojeitavacari shirenesati pajitachari Shimo. Iponeanaca oantsiqui. Ari iperanatavacari soraro yanatanaqueneri Jesoshi coroshi, ora impajacotanteariri. Yoijatapairi itapiiqui Jesoshi.
					</seg>
					<seg id="b.LUK.23.27" type="verse">
						Yoijajeitanaqueri oshequi atiri. Otimi aisati oshequi tsinane iraacojeitaqueriri. Oshequi oashiretacotacari, irootaque ocajemacojeitantacariri aisati. Jerosaresato onajeiti.
					</seg>
					<seg id="b.LUK.23.28" type="verse">
						Iro cantaincha yamenanaquero Jesoshi, icantajeitanaquero: --Eiro piracojeitanatsi, avisati iracojeitajanchane, aisati piracojeiteri pitomipee.
					</seg>
					<seg id="b.LUK.23.29" type="verse">
						Coajica ompomerentsitimojeitempi, pashinoncaajeitanaquea. Pincantajeite: &quot;Oquimoshiretaque caari timatsi otomi&quot;.
					</seg>
					<seg id="b.LUK.23.30" type="verse">
						Incoajeivetea atiri ontijerime imperita.
					</seg>
					<seg id="b.LUK.23.31" type="verse">
						Pamene, tecatsi nanteni nainti, iro cantaincha iroashinoncayena. Tempa coajica irashinoncaasanotaquea maaroni antirori caari cameetsatatsi.
					</seg>
					<seg id="b.LUK.23.32" type="verse">
						Aisati anta yaayeetanajiri apite coshitantatsiri, intsipajeiteari iriori Jesoshi, impajacojeiteri.
					</seg>
					<seg id="b.LUK.23.33" type="verse">
						Ari yareetacaajeitapaacari anta Caraveraqui, ipajacojeitapaaqueri coroshiqui, tac, tac, tac. Irinti yora coshitantatsiri, ipajacotaqueri pashiniqui coroshi anta iracosanoriqui Jesoshi. Irio itsipa ipajacotaqueri anta irampatequi.
					</seg>
					<seg id="b.LUK.23.34" type="verse">
						Impoiji iquenquetsatacairi Jesoshi iriri: --Apa, pincavintsayeri yocapee, eiro poasanquetaimentiritsi yoaquena. Te irioteji paitarica yantiri. Ari icoajeitaque soraropee iraajeitero iitsaareni Jesoshi. Icanti: --Tsame ampishonquero mapijaniqui ayojeitanteari janicarica aitajerine iitsaareni. Icanti itsipa: --Jaa, jentsiqueti, aneantearo.
					</seg>
					<seg id="b.LUK.23.35" type="verse">
						Ari itimi anta oshequi atiri, amenajeitaqueriri, aisati itimi yora pincatsaripee, ishirontimentajeitacari Jesoshi, iji, iji, iji; icanti: --Yoavisacovetacari itsipapee, jentsite amenavaquerita ariorica irimatajea iroavisacotajea irisati. Iriotasanotaquerica Quirishito, itiancane Tasorentsi, ari irimatajea irisati iroavisacotajea.
					</seg>
					<seg id="b.LUK.23.36" type="verse">
						Aisati iriori soraropee, ishirontimentajeitacari. Ijatashitaqueri, imperime ovaja, quepishijari.
					</seg>
					<seg id="b.LUK.23.37" type="verse">
						Icantaqueri: --Avirorica ivincatsarite jorio, jentsite poavisacotajea avisati: iji, iji, iji.
					</seg>
					<seg id="b.LUK.23.38" type="verse">
						Ainiro ipajacoyeetaquero anta coroshiqui sanquenarentsi, otimi iitoqui Jesoshi, jenioquiji. Osanquenataca irineanequi quereshiasati, aisati irineanequi oromasati, aisati irineanequi jorio. Osanquenataca, ocanti: &quot;Jeri yoca ivincatsarite jorio&quot;.
					</seg>
					<seg id="b.LUK.23.39" type="verse">
						Aisati yora coshitantatsiri ipajacoyeetaqueri, ishirontimentacari iriori. --Avirorica Quirishito, poavisacotajea avisati, aisati poavisacotena narori.
					</seg>
					<seg id="b.LUK.23.40" type="verse">
						Iro cantaincha iquisatsataqueri itsipa coshitantatsiri: --Tempa pimpincatsateri Tasorentsi. Aisati avirori, irotaintsi pincame.
					</seg>
					<seg id="b.LUK.23.41" type="verse">
						Ainiro antanepee arori ancamajeitanteari, irintiquea yoca, tecatsi irante incamanteari.
					</seg>
					<seg id="b.LUK.23.42" type="verse">
						Aisati icantiri: --Jesoshi, ariorica pareetea anta pimpincatsaritenta, pinquenqueshiretapeena narori, poavisacotena.
					</seg>
					<seg id="b.LUK.23.43" type="verse">
						Yacanaqueri: --Queario oca noncantempiri: meeca quitaiteri pintsipatanaquena anta ocameetsaitetinta.
					</seg>
					<seg id="b.LUK.23.44" type="verse">
						Itampaticatapaaque meeca catsirincaiteri. Omapocashitanaca antearo otsitenitanaque. Ari otsitenitanaque irosati ishaaviniji.
					</seg>
					<seg id="b.LUK.23.45" type="verse">
						Aisati itsitenitanaque catsirincaiteri. Aisati otimi anta ivancoqui Tasorentsi oticaashiro nianqui. Ari omapocashitanaca, otsereanaque, tsererere, tsati; apitemaotanaque. Impoiji antearojenca icantanaque Jesoshi:
					</seg>
					<seg id="b.LUK.23.46" type="verse">
						--Apa, meeca noncame. Aviro quempoyeajenaneri. Irosati icamantanaca, toren.
					</seg>
					<seg id="b.LUK.23.47" type="verse">
						Ineantavacariri iyapitanote soraro, icanti: --Tempa icameetsataque Tasorentsi. Queario icameetsatasanotini yoca shiramparini. Te ontimeniji irantane.
					</seg>
					<seg id="b.LUK.23.48" type="verse">
						Aisati yora amenajeitiriri, iquenqueshirejeitanaca maaroni. Ipiajeitanaja nampitsiqui, yoashirejeitanaca catsini.
					</seg>
					<seg id="b.LUK.23.49" type="verse">
						Irintiquea yora iojeitiriniri Jesoshi, icatiajeitaca ara aiquetiji, yamenajeitanaque. Ocarajeitiri oca tsinanepee poneachari Carireaqui, tsipatapaacariri chapinqui Jesoshi.
					</seg>
					<seg id="b.LUK.23.50" type="verse">
						Ari itimi anta cameetsari shirampari, pajitachari Jose, arimateasati. Otimi Arimatea anta Joreaqui. Ari icarajeitaqueri Jose yora itsipapee pincatsariyetatsiri, yoametavacaapinijeita, iro cantaincha te incoaveteaji irinti impajacotacanteri Jesoshi. Ipincatsataqueri irinti Tasorentsi, yaamaajeitacari impoque impincatsariventajeiteri maaroni atiri.
					</seg>
					<seg id="b.LUK.23.52" type="verse">
						Ari ijataque iriori, yameniri Pirato, icantaqueri: --Nocoaque pishinetenari Jesoshini, naanajeri. Icantiri: --Ari, pijatequeti, paanajeri.
					</seg>
					<seg id="b.LUK.23.53" type="verse">
						Impoiji yoaniireajiri, yapinaicacotaqueri tocoyaqui, cameetsamaotatsiri. Yaanajiri anta oninta mapi, ora iroaquera imoqueeti, yominqueapaaqueri tsompoinaqui. Tecatsi itsipa iroyeete anta omoroquinta.
					</seg>
					<seg id="b.LUK.23.54" type="verse">
						Tempa irootaque Viereneshi icamantacari Jesoshi. Yovetsicajeitaquero atiri paitapeerica, tempa irotaintsi saavaro imaoreajeitantari.
					</seg>
					<seg id="b.LUK.23.55" type="verse">
						Ora tsinanepee oijatacojeitiri Jesoshi, amenacojeitaqueri yaajeitanaqueri omoroqui, anta yoajeitaqueri tsompoina.
					</seg>
					<seg id="b.LUK.23.56" type="verse">
						Impoiji opiajeitanaja anta ovancoqui. Ovetsicapaaquero casancajari aisati pashini casancatatsiri. Impoiji saavaro omaoreajeitanaque, omoncarataquero isanquenare Moishishi.
					</seg>
				</div>
				<div id="b.LUK.24" type="chapter">
					<seg id="b.LUK.24.1" type="verse">
						Ari otomincotamanaji, tsiteniquera ojatamanaque tsinane anta yoyeetaquerinta Jesoshi. Aanaquero casancajari ovetsicaqueri. Oijatanaquero otsipapee tsinane.
					</seg>
					<seg id="b.LUK.24.2" type="verse">
						Ari yoyeetaqueri chapinqui omoroqui antearo mapi, itsinacacoyeetanaqueri omoroqui. Iro cantaincha areevetapaacaro oneapaatiiro tivironcaja oni.
					</seg>
					<seg id="b.LUK.24.3" type="verse">
						Oqueashivetapaacari Jesoshi omoroqui, iro cantaincha te oneapeeriji Avincatsarite.
					</seg>
					<seg id="b.LUK.24.4" type="verse">
						Te iojeiteji paitarica onquenqueshirejeiteri. Impoiji imapocashitapaacaro apite shirampari, icatiimotapaacaro quempeji. Oshipaquireamaotanaque iitsaare.
					</seg>
					<seg id="b.LUK.24.5" type="verse">
						Oshequi otsaroacaavacari, oivotasanotanaca. Isampitapaaquero: --¿Paita picoantariri aneatsiri aca? Aca yoyeetapinitiri camasanoyetatsiri.
					</seg>
					<seg id="b.LUK.24.6" type="verse">
						Te aneajeriji Jesoshi aca, tempa tinaanaja ini. Pinquenqueshiretero icamantitaquempiri anta Carireaqui.
					</seg>
					<seg id="b.LUK.24.7" type="verse">
						Tempa icamantitaquempi: &quot;Noponeaca inquitequi, natiritapaaque. Coajica irayena caari quemisantatsi, impajacotena coroshiqui. Oncarate mava quitaiteri ari nontinaanaje aisati&quot;. Meeca omoncarataca icamantitaquempiniri.
					</seg>
					<seg id="b.LUK.24.8" type="verse">
						Impoiji oquenqueshiretasanotaquero icamantitacaroniri Jesoshi.
					</seg>
					<seg id="b.LUK.24.9" type="verse">
						Opianaja nampitsiqui, ocamantapaaqueri iroamerepee aisati itsipapee quemisantatsiri.
					</seg>
					<seg id="b.LUK.24.10" type="verse">
						Opajita oca tsinanepee Maria ora maquitarasato, Joana, Maria iriniro Santiaco; aisati otimi otsipapee tsinane.
					</seg>
					<seg id="b.LUK.24.11" type="verse">
						Iro cantaincha te irishiretearoji yora quemisantatsiri oca ocamantavetapaacariri, ijitashijeiveta te ioteji.
					</seg>
					<seg id="b.LUK.24.12" type="verse">
						Iro cantaincha iriori Petero ishianaca anta omoroqui yoajeivetacarinta chapinqui Jesoshi. Yamenapaaquero tsompoina, ineapaaquero tocoya yapinaicacotantavetacariri. Impoiji ipianaja pancotsiqui, oshequi iquenqueshiretanaca.
					</seg>
					<seg id="b.LUK.24.13" type="verse">
						Impoiji ijatanaque apite iroamere Jesoshi anta Emaoshiqui. Ariorica imponeaquea Jerosarequi, ocarati 11 quirometoro irareetanteari nampitsiqui.
					</seg>
					<seg id="b.LUK.24.14" type="verse">
						Ari iquenanaque, iquenquetsatavacaajeitaca. Iquenquetsatacotaqueri jaoca icanteetiri Jesoshi, aisati maaroni yantayetiri iriori.
					</seg>
					<seg id="b.LUK.24.15" type="verse">
						Ari iquenanaque, icantavacaanaca, irosati itsipajeitantacari Jesoshi, quiso yoanaqueri anta avotsiqui.
					</seg>
					<seg id="b.LUK.24.16" type="verse">
						Ineajeivetacari, iro cantaincha te irishineteriji Tasorentsi iriojeitajeri.
					</seg>
					<seg id="b.LUK.24.17" type="verse">
						Ari isampitiri Jesoshi: --Incaranqui, piquenantacari avotsiqui, ¿paita picantavacaimentacari? ¿Paita poashirejeitantacari?
					</seg>
					<seg id="b.LUK.24.18" type="verse">
						Ari ipajita aparoni Quereojashi, yacanaqueri iriori: --Iojeitaque maaroni jerosaresati: ¿paita caari piotanta avirori?
					</seg>
					<seg id="b.LUK.24.19" type="verse">
						Isampitiri: --¿Paitaquea? Yacanaqueri: --¿Tempa pinquemacoteri Jesoshini, yora nasaretesati? Iquenquetsatacaapinijeitanaroni irineane Tasorentsi aisati oshequi itasoncantapiniyetini. Ineacameetsataqueri Tasorentsi aisati noneacameetsajeitaqueri narori.
					</seg>
					<seg id="b.LUK.24.20" type="verse">
						Yaajeitaqueri yora jivatacaajeitiriri saserote aisati avincatsaritepee. Icantajeiti te incameetsateji, ipajacotacantaqueri, icamaque toren.
					</seg>
					<seg id="b.LUK.24.21" type="verse">
						Nojijeivetaca irio oavisacojeiteenemeri, pincatsariventajeiteenemeri. Meeca ocarataque mava quitaiteri icamantacari.
					</seg>
					<seg id="b.LUK.24.22" type="verse">
						Ocarajeitaquena aparopee tsinane jatamanatsiri incaranqui anta noavetacarinta. Opiaja, omapocapaaquena,
					</seg>
					<seg id="b.LUK.24.23" type="verse">
						ocamantapaaquena: &quot;Te noneapaajeriji Jesoshini, te aneajeriji. Irintiquea noneapaaque inampirepee Tasorentsi, icantaquena iriori: 'Tinaanaja Jesoshi'&quot;. Irootaque ocantaquenari.
					</seg>
					<seg id="b.LUK.24.24" type="verse">
						Impoiji ishiayetanaca aparopee anta, ineaquero ocantaquenari tsinanepee: irintiquea Jesoshi, te irineeriji.
					</seg>
					<seg id="b.LUK.24.25" type="verse">
						Impoiji icantaqueri Jesoshi: --Te aneajeroji piojeitantari, pitseencaqueri yora quenquetsatirori irineane Tasorentsi. Te pinquemisantajeiteriji.
					</seg>
					<seg id="b.LUK.24.26" type="verse">
						Tempa icantajeiti irijivate Quirishito inquematsicataquearo maaroni oca, impoijiquea impincatsaritasanotanaque.
					</seg>
					<seg id="b.LUK.24.27" type="verse">
						Ari yoametasanojeitanaqueri Sanquenarentsi, itsoteaquero maaroni quenquetsatacotiriri iriori. Ijivataqueneri isanquenare Moishishini, impoiji yoamejeitiri isanquenare itsipapee quenquetsatacantajeitatsiniri.
					</seg>
					<seg id="b.LUK.24.28" type="verse">
						Ari yareejeitapaaca nampitsiqui, iravisanajeme Jesoshi,
					</seg>
					<seg id="b.LUK.24.29" type="verse">
						iro cantaincha icantaqueri itsipapee: --Eirota pijatita, pisavicapee novancoqui. Ishaavijiiteanaji, irotaintsi ontsitenijencaitete. Ari ijatapainti ivancoqui iriori.
					</seg>
					<seg id="b.LUK.24.30" type="verse">
						Impoiji itsipatavacaajeitaca, yoajeitaca. Impoiji yaaquero Jesoshi tanta, ipasonquitiri Tasorentsi, impoiji ipajeitaqueri itsipapee.
					</seg>
					<seg id="b.LUK.24.31" type="verse">
						Irosati iquenqueshireantanaja, iojeitavajiri. Impoiji imapocanaja Jesoshi, ipeanaja.
					</seg>
					<seg id="b.LUK.24.32" type="verse">
						Icantavacaajeitanaca: --Tempa ocameetsatasanotaque icantaqueeri anta avotsiqui. Oshequi aquenqueshiretaquero, aquimoshireventasanotaquero.
					</seg>
					<seg id="b.LUK.24.33" type="verse">
						Irosati ijajeitantanaja, ipiajeitanaja Jerosarequi. Ineapaaqueri yora iroamereni Jesoshi, icarataji 11, itsipajeitacari itsipapee quemisantatsiri, yapatojeitaca.
					</seg>
					<seg id="b.LUK.24.34" type="verse">
						Icantajeitavaqueri yora savicajeitatsiri: --Quearioteemi: itinaasanotanaja Avincatsarite. Ineaqueri Shimo.
					</seg>
					<seg id="b.LUK.24.35" type="verse">
						Irosati icamantantapaacari: --Aisati narori, noneajeitaqueri anta avotsiqui, cameetsa catsini yoametaquena, iro cantaincha te nioveteariji. Impoiji anta novancoqui icarajaquero tanta, ipaquenaro, irosati niotantajari.
					</seg>
					<seg id="b.LUK.24.36" type="verse">
						Ari ainirojeitatsi iriori anta pancotsiqui, iquenquetsatavacaajeitaca, irosati imapocantapaajari Jesoshi, icatiimojeitapaajari nianqui. Icantapaajiri: --Pinquimoshirejeitanaque, maaroni.
					</seg>
					<seg id="b.LUK.24.37" type="verse">
						Yoajeitanaqueri cavaco, te iriojeitavaqueriji, ijitashijeivetavacari camaari. Itsaroajeitanaque.
					</seg>
					<seg id="b.LUK.24.38" type="verse">
						Isampitapaaqueri: --¿Paita pitsaroacantanari? ¿Paita pitseencajeitantanari?
					</seg>
					<seg id="b.LUK.24.39" type="verse">
						Pamenajeitero naco aisati noiti oqueanaquena quiravo. Narotaque pocajantsiri. Jentsite, pimpamijeitena piojeitantenari. Pineaquena, otimi novatsa aisati notonqui, te nonquempeteariji camaari.
					</seg>
					<seg id="b.LUK.24.40" type="verse">
						Irosati yonijantajeitacari iraco aisati iiti.
					</seg>
					<seg id="b.LUK.24.41" type="verse">
						Iro cantaincha tequera irishiretasanoteari itinaanaja. Iquimoshirejeivetaca, iro cantaincha itseencashirejeitaque. Icantiri Jesoshi: --¿Timatsimpa avajeiteari?
					</seg>
					<seg id="b.LUK.24.42" type="verse">
						Ari ipavaqueri shima shincorentsi,
					</seg>
					<seg id="b.LUK.24.43" type="verse">
						yoacari. Iriorijei yamenashejeitaqueri, sorerere.
					</seg>
					<seg id="b.LUK.24.44" type="verse">
						Impoiji icantajeitaqueri: --Tempa chapinqui nocamantaquempi: &quot;Oshequi nonquematsicataquearo, iroyeetena. Aitaque omoncarataquea maaroni isanquenatacotitaquenaniri Moishishini, aisati yora quenquetsatacaantatsiniri, aisati yora pampoyeaventajeitiriniri Tasorentsi&quot;. Meeca moncarataca.
					</seg>
					<seg id="b.LUK.24.45" type="verse">
						Impoiji yoametasanojeitaqueri ocantayetiri Sanquenarentsi,
					</seg>
					<seg id="b.LUK.24.46" type="verse">
						icantajeitaqueri: --Tempa ocanti Sanquenarentsi: &quot;Incamaque Quirishito, oncarate mava quitaiteri ari intinaanaje aisati.
					</seg>
					<seg id="b.LUK.24.47" type="verse">
						Inquenquetsatacoyeeteri maaroni quipatsipeequi, irijivate aca Jerosarequi: inquemacojeitaqueri maaroni atiri. Incamantajeiteri atiri: 'Pinquenqueshirejeitanaquea, pojocajeitajero caari cameetsatatsi pantajeitiri. Paventeari Tasorentsi iroavisacotantempiri'&quot;.
					</seg>
					<seg id="b.LUK.24.48" type="verse">
						Ari pineajeitaquero meeca omoncarataca isanquenatacotitaquenaniri peerani.
					</seg>
					<seg id="b.LUK.24.49" type="verse">
						Meeca nontianquempiro icashiacaaquempiri Apa: ompocashitempi Ishire, quiso oajeitantempiri. Pisavicavaqueta aca nampitsiqui irosati ompocanteari. Impoiji irimatacaajeitempi Tasorentsi pantajeitantearori paitapeerica incoacaayempiri.
					</seg>
					<seg id="b.LUK.24.50" type="verse">
						Impoiji yora Jesoshi yaajeitanaqueri iroamerepee anta Vetaniaqui. Ari anta nianqui, yacotanaque Jesoshi, iquenquetsatacairi iriri, icantiri: --Apa, jeri yoca noamereca: pintasoncaventajeiteri, poveshireacaajeiteari.
					</seg>
					<seg id="b.LUK.24.51" type="verse">
						Irosati yovancantanaja inquitequi, ipeanaja.
					</seg>
					<seg id="b.LUK.24.52" type="verse">
						Oshequi ipincatsajeitaqueri, impoiji ipiajeitanaja Jerosarequi, iquimoshirejeitanaque catsini.
					</seg>
					<seg id="b.LUK.24.53" type="verse">
						Ijatapinitaque anta ivancoqui Tasorentsi icantapinijeitaque: --Tempa icameetsataque Tasorentsi. Ari ocarati. Narotaque sanquenatirori:
					</seg>
				</div>
			</div>
			<div id="b.JOH" type="book">
				<div id="b.JOH.1" type="chapter">
					<seg id="b.JOH.1.1" type="verse">
						Iriotaque Quirishito intasanotarori itimi: irio Ashitarori Irineane oamejeitaqueeri. Itsipatarini Tasorentsi, tempa Tasorentsi ini iriori.
					</seg>
					<seg id="b.JOH.1.2" type="verse">
						Itsipatarini peerani iriori.
					</seg>
					<seg id="b.JOH.1.3" type="verse">
						Iriotaque vetsicajeitirori maaroni, paitaricapee. Tecatsi timashiyetachane: eirome itimime eiro ovetsicayetame timayetaintsiri.
					</seg>
					<seg id="b.JOH.1.4" type="verse">
						Iriotaque oaneajeitaqueeri, quitaitetacojeitaqueeri: tempa iotacaajeitaquee jaoca icantari Tasorentsi.
					</seg>
					<seg id="b.JOH.1.5" type="verse">
						Peerani te ayojeiveitearini, oquempetimoveiteeni atimini tsiteniriqui; impoiji ipocapaaque, iotacaajeitapaaquee, meeca oquempetimotaquee iquitaitetacojeitaquee. Meeca eiro atimajitsi aisati tsiteniriqui.
					</seg>
					<seg id="b.JOH.1.6" type="verse">
						Ari itimaveitani aparoni shirampari pajitachari Joa, itiancane Tasorentsi.
					</seg>
					<seg id="b.JOH.1.7" type="verse">
						Iquenayetanaque, icamantacoyetapaaqueri yora quitaitetacojeitaqueeri, iquemisantajeitantariri maaroni atiri. Yora Joa caari ini quitaitetacotantatsi, irointiquea ineaqueri aisati iquenquetsatacotaqueri. Irootaque itiancantacariri Tasorentsi.
					</seg>
					<seg id="b.JOH.1.9" type="verse">
						Ari impoiji ipocapaaque aca quipatsiqui yora quitaitetacotasanotantatsiri irinti, iotacaajeitaquee arori, aisati iriori maaroni savicajeitatsiri.
					</seg>
					<seg id="b.JOH.1.10" type="verse">
						Ari itimapaaque quipatsiqui, oca yovetsicaqueri peerani, iro cantaincha te iriojeitavaqueriji atiri, yora yovetsicajeivetacari.
					</seg>
					<seg id="b.JOH.1.11" type="verse">
						Ipocavetapaaca inampiqui, ishanincavetapaacari joriopee, iro cantaincha te iraacameetsajeitavaqueriji.
					</seg>
					<seg id="b.JOH.1.12" type="verse">
						Irintiquea aacameetsatavaqueriri, yora quemisantajeitavaqueriri: itasoncacoventajeitaqueri, ipeajeitajiri itomi Tasorentsi.
					</seg>
					<seg id="b.JOH.1.13" type="verse">
						Iriotaque Tasorentsi tomintajeitaqueeri arori, aisati maaroni quemisantajeitiriri iriori. Te inquempeteariji ashijeitaqueeri aca quipatsiquica, itimacaajeitiro irinti ijina itomi. Aisati tecatsi ancantajeite arori: &quot;Nompeajeata nainti itomi Tasorentsi&quot;, eiro amatirotsi. Tempa icoashita irinti, irootaque itomintajeitantaqueeri, maaroni.
					</seg>
					<seg id="b.JOH.1.14" type="verse">
						Tempa Tasorentsi ini yora Ashitarori Irineane: iponeanaca inquitequi, yatiritapaaque, itimimojeitapaaquee aca quipatsiqui. Yashi yoiro ineshinoncajeitaquee, queariotasanotaque oca yoamejeitaqueeri. Noneajeitavaqueri narori ipincatsaritasanotaque, iquempetacari Tasorentsi; tempa iriotaque itomi irapintite.
					</seg>
					<seg id="b.JOH.1.15" type="verse">
						Yora Joa icamantacotaqueri Quirishito, icantajeitaqueri atiri: --Jeri yoca nocamantacotaqueri chapinqui: &quot;Yanaacotaquena impoitapeenaneri, ipincatsaritasanoti irinti. Te nompincatsariteji narori. Tequerani nontimeni narori, itimitani irinti&quot;.
					</seg>
					<seg id="b.JOH.1.16" type="verse">
						Yashi yoiro ineshinoncatantaque Quirishito, irootaque ineshinoncatanteeri arori. Aiquero ijatatii ineshinoncajeitaquee.
					</seg>
					<seg id="b.JOH.1.17" type="verse">
						Peerani yora Moishishini, isanquenatironi oca peranajeitaqueeri; irintiquea Quirishito ineshinoncajeitaquee, queariotasanotaque maaroni yoamejeitaqueeri.
					</seg>
					<seg id="b.JOH.1.18" type="verse">
						Tecatsi atiri neerine Tasorentsi, apaniro irinti ineiri itomi irapintite. Iquempetacari iriri, tempa quiso yoitarini, irootaque iotantacariri: meeca yoamejeitaquee jaoca icantari.
					</seg>
					<seg id="b.JOH.1.19" type="verse">
						Yora joriopee jerosaresati itiancayetaqueri saserotepee, jeri ishanincapeeni Irevi. Itiancaqueneri Joa, ari ijataque. Isampitapaaqueri: --¿Janicampimpa? ¿Avirompa Quirishito naamaajeivetacari?
					</seg>
					<seg id="b.JOH.1.20" type="verse">
						Ari te irimanacoteaji. Icamantasanotavaqueri: --Caarina noni Quirishito.
					</seg>
					<seg id="b.JOH.1.21" type="verse">
						Yapiitajiri: --¿Queariompa? ¿Avirompa Iriashini? --Caarina. --¿Avirompa camantantatsineri naamaajeitacari? --Caarina.
					</seg>
					<seg id="b.JOH.1.22" type="verse">
						Isampitajiri aisati: --¿Janicampimpa? ¿Paitampa noncamantapeeriri tiancaquenari? ¿Paita pantiri?
					</seg>
					<seg id="b.JOH.1.23" type="verse">
						Icantiri: --Narotaque iquenquetsatacotiniri peerani Isayashini, tempa isanquenatini: &quot;Coajica impoque camantantatsineri, inquenquetsatapinite anta caaraiteriqui, incante: 'Pinquenqueshireempa, pinquemisanteri Avincatsarite iroameetsatantempiri'&quot;.
					</seg>
					<seg id="b.JOH.1.24" type="verse">
						Ari isampitaqueri: --¿Queariompa? ¿Caarimpimpa Quirishito? ¿Caarimpimpa Iriashini? ¿Caarimpimpa yora camantantatsineri naamaajeitacari impoque? ¿Paitampa pivaotisatantariri ashanincapee?
					</seg>
					<seg id="b.JOH.1.26" type="verse">
						Yacanaqueri Joa: --Iro novaotisatantariri nija. Timatsi meeca pashini shirampari caari piojeiti.
					</seg>
					<seg id="b.JOH.1.27" type="verse">
						Iriotaque impoitapeenaneri, pincatsaritasanotatsiri ini. Oshequi nopincatsataqueri, te nompincatsateji narori.
					</seg>
					<seg id="b.JOH.1.28" type="verse">
						Aitaque icantapinita Joa anta Vetaniaqui. Otimi Vetania intatiqueronta Jorirani. Anta ivaotisatantapinitinta.
					</seg>
					<seg id="b.JOH.1.29" type="verse">
						Otsipani quitaiteri yamenanaque Joa, ineavaqueri Jesoshi, ipocapaaque. Icantiri atiripee: --Jeritapaaque ovishatatsiri itiancaqueeneri Tasorentsi. Iriotaque oavisacojeiterineri maaroni atiri caari cameetsatatsi.
					</seg>
					<seg id="b.JOH.1.30" type="verse">
						Iriotaque noquenquetsatacotaqueri chapinqui: &quot;Yanaacotaquena impoitapeenaneri, ipincatsaritasanoti irinti. Te nompincatsariteji nainti. Tequerani nontimeni narori, itimitani irinti&quot;.
					</seg>
					<seg id="b.JOH.1.31" type="verse">
						Te niovetearini narori, iro cantaincha meeca icoaque Tasorentsi iriojeiteri maaroni ajorioririnte. Irootaque nopocantacari narori novaotisatantayeti.
					</seg>
					<seg id="b.JOH.1.32" type="verse">
						Icamantantaji Joa aisati: --Te niovetearini narori. Iro cantaincha itiancaquena Tasorentsi, icantaquena: &quot;Pivaotisatapiniteri pishaninca nijaqui, poamejeiteri inquenqueshirejeitanaquea. Coajica pineavaquero aniireapee noshire. Janicarica aatapaaqueri, iriotaque yora pajeiterineri atiripee noshire&quot;. Ari impoiji noneavaquero aniireapaaque Ishire Tasorentsi, oponeanaca inquitequi. Oshiavetapaacari sampaquiti: aatapaaqueri Jesoshi.
					</seg>
					<seg id="b.JOH.1.34" type="verse">
						Queario noneasanotaquero. Irootaque nocamantacotantacariri: &quot;Iriotaque Itomi Tasorentsi&quot;.
					</seg>
					<seg id="b.JOH.1.35" type="verse">
						Oquitaitetamani icatiaja Joa aisati ara, itsipatacari iroamere apite.
					</seg>
					<seg id="b.JOH.1.36" type="verse">
						Ipampoyeaqueri Jesoshi yaniiti anta avotsiqui. Icanti: --Jeri yonta ovishatatsiri itiancaqueeri Tasorentsi, iriotaque camimentajeiteeneri oameetsajeitajeeneri.
					</seg>
					<seg id="b.JOH.1.37" type="verse">
						Iquemantavacariri iroamere apite, yoijajeitanaqueri Jesoshi.
					</seg>
					<seg id="b.JOH.1.38" type="verse">
						Ipitsocashitanacari iriori, ineavaqueri yoijatapaaqueri. Icantavaqueri: --¿Paita picoiri? Icantanaqueri: --¿Jaoca pisaviquiri maishitoro? Acantiri maishitoro aneanequi arori: oametantatsiri.
					</seg>
					<seg id="b.JOH.1.39" type="verse">
						Ari icantiri: --Poijatanaquena, nonijayempiro. Irosati yoijajeitantanacari, ineapaaquero ivanco isavicantari. Ari ishavijiiteanaque catsirincaiteri, irosati isaviquimojeitantapaacari.
					</seg>
					<seg id="b.JOH.1.40" type="verse">
						Ari ipajita aparoni savicapaintsiri Antirishi, iriotaque irirenti Shimo Petero.
					</seg>
					<seg id="b.JOH.1.41" type="verse">
						Impoiji ijatanaque Antirishi, icoapaaqueri irirenti. Ineantapaacariri, icantapaaqueri: --Noneaqueri Meshiashi. Acanti Meshiashi aneanequi arori: Quirishito.
					</seg>
					<seg id="b.JOH.1.42" type="verse">
						Icantiri: --Tsame, poijatanaquena, pineapeeri. --Tsame. Ari yareetacaacari Jesoshiqui. Yamenavaqueri, icantavaqueri: --Tempa aviro Shimo, itomi Jonashi. Coajica impajiyeetajempi: Sejashi. Acantajeitiri Sejashi aneanequi arori: Petero, mapitatsiri.
					</seg>
					<seg id="b.JOH.1.43" type="verse">
						Otsipaniqui quitaiteri ijataque Jesoshi pashiniqui quipatsi. Opajita quipatsi Carirea. Ari ineapaaqueri Jeripi, icantapaaqueri: --Poijatanaquena.
					</seg>
					<seg id="b.JOH.1.44" type="verse">
						Yora Jeripi vetsairasati ini. Vetsaira irootaque inampi Antirishi, jeri Petero.
					</seg>
					<seg id="b.JOH.1.45" type="verse">
						Jeripi ineapaaqueri Natanaeri. Icamantapaaqueri: --Noneaqueriyea yora isanquenatacotitacaniri peerani Moishishini. Aisati camantantatsiniri isanquenatacotitajeitacarini iriori. Iriotaque Jesoshi, itomi Jose nasaretesati.
					</seg>
					<seg id="b.JOH.1.46" type="verse">
						Icantanaqueri Natanaeri: --Te incameetsajeiteji nasaretesati. ¿Icameetsatimpa iriori? Yacanajiri Jeripi: --Tsame, pamenaiteri, piotanteariri icameetsatirica.
					</seg>
					<seg id="b.JOH.1.47" type="verse">
						Ari iquempejijeitapaacari Jesoshi, ineavaqueri ipocapaaque, icantiri itsipajeitari: --Pamenerite yora Natanaeri. Iriotaque quempetasanotariri Ishiraeri: icameetsataque, te irioteji iramatavitante.
					</seg>
					<seg id="b.JOH.1.48" type="verse">
						Isampitapaaqueri Natanaeri: --¿Jaoca picantacari piotantavaquenari nocameetsati? Yacanaqueri Jesoshi: --Noneitaquempi anta pitsititaro iyera, tequerata incamantempi Jeripi.
					</seg>
					<seg id="b.JOH.1.49" type="verse">
						Icantaqueri: --Tempa aviro itomi Tasorentsi: pitsoteaquero maaroni, pioyetiro. Avirotaque pincatsariventerineri joriopee.
					</seg>
					<seg id="b.JOH.1.50" type="verse">
						Icantiri Jesoshi: --Pamene, incaranqui nocantaquempi: &quot;Noneitaquempi pitsititaro iyera&quot;. ¿Irootaquempa piquemisantantaquenari? Ari pineaquero coajicani nontasoncantasanoyetanaque, impoijiquea pinquemisantasanotanaquena.
					</seg>
					<seg id="b.JOH.1.51" type="verse">
						Queario oca nocantimpiri. Aitaque pineaquero coajica inquite tsompoina. Pineaqueri inampire Tasorentsi iraniireashitena, iroancanajea aisati. Tempa naro poneachari inquitequi, natiritapaaque.
					</seg>
				</div>
				<div id="b.JOH.2" type="chapter">
					<seg id="b.JOH.2.1" type="verse">
						Avisanaque mava quitaiteri, aitaque iquimoshirejeitanaque canasati. Otimi Cana Carireaqui. Yoveshireimentajeitacari aparoni shirampari aatsiri ijina. Ainiro iroori iriniro Jesoshi.
					</seg>
					<seg id="b.JOH.2.2" type="verse">
						Ari icajemacanteetaqueri aisati Jesoshi, aisati narori, jeri aisati itsipapee iroamerepee.
					</seg>
					<seg id="b.JOH.2.3" type="verse">
						Ari nirajeitapaaque ovaja; nocarajeitaqueri itsipapee pocajeitatsiri. Otsaatapaaca, te ontimeji aisati. Iriniro Jesoshi ocantiri otomi: --Te aneajeroji ovaja: ¿arimpa pimataquero pamitacoteri?
					</seg>
					<seg id="b.JOH.2.4" type="verse">
						Icantiro: --¿Paita, ina, picantantanari? Tequeratsita omoncarateaji nontasoncantayete.
					</seg>
					<seg id="b.JOH.2.5" type="verse">
						Iro cantaincha ocantiri nampirentsi: --Pinquemisanteriyea paitarica imperanataquempiri.
					</seg>
					<seg id="b.JOH.2.6" type="verse">
						Onaque ara chomo, ocarati 6. Yovetsiqueetiro mapi, antearo oni. Irootaque onantari nija iquivapinitantari joriopee.
					</seg>
					<seg id="b.JOH.2.7" type="verse">
						Jesoshi icantajeitiri nampirentsi: --Pisaje nija chomoquira. Isajeitanaque, ijaajeitaquero.
					</seg>
					<seg id="b.JOH.2.8" type="verse">
						Irosati icantantanacariri: --Pinquite meeca. Paacotanaqueneri peranatimpiri. Yaacojeitanaqueneri.
					</seg>
					<seg id="b.JOH.2.9" type="verse">
						Ineantavacarori, opeanaja ovaja aisati. Te irioteji peranatariri nampirentsi jaoca oquenacotapaajiri. Irinti iotaintsi nampirentsi quitaquerori nija. Irosati icajemantacariri aatsiri ijina.
					</seg>
					<seg id="b.JOH.2.10" type="verse">
						Icantiri: --Tempa iro ajivatapinitiri cameetsajari ovaja. Ariorica ashinquijeitanaquea ompocacotapee masancajari. Aitaque ocantari amejeitari. Aviroyeata quempoyeaquerori cameetsajari. Iroaquera meeca pamacantajiro aisati.
					</seg>
					<seg id="b.JOH.2.11" type="verse">
						Otimi Cana anta Carireaqui. Ijivataque Jesoshi anta itasoncantaque. Nocarajeitaqueri itsipapee iroamerepee noneajeitaquero, irosati noshirejeitantanacariri.
					</seg>
					<seg id="b.JOH.2.12" type="verse">
						Irosati noirincantajeitanaca Caperenaoqui. Itsipatanacaro Jesoshi iriniro, irirentipee, narori, itsipapee iroamerepee aisati. Nomaajeitanaque anta aparopee quitaiteri.
					</seg>
					<seg id="b.JOH.2.13" type="verse">
						Irotimataintsi quitaiteri iquimoshirejeitantapinitari joriopee, ipajiyeetiro: yavisantaniri. Iro iquenqueshiretiri quitaiteri peerani yavisantaniri inampire Tasorentsi anta Ejipitoqui: te iroyeriji itomipee jorio, irinti yoaque itomipee ejipitosati. Ari itoncaanaque Jesoshi Jerosarequi. Nocarajeitanaqueri itsipapee iroamerepee, noijajeitanaqueri.
					</seg>
					<seg id="b.JOH.2.14" type="verse">
						Noneajeitapairi ivancoqui Tasorentsi pimantajeitiriri vaca, ovisha, sampaquiti, maaroni. Isavicajeitaque ara pinavacaayetariri atiri iirequite.
					</seg>
					<seg id="b.JOH.2.15" type="verse">
						Ari yampitsataquero Jesoshi iviritsa impasatanteariri vaca. Irosati yoimisoquijacantajeitacariri ovisha, vaca, maaroni. Ipitamonquitaqueri imesatepee pinavacaariri iirequite, itequitaqueri iirequite.
					</seg>
					<seg id="b.JOH.2.16" type="verse">
						Icantiri pimantajeitiriri sampaquiti: --Poimisoquijajeitajeri yoca. Eiro pipimantayetitsi aca ivancoquica Apa.
					</seg>
					<seg id="b.JOH.2.17" type="verse">
						Irosati noquenqueshireantajeitanajarori isanquenatitacaniri: &quot;Icanti Quirishito: 'Nontsaneacotearo, Apa, pivanco; irootaque iroimenteetenari coajicani'&quot;.
					</seg>
					<seg id="b.JOH.2.18" type="verse">
						Icantanaque jorio: --¿Paita pantantarori oca? ¿Paita pinijayenari niojeitantempiri avirorica Tasorentsi?
					</seg>
					<seg id="b.JOH.2.19" type="verse">
						Yacanaqueri Jesoshi: --Pintireajerorica oca ivancoca Tasorentsi, ari oncarate mava quitaiteri novetsicajero aisati.
					</seg>
					<seg id="b.JOH.2.20" type="verse">
						Irosati icantantanacari: --Ocarati 46 osarintsi yovetsicanteetacarori pancotsica. ¿Ariompa oncarate mava quitaiteri povetsicantajearori avinti?
					</seg>
					<seg id="b.JOH.2.21" type="verse">
						Ja, irisati shiacantaincha. Tempa iriotaque shiaquerori ivanco Tasorentsi, tempa quiso yoaqueri.
					</seg>
					<seg id="b.JOH.2.22" type="verse">
						Icamanaque, ocarataque mava quitaiteri itinaantanajari aisati. Impoiji, aitaque noquenqueshireajeitanajiro oca ishiacantaqueri. Aisati niotanaquero oquenquetsatacotaqueniri peerani sanquenarentsi, moncarataca meeca maaroni oquenquetsatacotaqueriniri.
					</seg>
					<seg id="b.JOH.2.23" type="verse">
						Areetapaaja aisati yavisantaniri, iquimoshirejeitantari. Itimapaaji Jesoshi Jerosarequi, oshequi itasoncantayetapaaque. Ineayetaqueri atiri, irootaque iquemisantantajeitacariri oshequi.
					</seg>
					<seg id="b.JOH.2.24" type="verse">
						Yora Jesoshi ioti jaoca icantashirejeitari maaroni atiri, irootaque yaamaventantanacari: &quot;Yayeetanacari&quot;.
					</seg>
					<seg id="b.JOH.2.25" type="verse">
						Iojeitaqueri atiri jaoca ocantajeitari iquenqueshirejeitiri. Iotashitaca, tecatsi camanterineri.
					</seg>
				</div>
				<div id="b.JOH.3" type="chapter">
					<seg id="b.JOH.3.1" type="verse">
						Itimini aparoni shirampari pincatsariventiriri joriopee, ipajita Nicoremo. Variseo ini.
					</seg>
					<seg id="b.JOH.3.2" type="verse">
						Ari yananincashitanaqueri Jesoshi, icantapairi: --Niotaquempi, oametanari, piponeaca Tasorentsiqui; irootaque pipocantacari, poamejeitapeena. Eirome itsipatimpime Tasorentsi, eirome pitasoncantime.
					</seg>
					<seg id="b.JOH.3.3" type="verse">
						Icantiri Jesoshi: --Queariotaque oca noncamantempiri: yora caari apiitajanchane intimaje, tecatsi incantea irijate anta ipincatsaritinta Tasorentsi.
					</seg>
					<seg id="b.JOH.3.4" type="verse">
						Icantiri iriori Nicoremo: --Ariorica anteashiparitanaje, ¿jaoca ancantajeari antimaje aisati? ¿Arimpa amatajearo ampianajero otsomontequi anironi ontimacotantajeeri aisati?
					</seg>
					<seg id="b.JOH.3.5" type="verse">
						Yacanajiri: --Queariotaque oca noncamantempiri. Maaroni caari vaotisatajachane nijaqui, aisati maaroni caari ontimaje Ishire Tasorentsi, tecatsi incantea irareetea anta ipincatsaritinta Tasorentsi.
					</seg>
					<seg id="b.JOH.3.6" type="verse">
						Tsinane, ariorica ontimeri otomi, irishanincatajeari iriri. Aisati oquempevetaca Ishire Tasorentsi: ariorica ontimajeri atiri, irishanincatajeari Tasorentsi.
					</seg>
					<seg id="b.JOH.3.7" type="verse">
						Ariorica noncantempi: &quot;Pampiitajea pintimaje&quot;, eiro poanatsi cavaco.
					</seg>
					<seg id="b.JOH.3.8" type="verse">
						Jaocarica oninti, ojeaoncaque tampea, piquemavaquero opoimatapaaque, sooo. Iro cantaincha te pioteji jaoca oquenapaaqueri, aisati te pioteji jaocarica ojateri. Aisati iquempeyevetaro maaroni otimajiri Ishire Tasorentsi.
					</seg>
					<seg id="b.JOH.3.9" type="verse">
						Icantajiri Nicoremo: --¿Jaoca ocantari oca pishiacantanari?
					</seg>
					<seg id="b.JOH.3.10" type="verse">
						Yacanajiri iriori Jesoshi: --¿Caarimpimpa oamejeitiriri ajorioririntepee? ¿Paita caari piotantavacaro oca nocantimpiri?
					</seg>
					<seg id="b.JOH.3.11" type="verse">
						Queariotaque oca noncamantempiri: nocamantacotiro nioyetiri aisati noneayetiri, iro cantaincha te pinquemisanteroji nocamantayevetimpiri.
					</seg>
					<seg id="b.JOH.3.12" type="verse">
						Jero noquenquetsavetimpiro ineeyetiri aca quipatsiquica, iro cantaincha te pinquemisantenaji. Nonquenquetsatempirome timayetatsiri inquitequi, ¿arimpa pinquemisantaquename?
					</seg>
					<seg id="b.JOH.3.13" type="verse">
						Aitaque noponeari narori inquitequi, natiritapaaque; coajica nompianaje aisati. Noquenquetsatacotirorica inquite, niotaquero nocantaqueri.
					</seg>
					<seg id="b.JOH.3.14" type="verse">
						Peerani anta caaraiteriqui yatsicajeitaqueri ashanincani oshequi maranquepee. Ari icantirini Tasorentsi: &quot;Pishiacanteri maranque, poatiacoteri inchaquiiqui iramenajeitanteariri atiripee, eiroquea icamajeitantatsi maaroni amenajeiterineri&quot;. Ari yoatiacotaqueri Moishishi, yavisacojeitantajari oshequi atiri. Aisati narori iroatiacoyeetaquena, coajica.
					</seg>
					<seg id="b.JOH.3.15" type="verse">
						Maaroni quemisantenaneri incantaitatiyempani iraneajeitanaje anta inquitequi.
					</seg>
					<seg id="b.JOH.3.16" type="verse">
						Inintasanojeitiri Tasorentsi maaroni atiri, irootaque itiancantaquenari aca quipatsiqui. Narotaque itomi irapintite. Incantaitatiyempani iraneajeitapaaje inquitequi maaroni quemisantajeitanari; eiro catsini ijatitsi ishaaviji maaroni quemisantajeitanari.
					</seg>
					<seg id="b.JOH.3.17" type="verse">
						Te iro intiancantena Apa noasanquetaajeiteri atiripee, irointi itiancantaquena noavisacojeiteri.
					</seg>
					<seg id="b.JOH.3.18" type="verse">
						Eiro yashinoncaajeitatsi maaroni quemisantanari. Iro cantaincha iroasanquetaajeitaqueri Apa maaroni caari quemisantana. Iro iroasanquetaanteariri, itseencajeitana.
					</seg>
					<seg id="b.JOH.3.19" type="verse">
						Nopoqui noamejeiteri atiri jaoca icantari Tasorentsi aisati iriotanteari intimajeite cameetsa: oquempevetaca noquitaitetacovetacari atiri. Iro cantaincha yantapinijeitiro caari cameetsatatsi, te incoajeiteji iriojeitero oca noamejeivetacariri; oquempetaca inintasanojeitiro tsiteniri irointi. Te incoajeiteji intimajeite quitaiteriqui, icantajeiti: &quot;Ineiteerocari Tasorentsi antayetiri, yoasanquetayeecari&quot;.
					</seg>
					<seg id="b.JOH.3.20" type="verse">
						Yora antajeitirori caari cameetsatsi iquisajeitana. Te incoajeiteji impocashitena: iotaque nonijaantiteri caari cameetsatatsi yantajeitiri, irootaque caari ipocashitantana inquemisantena.
					</seg>
					<seg id="b.JOH.3.21" type="verse">
						Antirori cameetsayetatsiri, iriotaque pocashitanari irinti. Nonijayetiri ocameetsajeitaque yantayetaqueri. Tempa irio Tasorentsi antacaajeitiriri cameetsayetatsiri, irootaque caari ipashiventanta ipocashitana. Irootaque icantaqueriri Jesoshi Nicoremo.
					</seg>
					<seg id="b.JOH.3.22" type="verse">
						Irosati ijatantanaja Jesoshi Joreaqui, nocarajeitanaqueri itsipapee iroamerepee, noijajeitanaqueri. Nosavicajeitapaaji anta, novaotisatantapaaji.
					</seg>
					<seg id="b.JOH.3.23" type="verse">
						Aisati iriori Joa, ivaotisatanti aisati Ainoqui, oquempejitaro Sarimi. Oshequitapai nija anta. Ijatashijeitanaqueri oshequi atiri irivaotisatanteariri.
					</seg>
					<seg id="b.JOH.3.24" type="verse">
						Tequeratsita iroiminqueeteriji Joa. Yora iroamere, ipiatsatacari aparoni jorio. Iro ipiatsatavacaimentari jaoca ancantajeitajeari ancameetsajeitantajeari.
					</seg>
					<seg id="b.JOH.3.26" type="verse">
						Irosati ipocashitantapaacari Joa iroamere, icantapaaqueri: --Oametanari, jeri ivaotisatanti yoranqui pitsipatariranqui chapinqui intatiqueronta Jorirani. Yoranqui picantiri Quirishito. Irootaque ijatashijeitantanacariri maaroni atiri, meeca yojocajeitanaquee arori. ¿Paitaquea?
					</seg>
					<seg id="b.JOH.3.27" type="verse">
						Yacanaqueri Joa: --Tecatsi amatashitea arori, irintiquea Tasorentsi jenoquisati matacayeerori maaroni cameetsayetatsiri.
					</seg>
					<seg id="b.JOH.3.28" type="verse">
						Piquemajeitaquena nocantaqueri chapinqui: &quot;Caarina noni Quirishito. Itiancaquena Tasorentsi nojivataqueri&quot;.
					</seg>
					<seg id="b.JOH.3.29" type="verse">
						Yora aintsiri ijina, iriotaque aasanotirori. Yora ishaninca icarajeitiri inquimoshireimenteari inquemavaqueririca irineanate. Aisati meeca noquempetari narori. Oshequi noquimoshireimentasanotanaqueri iriori Jesoshi.
					</seg>
					<seg id="b.JOH.3.30" type="verse">
						Aiquero ijatatii ipincatsaritasanotanaque irinti. Narori, te:
					</seg>
					<seg id="b.JOH.3.31" type="verse">
						eiro nopincatsarititsi. Yoraquea poneachari jenoqui ipincatsariventasanotanti irinti. Aroquea quipatsisati ashanincatasanojeitari savicajeitatsiri quipatsiqui, te ampincatsarijeiteji. Aquenquetsatacotiro oca aneayetiri aca quipatsiqui.
					</seg>
					<seg id="b.JOH.3.32" type="verse">
						Yora poneachari inquitequi icamantacoyetiro paitarica ineayetiri aisati iquemayetiri anta. Iro cantaincha te intimasanoveteaji quemisantasanotavaqueroneri icantaqueri.
					</seg>
					<seg id="b.JOH.3.33" type="verse">
						Irintiquea maaroni quemisantavaquerori, ioti irinti otampaticatasanotaque maaroni icantiriri Tasorentsi.
					</seg>
					<seg id="b.JOH.3.34" type="verse">
						Iriotaque Tasorentsi tianquiriri Jesoshi, meeca yoametapaaqueero irineane. Yora Tasorentsi te intsaneemparoji Ishire, quiso oajeitaquee.
					</seg>
					<seg id="b.JOH.3.35" type="verse">
						Apa jenoquisati inintiri Itomi, itiancaqueeri ipincatsariventajeitee maaroni.
					</seg>
					<seg id="b.JOH.3.36" type="verse">
						Maaroni quemisantajeiterineri Itomi Tasorentsi incantaitatiyempani iranee inquitequi. Eiro ijatitsi inquitequi caari quemisanterine irinti, irosati incantatiyempani Tasorentsi inquisheri irinti.
					</seg>
				</div>
				<div id="b.JOH.4" type="chapter">
					<seg id="b.JOH.4.1" type="verse">
						Yora variseopee iquemacotaqueri Jesoshi, icantajeitiri atiri: --Jesoshi yanaacotiri Joa yoametanti. Oshequi iquemisantacaaqueri atiri, oshequi ivaotisatanti. Te iri Jesoshi vaotisaterine atiri, narojeitaque nainti iroamerepee vaotisatantatsiri. Iotaque Avincatsarite icantaqueri variseopee,
					</seg>
					<seg id="b.JOH.4.3" type="verse">
						yojocanajiro Jorea, ipianaja aisati Carireaqui.
					</seg>
					<seg id="b.JOH.4.4" type="verse">
						Iquenanaji Jesoshi Samariaqui, noijatanaqueri narori. Nareejeitapaacaro nampitsi samariaquiniri pajitachari Shicari. Oquempejitaro iipatsiteni Jacovoni: oca ipaqueriniri itomini Jose.
					</seg>
					<seg id="b.JOH.4.6" type="verse">
						Otimi ara iiyanareni Jacovoni. Imaotapaaque Jesoshi, tempa noponeajeitaca arejiqui. Isaviquimotapaaquero iriori iiyanareni. Irotimataintsi intampaticate catsirincaiteri.
					</seg>
					<seg id="b.JOH.4.7" type="verse">
						Irosati opocantapaaca tsinane samariasato, onquitaate nija. Icantavaquero Jesoshi: --Pimpacotena nire.
					</seg>
					<seg id="b.JOH.4.8" type="verse">
						Notsipatacari itsipapee iroamerepee, nojajeitapainti nampitsiqui namanantapaintiro noyeari.
					</seg>
					<seg id="b.JOH.4.9" type="verse">
						Ocantiri: --¿Caarimpimpa jorio? ¿Paita pamanantanari nija? Samariasato noni. Te iraacameetsajeiteriji jorio samariasati, irootaque ocantantacariri.
					</seg>
					<seg id="b.JOH.4.10" type="verse">
						Yacanaquero Jesoshi: --Te pioteji paitarica inintacaaquempiri Tasorentsi nomatempiri. Aisati te piotenaji narori, janicanarica. Nocantaquempi: &quot;Pimpacotena nireta&quot;. Iro cantaincha piotaquename, pincantaquename avinti: &quot;Aviro avinti penaneri nireri&quot;. Irosati nompashitantempirome nija oaneantatsiri.
					</seg>
					<seg id="b.JOH.4.11" type="verse">
						Ocantanaqueri: --Tecatsi pinquitaatanteari. Tsompoina oni nija. ¿Jaoca payerori oca nija ovaneantatsiri?
					</seg>
					<seg id="b.JOH.4.12" type="verse">
						¿Panaacotirimpa yora Jacovoni, quianatironiri oca iiyanareni? Irironi nijaca, irajeitironi itomipee iriori, aisati ivira. Irosati meeca nirajeitiro narori. Ocameetsajataque nijaca: ¿pijitimpa ari pimpajena nija anaacoteroneri oca ocameetsajati?
					</seg>
					<seg id="b.JOH.4.13" type="verse">
						Yacanajiro aisati: --Irimirejeitanaje aisati maaroni irapinitirori oca nija.
					</seg>
					<seg id="b.JOH.4.14" type="verse">
						Irintiquea yora iraqueroneri nija nompaqueriri nainti: eiro imiretajitsi aisati. Ora nija nomperiri amotoapaaque ishirequi, irootaque aneacaajerine incantaitatiyempani.
					</seg>
					<seg id="b.JOH.4.15" type="verse">
						Ocantanajiri tsinane: --Pimpenaroqueti meeca ora nija picantaquenari, eiroquea nomiretantajatsi. Eiro natsipetajatsi nompocaje nonquitaataje aisati.
					</seg>
					<seg id="b.JOH.4.16" type="verse">
						Icantanajiro: --Pijate meeca, pincajemaitenari pijime, pimpiaje aisati.
					</seg>
					<seg id="b.JOH.4.17" type="verse">
						Acanajiri: --Te intimeji nojime. Icantanajiro: --Queariotaque picantaquenari: &quot;Te intimeji nojime&quot;.
					</seg>
					<seg id="b.JOH.4.18" type="verse">
						Icarajeitaque pijime paavetacari apapacoroni. Yora pitsipatari meeca caari ini pijime. Queario picantaquena.
					</seg>
					<seg id="b.JOH.4.19" type="verse">
						Ocantanajiri: --Aviroyeata camantantatsiri: aparo meeca nosampitempi.
					</seg>
					<seg id="b.JOH.4.20" type="verse">
						Aca toncaariqui iquemisantapinijeitiri noshaninca Tasorentsi. Avirojei jorio, picantajeiti avirori cameetsa anquemisantajeite Jerosarequi. ¿Paitaquea anashitavacantacari?
					</seg>
					<seg id="b.JOH.4.21" type="verse">
						Icantanajiro: --Pinquemisantero oca noncamantempiri meeca. Coajica eiro piquenqueshiretajirotsi jaocarica pinquemisanteriri Tasorentsi. Atsipetashita aquenqueshiretashitaro jaoca anquemisanteri, irointi cameetsatasanotatsiri anquenqueshiretero janica aquemisantiri.
					</seg>
					<seg id="b.JOH.4.22" type="verse">
						Avirojei samariasati te piojeiveteariji yora piquemisantajeivetari. Narojei, jorio, niojeitiri nainti janica noquemisantajeitiri. Jorio irine oavisacotantatsineri.
					</seg>
					<seg id="b.JOH.4.23" type="verse">
						Moncarataca pinquemisantasanojeiteri Apa: pincoaquerica, ari amitacojeitempi Ishire Tasorentsi, oametempiro quearioyetatsiri. Aitaque icoaque Apa inquemisantajeiteri maaroni coyeroneri Ishire oamejeiteri.
					</seg>
					<seg id="b.JOH.4.24" type="verse">
						Te ontimeji ivatsa Tasorentsi, irointi Ishire. Coatsiri inquemisanteri Tasorentsi inquemisantasanotero Ishire iriotantearori quearioyetatsiri.
					</seg>
					<seg id="b.JOH.4.25" type="verse">
						Ocantanajiri: --Niotaque impoque Meshiashi, yora icanteetiri Quirishito. Irareetapeemparica iriotacaajeitapaajee maaroni.
					</seg>
					<seg id="b.JOH.4.26" type="verse">
						Icantanaquero: --Narotaque nainti Quirishito neanataquempirica.
					</seg>
					<seg id="b.JOH.4.27" type="verse">
						Irootaque icantaquerori Jesoshi. Irosati narori, nocarajeitiri itsipapee iroamerepee, nareejeitapaaja. Noneapaaqueri iquenquetsatacairo tsinane, noajeitapaaque cavaco. Iro cantaincha te nosampitapeeri: &quot;¿Paita picantirori tsinane? ¿Paita piquenquetsatacantarori?&quot; Namenashitapaacari.
					</seg>
					<seg id="b.JOH.4.28" type="verse">
						Irosati ojocantanacaro ochomone, ojatanaque nampitsiqui. Ocamantapairi onampiquiniri:
					</seg>
					<seg id="b.JOH.4.29" type="verse">
						--Tsame, poijajeitanaquena. Nonijayempiri shirampari cantaquenari maaroni, paitarica nantayetiniri. Irioyeata Quirishito.
					</seg>
					<seg id="b.JOH.4.30" type="verse">
						Irosati yoijajeitantacaro irameneri Jesoshi.
					</seg>
					<seg id="b.JOH.4.31" type="verse">
						Irosatiquera nonajeitaque iiyanareniqui, nocantavetari Jesoshi: --Oametanari, poyea.
					</seg>
					<seg id="b.JOH.4.32" type="verse">
						Icantana: --Timatsi noari narori caari piojeiti avinti.
					</seg>
					<seg id="b.JOH.4.33" type="verse">
						Irosati nocantavacaajeitantanaca: --¿Yameetinirimpa yoari?
					</seg>
					<seg id="b.JOH.4.34" type="verse">
						Icantanaquena: --Nantiniri tiancaquenari inintacaanari: oquempetimotaquena noaca, te meeca nonquemeroji notashe.
					</seg>
					<seg id="b.JOH.4.35" type="verse">
						Ariorica pipanquitiro pivanquire, tempa picantavacaajeita: &quot;Itsipasatinivani cashiri aajeitantearori avanquire&quot;. Pinquemisantajeitero noncamantajeitempiri meeca: piotavaquero noshiacantempiri. Pamenajeitero panquirentsi: sampatanaque,
					</seg>
					<seg id="b.JOH.4.36" type="verse">
						moncarataca iraanteetearori. Impinateri ashitarori, impoiji inquimoshirejeitanaque: yora ashitarori, aisati iratiritepee, maaroni. Aviro noshiacantiri aayetirori, irio Tasorentsi ashitarori. Ariorica pinquemisantacayeri atiri impinatempi, aisati incantaitatiyempani iranee maaroni pinquemisantacaajeiteri. Irampatojeiteri Tasorentsi maaroni irioriqui, anquimoshirejeitantajeari, maaroni.
					</seg>
					<seg id="b.JOH.4.37" type="verse">
						Queariotaque oca icantapiniyeetiri: &quot;Yora panquitaquerori, eiro yaayetirotsi; irinti pashini aajeroneri&quot;.
					</seg>
					<seg id="b.JOH.4.38" type="verse">
						Notiancajeitaquempi nainti paajeitantearori caari pipanquiti avirori. Timatsi pashini panquitaquerori, pimpoijeitajeri avirori. Ari pimoncaratavacaajeitaca pantajeitaquero nocoacaajeitaquempiri.
					</seg>
					<seg id="b.JOH.4.39" type="verse">
						Irosati areetantajari tsinane aisati maaroni oijajeitaquerori. Iro ipocajeitantacari ishirejeitavacaro ocantapaaqueriri tsinane. Ocantapaaqueri onampipeequiniri incaranqui: &quot;Icantaquena Jesoshi maaroni, paitarica nantayetiri: irioyeata Quirishito&quot;. Irootaque iquemisantajeitantanacariri Jesoshi oshequi.
					</seg>
					<seg id="b.JOH.4.40" type="verse">
						Irosati ipocashijeitantacari, icantapairi: --Pisaviquimotanaquenatsita. Ari isavicanaque apite quitaiteri,
					</seg>
					<seg id="b.JOH.4.41" type="verse">
						iquenquetsatacaanaqueri. Iquemisantasanojeitanaqueri oshequi.
					</seg>
					<seg id="b.JOH.4.42" type="verse">
						Icantajeitaquero tsinane: --Noquemisantavetacaro picantaquenari, iro cantaincha meecaquea noquemasanotaqueri iriori Jesoshi, irootaque niojeitantacari queario oni picantaquenari. Iriotaque oavisacojeiteeneri. Iriotaque yoca Quirishito.
					</seg>
					<seg id="b.JOH.4.43" type="verse">
						Ari apite imaaque Jesoshi anta, irosati ijatantanajari. Ijatanaji aisati Carireaqui. Narori, noijajeitanaqueri.
					</seg>
					<seg id="b.JOH.4.44" type="verse">
						Jero oca icantapinitiri Jesoshi: &quot;Te impincatsatasanoteriji yora inampipeequiniri camantantatsiri, irointi itseencapinitiri ishanincasanori&quot;.
					</seg>
					<seg id="b.JOH.4.45" type="verse">
						Ari nareejeitapaaja Carireaqui. Yaacameetsajeitavaqueri carireasati irinti. Ijajeitanaque chapinqui iriori anta Jerosarequi, iquimoshirejeitinta. Aitaque anta ineayetaquero yantayetiri Jesoshi. Irootaque meeca ineacameetsajeitantacariri.
					</seg>
					<seg id="b.JOH.4.46" type="verse">
						Ipianaja aisati Jesoshi Canaqui: ora carireaquiniri. Anta chapinqui ipeaquero nija ovaja. Itimaiti Caperenaoqui pincatsari, yojoquiitaca itomi.
					</seg>
					<seg id="b.JOH.4.47" type="verse">
						Iquemacotavaqueri Jesoshi, iponeanaja Joreaqui, yareetapaaja Carireaqui. Ari ijatashitanaqueri, icantapairi: --Irotaintsi incame notomi. Tsame poavisacotajantenari.
					</seg>
					<seg id="b.JOH.4.48" type="verse">
						Icantaqueri Jesoshi atiripee: --Eirorica notasoncantayeti, ¿ariompa pinquemisantajeitena? Aitaque picantajeitari avirori, pitseencajeiti.
					</seg>
					<seg id="b.JOH.4.49" type="verse">
						Icantanajiri aisati: --Intsipaite apa, pijate novancoqui. Icamicari notomi.
					</seg>
					<seg id="b.JOH.4.50" type="verse">
						Icantanaqueri: --Pijataje meeca. Eiro icamitsi pitomi, aitaque iravisacotaje. Iquemisantaqueri icantaqueriri, ijatanaji.
					</seg>
					<seg id="b.JOH.4.51" type="verse">
						Nianqui itonquiotavacari inampirepee, icantavajiri: --Avisacotanaji pitomi.
					</seg>
					<seg id="b.JOH.4.52" type="verse">
						Irosati isampitantavacari: --¿Jaoca ocaratiri yavisacotantajari? Yacanajiri: --Oshaiteji, itaanaji catsirincaiteri, aitaque opeanaja iyatsiire.
					</seg>
					<seg id="b.JOH.4.53" type="verse">
						Iquenqueshireanajiro aitaque icaratiri catsirincaiteri icantantacariri Jesoshi: &quot;Eiro icamitsi pitomi&quot;. Ari iquemisantanaque iriori. Aisati iquempejeitaja maaroni ishaninca, iquemisantajeitaji.
					</seg>
					<seg id="b.JOH.4.54" type="verse">
						Ari meeca isaviqui Jesoshi Carireaqui, iponeanaja chapinqui Joreaqui. Ocarati meeca apite itasoncantaque Jesoshi anta.
					</seg>
				</div>
				<div id="b.JOH.5" type="chapter">
					<seg id="b.JOH.5.1" type="verse">
						Irosati iquimoshirejeitantanaja aisati joriopee. Itoncaanaji Jesoshi Jerosarequi, tonca, tonca.
					</seg>
					<seg id="b.JOH.5.2" type="verse">
						Otsapiqui nampitsi otimi yoiminqueantapinitariri ovisha. Otimi anta quempeji incajare. Irineanequi Evereo opajita Vetsata. Otimi anta pancotsipee apapacoroni.
					</seg>
					<seg id="b.JOH.5.3" type="verse">
						Irootaque inariantajeitari joquiijeitachari oshequi. Yapatojeita quitapoajari, mayempiri, choriveetatsiri. Yoyeajeitiro nija oshevajatajea.
					</seg>
					<seg id="b.JOH.5.4" type="verse">
						Yaniireashitapinitiro incajare inampire Tasorentsi. Ishevajatacaapinitaro nija, irosati iqueajatantarori yora joquiijeitachari. Jaocarica itimiri jivatasanotatsiri iqueajataque, yavisacotaji; opeanaja paitarica oavetariri.
					</seg>
					<seg id="b.JOH.5.5" type="verse">
						Itimaiti ara aparoni shirampari joquiitachari: ocarati 38 osarintsi yojoquiitantacari.
					</seg>
					<seg id="b.JOH.5.6" type="verse">
						Ineapaaqueri Jesoshi inariaita. Iotacotapaaqueri aitaque ocaratiri yoshequitaquero osarintsi. Icantiri: --¿Picoimpa pavisacotaje?
					</seg>
					<seg id="b.JOH.5.7" type="verse">
						Yacanaqueri: --Tecatsi queajatacayenane ariorica oshevajaveta nija. Irointita nopomerentsita narori, irosati yanaacotantanari itsipapee: iqueajatanaque irinti.
					</seg>
					<seg id="b.JOH.5.8" type="verse">
						Icantanaqueri Jesoshi: --Pintinaanaje, pajiricajero pinariantaveitari, paniitanaje.
					</seg>
					<seg id="b.JOH.5.9" type="verse">
						Irosati yavisacotantanaja. Yajiricanajiro inariantaveitaniri, irosati yaniitantanaja. Irootaque saavaro, quitaiteri imaoreanteetari.
					</seg>
					<seg id="b.JOH.5.10" type="verse">
						Irootaque icantajeitantacariri joriopee yora avisacotajantsiri: --Irootaque meeca quitaiteri amaoreantajeitari. Te oshinetanteaji paanajero meeca pinariantari.
					</seg>
					<seg id="b.JOH.5.11" type="verse">
						Yacanaqueri: --Yora oavisacotajanari irio cantanari: &quot;Paanajero pinariantaitari, paniitanaje&quot;.
					</seg>
					<seg id="b.JOH.5.12" type="verse">
						Irosati icantantanajari: --¿Janicampa cantaquempiri?
					</seg>
					<seg id="b.JOH.5.13" type="verse">
						Te irioteji iriori janicarica oavisacotajiriri. Itimaiti ara oshequi atiri, ipeimotanacari Jesoshi.
					</seg>
					<seg id="b.JOH.5.14" type="verse">
						Impoiji ineajiri aisati anta ivancoqui Tasorentsi. Icantiri: --Pineaquero, avisacotajimpi meeca. Eiro pantajirotsi aisati caari cameetsatatsi. Apiitajimpicari, omatasanoticari catsini.
					</seg>
					<seg id="b.JOH.5.15" type="verse">
						Irosati ijatantanaja shirampari. Icamantapaajiri joriopee: --Irio oavisacotajanari Jesoshi.
					</seg>
					<seg id="b.JOH.5.16" type="verse">
						Irootaque iquisajeitantanacariri joriopee Jesoshi. Iro icoantacari iroyerime, ineaqueri yoavisacotantaque quitaiteriqui imaoreantajeitari.
					</seg>
					<seg id="b.JOH.5.17" type="verse">
						Iro cantaincha icantanaqueri: --Irosati icantani Apa yantayetiro cameetsatatsiri. Aisati noquempetacari narori: ¿paitampa noimpacaantearori saavaroqui?
					</seg>
					<seg id="b.JOH.5.18" type="verse">
						Aiquero catsini icoasanotanaiti iroyerime. Ineaqueri Jesoshi yantaveetantaro quitaiteri imaoreantajeitari. Iquemaqueri aisati icanti: &quot;Iriotaque Apa Tasorentsi&quot;. Irosati icantantanaca joriopee: --Ijitasorentsitacateemi, te incameetsateji.
					</seg>
					<seg id="b.JOH.5.19" type="verse">
						Yacanajiri Jesoshi: --Queariotaque oca noncamantempiri. Naro itomi Tasorentsi. Te nantaveetashiteaji, irointiquea nomoncarayetaquero paitarica noneacotiriri yantiri Apa.
					</seg>
					<seg id="b.JOH.5.20" type="verse">
						Inintaquena iriori, yoameyetaquenaro maaroni nantayetiri. Coajica irimatacayena nomatasanoyetero catsini nontasoncantayete, poantenari cavaco.
					</seg>
					<seg id="b.JOH.5.21" type="verse">
						Tempa yoitinaapiniyetiri Apa camayetatsiri, yoaneajiri. Aisati nonquempetea narori, noaneajeri janicarica noncoacayeri.
					</seg>
					<seg id="b.JOH.5.22" type="verse">
						Eiro icantacoventiritsi Apa atiri, eiro catsini; irootaque itiancantaquenari nainti noncantacoventanteariri.
					</seg>
					<seg id="b.JOH.5.23" type="verse">
						Icoaque Apa impincatsajeiteri maaroni atiri. Aisati icoacaaquena narori, impincatsajeitena maaroni. Yora caari pincatsatana narori, te impincatsateriji aisati Apa, yora tiancaquenari.
					</seg>
					<seg id="b.JOH.5.24" type="verse">
						Queariotaque oca noncamantempiri. Maaroni quemeroneri noneane, ariorica inquemisanteri tiancanari, incantaitatiyempani iraneajeitanaje inquitequi. Eiro yoasanquetairitsi Apa. Incamavetaquea, iro cantaincha iraneanaje aisati.
					</seg>
					<seg id="b.JOH.5.25" type="verse">
						Queariotaque oca nocantimpiri. Irotimataintsi yora camavetainchari inquemajeitena noneanate: tempa naro Itomi Tasorentsi. Icantaitatiyempani iraneajeitanaje maaroni quemajeitenaneri. Aitaquequea meeca omoncarataca inquemajeitantenari.
					</seg>
					<seg id="b.JOH.5.26" type="verse">
						Irisati aneashitacha Apa. Aisati icoacaaquena narori nomoncaratacari, narosati aneashitacha narori.
					</seg>
					<seg id="b.JOH.5.27" type="verse">
						Tempa noponeanaca inquitequi, natiritapaaque. Irootaque itiancantanari noncantacoventeri maaroni atiri.
					</seg>
					<seg id="b.JOH.5.28" type="verse">
						Eiro poajeititsi cavaco. Coajica inquemajeitena noneanate maaroni yora tijajeivetainchari.
					</seg>
					<seg id="b.JOH.5.29" type="verse">
						Aitaque intinaajeitanaje antirori cameetsayetatsiri, iraneajeitanaje aisati. Aisati iriori antayetirori caari cameetsatatsi: intinaajeivetanajea, iro cantaincha noashinoncaasanojeiteri irinti.
					</seg>
					<seg id="b.JOH.5.30" type="verse">
						Tecatsi noncantea nantashitearo. Nocantacoventantirica, nomoncarataquero icantanari Apa. Tampatica nocantacoventanti. Te nantashitearoji paitarica nonintiri narori, irointi nantiniri Apa tiancanari inintacaaquenari iriori.
					</seg>
					<seg id="b.JOH.5.31" type="verse">
						Aisati icantajeitiri Jesoshi: --Narosatirica camantacotachaneme apaniro pincanteme: &quot;Te ontampaticateji icantiri&quot;.
					</seg>
					<seg id="b.JOH.5.32" type="verse">
						Iro cantaincha ainiro pashini camantacotitananiri: yora Joani. Nioti queario oni icamantacotanari iriori.
					</seg>
					<seg id="b.JOH.5.33" type="verse">
						Pitiancayetaqueri pishaninca, pisampitacantaqueri. Ari icamantacotasanotaquero queariotasanotatsiri, icamantaquempi: &quot;Iriotaque Jesoshi Quirishitotatsiri, Itomi Tasorentsi&quot;.
					</seg>
					<seg id="b.JOH.5.34" type="verse">
						Te oncantimoneentenaji incanterica atiri: &quot;Icameetsati Jesoshi&quot;, iro cantaincha nocoaque pavisacojeitaje, irootaque nocamantantimpirori oca.
					</seg>
					<seg id="b.JOH.5.35" type="verse">
						Yora Joa iquempevetacaro tsiomentotsi amorecasanotatsiri. Pineajeitavaqueri itsiojeitapaaquempi: tempa oshequi iotacaajeitaquempi. Piquimoshireventajeivetavacari osamani.
					</seg>
					<seg id="b.JOH.5.36" type="verse">
						Timatsi aisati otsipa iotacaaquempiri, ora anaacotiriri Joa, piotasanotantenari. Apa itiancaquena. Meeca nontsoteeneri icantaquenari. Paitarica nantayetiri narori, irootaque piotantenari itiancaquena Apa.
					</seg>
					<seg id="b.JOH.5.37" type="verse">
						Aisati icamantacotaquena Apa tiancaquenari. Queario, te pinquemapiniteriji irineanate, aisati te pineapiniteriji jaoca icantari.
					</seg>
					<seg id="b.JOH.5.38" type="verse">
						Iro cantaincha te pinquemisanteriji itiancane, irootaque caari pishiretantaro irineane.
					</seg>
					<seg id="b.JOH.5.39" type="verse">
						Pineanatapinijeitaquero Sanquenarentsi, tempa pijitashijeivetaca ariorica pineanatero, pincantaitatiyempani paneajeitanaje. Tempa irootaque camantacotanari.
					</seg>
					<seg id="b.JOH.5.40" type="verse">
						Iro cantaincha te pincoyeji paventena noaneantajeitajempiri.
					</seg>
					<seg id="b.JOH.5.41" type="verse">
						Te oncantimoneentenaji pineacameetsajeitanarica.
					</seg>
					<seg id="b.JOH.5.42" type="verse">
						Niojeitimpi nainti, te pininteriji Tasorentsi.
					</seg>
					<seg id="b.JOH.5.43" type="verse">
						Itiancana Apa, irootaque nopocantacari. Iro cantaincha te pineacameetsajeitenaji. Ariorica impocashitempi irinti yora caari itiancane, irioquea pineacameetsajeitavaqueri irinti.
					</seg>
					<seg id="b.JOH.5.44" type="verse">
						Avisati neacameetsatavacaajeitacha. Aitaque picantajeitari. Iro cantaincha te pincoyeji irineacameetsajeitempi Tasorentsi. Iriotaque Tasorentsi apaniro. ¿Jaoca pincanteari meeca pinquemisantasanoteri?
					</seg>
					<seg id="b.JOH.5.45" type="verse">
						Eiro pijitashitatsi naro camantacotempineri Apaqui: &quot;Ainiro, Apa, yantajeitiri yocapee&quot;. Timatsi pashini camantacotempineri: iriotaque yora Moishishini, incanteri Apa: &quot;Te inquemisantajeiteroji yocapee ora pisanquenatacaaquenari&quot;. ¿Pijivetacampa ari irancacoventaquempi?
					</seg>
					<seg id="b.JOH.5.46" type="verse">
						Arime pinquemisantasanojeiterime Moishishini, aitaque pinquemisantajeitavaquename narori. Isanquenatacotaquena iriori peerani.
					</seg>
					<seg id="b.JOH.5.47" type="verse">
						Niotaque te pinquemisanteroji isanquenatiniri. ¿Ariompa pinquemisantero nocantimpiri narori? Irootaque icantajeitiriri Jesoshi joriopee.
					</seg>
				</div>
				<div id="b.JOH.6" type="chapter">
					<seg id="b.JOH.6.1" type="verse">
						Irosati imonteantanajaro Jesoshi incajare pajitachari Tiveriashi, onta carireaquiniri; noijajeitanaqueri.
					</seg>
					<seg id="b.JOH.6.2" type="verse">
						Oshequi catsini oijajeitiriri. Ineacojeitaqueri itasoncacoventajiri joquiitachari, irootaque yoijajeitantanacariri.
					</seg>
					<seg id="b.JOH.6.3" type="verse">
						Itoncaanaque Jesoshi toncaariqui. Isavicapaaque anta, nocarajeitaqueri itsipapee iroamerepee, notsipajeitanacari.
					</seg>
					<seg id="b.JOH.6.4" type="verse">
						Irotimataintsi inquimoshirejeitantajeari joriopee. Ipajiyeetiro quitaiteri &quot;Yavisantaniri&quot;.
					</seg>
					<seg id="b.JOH.6.5" type="verse">
						Yamenanaque Jesoshi. Ineavaqueri oshequi atiri pocashijeitaqueriri, isampitiri Jeripi: --Jeripi, ¿jaoca amananterori meeca tanta iroajeiteari ashanincapee?
					</seg>
					<seg id="b.JOH.6.6" type="verse">
						Iro icantashitantacariri, icoaque Jesoshi irineanteari Jeripi. Irinti Jesoshi, iotaque jaoca incanteriri.
					</seg>
					<seg id="b.JOH.6.7" type="verse">
						Ari yacanaqueri: --Amanantavetearorica tanta oshequi, ampinaventavetaquearorica 200 tenario, eiro inajeitarotsi. Ariorica ampayevetaqueari capichaji, eiro inajeitarotsi.
					</seg>
					<seg id="b.JOH.6.8" type="verse">
						Ari itimi anta pashini iroamere, yora Antirishi. Iriotaque irirenti Shimo Petero. Icantiri:
					</seg>
					<seg id="b.JOH.6.9" type="verse">
						--Oametanari, jerica aparoni evancari, timatsi itantane apapacoroni. Timatsi aisati ishivajaniquite apite. Iro cantaincha notseencaqueri: tempa oshequi catsini atiri.
					</seg>
					<seg id="b.JOH.6.10" type="verse">
						Irosati icantantanacari Jesoshi: --Poisavicajeiteri maaroni atiri. Ocasaveshiiteaquera. Icarajeitaque 5,000 shirampari savicajeitaintsiri.
					</seg>
					<seg id="b.JOH.6.11" type="verse">
						Irosati yaantacaro Jesoshi tanta. Ipasonquitacotaquero. Ipajeitaqueri savicajeitaintsiri. Aisati iquempetaqueri shivajaniqui, ipajeitaqueri. Aitaque ocarati icoajeitaqueri aitaque ocarati ipaqueriri.
					</seg>
					<seg id="b.JOH.6.12" type="verse">
						Iquemajeitanaca maaroni. Irosati icantajeitantajari Jesoshi iroamerepee: --Paajeitajero timaarantapaajantsiri, aparatacari.
					</seg>
					<seg id="b.JOH.6.13" type="verse">
						Iquemajeitacaro oca tanta apapacoroni. Yaajeitajiro timaarantapaajantsiri. Itetajiro cantiriqui. Ijaajeitajiro ocarati 12.
					</seg>
					<seg id="b.JOH.6.14" type="verse">
						Noneajeitaqueri itasoncaquero tanta, irosati nocantajeitantanacari: --Iriotasanotaque yoca camantantatsiri aquemacotaqueri, aamaajeiveitaniri peerani.
					</seg>
					<seg id="b.JOH.6.15" type="verse">
						Iotavaque Jesoshi impocashijeiterime oajeitainchari iraanaquerime, impeajerime ivincatsarite. Irosati ipeapitsatantanajari. Ijatanaji toncaariqui apaniro.
					</seg>
					<seg id="b.JOH.6.16" type="verse">
						Ishavijiiteanaque, nocarajeitanajiri itsipapee iroamere, noirincajeitanaja incajarequi,
					</seg>
					<seg id="b.JOH.6.17" type="verse">
						notejeitapaajaro pitotsi. Notiancajiro nomonteanaje intatiquero, anta Caperenaoqui. Tsitenitasanotanaji, tequeratsita intsipajeitajena Jesoshi.
					</seg>
					<seg id="b.JOH.6.18" type="verse">
						Opocaque antearo tampea, oquisaatanaca incajare, soooo, irootaque otimantacari antearo omotoncane.
					</seg>
					<seg id="b.JOH.6.19" type="verse">
						Aitaque nonajeitaque nianquijaqui. Osamani quipatsi, aamaaca ari ocarati 5 quirometero, arioricampa 6 nareetantajeari. Aiquero nocomajeivetaca. Irosati noneantavajari Jesoshi yaniijatapaaji incajarequi, te intsitiaquiiteji. Iquempejitapaajaro pitotsi.
					</seg>
					<seg id="b.JOH.6.20" type="verse">
						Notsaroajeitanaque. Icantapaajana iriori Jesoshi: --Narotaque, eiro pitsaroacaajeitanatsi.
					</seg>
					<seg id="b.JOH.6.21" type="verse">
						Nocoajeivetanaca nontetavajerime, iro cantaincha noneacotashitapaaca naatacojeitapaaque otsapijaqui, anta nojajeitenta.
					</seg>
					<seg id="b.JOH.6.22" type="verse">
						Oshaiteji icatiajeitaca atiri intatiqueronta. Ineajeitavajana narori notejeitanaja novitoqui. Te intsipajeitanajena Jesoshi, nainti jajeitajantsi. Tecatsi pashini pitotsi vaatachane anta.
					</seg>
					<seg id="b.JOH.6.23" type="verse">
						Meeca yareejeivetapaaca tiveriashisati, iquenacotapaaque ivitoqui. Yaatacojeitapaaque quempeji yoacaajeitacarinta oshaiteji tanta. Icoavetapaacari: --¿Jaocame Jesoshi? ¿Jaoca iroamerepee?
					</seg>
					<seg id="b.JOH.6.24" type="verse">
						irineajeitapaajeriji Jesoshi; aisati narorijei iroamerejei, te irineajeitapaajenaji. Ari impoiji itejeitanaja atiripee ivitopeequi, ijatacojeitanaji Caperenaoqui, icoajeitapaajiri Jesoshi.
					</seg>
					<seg id="b.JOH.6.25" type="verse">
						Aitaque ineajeitapaajiriri intatiquero. Icantajeitapaajiri: --Oametanari, ¿jaoca ocaratiri pareetantajari aca?
					</seg>
					<seg id="b.JOH.6.26" type="verse">
						Yacanajiri: --¿Paitasa picoantanari? Queariotaque oca noncamantempiri: te iro pincoimentena pimpincatsatena, irointiquea picoimentana noacaaquempi oshaiteniji tanta. Meeca picoajeiveta noacaajeitajempi aisati.
					</seg>
					<seg id="b.JOH.6.27" type="verse">
						Ora ayeari ario ontsoncanaquea. Eiro piquenqueshiretapinitirotsi. Naintiquea pinquenqueshiretasanote nainti, naro materone noaneasanojeitempi pincantaitatiyempani paneasanojeitantapaajeari anta inquitequi. Notimitani inquitequi, itiancaquena Apa quipatsiquica, natiritapaaque noaneajeitantajempiri.
					</seg>
					<seg id="b.JOH.6.28" type="verse">
						Isampitiri jorio: --¿Jaoca noncanteari nantanteanariri inintacaanari Tasorentsi?
					</seg>
					<seg id="b.JOH.6.29" type="verse">
						Yacanajiri Jesoshi: --Pinquemisantajeitena: irootaque inintacaajeitimpiri Apa.
					</seg>
					<seg id="b.JOH.6.30" type="verse">
						Irosati isampitantanajari: --¿Paita ponijayenari nonquemisantantempiri? Ariorica noneaquempi pintasoncante, ari niotaque queario picantaqueri.
					</seg>
					<seg id="b.JOH.6.31" type="verse">
						Peerani yora ashanincani yoajeitaro mana anta caaraiteriqui. Ocanti sanquenarentsi: &quot;Ipeetaqueri yoari yoajeitantarori. Oponeaca inquitequi&quot;. Tempa irio Moishishi pajeitaqueriri, irootaque iojeitantacaniri ashanincani ocameetsati iroijajeiteri.
					</seg>
					<seg id="b.JOH.6.32" type="verse">
						Icantanajiri Jesoshi: --Queariotaque oca noncamantempiri. Te irio Moishishini perineri yoajeitari poneainchari inquitequi. Irinti Apa pajeivetacariniri. Meeca icoaveta impempi pashini poajeiteari, cameetsatasanotatsiri, poneachari inquitequi.
					</seg>
					<seg id="b.JOH.6.33" type="verse">
						Noponeaca narori inquitequi, naniireapaaque quipatsiqui noaneajeiteri maaroni atiri: noshiaquero poyeameri impempimeri Tasorentsi.
					</seg>
					<seg id="b.JOH.6.34" type="verse">
						Icantanajiri: --Irosati pincanteani, novincatsarite, pimpapinitenaro ora noyeari picamantaquenari. Aiquero pimpapinitenaro.
					</seg>
					<seg id="b.JOH.6.35" type="verse">
						Icantanajiri iriori: --Narotaque shiirori oanarontsi aneacantatsiri. Pocashitanari eiro aajiritsi itashe. Quemisantanari eiro imiretajitsi.
					</seg>
					<seg id="b.JOH.6.36" type="verse">
						Aitaque nocantajeivetaquempi. Pineajeivetaquena, iro cantaincha te pinquemisantenaji.
					</seg>
					<seg id="b.JOH.6.37" type="verse">
						Yora icantanari Apa: &quot;Pinquempoyeajeitenari&quot;, iriojeitaque pocashitajenaneri. Pocashitapaajenaneri eiro noipiavajiritsi.
					</seg>
					<seg id="b.JOH.6.38" type="verse">
						Te iro naniireantapeempa nantapeero nonintiri narori, irointi nante inintacaanari tiancanari. Irootaque naniireantapaacari.
					</seg>
					<seg id="b.JOH.6.39" type="verse">
						Yontapee noquempoyeaqueneri Apa, eiro ipeatsi aparoni. Nontinaajeitajeri omoncaratapeemparica quitaiteri. Irootaque inintacaanari Apa tiancaquenari.
					</seg>
					<seg id="b.JOH.6.40" type="verse">
						Maaroni neenaneri, ariorica inquemisantena, incantaitatiyempani iraneanaje inquitequi. Nontinaajeitajeri coajicani, omoncaratapeemparica quitaiteri. Irootaque inintacaanari Apa tiancaquenari.
					</seg>
					<seg id="b.JOH.6.41" type="verse">
						Irosati icantimajeitantanacariri joriopee. Iquemaqueri icantaqueri: &quot;Narotaque shiirori oanarontsi, poneachari inquitequi&quot;, irosati icantimajeitantanacari.
					</seg>
					<seg id="b.JOH.6.42" type="verse">
						Icantajeiti: --Tempa iriotaque Jesoshi, itomi Jose. Tempa aneapinijeitiri iriri, iriniro aisati. ¿Paita icantantari: &quot;Noponeaca inquitequi&quot;?
					</seg>
					<seg id="b.JOH.6.43" type="verse">
						Icantanaqueri iriori Jesoshi:
					</seg>
					<seg id="b.JOH.6.44" type="verse">
						--Eiro picantimajeitanatsi. Eirome inintacairime Apa tiancaquenari, tecatsi pocashitimatenaneme. Iriotaque nontinaajeri coajicani omoncaratapeemparica quitaiteri.
					</seg>
					<seg id="b.JOH.6.45" type="verse">
						Isanquenatacotitacarini peerani camantantatsiniri: &quot;Tasorentsi iroamejeitajeri maaroni&quot;. Maaroni quemavaquerori icantiri Apa, iriotavaquerorica, impocashitena noavisacotanteariri.
					</seg>
					<seg id="b.JOH.6.46" type="verse">
						Noponeanaca Tasorentsiqui, irootaque noneantariri Apa. Tecatsi pashini neerine.
					</seg>
					<seg id="b.JOH.6.47" type="verse">
						Queariotaque oca nocantimpiri. Yora quemisantanari incantaitatiyempani iraneajeitanaje inquitequi.
					</seg>
					<seg id="b.JOH.6.48" type="verse">
						Jero oca icantajeitiri aisati: --Narotaque oanarontsi aneacaantatsiri.
					</seg>
					<seg id="b.JOH.6.49" type="verse">
						Yoajeivetacaroni pishanincani mana peerani anta caaraiteriqui, iro cantaincha yanteashipajeitanaque, icamajeitanaque.
					</seg>
					<seg id="b.JOH.6.50" type="verse">
						Oca oanarontsi noquenquetsatacotiri oponeaca inquitequi. Eiro icamanetajitsi oaquearoneri irinti.
					</seg>
					<seg id="b.JOH.6.51" type="verse">
						Narotaque shiirori oanarontsi aneatsiri, noponeaca inquitequi. Maaroni oyearoneri oca oanarontsi incantaitatiyempani iraneajeitaje inquitequi. Nompajeiteri maaroni atiri iraneajeitantajeari: irootaque novatsa.
					</seg>
					<seg id="b.JOH.6.52" type="verse">
						Irosati icantavacaajeitantanacari joriopee. Icantajeiti: --¿Jaoca incanteari yoca impanteerori ivatsa avantearori?
					</seg>
					<seg id="b.JOH.6.53" type="verse">
						Icantajeitiri Jesoshi: --Queariotaque oca noncamantempiri. Noponeaca inquitequi, natiritapaaque. Eirorica poarotsi novatsa, aisati eirorica pirirotsi niraja, eiro paneajitsi.
					</seg>
					<seg id="b.JOH.6.54" type="verse">
						Maaroni oyearoneri novatsa, aisati ireroneri niraja, incantaitatiyempani iraneaje inquitequi iriori. Nontinaajeri coajicani omoncaratapeemparica quitaiteri.
					</seg>
					<seg id="b.JOH.6.55" type="verse">
						Novatsa irootaque oanarontsisanori. Niraja irootaque ireetasanoyeetiri.
					</seg>
					<seg id="b.JOH.6.56" type="verse">
						Oyearoneri novatsa aisati ireroneri niraja irosati incantea, quiso iroajena. Aisati nonquempetea narori, quiso noajeiteri.
					</seg>
					<seg id="b.JOH.6.57" type="verse">
						Aneatsiri ini Apa tiancaquenari: iriotaque oaneaquenari narori. Aisati inquempejeitea iriori oyearoneri novatsa, noaneajeiteri maaroni.
					</seg>
					<seg id="b.JOH.6.58" type="verse">
						Irootaque oca oanarontsi aniireapaintsiri inquitequi. Te onquempetearoji ora yoajeivetacaniri peerani pishanincani. Tempa icamajeitaque irinti. Yora oyearoneri oanarontsica nocantaquempiri incantaitatiyempani iraneajeitanaje irinti inquitequi.
					</seg>
					<seg id="b.JOH.6.59" type="verse">
						Aitaque ocanta icantajeitaqueriri Jesoshi anta pancotsiqui yapatojeitantari. Otimi anta Caperenaoqui.
					</seg>
					<seg id="b.JOH.6.60" type="verse">
						Oshequi catsini quemajeivetavacarori yoamejeivetacariri, irosati icantajeitantanaja: --Te oncameetsate oca icantiri, tecatsi ancantea anquemisantero.
					</seg>
					<seg id="b.JOH.6.61" type="verse">
						Iotashitaca Jesoshi icantimentavacaajeitacaro yora yoamejeivetacari. Icantanajiri:
					</seg>
					<seg id="b.JOH.6.62" type="verse">
						--Terica oncameetsatimotempi oca nocantaquempiri. Peerani noponeanaca narori inquitequi, natiritapaaque. Coajica pineajeitavajena nompianaje aisati jenoqui. Impoiji, ¿paita pinquenqueshirejeiteri?
					</seg>
					<seg id="b.JOH.6.63" type="verse">
						Ishire Tasorentsi, irootaque oaneajeitajerineri maaroni savicajeitatsiri inquitequi. Eiro isavicajeititsi maaroni atiri. Oca nocamantaquempiri oshiavetaro Ishire Tasorentsi: ariorica pinquemisantero, ari oaneaquempi inquitequi.
					</seg>
					<seg id="b.JOH.6.64" type="verse">
						Niotacojeitimpi: timatsi picarajeitica caari quemisantatsine. Peerani iotitari Jesoshi caari quemisantajeitatsine. Aisati iotitacari aacanterineri coajicani.
					</seg>
					<seg id="b.JOH.6.65" type="verse">
						Icantanaqueri: --Niotaque te pinquemisantajeitenaji maaroni, irootaque nocantantaquempiri incaranqui: &quot;Eirome inintacairime Apa, tecatsi pocashitenaneme narori&quot;.
					</seg>
					<seg id="b.JOH.6.66" type="verse">
						Irosati yojocaarantantanajari oshequi yora yoamejeivetacari. Te meeca iroijajeitanajeriji.
					</seg>
					<seg id="b.JOH.6.67" type="verse">
						Irosati icantajeitantajanari Jesoshi: --Noamerepee, ¿aisatimpa pojocajeitanajena avirori?
					</seg>
					<seg id="b.JOH.6.68" type="verse">
						Yacanaqueri Shimo Petero: --Novincatsarite, eirorica noijatimpitsi, ¿janicampa noijatanajeri? Incantaitatiyempani iraneajeitanaje inquitequi maaroni quemisantajeitirori pineane.
					</seg>
					<seg id="b.JOH.6.69" type="verse">
						Noquemisantajeitimpi, niojeitanaquempi; avirotaque itiancane Tasorentsi, picameetsataque.
					</seg>
					<seg id="b.JOH.6.70" type="verse">
						Yacanajiri Jesoshi: --Tempa nocoyeajeitaquempi. Picarajeiti aca 12, iro cantaincha aparo picarajeitica, iriotaque camaaritajantsineri.
					</seg>
					<seg id="b.JOH.6.71" type="verse">
						Iquenquetsatacotaqueri Jorashi Ishicariote, yora itomi Shimo. Ainiroquera icarajeivetana maaroni. Iriotaque aacanterineri Jesoshi coajicani.
					</seg>
				</div>
				<div id="b.JOH.7" type="chapter">
					<seg id="b.JOH.7.1" type="verse">
						Irosati iquenantanaca Jesoshi Carireaqui. Icoaveta joriopee iroyerime, irootaque caari icoanta irijate Joreaqui.
					</seg>
					<seg id="b.JOH.7.2" type="verse">
						Irotimataintsi inquimoshirejeitanteari joriopee. Irotaintsi irovetsicajeitero pancotsijaniqui inquenqueshirejeitantearori iquenajeitanaque ishanincani caaraiteriqui.
					</seg>
					<seg id="b.JOH.7.3" type="verse">
						Irirentipee Jesoshi icantajeitiri: --Pijate meeca Joreaqui. Pinijaayetapeeri poamerepee anta paitarica pantayetiri.
					</seg>
					<seg id="b.JOH.7.4" type="verse">
						Pincoaquerica iriojeitempi maaroni atiripee pinquenaquenayetanaque irineajeitantempiri. Eiro pimanirotsi paitarica pantayeteri. Ariorica pintasoncantayete, pinijaayeteri maaroni atiri.
					</seg>
					<seg id="b.JOH.7.5" type="verse">
						Te inquemisantajeiteji irirentipee iriori,
					</seg>
					<seg id="b.JOH.7.6" type="verse">
						irootaque icantantacariri. Icantajeitanajiri Jesoshi: --Tequerata omoncarateaji nomatantearori.
					</seg>
					<seg id="b.JOH.7.7" type="verse">
						Avirojei, pijajeite avinti. Tecatsi incantea atiri inquisajeitempi avinti. Irompa nainti, iquisajeitaquena. Nocamantajeitaqueri: &quot;Te oncameetsateji oca pantayetiri&quot;, irootaque iquishimentaquenari.
					</seg>
					<seg id="b.JOH.7.8" type="verse">
						Pintoncaajeitanaquetsita avinti Joreaqui. Eirotsita nojatita narori, tequeratsita omoncarateaji nojatanteari.
					</seg>
					<seg id="b.JOH.7.9" type="verse">
						Aitaque icantajeitaqueriri Jesoshi. Isavicanaji Carireaqui.
					</seg>
					<seg id="b.JOH.7.10" type="verse">
						Irinti irirentipee jajeitaintsi Joreaqui, itoncaajeitanaque, tonca, tonca. Iquimoshirejeitapaaque. Impoitanaji iriori Jesoshi, itoncaanaji, iro cantaincha te irinijaantapeempaji: te incoyeji irineeyeteri.
					</seg>
					<seg id="b.JOH.7.11" type="verse">
						Icanta joriopee iquimoshirejeitanaque. Icoajeivetacari Jesoshi Jerosarequi, icantajeiti: --¿Jaoca meeca yoranqui Jesoshi?
					</seg>
					<seg id="b.JOH.7.12" type="verse">
						Apatojeitainchari anta icantavacaajeitanaca. Icantacoyetiri Jesoshi: --Cameetsari ini. Pashini cantayetaintsi: --Te incameetsateji, irointi yamatavitiri atiri.
					</seg>
					<seg id="b.JOH.7.13" type="verse">
						Iro cantaincha itsaroacaajeitacari atiripee yora jivatacaajeitiriri, irootaque imanacojeitantacarori icantacoyetiriri Jesoshi.
					</seg>
					<seg id="b.JOH.7.14" type="verse">
						Yovaanajiro aisati iquimoshirejeitanaji. Itoncaanaque Jesoshi iriori ivancoqui Tasorentsi, yoametantapaaji.
					</seg>
					<seg id="b.JOH.7.15" type="verse">
						Yoajeitanaque cavaco joriopee. Icanti: --¿Jaoca icantari iotantarori paitapeerica? Tecatsi oameterine.
					</seg>
					<seg id="b.JOH.7.16" type="verse">
						Yacanaqueri Jesoshi: --Te naro iotashitearone oca noametimpiri, irinti iotacaanaro yora tiancaquenari.
					</seg>
					<seg id="b.JOH.7.17" type="verse">
						Pincoasanoterica panteneri inintacaaquempiri, aitaque piotanaque. Piotanaque itiancaquenarica Tasorentsi. Piotanaque noneaveetashitarica.
					</seg>
					<seg id="b.JOH.7.18" type="verse">
						Yora neaveetashitachari icoi impincatsayeeyeteri iriori. Intimerica coatsiri impincatsayeeyeteri tiancaqueriri, icameetsati iriori; te irioteji iramatavitante.
					</seg>
					<seg id="b.JOH.7.19" type="verse">
						Tempa irootaque icantajeitimpiniri Moishishini peerani: &quot;Jeroca pantayeteri&quot;. Iro cantaincha tecatsi aca matasanojeiteroneri oca icantaquempiniri. ¿Paita pisareantanari poyena narori?
					</seg>
					<seg id="b.JOH.7.20" type="verse">
						Yacajeitanaqueri apatojeitainchari: --Yoitsaviantaquempi camaari. ¿Janica sareimpiri iroyempi?
					</seg>
					<seg id="b.JOH.7.21" type="verse">
						Yacanaqueri: --Jero aparo notasoncantaque saavaroqui, meeca poajeitanaquena cavaco maaroni.
					</seg>
					<seg id="b.JOH.7.22" type="verse">
						Icantimpiniri Moishishini: &quot;Pintoyeantea&quot;. Iro cantaincha caari ini Moishishini cantasanotatsine, irintiquea yora intasanotaroniri. Irootaque meeca pitoyeantantacari. Pitoyeantapinita aisati saavaroqui amaoreantari.
					</seg>
					<seg id="b.JOH.7.23" type="verse">
						Tempa pitoyeantapinita saavaroqui, pimoncaratantarori isanquenatiniri. Irosati saavaroqui noavisacotantariri yora shirampari. Aiquero piquisanaitiana. ¿Paitaquea?
					</seg>
					<seg id="b.JOH.7.24" type="verse">
						Ariorica pamenavoroteri pishaninca, eiro picantashitatsi: &quot;Cameetsari ini. Yora pashini te incameetsateji&quot;. Pijivateta piotasanoteri, impoijiquea piotanaque paitarica pinquenquetsatacoteriri. Aisati onquempetea, pinquenqueshiretasanotero nocantimpiri piotasanotantenari.
					</seg>
					<seg id="b.JOH.7.25" type="verse">
						Irosati icantayetantanaca jerosaresati aparopee: --¿Caarimpa yoca icoyeetiri iroyeeteri?
					</seg>
					<seg id="b.JOH.7.26" type="verse">
						Pameneri meeca, yoametantayeti, te irimaneroji. Tecatsi cantimenterine: &quot;Pimajerete&quot;. ¿Yaamaajeitarimpa avincatsarite iriosanotaque yoca Quirishito?
					</seg>
					<seg id="b.JOH.7.27" type="verse">
						Iro cantaincha ayotacojeitaqueri arori jaoca iponeacari yoca. Impocasanotapaajerica Quirishito, tecatsi iotacoterine jaoca imponeempari iriori.
					</seg>
					<seg id="b.JOH.7.28" type="verse">
						Yoametanti Jesoshi ivancoqui Tasorentsi, icanti: --¿Piojeitanampa? ¿Piotimpa jaoca noponeacari? Te nompocashiteaji, timatsi tiancaquenari: icameetsatasanotaque catsini. Te pioteriji avinti,
					</seg>
					<seg id="b.JOH.7.29" type="verse">
						narori niotiri nainti. Iriotaque tiancaquenari, iriotaque noponeimotacari.
					</seg>
					<seg id="b.JOH.7.30" type="verse">
						Irosati icoajeitantavetacari iraayerime. Iro cantaincha tecatsi ayerine. Tequeratsita omoncarateaji iraanteeteariri.
					</seg>
					<seg id="b.JOH.7.31" type="verse">
						Oshequi apatojeitainchari quemisantajeitaqueriri. Icantayeti: --¿Ariorica impocapaaque Quirishito, iranaacotapeerimpa Jesoshi intasoncantayetapee?
					</seg>
					<seg id="b.JOH.7.32" type="verse">
						Yora variseopee iquemajeitavaqueri atiri iquenquetsatacojeitaqueri Jesoshi. Irosati itiancantacari variria iraayerime. Iriojeitaque tiancaqueriri jivatacaajeitiriri saserotepee, variseopee aisati.
					</seg>
					<seg id="b.JOH.7.33" type="verse">
						Irosati icantantanacari Jesoshi atiri: --Capichanivaniji nontsipajeitanajempi. Irotanaintsi nompianaje tiancanariqui.
					</seg>
					<seg id="b.JOH.7.34" type="verse">
						Pincoajeivetajenarica, iro cantaincha eiro pineajanatsi. Jaocarica nosavicapaaje eiro pimatirotsi pijataje avirori.
					</seg>
					<seg id="b.JOH.7.35" type="verse">
						Icantanaque jorio: --¿Jaocampa irijateri yoca eiro aneantajaritsi? ¿Ariompa irijatashiteri ashaninca savicayetatsiri pashinipeequi nampitsi? Irioyeata oamejeitapeerine itsipapee atiri.
					</seg>
					<seg id="b.JOH.7.36" type="verse">
						Jero icantaque: &quot;Pincoajeivetajenarica eiro pineajanatsi. Jaocarica nosavicapaaje eiro pimatirotsi pijataje avirori&quot;. ¿Paita icantantari?
					</seg>
					<seg id="b.JOH.7.37" type="verse">
						Irootaque quitaiteri ivecaratantarori iquimoshirejeitanaque. Irosati icatiantanaca Jesoshi. Icajemanaque: --Maaroni miretatsiri impocashitenata irirapeeta,
					</seg>
					<seg id="b.JOH.7.38" type="verse">
						ontimanteari ishirequi quemisantanari nija oaneantatsiri, oncontejatapaaqueri. Aitaque oquenquetsatacotiro Sanquenarentsi nija nocantaquempiri.
					</seg>
					<seg id="b.JOH.7.39" type="verse">
						Iro ishiacantaqueri nijatatsiri Ishire Tasorentsi, quiso oajeiterine quemisantajeiterine corajicani. Iro cantaincha tequeratsita iroancajeaji Jesoshi jenoqui, irootaque caariquera opocashitantari quemisantajeitatsiri.
					</seg>
					<seg id="b.JOH.7.40" type="verse">
						Apatojeitainchari ara iquemajeitavaqueri icantaqueriri Jesoshi, irosati icantayetantanaca aparopee: --Iriotasanotaque yoca camantantatsiri aamaajeitacari.
					</seg>
					<seg id="b.JOH.7.41" type="verse">
						Pashini cantayetatsi: --Iriotaque Quirishito. Pashini cantatsi: --¿Ariompa imponeempari Quirishito Carireaqui?
					</seg>
					<seg id="b.JOH.7.42" type="verse">
						Tempa ocanti Sanquenarentsi: &quot;Quirishito irio irishanincatajeari Iravirini. Imponeaquea Verequi, anta isavicaveitani Iravirini peerani&quot;.
					</seg>
					<seg id="b.JOH.7.43" type="verse">
						Impoiji icantavacaimentajeitacari Jesoshi.
					</seg>
					<seg id="b.JOH.7.44" type="verse">
						Timatsi aparopee coayevetachari irayerime, iro cantaincha te irimateroji.
					</seg>
					<seg id="b.JOH.7.45" type="verse">
						Ipiajeitanaja variria. Yareetapaajari jivatacaajeitiriri saserotepee, jeri variseopee. Icantajeitavajiri: --¿Paitasa caari pamantanari aca? Nocantavetimpi incaranqui: &quot;Pamaquenari&quot;.
					</seg>
					<seg id="b.JOH.7.46" type="verse">
						Yacanaqueri: --Cameetsa ineanati yonta shiramparinta. Cameetsa yoametanti, tecatsi pashini quempetearine.
					</seg>
					<seg id="b.JOH.7.47" type="verse">
						Icantavaqueri: --¿Yamatavitajimpimpa aisati avirori?
					</seg>
					<seg id="b.JOH.7.48" type="verse">
						¿Iquemisantaquerimpa jivatacairiri ashaninca arori? Te inquemisanteriji. ¿Iquemisantaquerimpa variseo? Te.
					</seg>
					<seg id="b.JOH.7.49" type="verse">
						Yonta atirinta te irionirojeiteroji Sanquenarentsi. Te oncameetsateji impincatsajeiteri Jesoshi: iroasanquejeiteri Tasorentsi.
					</seg>
					<seg id="b.JOH.7.50" type="verse">
						Itimaiti ara Nicoremo, ananincashitanaqueriri Jesoshi chapinqui. Itsipatavacaajeita ivariseoririnte, icantanaqueri:
					</seg>
					<seg id="b.JOH.7.51" type="verse">
						--¿Paita ocantiri Sanquenarentsi? ¿Oshinetantampa ancantashitea: &quot;Te incameetsateji Jesoshi&quot;? Tempa ocameetsati ajivatavaqueri anquemisanteri incantaqueeri. Tempa ocameetsati aisati ajivataque ayote paitarica yantayetaqueri.
					</seg>
					<seg id="b.JOH.7.52" type="verse">
						Yacanajiri: --Aviroyeata avirori carireasati. Pineanatasanotero Sanquenarentsi piotanteari te imponeempaji Carireaqui camantantatsiri.
					</seg>
					<seg id="b.JOH.7.53" type="verse">
						Irosati ijajeitantanaja maaroni ivancopeequi.
					</seg>
				</div>
				<div id="b.JOH.8" type="chapter">
					<seg id="b.JOH.8.1" type="verse">
						Yora Jesoshi ijatanaque toncaariqui, ipajiyeetironta Orivomashi.
					</seg>
					<seg id="b.JOH.8.2" type="verse">
						Oquitaitetamanaque ipiapaaja ivancoqui Tasorentsi. Maaroni atiri ijatashijeitajiri. Isavicapaaji, yoametapaajiri.
					</seg>
					<seg id="b.JOH.8.3" type="verse">
						Yamajeitapaaqueneri aparoni tsinane, ineetaquero aimentacari ojime. Irio amirori oametantirori Sanquenarentsi, jeri variseopee. Isatecaquero nianqui,
					</seg>
					<seg id="b.JOH.8.4" type="verse">
						icantapaaqueri: --Oametantatsiri, ineetaquero oca aimentacari ojime.
					</seg>
					<seg id="b.JOH.8.5" type="verse">
						Peerani icantini Moishishini ocameetsati ampichanatero aimentariri ojime. ¿Paita picantiri avirori?
					</seg>
					<seg id="b.JOH.8.6" type="verse">
						Ineantavetari, icoajeiveta incomitacayearime, irootaque icantantajeivetariri. Itsentetanaque Jesoshi, isanquenatantanacaro iracotsapaqui quipatsi.
					</seg>
					<seg id="b.JOH.8.7" type="verse">
						Yapiivetajari: --¿Paita picantiri? Icatianaja Jesoshi. Icantajeitiri: --Timatsirica picarajeitica meeca caari antiro caari cameetsatatsi, irijivaterota impicheero; impoiji ari pimpichaajeitero maaroni.
					</seg>
					<seg id="b.JOH.8.8" type="verse">
						Yoivotanaja aisati. Isanquenatanaji aisati quipatsiqui.
					</seg>
					<seg id="b.JOH.8.9" type="verse">
						Maaroni quemajeitavaqueriri, ijajeitanaji. Ijivajeitanaji yora anteashiparipee, impoijeitanajiri iriori maaroni evancaripee, ijajeitanaji. Apanivaniji irinti Jesoshi, jero iroori tsinane. Irosati ocatia ara.
					</seg>
					<seg id="b.JOH.8.10" type="verse">
						Icatianaja aisati. Tecatsi irineaje, irointi tsinane apaniro. Icantiro: --¿Jaoca meeca yoranqui quisajeitaquempiriranqui? ¿Tempa intimeji quishimentempirone pantiri?
					</seg>
					<seg id="b.JOH.8.11" type="verse">
						Ocantanaqueri iroori: --Te aneajeriji, novincatsarite, jajeitanaji inaji. Irosati icantantajaro: --Aisati narori, eiro noquishimentimpirotsi. Pijataje meeca, eiro papiitajirotsi caari cameetsatatsi.
					</seg>
					<seg id="b.JOH.8.12" type="verse">
						Ineanatajiri aisati Jesoshi atiri, icantajiri: --Narotaque iotacaajeitiriri atiripee, oquempetaca noquitaitetacojeitiri. Eiro iquenashiyetanajatsi tsiteniriqui oijajeitenaneri. Queario, naro iotacaajeitiriri atiripee, aisati oaneajeiterineri.
					</seg>
					<seg id="b.JOH.8.13" type="verse">
						Irosati icantantanacari variseopee: --Avisati camantacotashitacha. Irootaque caari otampaticatanta picantayetaqueri.
					</seg>
					<seg id="b.JOH.8.14" type="verse">
						Yacanajiri Jesoshi: --Je, narosati camantacotacha, iro cantaincha otampaticati nocantaqueri. Iro otampaticatantacari nioti nainti jaoca noponeacari. Aisati nioti jaoca nojatajeri. Te piojeiteji avinti jaoca noponeacari, aisati te piojeiteji jaoca nojatajeri.
					</seg>
					<seg id="b.JOH.8.15" type="verse">
						Piquempejeitacari pashinisati atiri: te piojeitenaji, iro cantaincha picantacoventashijeitaquena. Naintiquea, te meeca noncantacoventempiji.
					</seg>
					<seg id="b.JOH.8.16" type="verse">
						Iro cantaincha, noncantacoventempime meeca, ontampaticateme noncantacoventempime. Niotaquempi; aisati quiso yoaquena Apa tiancaquenari, iotaquempi aisati. Nocarataque apite iotasanojeitimpiri.
					</seg>
					<seg id="b.JOH.8.17" type="verse">
						Tempa ocanti Sanquenarentsi pineanatapinitiri: &quot;Apiterica incarate camantacoterineri ashaninca, ari paamayea queariotaque incanteri&quot;.
					</seg>
					<seg id="b.JOH.8.18" type="verse">
						Ari nocamantacotaja narosati, icamantacotana Apa tiancaquenari iriori; apite nocanta.
					</seg>
					<seg id="b.JOH.8.19" type="verse">
						Icantanaqueri: --¿Jaoca meeca piri? Yacanajiri Jesoshi: --Te piotenaji. Te piojeiteriji aisati Apa. Ariorica piojeitaquename piotaquerime aisati Apa iriori.
					</seg>
					<seg id="b.JOH.8.20" type="verse">
						Irootaque icantajeitaqueriri Jesoshi anta ivancoqui Tasorentsi. Icatianaja anta ipapinijeitirinta Tasorentsi quirequi. Tequera omoncarateaji incamanteari Jesoshi, irootaque caari imatanteetari irayeeteri.
					</seg>
					<seg id="b.JOH.8.21" type="verse">
						Yapiitajiri aisati: --Irotimataintsi nojataje. Pincoacoajeivetajena pineajename aisati, iro cantaincha eiro pineajanatsi. Irotaintsi nojataje. Pincoajeivetea poijajeitena, iro cantaincha eiro pimajeitirotsi pijajeitaje nojatajenta narori. Irosati pincanteani pantapinijeitero caari cameetsatatsi irosati pincamanteari, irootaque pijajeitanteari Sharincaveniqui.
					</seg>
					<seg id="b.JOH.8.22" type="verse">
						Icantajeitanaque jorio: --Irisatiyeata oajanchane. Piquemaquerinea icantantari: &quot;Irotaintsi nojataje, eiro pimajeitirotsi pijajeitaje nojatajenta narori&quot;.
					</seg>
					<seg id="b.JOH.8.23" type="verse">
						Icantajiri Jesoshi: --Avirojeitaque timajeitatsiri quipatsiquica. Noponeaca nainti jenoqui. Aca quipatsiquica irootaque pisavicantajeitari avirori. Te nosavicasanote narori quipatsiquica.
					</seg>
					<seg id="b.JOH.8.24" type="verse">
						Irootaque nocantantaquempiri incaranqui: &quot;Irosati pincanteani pantapinijeitero caari cameetsatatsi irosati pincamanteari&quot;. Eirorica piquemisantirotsi nocantaquempiri, irootaque pijatanteari Sharincaveniqui.
					</seg>
					<seg id="b.JOH.8.25" type="verse">
						Isampitajiri: --¿Janicampimpa? Icantanajiri iriori: --Aitaque nocamantasanovetaquempi.
					</seg>
					<seg id="b.JOH.8.26" type="verse">
						Timatsi oshequi noncamantempimeri; otimi aisati pantayetiri noncantacoventantempimeri. Iro cantaincha icameetsataque tiancaquenari, timatsi icamantaquenari iriori: irootaque oca novaaqueneriri atiri.
					</seg>
					<seg id="b.JOH.8.27" type="verse">
						Te iriojeiteriji joriopee irio iquenquetsatacotaqueri Jesoshi Iriri.
					</seg>
					<seg id="b.JOH.8.28" type="verse">
						Icantanajiri Jesoshi: --Ariorica poatiacotaquena, aitaque piojeitanaquenari. Piojeitena noponeanaca inquitequi, natiritapaaque. Aisati piojeitanaque tecatsi nantashitea nainti. Noneanatiro oca yoametaquenari Apa tiancaquenari,
					</seg>
					<seg id="b.JOH.8.29" type="verse">
						quiso yoana iriori. Irosati nantiniri narori paitarica inintacaaquenari iriori, irootaque caari yojocantana.
					</seg>
					<seg id="b.JOH.8.30" type="verse">
						Aitaque ocantari icantaqueriri. Icarati oshequi quemisantajeitanaqueriri.
					</seg>
					<seg id="b.JOH.8.31" type="verse">
						Irosati Jesoshi icantajeitantanajari joriopee quemisantajeivetacariri: --Ariorica pincantaitatiyempani pishiretearo noneane, avirosanojeitaque noamere.
					</seg>
					<seg id="b.JOH.8.32" type="verse">
						Aitaque piotavaquero queariotatsiri. Irootaque oipacaacoventajempineri. Eiro itimajitsi peranatajempineri aisati.
					</seg>
					<seg id="b.JOH.8.33" type="verse">
						Yacanaqueri: --Narojeitaque ishanincani Avaramani. Tecatsi peranatenane. ¿Paitasa picantantanari: &quot;Oimpacaacoventajempi queariotatsiri&quot;?
					</seg>
					<seg id="b.JOH.8.34" type="verse">
						Yacanajiri Jesoshi: --Queariotaque oca noncamantempiri. Timatsi peranajeitariri maaroni antajeitirori caari cameetsatatsi. Ora caari cameetsatatsi yantapinijeitiri, oshiavetacari peranajeitariri.
					</seg>
					<seg id="b.JOH.8.35" type="verse">
						Yora peranarontsi eiro icantatiani irisavicasanote ivancoqui peranatariri. Irintiquea itomi ashitarori ivanco incantatiyempani irisavicasanote irinti.
					</seg>
					<seg id="b.JOH.8.36" type="verse">
						Narotaque itomi Tasorentsi. Ariorica noimpacaacoventajempi, eiro yapiiyeetajimpitsi iromperanayeetajempi.
					</seg>
					<seg id="b.JOH.8.37" type="verse">
						Niotasanojeitaquempi, avirojeivetaca ishanincani Avaramani. Iro cantaincha te pinquemisanteroji noneane. Irootaque pisareantanari poyena.
					</seg>
					<seg id="b.JOH.8.38" type="verse">
						Ora icamantaquenari Apa, irootaque nocamantajeitimpiri. Ora icantimpiri pirintajeitari irootaque pantapinijeitiri avirori.
					</seg>
					<seg id="b.JOH.8.39" type="verse">
						Yacanaqueri: --Nirintajeitacari Avaramani. Icantanajiri Jesoshi: --Avirome ishanincani Avaramani, aitaque pinquempejeitajearime. Iquemisantini peerani iriori; pishanincataquearime, pinquempejeitaquearime avirori, pinquemisantajeitaquename.
					</seg>
					<seg id="b.JOH.8.40" type="verse">
						Narotaque neanavetarori queariotatsiri noquemiriri Tasorentsi. Iro cantaincha pisareajeitana poyena. Te inquempeteaniji irinti Avaramani.
					</seg>
					<seg id="b.JOH.8.41" type="verse">
						Pantapinijeitiro avinti yantayetiri pirintasanotari. Irosati icantajeitantanacari: --¿Pashinimpa ashitana? Apaniro ini nirintajeitari. Iriotaque Tasorentsi.
					</seg>
					<seg id="b.JOH.8.42" type="verse">
						Icantajeitaqueri Jesoshi: --Irioricame pirintajeiteame Tasorentsi aitaque pinintajeitaquename narori. Te nompocashiteaji; aitaque noponeacari Tasorentsiqui, iriotaque tiancaquenari.
					</seg>
					<seg id="b.JOH.8.43" type="verse">
						¿Paita caari piotantavacaro nocantimpiri? Te pimateroji pinquemisantero noneane.
					</seg>
					<seg id="b.JOH.8.44" type="verse">
						Camaari ini pirintajeitacari. Irootaque picoantajeitacari pantapinijeitiniri inintacaajeitimpiri. Oantatsiri ini peerani: irio nijantirori yoanti. Te inquenqueshireteroji quearioyetatsiri, irootaque caari icameetsatanta. Tseeyari ini, irootaque itseeyantacari. Yashi yoiro itseeya. Iriotaque tseeyacaayetariri atiri.
					</seg>
					<seg id="b.JOH.8.45" type="verse">
						Irompa nainti nocamantavetaquempiro queariotatsiri, te pinquemisantenaji.
					</seg>
					<seg id="b.JOH.8.46" type="verse">
						¿Timatsimpa aca neaquenari narori nantiro caari cameetsatatsi? Tempa otampaticati nocantajeitaquempiri. ¿Paitampa caari piquemisantantana?
					</seg>
					<seg id="b.JOH.8.47" type="verse">
						Maaroni itomintajeitari Tasorentsi, iriojeitaque quemisantajeitirori irineane. Te intomintajeitempiji avirori. Irootaque caari piquemisantantaro irineane.
					</seg>
					<seg id="b.JOH.8.48" type="verse">
						Irosati yacantanajari jorio: --Queariotaque nocantaquempiri. Avirotaque samariasati, yoitsaviantaquempi camaari.
					</seg>
					<seg id="b.JOH.8.49" type="verse">
						Yacanajiri: --Te nontsaviateji. Nopincatsatiri Apa. Irompa avinti te pimpicatsajeiteriji; pitseencajeitiri avinti.
					</seg>
					<seg id="b.JOH.8.50" type="verse">
						Te noncoyeji impincatsayeetena nainti. Irintiquea Apa coaintsi impincatsayeetena. Aisati iriotaque cantacoventajeiterineri maaroni tseencajeitanari.
					</seg>
					<seg id="b.JOH.8.51" type="verse">
						Queariotaque oca nocantimpiri. Quemisantavaquerori noneane eiro icamanetajitsi.
					</seg>
					<seg id="b.JOH.8.52" type="verse">
						Irosati icantantanajari joriopee: --Meecaquea niotasanojeitaquempi pitsaviataque. Camaque Avaramani. Aisati camantantatsiniri, camajeitaque iriori. Aiquero picanti: &quot;Eiro icamitsi quemisantajeitirori noneane&quot;.
					</seg>
					<seg id="b.JOH.8.53" type="verse">
						Camaque ashanincani Avaramani. Camajeitaque iriori camantantatsiniri. ¿Arimpa pijipincatsaritashitaca? ¿Pijivetampa panaacojeitiri maaroni peeraniniri pipincatsaritasanotaque avinti?
					</seg>
					<seg id="b.JOH.8.54" type="verse">
						Yacanajiri Jesoshi: --Narosatiricame jitashitachaneme nopincatsaritaque, tempa nantsipetearome. Apa, yora picantajeitiri avirori: &quot;Notasorentsite&quot;, iriotaque pincatsaritacaaquenari.
					</seg>
					<seg id="b.JOH.8.55" type="verse">
						Te piojeiteriji. Nainti niotiri. Ariorica noncantaqueme narori: &quot;Te nioteriji&quot;, aitaque nonquempetaquempime, nontseeyaqueame narori. Irompa niotiri. Noquemisantiro irineane.
					</seg>
					<seg id="b.JOH.8.56" type="verse">
						Icamantacotaquenani pishanincani Avaramani, icantini: &quot;Coajica ontime quitaiteri noneanteariri Quirishito, irootaque noquimoshiretantacari&quot;. Ari ineaquena, irosati iquimoshiretasanotantanacari aisati.
					</seg>
					<seg id="b.JOH.8.57" type="verse">
						Icantanaqueri jorio: --Tequeratsita oncarate pisarintsite 50. ¿Piniirimpa Avaramani?
					</seg>
					<seg id="b.JOH.8.58" type="verse">
						Icantanajiri Jesoshi: --Queariotaque oca noncamantempiri. Tequeratsitani intimeni iriori Avaramani, notimitani nainti. Je, noneiri.
					</seg>
					<seg id="b.JOH.8.59" type="verse">
						Irosati yaantajeivetanaca mapi, impichaajeiterime. Iro cantaincha ipeapitsajeitanajari ivancoqui Tasorentsi, ineacotashitapaaja jaocarica anta.
					</seg>
				</div>
				<div id="b.JOH.9" type="chapter">
					<seg id="b.JOH.9.1" type="verse">
						Ari iquenanaque anta Jesoshi. Ineapaaqueri aparoni shirampari quitapoajari. Aitaque icantitapaani iroaquera itimapaaque.
					</seg>
					<seg id="b.JOH.9.2" type="verse">
						Nocarajeitiri iroamerepee nosampijeitiri: --Oametanari, ¿paitampa itimantapaari quitapoajari? ¿Irompa yantayetiro caari cameetsatatsi ashitariri iquitapoajatantacari itomi? ¿Irioricampa yoca antaquerori caari cameetsatatsi iquitapoajatantacari?
					</seg>
					<seg id="b.JOH.9.3" type="verse">
						Yacanaqueri Jesoshi: --Tecatsi irante, iquitapoajatashitaca. Aisati ashitariri, tecatsi irante. Iro iquitapoajatantacari yoca intasoncacoventantajeariri Tasorentsi. Icoacaajeitaqueri atiri iriojeitanaque queario itasorentsitaque. Ainiroquera meeca oquitaiteti.
					</seg>
					<seg id="b.JOH.9.4" type="verse">
						Ocameetsatimotana nanteneri meeca tiancanari inintacaanari. Ariorica ontsitenitanaje, tecatsi matajerone irantaveetaje.
					</seg>
					<seg id="b.JOH.9.5" type="verse">
						Ainiroqueratatsina quipatsiquica narotaque iotacaajeitaqueriri atiri.
					</seg>
					<seg id="b.JOH.9.6" type="verse">
						Irootaque icantaqueriri, irosati iquitiojantanacaro quipatsi. Ocajavatsatanaque oca iquitiojaqueri quipatsi, irosati ipatsancajaquitantacari quitapoajari.
					</seg>
					<seg id="b.JOH.9.7" type="verse">
						Icantajiri: --Pijate anta Shiroequi, pinquivajaquitajantea. Incajare oni Shiroe. Acanti aneanequi arori: Itianqueetiri. Irosati ijatantanaca, iquivajaquitapaaca. Ipiaja, amenanaji ini.
					</seg>
					<seg id="b.JOH.9.8" type="verse">
						Itimi ara inampiquiniri, aisati yora neapinitiriri yamanantapiniti quirequi. Icantajeitanaque: --¿Caarimpa yoca yoranqui savicapinitatsiri amanantapinitatsiri quirequi?
					</seg>
					<seg id="b.JOH.9.9" type="verse">
						Aparopee cantayetanaintsi: --Iriotaque. Pashini cantayetatsi: --Caari ini. Shiavetariri ini. Icantanaque iriori: --Narotaque.
					</seg>
					<seg id="b.JOH.9.10" type="verse">
						Icantaqueri: --¿Jaoca icanteetajimpiri pamenantajari?
					</seg>
					<seg id="b.JOH.9.11" type="verse">
						Yacanaqueri iriori: --Yora shiramparinta pajitachari Jesoshi icajavatsataquero quipatsi, ipatsancajaquitantajanaro noquiqui. Icantajana: &quot;Pijate Shiroequi, pinquivajaquitajantea&quot;. Nojatanaque, noquivapaaja; irosati namenantanaja.
					</seg>
					<seg id="b.JOH.9.12" type="verse">
						Irosati icantantanajari: --¿Jaocariqueame iriori? Yacanajiri: --Jaocarica, te nioteji.
					</seg>
					<seg id="b.JOH.9.13" type="verse">
						Irootaque saavaro icajavatsatantacarori Jesoshi quipatsi yamenacantajariri quitapoajaveitachaniri. Iro saavaro imaoreanteevetari. Ari yayeetanaqueneri variseopee,
					</seg>
					<seg id="b.JOH.9.15" type="verse">
						isampitavaqueri: --¿Jaoca icantajimpiri? Icantiri: --Ipatsancajaquitaquena quipatsi noquiqui, irosati nojatantanaca noquivajaquitaja. Meeca namenanaji.
					</seg>
					<seg id="b.JOH.9.16" type="verse">
						Irosati icantantanaca variseo aparopee: --Yora shirampari yantaveetantaro saavaro. Te imponeempaji Tasorentsiqui. Pashini cantayetatsi: --Irioricame antayetirori caari cameetsatatsi, eiro imatirome intasoncantayeteme. Irosati icantavacaimentantajeitanacari.
					</seg>
					<seg id="b.JOH.9.17" type="verse">
						Yapiitajiri isampitajiri: --¿Paita pijitiri avirori yora amenacaajimpiri? Icantanaqueri: --Nojitiri itiancane Tasorentsi.
					</seg>
					<seg id="b.JOH.9.18" type="verse">
						Yora joriopee te irishiretearoji iquitapoajaveitani. Icajemacantaqueri iriri, jero iriniro,
					</seg>
					<seg id="b.JOH.9.19" type="verse">
						isampitavaqueri: --¿Iriotaquempa yoca pitomi picantiriranqui: &quot;Itimapaaque quitapoajari&quot;? ¿Jaoca icantajari yamenantajari meeca?
					</seg>
					<seg id="b.JOH.9.20" type="verse">
						Yacanaqueri: --Je, iriotaque notomi. Noneasanotiri yashi yoiro iquitapoajatapaaque.
					</seg>
					<seg id="b.JOH.9.21" type="verse">
						Jaocarica icantajari yamenantajari, te nioteji narori. Te nioteji aisati janicarica amenacaajiriri. Te irijananequitajeji meeca. Pisampiteri iriori. Irisati camantacotajanchane.
					</seg>
					<seg id="b.JOH.9.22" type="verse">
						Yora ashitariri itsaroacaacari joriopee, iotaque aitaque yapatotimentajeitacari Jesoshi. Icantajeititaca: &quot;Intimerica cantatsine: 'Iriotaque Jesoshi Quirishito', eiro ashinetajiritsi irinti intsipajeitee anquemisantajeite&quot;. Irootaque itsaroajeitantanacari ashitariri,
					</seg>
					<seg id="b.JOH.9.23" type="verse">
						irootaque icantantanacariri: &quot;Te irijananequitaje meeca notomi. Irio pisampite&quot;.
					</seg>
					<seg id="b.JOH.9.24" type="verse">
						Ari yapiitajiri icajemajiri. Icantavaqueri: --Tasorentsi pimpincatsate. Yora shirampari niojeitiri irio antayetirori caari cameetsatatsi.
					</seg>
					<seg id="b.JOH.9.25" type="verse">
						Irosati yacantanacari iriori: --Irioricampa antayetirori caari cameetsatatsi, te nioteji narori. Apatiro niotaque noquitapoajaveitani, meeca namenanaji.
					</seg>
					<seg id="b.JOH.9.26" type="verse">
						Icantanajiri aisati: --¿Jaoca icantajimpiri yamenacantajimpiri?
					</seg>
					<seg id="b.JOH.9.27" type="verse">
						Yacanajiri iriori: --Aitaque nocamantavetaquempi incaranqui, iro cantaincha te pinquemisanteroji piquemavetaquenari. ¿Paita picoantari aisati pinquemajero? ¿Picoajeitajimpa avirori pimpeajeitajea iroamere?
					</seg>
					<seg id="b.JOH.9.28" type="verse">
						Irosati iquisatsatantanacariri, icantanaqueri: --Avironirotaque avinti iroamere. Naro nainti iroamerepeeni Moishishini.
					</seg>
					<seg id="b.JOH.9.29" type="verse">
						Niojeiti iquenquetsatacaaquerini Tasorentsi Moishishini peerani. Irompa yoranqui, te niojeiteriji jaocarica iponeacari iriori.
					</seg>
					<seg id="b.JOH.9.30" type="verse">
						Yacanajiri iriori: --Iriotaque amenacaajanari. Piojeiteriquetite avirori jaocarica iponeacari, irootaque noantanaquempiri cavaco.
					</seg>
					<seg id="b.JOH.9.31" type="verse">
						Ayotacojeitiri Tasorentsi, te inquemeriji antayetirori caari cameetsatatsi. Yora quemisantiriri Tasorentsi, antirori inintacaaqueriri, iquemapinitiri irinti.
					</seg>
					<seg id="b.JOH.9.32" type="verse">
						Te anquemacotapiniteriji amenacayerine timapaatsiri quitapoajari.
					</seg>
					<seg id="b.JOH.9.33" type="verse">
						Eirome iponeame Tasorentsiqui, tecatsi irimateme.
					</seg>
					<seg id="b.JOH.9.34" type="verse">
						Yacanajiri: --Peerani pitimantapaacari te pincameetsatapeeni. ¿Arimpa picoaque meeca poamejeitena? Irosati yojocantanajari.
					</seg>
					<seg id="b.JOH.9.35" type="verse">
						Iquemacotajiri Jesoshi yojocajeitaqueri quitapoajaveitachaniri. Impoiji ineapaajiri aisati, icantapaajiri: --¿Piquemisantirimpa Atiritapaintsiri?
					</seg>
					<seg id="b.JOH.9.36" type="verse">
						Ari yacanaqueri: --¿Jaoca itimiri, apa? Nonquemisanteri. Yacanaqueri:
					</seg>
					<seg id="b.JOH.9.37" type="verse">
						--Tempa narotaque: noponeanaca inquitequi, natiritapaaque. Pineaquena, meeca noneanataquempi.
					</seg>
					<seg id="b.JOH.9.38" type="verse">
						Icantanaqueri: --Noquemisantimpi, Novincatsarite. Itiyeroashitanacari.
					</seg>
					<seg id="b.JOH.9.39" type="verse">
						Icantiri Jesoshi: --Irootaque nopocantacari quipatsiqui noncantajeitanteariri atiri jaoca incantajeiteari. Namenacaajeitajeri quitapoajavetachari. Yora amenajeivetachari nonquempetacantajeri quitapoajatatsiri. Pineaquero, niotacaajeiteri caari iojeitatsi; irinti iovetachari nompeapitsatajeri iotantavetari.
					</seg>
					<seg id="b.JOH.9.40" type="verse">
						Yora variseopee itsipajeitacari, iquemajeitavaquero icantaqueriri. Irosati icantajeitantanaca aparopee: --¿Jaocampa nocantajeitari narori? ¿Noquitapoajatimpa?
					</seg>
					<seg id="b.JOH.9.41" type="verse">
						Yacanajiri Jesoshi: --Pinquitapoajateme, eiro otimime pantane; iro cantaincha picantajeiveta: &quot;Namenajeiti&quot;, irosati picantani pantapinijeitiro caari cameetsatatsi.
					</seg>
				</div>
				<div id="b.JOH.10" type="chapter">
					<seg id="b.JOH.10.1" type="verse">
						Aisati yoametanti Jesoshi, icanti: --Queariotaque oca noncamantempiri. Tempa yoiminqueapinitiri ashitariri irovishate itantoqui iquempoyeantariri. Yora coshitiriri irovishate, te inqueapeeji omoroqui, ainti yataitashitapaaqueri araquerora. Icanti: &quot;Ineanacari ashitariri&quot;.
					</seg>
					<seg id="b.JOH.10.2" type="verse">
						Intimerica iratirite shentiniriri omoro, ariorica impocapaaque irinti ashitariri, ari irashireavaqueneri, irishineteri iravisanaje. Ariorica inqueashitapaajeri, incajemapeeri ivajiropee, ari impocashijeiteri, eiro itsaroacaavacaritsi. Impoiji iraajeitanajeri anta paashitomashiqui,
					</seg>
					<seg id="b.JOH.10.4" type="verse">
						irijivatanaqueri. Ari iotsajeititiri irineane, irootaque yoijajeitantariri.
					</seg>
					<seg id="b.JOH.10.5" type="verse">
						Ariorica incajamaveteari caari ineapiniti, eiro iotsajeititavaqueritsi irineane. Eiro yoijajeitiritsi, aintiquea irishiapitsajeitanaqueri.
					</seg>
					<seg id="b.JOH.10.6" type="verse">
						Aitaque ocantari ishiacaaventaqueneriri Jesoshi, iro cantaincha te iriojeitavaqueroji icantavetacariri.
					</seg>
					<seg id="b.JOH.10.7" type="verse">
						Icantajeitaqueri aisati: --Queariotaque oca noncamantempiri. Narotaque shiacaventachari omoro tantorentsi iqueapinitantari ovisha.
					</seg>
					<seg id="b.JOH.10.8" type="verse">
						Maaroni jivajeitaquenari, coshinti ini irinti, coshitantatsiri; irootaque caari iquemisantajeitantari ovishapee.
					</seg>
					<seg id="b.JOH.10.9" type="verse">
						Narotaque iqueapinitantari, nareetacaajeiteari maaroni pocashijeitenane. Iriojeitaque avisacotajantsine. Inqueapinijeite, aisati irijatashitapinitero iroyeari.
					</seg>
					<seg id="b.JOH.10.10" type="verse">
						Ipocashitiri coshinti icoshiteri ovisha, iroyeri, impoyereeri. Irompa nainti, nopocashitiri naneacaajeiteri oijajeitenaneri, naneacaasanojeitajeri inquitequi.
					</seg>
					<seg id="b.JOH.10.11" type="verse">
						Narotaque ashitariri cameetsari, irootaque nocoantacari noncamimenteri novishate.
					</seg>
					<seg id="b.JOH.10.12" type="verse">
						Te nonquempeteariji oisantiniriri ashitariri. Caari ini ashitariri ovisha. Ariorica irineavaqueri maniti impocapaaque, intsaroanaque, irishiapitsatanaqueri; irojocanaqueri ovishapee. Irosati iraantapeempariri maniti ovisha, irovarayetapeeri.
					</seg>
					<seg id="b.JOH.10.13" type="verse">
						Aitaque icantari oisantiniriri irovishate. Te inquenqueshireteriji ovisha, irinti iquenqueshireti quirequi impinayeeteri, irootaque ishiantanacari.
					</seg>
					<seg id="b.JOH.10.14" type="verse">
						Narotaque ashitariri cameetsatatsiri. Niotiri novishate. Yora nashijeitacari iojeitaquena iriori.
					</seg>
					<seg id="b.JOH.10.15" type="verse">
						Aisati iquempeta Apa, iotaquena; aisati niotiri narori. Coajica noncamimentajeiteri novishate noavisacotanteariri.
					</seg>
					<seg id="b.JOH.10.16" type="verse">
						Ainiro aisati pashini, tequerata noviratajeari aca. Iriojeitaque nampatojeitajeri. Ariorica noneanateri iriotsatavaquena, inquempeavacantajeitajeari novishatepee maaroni. Apaniro nashijeitajeari maaroni.
					</seg>
					<seg id="b.JOH.10.17" type="verse">
						Aisati icanti Jesoshi: --Noncamimenteri novishate, irosati naneantajeari. Irootaque inintacaanari Apa.
					</seg>
					<seg id="b.JOH.10.18" type="verse">
						Tecatsi matashitenaneme iroyename, irointiquea nocoasanotaque noncamimenteri novishate. Noncamavetaquea, aisati nontinaanaje: irootaque inintacaaquenari Apa.
					</seg>
					<seg id="b.JOH.10.19" type="verse">
						Aitaque ocantari icantaqueriri Jesoshi. Irosati icantavacaimentajeitanacari joriopee.
					</seg>
					<seg id="b.JOH.10.20" type="verse">
						Timatsi icarajeiti oshequi cantayetatsiri: --Yoitsaviantaqueri camaari. Ishinquiventaitia. ¿Paita piquemisantantariri?
					</seg>
					<seg id="b.JOH.10.21" type="verse">
						Icanti itsipapee: --Te intsaviateji: tempa cameetsa yoametanti. Caari ini camaari: tempa icavintsaajiri quitapoajari, irootaque yamenacantajariri.
					</seg>
					<seg id="b.JOH.10.22" type="verse">
						Iquimoshirejeitaji aisati joriopee Jerosarequi. Iquenqueshiretajiro yoameetsayeetantajaroniri peerani ivanco Tasorentsi. Opariantsitapaaji.
					</seg>
					<seg id="b.JOH.10.23" type="verse">
						Yaniiveeti Jesoshi anta oveshintsayetacanta otincamipee pancotsi. Iro yovetsicacantiniri peerani Saromoni.
					</seg>
					<seg id="b.JOH.10.24" type="verse">
						Yapatojeitashitapaacari joriopee. Icantapaaqueri: --Peerani pimanapitsataquenaro. Pincamantasanotena: ¿avirompa Quirishito?
					</seg>
					<seg id="b.JOH.10.25" type="verse">
						Yacanajiri: --Aitaque nocamantajeivetaquempi. Iro cantaincha te pinquemisantavaquenaji. Paitarica nomayetaqueri, iriotaque Apa tiancanari matacaaquenarori. Oca nomayetaqueri, irootaque iotacayetempineri narotaque Quirishito.
					</seg>
					<seg id="b.JOH.10.26" type="verse">
						Aitaque nocantaquempi: &quot;Avirojeitaque caari novishate, irootaque caari piquemisantantana&quot;.
					</seg>
					<seg id="b.JOH.10.27" type="verse">
						Novishate iquemisantiro noneane. Niojeitiri, aisati iriori, yoijajeitana.
					</seg>
					<seg id="b.JOH.10.28" type="verse">
						Aitaque naneacaajeitajiri. Incantaitatiyempani iraneanaje inquitequi. Eiro yashinoncaajatsi. Noquempoyeasanotaqueri, oquempetimotaquena najiricaqueri. Tecatsi aapitsatajenarine.
					</seg>
					<seg id="b.JOH.10.29" type="verse">
						Icantaquena Apa: &quot;Pinquempoyeajenari&quot;. Yanaacojeitiri maaroni itasoncantasanoti, tecatsi aapitsatajerine aisati iriori Apa.
					</seg>
					<seg id="b.JOH.10.30" type="verse">
						Nomoncaratasanotacari Apa, imoncarataquena iriori.
					</seg>
					<seg id="b.JOH.10.31" type="verse">
						Irosati yaantajeivetanaca mapi impichaajeiterime.
					</seg>
					<seg id="b.JOH.10.32" type="verse">
						Icantanajiri Jesoshi: --Iriotaque Apa tasoncacaaquenari. Oshequi nonijayetaquempiro. ¿Paita pimpitseimentenari?
					</seg>
					<seg id="b.JOH.10.33" type="verse">
						Icantanajiri: --Te iro nompitseimentempi pantiri cameetsatatsiri. Aviro shirampari, iro cantaincha pijitasorentsitashitaca, irootaque nompitseimentempiri.
					</seg>
					<seg id="b.JOH.10.34" type="verse">
						Yacanajiri Jesoshi: --Tempa isanquenayeetinirini atiri: &quot;Noncamantajeitempi: 'Avirojeitaque tasorentsitatsiri'&quot;.
					</seg>
					<seg id="b.JOH.10.35" type="verse">
						Yora isanquenatiniri irineane Tasorentsi, icanteetiri: &quot;Tasorentsitatsiri&quot;. Tecatsi ancantero ampashinitajero Sanquenarentsi.
					</seg>
					<seg id="b.JOH.10.36" type="verse">
						Inintacaaquena Apa, irootaque itiancantaquenari aca quipatsiquica. Incaranqui nocantaquempi: &quot;Narotaque Itomi Tasorentsi&quot;. ¿Paita meeca picantantanari: &quot;Pijitasorentsitashitaca&quot;? Itasoncantaque Apa.
					</seg>
					<seg id="b.JOH.10.37" type="verse">
						Terica nonquempeteari eiro piquemisantanatsi.
					</seg>
					<seg id="b.JOH.10.38" type="verse">
						Irompa noquempetacaririca, pinquemisantajeitena. Eiro piquemisantashitanatsi narori, irointi pinquemisantimentenaro nomayetaqueri. Pinquemisante, piotanteari iquempetaquena Apa. Aisati narori noquempetacari Apa. Piotasanotavaquero.
					</seg>
					<seg id="b.JOH.10.39" type="verse">
						Icoasanojeivetanaja aisati irayerime, iro cantaincha ipeimotanacari Jesoshi.
					</seg>
					<seg id="b.JOH.10.40" type="verse">
						Ari imonteanajaro aisati Jesoshi Jorirani. Ijataji anta intacaronta peerani Joani ivaotisatantaqueni. Aitaque itimapaajiri anta.
					</seg>
					<seg id="b.JOH.10.41" type="verse">
						Oshequi pocashijeitajiriri aisati. Icantajeitapaaji: --Te intasoncanteji irinti Joani, iro cantaincha queario oni maaroni icantacotaqueriri Jesoshica.
					</seg>
					<seg id="b.JOH.10.42" type="verse">
						Oshequi quemisantajeitavaqueriri Jesoshi anta.
					</seg>
				</div>
				<div id="b.JOH.11" type="chapter">
					<seg id="b.JOH.11.1" type="verse">
						Isaviqui Vetaniaqui shirampari pajitachari Irasaro, yojoquiitaca. Osaviqui aisati ivancoqui iritsiropee: jero Maria, jero Marita.
					</seg>
					<seg id="b.JOH.11.2" type="verse">
						Chapinqui osaitiri Maria Avincatsarite iitiqui. Iro osaitantari casancajari. Oshetantajari oishi aisati. Ari yojoquiitaca ojariri,
					</seg>
					<seg id="b.JOH.11.3" type="verse">
						irootaque otiancantacariri camanterine Jesoshi. Arejiqui ijatashitaqueri. Ineantapaacariri icantapaaqueri: --Novincatsarite, yora Irasaro pinintasanotiri, yojoquiitaca.
					</seg>
					<seg id="b.JOH.11.4" type="verse">
						Iquemavaqueri Jesoshi, icantavaqueri: --Yojoquiivetaca, iro cantaincha eiro icamasanotitsi. Iro yojoquiitantacari, icoaque Tasorentsi impincatsatanteeteariri, aisati impincatsatanteetenari narori.
					</seg>
					<seg id="b.JOH.11.5" type="verse">
						Jesoshi inintiro iroori Marita, ireento, jeri ojariri.
					</seg>
					<seg id="b.JOH.11.6" type="verse">
						Ari iquemacotitacari yojoquiitaca, iro cantaincha apite quitaiteri isavicanaque.
					</seg>
					<seg id="b.JOH.11.7" type="verse">
						Irosati icantantajana aisati icantajeitiri itsipapee iroamerepee: --Tsame ampiajeitanaje aisati Joreaqui.
					</seg>
					<seg id="b.JOH.11.8" type="verse">
						Nocantanaqueri narori: --Chapinqui, oametanari, anta impichaaquempime ashanincapee. ¿Ariompa pimpiashitanajeri aisati anta? Eiro ajatitsi: yoicari.
					</seg>
					<seg id="b.JOH.11.9" type="verse">
						Yacanaquena: --Noshiacantempiro. Icontetapaaque catsirincaiteri, iquitaitetacotapaajee. Ariorica inquianaje, ari ontsiteniiteanaje. Yora aniitatsiri quitaiteriqui, iniiro oquitaiteti quipatsiqui, irootaque caari itsitincanta.
					</seg>
					<seg id="b.JOH.11.10" type="verse">
						Iro cantaincha itsitincajeita aniitatsiri tsiteniriqui. Iro itsitincantacari, tecatsi quitaitetacoterine.
					</seg>
					<seg id="b.JOH.11.11" type="verse">
						Aitaque icantaquenari. Irosati icantantanari: --Maanaqueyea Irasaro. Nojate meeca noncaocapaajeri.
					</seg>
					<seg id="b.JOH.11.12" type="verse">
						Nocantanaqueri: --Maanaquerica, Novincatsarite, aitaque iravisacotaje.
					</seg>
					<seg id="b.JOH.11.13" type="verse">
						Iro cantaincha, irointi iquenquetsatacovetacari Irasaro, icamaque. Narori, nojitashivetaca iro icantaquenari: &quot;Imaashita, irimaoreanteari&quot;.
					</seg>
					<seg id="b.JOH.11.14" type="verse">
						Irosati icamantasanotantajanari: --Camanaque Irasaroni.
					</seg>
					<seg id="b.JOH.11.15" type="verse">
						Te nontsipatavaqueariji narori. Meeca pinquemisantajeitanaquena, irootaque noquimoshiretantanacari. Tsame amenajeitaiteri.
					</seg>
					<seg id="b.JOH.11.16" type="verse">
						Yora Tomashi ipajiyeetiri Tsipari, icantajeitana: --Tsame aijajeitanaqueri, iroavaqueeta arori.
					</seg>
					<seg id="b.JOH.11.17" type="verse">
						Irotimataintsi inampini Irasaro. Niojeitaque icaratacotaque otsipasati quitaiteri yoiminqueantacariri Irasaroni omoroqui imperita.
					</seg>
					<seg id="b.JOH.11.18" type="verse">
						Ora Vetania oquempejitaro Jerosare, ocarati 3 quirometero.
					</seg>
					<seg id="b.JOH.11.19" type="verse">
						Iponeanaca Jerosarequi oshequi joriopee pocashitirori Marita, jero Maria. Icantapaaquero: --Eiro poashiretacoshirearitsi pijaririni.
					</seg>
					<seg id="b.JOH.11.20" type="verse">
						Oquemacotavaqueri Marita quempejitapaaque Jesoshi. Osoquijanaque, ojataque otonquiotavacari. Irointi Maria, ainiro osaviqui pancotsiqui.
					</seg>
					<seg id="b.JOH.11.21" type="verse">
						Ocantavaqueri Marita Jesoshi: --Ariorica pintimaiteme aca, Novincatsarite, eiro icamime jaijini.
					</seg>
					<seg id="b.JOH.11.22" type="verse">
						Niotaque meeca paitarica pincanteriri Tasorentsi aitaque inquemisantaquempi.
					</seg>
					<seg id="b.JOH.11.23" type="verse">
						Icantanaquero Jesoshi: --Aitaque intinaaje pijaririni.
					</seg>
					<seg id="b.JOH.11.24" type="verse">
						Ocantanajiri aisati: --Ariorica omoncaratapaaquea intinaajeitantanajeari camajeitaintsiri, aitaque intinaanaje iriori jaijini. Niotaquero.
					</seg>
					<seg id="b.JOH.11.25" type="verse">
						Icantanajiro: --Narotaque tinaajeitajerineri camajeitaintsiri, oaneajeitajerineri aisati. Incamajeivetaquea quemisantanari, iro cantaincha iraneanaje aisati.
					</seg>
					<seg id="b.JOH.11.26" type="verse">
						Maaroni aneajeitatsiri, inquemisantenarica iriori, eiro icamasanotitsi. ¿Pishiretacarompa oca nocantaquempirica?
					</seg>
					<seg id="b.JOH.11.27" type="verse">
						Ocantanajiri: --Je, Novincatsarite, niotaquempi, avirotaque Quirishito, Itomi Tasorentsi pocaintsiri quipatsiquica.
					</seg>
					<seg id="b.JOH.11.28" type="verse">
						Irosati opiantanaja ocajemiro ireento. Ocamantatsatapaaquero: --Areetapaaca Oametantatsiri, icajemacantaquempi.
					</seg>
					<seg id="b.JOH.11.29" type="verse">
						Ocantiro: --Ari. Intsipaite ocatianaca, ojatashitanaqueri Jesoshi.
					</seg>
					<seg id="b.JOH.11.30" type="verse">
						Tequeratsita irareetea iriori nampitsiqui. Ainiroqueratatsi anta oneaitirinta Marita.
					</seg>
					<seg id="b.JOH.11.31" type="verse">
						Ari ineajeitavaquero quivantajeitirori ojatanaque, irosati yoijajeitantanacaro. Ijijeivetaca ario ojateri omoroqui yoiminqueetaquerinta ojaririni. Aisati ijijeitiro ojate iraacotajeari aisati anta.
					</seg>
					<seg id="b.JOH.11.32" type="verse">
						Ari oneapaaqueri Jesoshi, ojatashitiri, otiyeroashitapaacari. Ocantapaaqueri: --Ariorica pintimaiteme aca, Novincatsarite, eiro icamime jaijini.
					</seg>
					<seg id="b.JOH.11.33" type="verse">
						Ineavaquero Jesoshi iraimotapaacari. Iraajeitaca joriopee tsipajeitarori. Irosati icantashiretantanacari iriori Jesoshi, yoashiretanaca.
					</seg>
					<seg id="b.JOH.11.34" type="verse">
						Icantanaque: --¿Jaoca poaqueriri? Icantanaqueri: --Anta, Novincatsarite, noaqueri omoroqui. Tsame pamenaiteri.
					</seg>
					<seg id="b.JOH.11.35" type="verse">
						Iraapaaca Jesoshi iriori. Irosati icantantanaca jorio: --Pineaqueri, oshequi inintasanovetarini.
					</seg>
					<seg id="b.JOH.11.37" type="verse">
						Timatsi aparopee cantatsiri: --¿Caarimpa yoca amenacaajiriri quitapoajari? Intimeme aca, ¿eirompa aisati yoavisacotajirime Irasaroni, eiro icamime?
					</seg>
					<seg id="b.JOH.11.38" type="verse">
						Icantashiretasanotanaji Jesoshi aisati. Iquempejitapaacaro omoro, ora imorotashiyeetaqueriri imperitaqui. Yashitacoyeetantacari mapi.
					</seg>
					<seg id="b.JOH.11.39" type="verse">
						Icantapaaque Jesoshi: --Pintivironcajero mapica. Ocantanaqueri Marita: --Novincatsarite, otsipasatitanaque quitaiteri icamantacari. Shititanaque.
					</seg>
					<seg id="b.JOH.11.40" type="verse">
						Icantanajiro: --Tempa nocantaquempi: &quot;Pinquemisantaquenarica aitaque pineaquero intasoncante Tasorentsi&quot;.
					</seg>
					<seg id="b.JOH.11.41" type="verse">
						Irosati itivironcanteetajaro mapi. Yamenanaque Jesoshi jenoqui, icantanaque: --Ariove, Apa, niotaque piquemaquena.
					</seg>
					<seg id="b.JOH.11.42" type="verse">
						Niotaque irosati picanta piquemapinitana. Jeri oshequi catiimojeitanari. Nocoaque iriojeite pitiancaquena, irootaque noquenquetsatacantimpiri.
					</seg>
					<seg id="b.JOH.11.43" type="verse">
						Irosati icajemasanotantanaca: --Irasaro, pintinaanaje, pimpocaje.
					</seg>
					<seg id="b.JOH.11.44" type="verse">
						Irosati isoquijantanaja camavetainchari. Ora chapinqui yoisotanteetavacariri tocoyatsa: iracoqui, iitiqui, maaroni. Ipashicavorotanteetavacariri paanio. Icantiri Jesoshi: --Poisoreajeri, pishineteri irijataje.
					</seg>
					<seg id="b.JOH.11.45" type="verse">
						Joriopee, yora tsipajeitacarori Maria, ineacojeitaqueri Jesoshi. Oshequi quemisantajeitanaqueriri;
					</seg>
					<seg id="b.JOH.11.46" type="verse">
						itsipapee ijatashitaqueri variseopee, icamantacotapaaqueri Jesoshi.
					</seg>
					<seg id="b.JOH.11.47" type="verse">
						Yora jivatacaajeitiriri saserotepee, jeri aisati variseo, yapatojeitaqueri pincatsaripee oametavacaajeitainchari. Icantavacaajeitaca: --¿Paita antajeiteri? Yora shirampari oshequi itasoncantapinitaque.
					</seg>
					<seg id="b.JOH.11.48" type="verse">
						Ariorica ashinetajeri aisati, ario inquemisantajeitanaqueri maaroni atiri; impoiji ipocashijeiteecari oromasati, itireayetirocari ivanco Tasorentsi. Ipoyereajeiteecari, maaroni.
					</seg>
					<seg id="b.JOH.11.49" type="verse">
						Itsipajeitari anta Caijashi iriori. Meeca osarintsi ipincatsariventiri saserotepee. Icantanaque iriori:
					</seg>
					<seg id="b.JOH.11.50" type="verse">
						--Tecatsi piojeite avinti. Te pinquenqueshireempaji. Pamenajeite: ocameetsatimojeitee incameta shiramparinta aparoni, iroavisacojeitantajeeri eiro apoyereajeitantatsi.
					</seg>
					<seg id="b.JOH.11.51" type="verse">
						Te incantashitearoji oca. Iriotaque pincatsariventajeitiriri maaroni saserotepee. Yoametiri Tasorentsi, iotantacari incamimentajeiteri Jesoshi maaroni joriopee.
					</seg>
					<seg id="b.JOH.11.52" type="verse">
						Te apaniro incamimentajeiteri joriopee, irointi incamimenteri maaroni atiri intomintajeiteari Tasorentsi. Inashijeiveta, isavicajeiti nampitsipeequi arejipeequiniri, iro cantaincha incamimenteri irampatojeitanteariri maaroni.
					</seg>
					<seg id="b.JOH.11.53" type="verse">
						Irosati isareajeitantacariri iroyeri Jesoshi.
					</seg>
					<seg id="b.JOH.11.54" type="verse">
						Irootaque caari meeca iquenapinitantaja Jesoshi anta yoshequitinta joriopee, te ironijaapeempariji. Ijatanaji quipatsiqui pajitachari Ejerai, otsapitapaacanta caaraiteri. Aitaque isavicapaajiri, icarajeitana, aisati maaroni itsipapee iroamerepee.
					</seg>
					<seg id="b.JOH.11.55" type="verse">
						Irotimataintsi Yavisantaniri, inquimoshirejeitanaque noshanincapee. Meeca itoncaajeitanaque Jerosarequi iroameetsatantajeari, inquemisantanteariri Tasorentsi. Ijajeitanaque maaroni savicajeitatsiri jaocarica,
					</seg>
					<seg id="b.JOH.11.56" type="verse">
						icoajeitapaajiri Jesoshi. Iqueajeitapaaque ivancoqui Tasorentsi, icantavacaajeitapaaja: --Paamaaca, ¿ari impoque Jesoshi? Eirorica ipoquitsi iriori inquemisante.
					</seg>
					<seg id="b.JOH.11.57" type="verse">
						Aitaque icantacantaque jivatacaajeitiriri saserotepee, jeri variseopee: --Piotaqueririca jaocarica inaqueri Jesoshi, pincamantenata. Icoajeitanaque iraacanteri.
					</seg>
				</div>
				<div id="b.JOH.12" type="chapter">
					<seg id="b.JOH.12.1" type="verse">
						Ocaranivani 6 quitaiteri inquimoshireventearo Yavisantaniri. Yareetaja Jesoshi Vetaniaqui, anta isaviquinta Irasaro camavetainchari: yora yoitinaajiri Jesoshi, yoaneajiri.
					</seg>
					<seg id="b.JOH.12.2" type="verse">
						Aitaque icarajeitiri Irasaro Jesoshi, yoajeita. Marita irootaque amacoyetiniriri yoari.
					</seg>
					<seg id="b.JOH.12.3" type="verse">
						Maria amaqueneri Jesoshi casancajari, cameetsajatasanotatsiri. Opinatasanotaca. Quejitsi oni, ojaacaro voteyajaniqui. Osaitiri iitiqui, irosati oshetantajari oishi. Otimanaque ojencaare, otsoteanaquero maaroni pancotsi.
					</seg>
					<seg id="b.JOH.12.4" type="verse">
						Ari itimaiti ara Jorashi Ishicariote. Iroamere Jesoshi inaveta, iriotaque aacanterine coajicani. Icantanaque:
					</seg>
					<seg id="b.JOH.12.5" type="verse">
						--¿Paitampa caari pipimantantaro casancajarica? Opinaveta 300 tenario, ampayetajerimeri iriori ashinoncaincari. Paparajatashitacaro maaroni.
					</seg>
					<seg id="b.JOH.12.6" type="verse">
						Icantashita: te irineshinoncateriji ashinoncaincari. Iquempoyeajeivetanari noirequite maaroni, iro cantaincha coshinti ini. Ari icoshitaarantitavajanari, irootaque iquishimentantarori te omperiji ovinaro casancajari.
					</seg>
					<seg id="b.JOH.12.7" type="verse">
						Icantiri Jesoshi: --Oncanteata. Iotaque noncame, irootaque osaitantanari tequeratsita noncame.
					</seg>
					<seg id="b.JOH.12.8" type="verse">
						Incantaitatiyempani incarajeitempi ashinoncaincari, ari pineshinoncatapinitatiyerini. Irompa nainti eiro nocantatiani noncarajeitempi. Eiro osamanitajitsi pineshinoncatantajenari aisati.
					</seg>
					<seg id="b.JOH.12.9" type="verse">
						Oshequi jorio quemacojeitajiriri Jesoshi itimapaaji anta, ijatashijeitanaqueri. Aisati ijatashijeitanaqueri irineeri Irasaro, yora camavetainchari yoitinaajiri.
					</seg>
					<seg id="b.JOH.12.10" type="verse">
						Isareajeitacari jivatacaajeitiriri saserotepee iroyeri aisati Irasaro.
					</seg>
					<seg id="b.JOH.12.11" type="verse">
						Oshequi joriopee neacojeitaqueriri Jesoshi yoitinaajiri Irasaro, irootaque yojocajeitantanajarori iquemisantavetari saserotepee, iquemisantajeitantajariri Jesoshi irinti.
					</seg>
					<seg id="b.JOH.12.12" type="verse">
						Oquitaitetamanaji aisati. Oshequi catsini pocaintsiri inquimoshirejeite. Iquemacojeitajiri Jesoshi impoque Jerosarequi.
					</seg>
					<seg id="b.JOH.12.13" type="verse">
						Ari ijajeitanaque itonquiojeitavacari. Yaajeitaqueneri tsiaroshi. Icajemajeiti: --Jeri yoca oavisacotajeeneri, icameetsatasanoti. Iriotaque itiancane Avincatsarite. Iriotaque yoca pincatsariventajeitajerine ashanincapee, maaroni.
					</seg>
					<seg id="b.JOH.12.14" type="verse">
						Ineapaaqueri Jesoshi aparo voro caariquera iquijacoyeeta. Iriotaque iquijacotapaacari. Aitaque peerani isanquenatacotitari:
					</seg>
					<seg id="b.JOH.12.15" type="verse">
						&quot;Savicajeitatsiri Sioniqui, eiro pitsaroashitatsi. Jeri yoca pocaintsiri, iriotaque pincatsariventajeitempine; iquijacotapaacari vorojaniqui&quot;.
					</seg>
					<seg id="b.JOH.12.16" type="verse">
						Tequeratsita niotacojeiteri oca isanquenatacotitacariniri peerani: ijatanaji Jesoshi jenoqui, impoijiquea noquenqueshireajeitanaquero. Aitaquequea imoncarataquero maaroni isanquenatacotitacariniri.
					</seg>
					<seg id="b.JOH.12.17" type="verse">
						Ari chapinqui icajemiri Irasaro: &quot;Pincontetapaaje&quot;, ari icontetapaaji. Camasanovetainchari, iro cantaincha yoitinaajiri: nocarajeiti oshequi neacojeitiriri, impoiji nocamantacojeitaquero ora noneajeitaqueri.
					</seg>
					<seg id="b.JOH.12.18" type="verse">
						Ari iquemacojeitaqueri atiri itasoncantayeti Jesoshi, irootaque ijatashijeitantacariri itonquiojeitavacari.
					</seg>
					<seg id="b.JOH.12.19" type="verse">
						Icantavacaajeitanaca variseo: --Pineaquero, tecatsi ancantanirojeiteri. Yoijajeitaqueri maaroni atiri.
					</seg>
					<seg id="b.JOH.12.20" type="verse">
						Itoncaajeitanaque Jerosarequi oshequi atiri inquimoshirejeite, inquemisantajeite. Icarajeitiri pashinisatipee atiri, iroaquera peajancha jorio.
					</seg>
					<seg id="b.JOH.12.21" type="verse">
						Ijatashijeitapaaqueri iriori Jeripi, yora vetsairasati. Otimi Vetsaira Carireaqui. Icantapaaqueri: --Apa, nocoi noneeri Jesoshi.
					</seg>
					<seg id="b.JOH.12.22" type="verse">
						Jeripi ijatashitanaqueri icamantaitiri Antirishi. Irosati ijatantanaja apite, icamantiri Jesoshi.
					</seg>
					<seg id="b.JOH.12.23" type="verse">
						Icantavaqueri: --Noponeanaca inquitequi, natiritapaaque; irotaintsi meeca impincatsayeetena.
					</seg>
					<seg id="b.JOH.12.24" type="verse">
						Queariotaque oca noncamantempiri. Ariorica ompariye quipatsiqui apaitsoquiro tirico, eirorica otijatsi, irosati oncantea: apaitsoquiro onapaaque. Irompa ontijaquearica, ari oshiocanaque, oshequiasanotanaque aisati oitsoqui.
					</seg>
					<seg id="b.JOH.12.25" type="verse">
						Timatsi atiri quempoyeavetachari irisati, te incoyeji irashinoncayea, yatsipetashitaca iquempoyeaca irisati; eiro yaneasanotajitsi inquitequi iriori. Irintiquea caari quempoyeacha irisati meeca, incantaitatiyempani iraneanaje irinti inquitequi.
					</seg>
					<seg id="b.JOH.12.26" type="verse">
						Maaroni coatsiri irantayetenaro nocoacairiri, iroijatenata; incarajeitenaya jaocarica nontimeri narori.
					</seg>
					<seg id="b.JOH.12.27" type="verse">
						Aisati impinateri Apa. Meeca noquenqueshiretanaca. ¿Paita noncanteriri meeca Apa? ¿Noncanterimpa: &quot;Apa, irotaintsi iroashinonqueetena, poavisacotena&quot;? Eiro nocantiritsi. Irootaque nopocantacari quipatsiqui nonquematsicatearo meeca. Irosati iquenquetsatacantacariri iriri: --Apa, nocoaque impincatsajeitempita atiripee, irineacameetsajeitempita. Irosati noquemajeitantacariri Apa anta inquitequi, icanti: --Aitanaque niotacaajeitiri nopincatsaritasanotaque. Coajica niotacaajeitajeri aisati.
					</seg>
					<seg id="b.JOH.12.29" type="verse">
						Ari iquemajeivetavacari catiajeivetainchari, iro cantaincha te iriotasanotavaqueroji. Icantashijeitanaca: --Otirei. Pashini cantayetanaintsi: --Ineanatiri inampire Tasorentsi.
					</seg>
					<seg id="b.JOH.12.30" type="verse">
						Icantiri Jesoshi: --Te naro iroamete: avirojeivetaca avinti yoamejeivetaca.
					</seg>
					<seg id="b.JOH.12.31" type="verse">
						Meecaquea incantacoventajeiteri maaroni tseencantayetatsiri: &quot;Ainiro pantane, aitaque noasanquetimentempiro&quot;. Meeca aisati irojoqueri Apa yora pincatsariventajeitiriri tseencantatsiri.
					</seg>
					<seg id="b.JOH.12.32" type="verse">
						Irotaintsi iroatiacoyeetena, irosatiquea nampatojeitanteariri maaroni atiri, impocashijeitena.
					</seg>
					<seg id="b.JOH.12.33" type="verse">
						Irootaque icantaqueriri Jesoshi. Icamantitacari jaoca incanteari incamanteari coajicani.
					</seg>
					<seg id="b.JOH.12.34" type="verse">
						Yacanaqueri atiri: --Oamejeitee Sanquenarentsi: &quot;Irosati incantaitatiyempani Quirishito iranee&quot;. ¿Paita picantiri? ¿Paita picantantarori avirori: &quot;Iroatiacoyeetaqueri Atiritapaintsiri&quot;? ¿Janicampa yora Atiritapaintsiri camatsineri?
					</seg>
					<seg id="b.JOH.12.35" type="verse">
						Yacanajiri Jesoshi: --Ainiroquera oquitaiteti, iro cantaincha eiro meeca osamanitajitsi ontsitenitantajeari. Paniitanaque meeca, omapoquimpicari tsiteniri. Ariorica paniitanaje tsiteniriqui, eiro piotitsi jaocarica pinquenanajeri.
					</seg>
					<seg id="b.JOH.12.36" type="verse">
						Ainiroquera noquitaitetacotimpi, niotacaimpi; picoaquerica pinquemisantena, pinquemisantenata meeca. Impoiji pinquempejeiteri pishanincapee: pinquitaitetacoteri, piotacaajeiteri iriori. Irosati ijatantanaja, imanapitsatanajari.
					</seg>
					<seg id="b.JOH.12.37" type="verse">
						Ineajeivetacari oshequi atiri itasoncantayeti Jesoshi, iro cantaincha te inquemisantajeitavaqueriji.
					</seg>
					<seg id="b.JOH.12.38" type="verse">
						Imoncarajeitaquero isanquenatacotitacaniri peerani Isayashini: &quot;Novincatsarite, eiro ishequitasanotitsi quemisantavaqueroneri ora ancamanteriri. Irineajeivetempi pintasoncante, iro cantaincha eiro iquemisantimpitsi&quot;. Camantantatsiniri inaveitani Isayashini.
					</seg>
					<seg id="b.JOH.12.39" type="verse">
						Icantitacani aisati: &quot;Yora Tasorentsi inquitapoajatacayeri tseencajeitiriri, impeitaqueri iquenqueshireantavetari. Icanti: 'Ineicari. Ioticari. Yaventanacari. Noavisacotiricari'&quot;. Irootaque caari imajeitantaro tseencantatsiri inquenqueshireempa.
					</seg>
					<seg id="b.JOH.12.41" type="verse">
						Peerani ineaqueri Isayashini ishipaquireaque Avincatsarite, impoiji iquenquetsatacotiri.
					</seg>
					<seg id="b.JOH.12.42" type="verse">
						Aisati oshequi jivatacaajeitiriri joriopee, iquemisantajeivetanacari Jesoshi. Iro cantaincha itsaroacaajeitacari variseopee, irootaque caari icamantantari ishaninca: &quot;Noquemisantiri Jesoshi&quot;. Iquenqueshireti: &quot;Iquishimentanaricari noquemisantiri Jesoshi, eiro ishinetanatsi nampatojeiteari noshaninca nonquemisantajeite&quot;.
					</seg>
					<seg id="b.JOH.12.43" type="verse">
						Yora variseopee icoapinijeiti irineacameetsajeiteri atiri, te irio incoye irineacameetsateri Tasorentsi irinti.
					</seg>
					<seg id="b.JOH.12.44" type="verse">
						Irosati icajemantanaca Jesoshi: --Maaroni quemisantanari, te naro inquemisantasanote, irintiquea iquemisantasanotaque tiancaquenari.
					</seg>
					<seg id="b.JOH.12.45" type="verse">
						Maaroni neaquenari, irinti ineaque aisati tiancaquenari.
					</seg>
					<seg id="b.JOH.12.46" type="verse">
						Irootaque nopocantacari nonquitaitetacoteri atiri, niotacaasanojeiteri. Yora quemisantanari, eiro yatsipetajaro intimaje tsiteniriqui; tempa ioyetaque.
					</seg>
					<seg id="b.JOH.12.47" type="verse">
						Yora quemayevetacarori noneane: eirorica iquemisantiro, eiro noasanquetiritsi nainti. Te iro nompocantea quipatsiquica noasanquetaayeteri atiri, irointi nopocanta noavisacojeiteri.
					</seg>
					<seg id="b.JOH.12.48" type="verse">
						Maaroni tseencaquenari, caari quemisantiro noyenquetsare, timatsi oasanquetaajeiterineri coajicani. Jero oca noneane nocantavetacari: coajica omoncaratapeemparica, iroasanquetimenteri itseenquiro noneane. Te noneaveetashiteaji.
					</seg>
					<seg id="b.JOH.12.49" type="verse">
						Apa tiancaquenari, iriotaque cantavaquenari: &quot;Iroyea oca pineanatapeeri. Jero oca pincantapeeriri&quot;.
					</seg>
					<seg id="b.JOH.12.50" type="verse">
						Yora quemisantavaquerori irineane Apa, incantaitatiyempani iraneanaje inquitequi. Niotaquero oca. Oca nocantaquempiri, nomoncarataquero icantaquenari Apa.
					</seg>
				</div>
				<div id="b.JOH.13" type="chapter">
					<seg id="b.JOH.13.1" type="verse">
						Tequeratsita inquimoshireventajeitajearo Yavisantaniri. Aitaque iotaque Jesoshi omoncarataca irojocantanajearori quipatsica, impiantanajeari iririqui. Icantatiani inintajeitaqueri yashijeitacari quipatsiquiniri. Meeca inintasanojeitiri.
					</seg>
					<seg id="b.JOH.13.2" type="verse">
						Ari noajeitaca, notsipajeitacari Jorashi Ishicariote, yora itomi Shimo. Iquenqueshireacaacari camaari iraacanteri Jesoshi coajicani.
					</seg>
					<seg id="b.JOH.13.3" type="verse">
						Iotaque Jesoshi itiancaqueri Iriri impincatsariventajeiteri maaroni atiri. Iotaque aisati iponeaca Tasorentsiqui, impiashitanajeri aisati.
					</seg>
					<seg id="b.JOH.13.4" type="verse">
						Ari yoacaajeitaquena Jesoshi, impoiji icatianaca. Yojoquireaquero yoicoro. Ishiticatsaquitanacaro ishevorotantari.
					</seg>
					<seg id="b.JOH.13.5" type="verse">
						Irosati isantacaro nija metaroqui, irosati iquivantajeitaquenarori noitipee: narori, aisati itsipapee iroamerepee. Iro ishetantajanarori noiti ishevorotantari.
					</seg>
					<seg id="b.JOH.13.6" type="verse">
						Irovetaincha inquivaquiitapeerime iriori Petero, icantavaqueri: --Tempa avirotaque Novincatsarite, te oncameetsateji pinquivenaro noiti narori. Oncameetsateme nonquivempirome piiti avinti.
					</seg>
					<seg id="b.JOH.13.7" type="verse">
						Yacanaqueri Jesoshi: --Te piotacoteroji meeca oca nantaquempiri. Aitaque piotajero coajicani.
					</seg>
					<seg id="b.JOH.13.8" type="verse">
						Icantanaqueri: --Eiro piquivanarotsi noiti catsini. Yacanaqueri: --Eirorica noquivimpirotsi piiti, eiro aquempeavacaatsi coajicani.
					</seg>
					<seg id="b.JOH.13.9" type="verse">
						Irosati icantantacariri: --Jentsite, Novincatsarite, pinquivenaro noitipee, naco, noito, maaroni.
					</seg>
					<seg id="b.JOH.13.10" type="verse">
						Icantanajiri Jesoshi: --Eiro yapiitajatsi inquivajea caajeitaintsiri. Quitejeivetaquempi avinti, iro cantaincha te pinquitejeiteji maaroni.
					</seg>
					<seg id="b.JOH.13.11" type="verse">
						Iotaque Jesoshi janica aacanterineri. Irootaque icantantacari: &quot;Te pinquitejeiteji maaroni&quot;.
					</seg>
					<seg id="b.JOH.13.12" type="verse">
						Itsoncajeitaquena iquivajeitaquenaro noiti maaroni. Iquitsaatajaro aisati yoicoro. Aisati isaviquimojeitajana, icantana: --¿Piojeitaquempa meeca paita nantantayetarori ocapee?
					</seg>
					<seg id="b.JOH.13.13" type="verse">
						Tempa picantapinijeitana: Oametantatsiri, aisati Pincatsari. Queariotaque oca picantaquenari. Narotaque oamejeitimpiri, pincatsariventajeitimpiri.
					</seg>
					<seg id="b.JOH.13.14" type="verse">
						Pineaquena meeca, noquivajeitaquempiro piiti. Aitaque pinquempetavacaajeiteari avirori, pinquivavacayea piitiqui.
					</seg>
					<seg id="b.JOH.13.15" type="verse">
						Naro onijaaquempirori. Aitaque meeca pinquempejeitavacayea avirori, pinquivavacaajeitea.
					</seg>
					<seg id="b.JOH.13.16" type="verse">
						Queariotaque oca nocantimpiri. Inampire te iranaacoteriji nampitariri impincatsarite. Aisati itiancane eiro yanaacotiritsi impincatsarite yora tianquiriri.
					</seg>
					<seg id="b.JOH.13.17" type="verse">
						Ariorica piquemavaquero oca noametimpiri, pimataquero nocoacaimpiri pinquimoshirejeitanteari.
					</seg>
					<seg id="b.JOH.13.18" type="verse">
						Timatsi meeca aparoni nocamantacotasanotiri, te maaroni nonquenquetsatacotempiji. Nocoyeajeitaquempi, tempa niojeitaquempi. Ainiro Sanquenarentsi caariquera moncaratacha, ocanti: &quot;Yora oacotaquenari notantane, iraacantena&quot;.
					</seg>
					<seg id="b.JOH.13.19" type="verse">
						Aitaque nocamantitajeitaquempi tequeratsita irayeetena. Ariorica piotaque omoncarataca nocantimpiri, aitaque pishiretearo naro nainti isanquenatacotitaniri.
					</seg>
					<seg id="b.JOH.13.20" type="verse">
						Queariotaque oca nocantimpiri. Ariorica iraacameetsayeetavaqueri notiancane, aisati narori, iraacameetsatena. Ariorica iraacameetsatavaquena narori, aisati inquempeteri iriori tiancanari, iraacameetsateri.
					</seg>
					<seg id="b.JOH.13.21" type="verse">
						Irosati yoashiretantanaca Jesoshi, icamantajeitana: --Queariotaque oca noncamantajeitempiri. Timatsi aca aacantenaneri.
					</seg>
					<seg id="b.JOH.13.22" type="verse">
						Ari namenavacaajeitanaca, te nioteji janicarica icantacotaqueri.
					</seg>
					<seg id="b.JOH.13.23" type="verse">
						Narotaque iroamere inintasanotiri Jesoshi, ainirona narori, notiinatacari inejiqui.
					</seg>
					<seg id="b.JOH.13.24" type="verse">
						Ijicotaquena Shimo Petero, icantana: --Pisampiteri. ¿Janica iquenquetsatacotiri?
					</seg>
					<seg id="b.JOH.13.25" type="verse">
						Irosati notiinatasanotantanacariri aisati inejiqui Jesoshi. Nosampitaqueri: --Novincatsarite, ¿janicampa aacantempine?
					</seg>
					<seg id="b.JOH.13.26" type="verse">
						Yacanaquena: --Ariorica novincaquero tantaca, yoca nompaqueri, iriotaque aacantenaneri. Irosati yovincantanacaro tanta, ipaqueri.
					</seg>
					<seg id="b.JOH.13.27" type="verse">
						Irosati iquenqueshiretacaantacariri Satanashi Jorashi iraacaanteri Jesoshi. Icantanaqueri Jesoshi: --Ora piquenqueshiretiri panteri, pimateroqueti.
					</seg>
					<seg id="b.JOH.13.28" type="verse">
						Yora oajeitainchari ara te iriotavaqueroji icantaqueriri.
					</seg>
					<seg id="b.JOH.13.29" type="verse">
						Ari yaanirotavaquero tanta, irosati ijatantanaca iraacaantanteariri. Yora Jorashi iriotaque quempoyeaquenariri noirequite maaroni. Ijatantacari, yaamaanaca aparopee icantiri Jesoshi: &quot;Pamanantaite ayeari anquimoshireventearo Yavisantaniri&quot;. Pashini yaamaaca icantiri: &quot;Pijate pimpashiyetaiteari ashinoncayetachari&quot;. Ari ijatantanacari, otsitenitanaji.
					</seg>
					<seg id="b.JOH.13.31" type="verse">
						Impoiji icantanaquena Jesoshi: --Noponeanaca narori inquitequi, natiritapaaque. Irotaintsi meeca impincatsajeitena atiripee, aisati niotacaajeiteri impincatsajeiteri Apa.
					</seg>
					<seg id="b.JOH.13.32" type="verse">
						Aisati inquempetea Apa iriori, iriotacaajeiteri atiri impincatsajeitena narori. Meeca irimatero, eiro isamanitirotsi.
					</seg>
					<seg id="b.JOH.13.33" type="verse">
						Meeca, noamerejei, eiro osamanititsi nojocajeitantanajempiri. Aitaque nocamantitacari joriopee, aisati meeca noncamantajeitempi avirori: anta nojatajenta, eiro pimatirotsi pijataje avirori.
					</seg>
					<seg id="b.JOH.13.34" type="verse">
						Pashini noncantajeitempiri meeca: pinintavacaajeitea maaroni. Oquempetaca narori nonintajeitimpi, aisati pinquempetavacaajeitea avirori, pinintavacaajeitea.
					</seg>
					<seg id="b.JOH.13.35" type="verse">
						Ariorica pinintavacaajeitaquea, aitaque iriojeitaquempi maaroni atiri: avirojeitaque noamere.
					</seg>
					<seg id="b.JOH.13.36" type="verse">
						Icantanaqueri Shimo Petero: --¿Jaoca pijatajeri, Novincatsarite? Yacanaqueri: --Anta nojatajenta, eiro pimatirotsi poijatanaquena meeca. Coajicaquea aitaque poijatanajena.
					</seg>
					<seg id="b.JOH.13.37" type="verse">
						Icantanaqueri Avincatsarite: --¿Paitampa caari nomatantearo noijatanaquempi meeca? Iroyeeteerica, iro cantaincha nintacotanaquempi.
					</seg>
					<seg id="b.JOH.13.38" type="verse">
						Yacanajiri Jesoshi: --¿Ariompa pintacotasanotanaquena? Queariotaque oca noncamantempiri: eirotsitarica inei teapa, pincantaque: &quot;Te noneeriji Jesoshi&quot;. Oncarate mava pincantaque.
					</seg>
				</div>
				<div id="b.JOH.14" type="chapter">
					<seg id="b.JOH.14.1" type="verse">
						Aisati icantajeitana Jesoshi: --Eiro picantashirejeititsi, irointi pishireteari Tasorentsi. Aisati narori, pishiretena.
					</seg>
					<seg id="b.JOH.14.2" type="verse">
						Anta inampiqui Apa otimi oshequi pancotsipee. Eiro oshequitime, aitaque noncamantaquempime te oshequiteji. Nojate anta novetsicanontapeempi pisavicantajeiteari avirori coajicani.
					</seg>
					<seg id="b.JOH.14.3" type="verse">
						Ariorica nomatempiro pisavicanteari, nompiashijeitajantempi aisati, naajeitajantempi. Aitaque pintsipajeitapaajena nosaviquinta narori.
					</seg>
					<seg id="b.JOH.14.4" type="verse">
						Piojeitaque jaoca nojatajeri. Piojeitaque aisati jaoca nonquenanajeri.
					</seg>
					<seg id="b.JOH.14.5" type="verse">
						Icantanaqueri Tomashi: --Te niojeiteji jaocarica pijatajeri. ¿Jaoca noncanteari niotanteari jaoca pinquenanajeri?
					</seg>
					<seg id="b.JOH.14.6" type="verse">
						Icantanajiri Jesoshi: --Tempa narotaque nijaanajempironeri pinquenantanajeari, aisati narotaque oametapinijeitaquempirori queariotasanotatsiri, aneacaajeitaquempiri. Tecatsi pincantea pijatashiteri Apa, narotaque aajeitanajempine.
					</seg>
					<seg id="b.JOH.14.7" type="verse">
						Piojeitaquenaricame, aisati piojeitaquerime Apa iriori. Meeca piojeitaqueri. Aitaque pineajeitaqueri.
					</seg>
					<seg id="b.JOH.14.8" type="verse">
						Icantanaqueri Jeripi: --Novincatsarite, ponijayenari piri; irootaque aparoni nocantimpiri, aitapaji.
					</seg>
					<seg id="b.JOH.14.9" type="verse">
						Icantanajiri Jesoshi: --Peeranitaque notsipajeitaquempi. ¿Tequerampa piotimatena? Maaroni neaquenari, ineaqueri Apa iriori. ¿Paita picantantanari meeca: &quot;Ponijayenari piri&quot;?
					</seg>
					<seg id="b.JOH.14.10" type="verse">
						¿Tequerampa piotimateji noquempetacari Apa? Aisati iquempetana iriori. Te noncantashiteaji. Iquempetaquena Apa, iriotaque matacaanarori notasoncanti.
					</seg>
					<seg id="b.JOH.14.11" type="verse">
						Tempa nocamantimpi noquempetacari Apa. Aisati iquempetaquena iriori. Pishiretearo oca nocamantaquempiri. Pineasanojeitaquena notasoncantaque, pinquemisantimentasanotenaro.
					</seg>
					<seg id="b.JOH.14.12" type="verse">
						Jero aisati icantajeitana Jesoshi: --Queariotaque oca noncamantempiri. Maaroni quemisantanari inquempejeitena, intasoncante iriori. Nompianaje Apaqui, irootaque iranaacojeitantenari intasoncantasanojeite iriori.
					</seg>
					<seg id="b.JOH.14.13" type="verse">
						Ariorica pishiretaquena, aitaque nomataquempiro paitarica pincoacoteriri Apa. Oca nomatempiro irineapincatsatanteeteariri Apa. Tempa narotaque Itomi.
					</seg>
					<seg id="b.JOH.14.14" type="verse">
						Pishiretenarica, aitaque nomataquempiro paitarica pincanteriri.
					</seg>
					<seg id="b.JOH.14.15" type="verse">
						Pinintanarica, pinquemisantajeitena paitarica noncamantajeitempiri.
					</seg>
					<seg id="b.JOH.14.16" type="verse">
						Narotaque quenquetsatacayerine Apa. Noncanteri, irootaque intiancantajeitempirori pashini Amitacotajempineri. Irosati oncanteani ontsipajeitempi irointi:
					</seg>
					<seg id="b.JOH.14.17" type="verse">
						irootaque Ishire Tasorentsi, oamejeitempironeri maaroni quearioyetatsiri. Te iriojeiteroji irinti tseencantatsiri, irootaque caari opocashijeitantari ontsipajeiteari. Aitaque quiso oajeitaquempi, oncantaitatiyempani. Irootaque piojeitantacarori avinti.
					</seg>
					<seg id="b.JOH.14.18" type="verse">
						Eiro nojoquimpitsi apaniro, aitaque nompiashijeitajempi.
					</seg>
					<seg id="b.JOH.14.19" type="verse">
						Irotaintsi nojataje. Eiro ineajeitajanatsi tseencantatsiri, avintiquea neajeitajenane. Nashi noiro nanei, irootaque paneantajeitanajeari avirori: pincantaitatiyempani inquitequi.
					</seg>
					<seg id="b.JOH.14.20" type="verse">
						Ariorica nontinaanaje, impoijiquea piojeitanaque noquempetacari Apa. Piquempejeitaquena avirori, aisati noquempejeitaquempi narori: aacameetsatavacaajeitaca.
					</seg>
					<seg id="b.JOH.14.21" type="verse">
						Maaroni iotavaquerori nocantiriri, inquemisantaquerorica aisati, iriotaque nintanari. Apa ario irinintaqueri nintaquenari. Aisati narori ario nonintaqueri. Niotacaasanojeiteri jaoca nocanta.
					</seg>
					<seg id="b.JOH.14.22" type="verse">
						Ainiro anta pashini Jorashi, caari ini yora Ishicariote. Isampitiri: --Novincatsarite, piotacaasanotaquena narori jaoca picanta. ¿Paita caari piotacantari tseencantatsiri iriori?
					</seg>
					<seg id="b.JOH.14.23" type="verse">
						Yacanaque Jesoshi: --Ariorica pinintena, pinquemisantero noneane, irosati irinintantempiri Apa iriori. Impoiji nompocashijeitajempi quiso noantempiri.
					</seg>
					<seg id="b.JOH.14.24" type="verse">
						Irintiquea caari nintana, eiro iquemisantirotsi noneane. Oca nocantaquempirica, caari nashi noneane, irointi irineane Apa tiancaquenari.
					</seg>
					<seg id="b.JOH.14.25" type="verse">
						Ainiroqueratatsi nocarajeitimpi, aitaque nocamantitaquempiro.
					</seg>
					<seg id="b.JOH.14.26" type="verse">
						Ioti Apa pishiretaquena, irootaque intiancantempirori Ishire, Amitacojeitajempineri. Oamejeitapaajempi maaroni. Irootaque quenqueshireacaajeitajempironeri maaroni nocantajeitaquempiri.
					</seg>
					<seg id="b.JOH.14.27" type="verse">
						Aisati icantajeitana Jesoshi: --Noquimoshiretanaque narori, te noncantashireteji. Noninti pinquempetena, pinquimoshirejeitanaque avirori. Eiro imatirotsi atiri iroimoshirenquempi. Eiro meeca picantashiretitsi, irointi piveshireajeitanaquea.
					</seg>
					<seg id="b.JOH.14.28" type="verse">
						Aitaque piquemaquero nocantajeitaquempiri. Nojatanaje, coajica nompiashijeitajantempi aisati. Yanaacotana Apa itasorentsitasanoti. Arioricame pinintajeitaquename pinquimoshireimentajeitaquearome nocamantaquempiri: &quot;Nojatanaje Apaqui&quot;.
					</seg>
					<seg id="b.JOH.14.29" type="verse">
						Meeca nocamantitaquempiro tequeratsita nojataje. Ariorica piotaque omoncarataca nocamantaquempiri, pinquemisantajeitaque.
					</seg>
					<seg id="b.JOH.14.30" type="verse">
						Eiro osamanitajitsi nonquenquetsatacaajempi aisati. Quempejitapaaque pincatsariventajeitiriri tseencantatsiri. Tecatsi incantea iriori impincatsariventena.
					</seg>
					<seg id="b.JOH.14.31" type="verse">
						Meeca iriojeitanaquero atiri nonintiri Apa, tempa nantapinitiniri paitarica inintacaaquenari. Ari, pincatiajeitanaje. Tsame avaajeitanajea.
					</seg>
				</div>
				<div id="b.JOH.15" type="chapter">
					<seg id="b.JOH.15.1" type="verse">
						Jero aisati ishiacantaquenari Jesoshi: --Narotaque quempetarori ovorentsasanori ova. Iriotaque Apa tsameetacotirori.
					</seg>
					<seg id="b.JOH.15.2" type="verse">
						Ipesayetiro ojempequi caari oitsoquitatsi. Irompa irointi oitsoquitatsiri yoameetsataquero oitsoquitasanotantanaqueari.
					</seg>
					<seg id="b.JOH.15.3" type="verse">
						Oca noamejeitaquempiri, aitaque oameetsashirejeitaquempi.
					</seg>
					<seg id="b.JOH.15.4" type="verse">
						Quiso poajeitena. Aisati narori, quiso noajeitempi. Ojempequi ova, ariorica onchaoreanaque ovorentsa, eiro omatajatsi oitsoquitaje, tempa oncamaque. Aitaque piquempejeitarori avirori. Eirorica quiso poajeitanatsi, eiro pimatirotsi cameetsayetatsiri.
					</seg>
					<seg id="b.JOH.15.5" type="verse">
						Narotaque quempetarori ovorentsa. Avirojeitaque quempejeitarori ojempequi. Maaroni quiso oanari irio majeitajerone paitarica noncoacaayeteriri. Quiso noyeri narori. Ariorica pintentareajeitanajena, tecatsi pimatimataje.
					</seg>
					<seg id="b.JOH.15.6" type="verse">
						Yora caari quiso oana, inquempetacaanteeteri ojempequi ova, impesheetero, peti. Impoiji ompirijatanaque, irampatoyeetajero coajicani, irojoqueetero paamariqui, ontayea, pomein.
					</seg>
					<seg id="b.JOH.15.7" type="verse">
						Irosatirica quiso poajeitena, aisati ariorica pishiretearo noneane, pincantena paitarica picoayetiri: aitaque nomataquempiro.
					</seg>
					<seg id="b.JOH.15.8" type="verse">
						Ariorica pimayetaquero paitarica noncoacayempiri, impincatsayeetanteariri Apa. Impoiji iriotasanojeitempi avirotasanotaque noamere.
					</seg>
					<seg id="b.JOH.15.9" type="verse">
						Jero aisati icantajeitanari Jesoshi: --Inintana Apa. Aisati noquempejeitimpi narori, nonintajeitimpi. Quiso poajeitena, anintavacaajeitanteari.
					</seg>
					<seg id="b.JOH.15.10" type="verse">
						Pinquemisanterorica nocantajeitimpiri, irosati noncanteani nonintajeitempi narori. Noquemisantiro icantaquenari Apa, irosati icantani iriori, inintana.
					</seg>
					<seg id="b.JOH.15.11" type="verse">
						Noquimoshiretanaque narori. Iro nocamantantimpirori oca pinquempetantenari, pinquimoshirejeitanteari avirori. Nocoaque pinquimoshiretasanojeitanaque maaroni.
					</seg>
					<seg id="b.JOH.15.12" type="verse">
						Jero oca noncamantempiri: tempa nonintajeitimpi narori. Aisati pinquempetea avirori, pinintavacaajeitea.
					</seg>
					<seg id="b.JOH.15.13" type="verse">
						Yora intacotariri ishaninca, incamimentaqueririca, iriotaque nintasanotiriri.
					</seg>
					<seg id="b.JOH.15.14" type="verse">
						Ariorica pimajeitaquero nocantaquempiri, avirotasanotaque noshaninca.
					</seg>
					<seg id="b.JOH.15.15" type="verse">
						Eiro meeca nocantajeitajimpitsi nonampire, te irioteji nampirentsi paitarica yantiri nampitariri. Iro cantaincha niotacaajeitajimpi paitarica icantaquenari Apa, irootaque noshanincatasanotantajimpiri.
					</seg>
					<seg id="b.JOH.15.16" type="verse">
						Te aviro coyeajeitenane; naro nainti coyeajeitimpiri. Nontianquempi pimatantearori paitarica noncoacaayetempiri. Eiro patsipetarotsi paitarica pantayetenari. Pishiretenarica, aitaque irimatempiro Apa paitarica pincanteriri.
					</seg>
					<seg id="b.JOH.15.17" type="verse">
						Nampiitajempiro oca noncamantajeitajempi: pinintavacaajeitea maaroni.
					</seg>
					<seg id="b.JOH.15.18" type="verse">
						Pashini aisati icantaquena Jesoshi: --Ariorica inquisajeitaquempi tseencantatsiri, piotasanote naro ijivataque iquisaquena peerani.
					</seg>
					<seg id="b.JOH.15.19" type="verse">
						Yora tseencantatsiri inintavacaaca. Arioricame pinquempetearime avirori, aitaque irinintajeitaquempime. Iro cantaincha te pinquempejeitajeari. Nocoyeajeitaquempi, irootaque iquisajeitantaquempiri.
					</seg>
					<seg id="b.JOH.15.20" type="verse">
						Pinquenqueshireajero nocantaquempiri chapinqui: &quot;Yora inampire te iranaacoteriji nampitariri impincatsarite&quot;. Ari iquisajeitaquena. Aisati inquempejeitempi avirori, inquisajeitempi. Te inquemisanteroji nocantajeivetacariri. Aisati avirori, eiro iquemisantajeitirotsi pincamantajeiveteariri.
					</seg>
					<seg id="b.JOH.15.21" type="verse">
						Iriotaque Tasorentsi tiancaquenari. Iro cantaincha te iriojeiteriji iriori, irootaque inquisajeitantempiri.
					</seg>
					<seg id="b.JOH.15.22" type="verse">
						Ari nopocashivetacari, noquenquetsatacaavetacari. Eirome nopocashitirime, eiro otimimotirime meeca irantane. Iro cantaincha meeca tecatsi incantajeite incante: &quot;Te aneroji nantane&quot;.
					</seg>
					<seg id="b.JOH.15.23" type="verse">
						Yora quisaquenari iquisaqueri Apa iriori.
					</seg>
					<seg id="b.JOH.15.24" type="verse">
						Tempa ineajeivetaquena notasoncantayeti. Nomayetaquero caari imayeti atiri iriori. Eirome ineajeivetaquename, eirome otimimotirime irantane. Aiquero ineavetaquena, iquisaquena. Aisati iquisaqueri Apa iriori.
					</seg>
					<seg id="b.JOH.15.25" type="verse">
						Aitaque icantajeitari. Moncaratapaaca oca isanquenayeetiniri: &quot;Iquisashijeitaquena, tecatsi nantavetea&quot;.
					</seg>
					<seg id="b.JOH.15.26" type="verse">
						Ari nontiancajeitajempi Amitacotempineri, ora Ishire Tasorentsi. Omponeaquea Apaqui, cameetsa oamejeitapeempi. Ariorica ompocaque oncamantacotapaajena narori.
					</seg>
					<seg id="b.JOH.15.27" type="verse">
						Aisati avirori, pincamantacojeitajena narori. Tempa avirojeitaque tsipatapinijeitaquenari peerani.
					</seg>
				</div>
				<div id="b.JOH.16" type="chapter">
					<seg id="b.JOH.16.1" type="verse">
						Aisati icantana: --Nocoi eiro pojocajirotsi piquemisanti, irootaque nocamantantajeitimpirori oca.
					</seg>
					<seg id="b.JOH.16.2" type="verse">
						Coajica pincoajeivetea pincarajeiterime ajorioririnte anta apatojeitapinitanta, iro cantaincha iroimpiavajempi. Coajica iroyempi aisati. Aiquero yora quisajeitaquempineri iraamayea yantiniri Tasorentsi inintacaaqueriri.
					</seg>
					<seg id="b.JOH.16.3" type="verse">
						Te iriojeiteriji Apa, aisati narori te iriojeitenaji, irootaque inquisajeitantempiri.
					</seg>
					<seg id="b.JOH.16.4" type="verse">
						Ariorica omoncarataquea oca nocamantaquempiri, aitaque pinquenqueshireanaquero nocamantitaquempiniri, irootaque meeca nocamantantimpirori. Peerani notsipatimpini, irootaque caari nocamantitantimpini peerani, meecari meeca irootaji nojataje, irootaque nocamantasanotantimpiri.
					</seg>
					<seg id="b.JOH.16.5" type="verse">
						Aisati icantana Jesoshi: --Meeca nojatanaje tiancaquenariqui. Iro cantaincha te pisampijeitenaji: &quot;¿Jaoca pijatajeri?&quot;
					</seg>
					<seg id="b.JOH.16.6" type="verse">
						Meecaquea, meeca, nocamantaquempi, irootaque poashiretasanojeitantanacari.
					</seg>
					<seg id="b.JOH.16.7" type="verse">
						Tampatica nocamantaquempiro oca. Ocameetsatimotimpi nojataje. Eirorica nojatajitsi, eiro opocashijeitimpitsi Amitacojeitempineri. Ariorica nojatanaje, aitaque nontiancajeitapaaquempiro.
					</seg>
					<seg id="b.JOH.16.8" type="verse">
						Areetapeemparica, iotacaajeitapaaqueri tseencantatsiri te oncameetsateji yantayetiri. Iotacaajeitapaaqueri aisati jaoca incantajeitajeari incameetsatantajeari. Aisati iotacaajeitapaaqueri jaoca incanteari Tasorentsi iroasanquetanteariri maaroni tseenquiriri.
					</seg>
					<seg id="b.JOH.16.9" type="verse">
						Te inquemisantajeitenaji, irootaque iroasanquetimentanteariri caari cameetsatatsi.
					</seg>
					<seg id="b.JOH.16.10" type="verse">
						Coajica nompeimotanajempi, nojatanaje Apaqui, irootaque iotacantajeitapeempariri atiri nocameetsataque.
					</seg>
					<seg id="b.JOH.16.11" type="verse">
						Iotacaajeitapeeri iroasanquejeiteri Tasorentsi. Tempa irisati oasanquejeiterineri yora pincatsariventajeitiriri tseencantatsiri.
					</seg>
					<seg id="b.JOH.16.12" type="verse">
						Ainiroquera oshequi noncamantajeitempimeri, iro cantaincha eiro pimajeitirotsi piojeitavaquero meeca.
					</seg>
					<seg id="b.JOH.16.13" type="verse">
						Queariotasanotaque maaroni oamejeitempiri Ishire Tasorentsi. Ariorica ompocapaaque, iotacaapeempiro maaroni queariotatsiri. Eiro oametantashitapaatsi. Paitarica oquemaqueri irootaque oamejeitapeempiri. Oametempi jaoca incanteeteari coajicani.
					</seg>
					<seg id="b.JOH.16.14" type="verse">
						Oca nocantajeitimpiri, irootaque oametempineri; iotacantempiri nopincatsaritaque. Maaroni icantayetanari Apa, nocamantayetajimpiro aisati narori,
					</seg>
					<seg id="b.JOH.16.15" type="verse">
						irootaque nocantajeitantaquempiri: &quot;Oca nocantayetaquempiri, irootaque oametempineri&quot;.
					</seg>
					<seg id="b.JOH.16.16" type="verse">
						Aisati icantana Jesoshi: --Capichanivaniji eiro pineajanatsi. Osamanitimataque capichaji, ario pineajena aisati.
					</seg>
					<seg id="b.JOH.16.17" type="verse">
						Irosati nocantavacaarantantanacari: --¿Jaoca ocantari oca icantaqueeri? &quot;Capichanivaniji eiro pineajanatsi. Osamanitimataque capichaji, ario pineajena aisati&quot;. Icanti aisati: &quot;Nojataje Apaqui&quot;.
					</seg>
					<seg id="b.JOH.16.18" type="verse">
						¿Paitasa icantantari: &quot;Capichanivaniji&quot;? Te ayotacotavaqueri icantaqueeri.
					</seg>
					<seg id="b.JOH.16.19" type="verse">
						Iotaque Jesoshi nocoajeiveta nosampiterime. Icantanaquena: --¿Pisampitimentavacaarompa nocantaquempiri? &quot;Capichanivaniji eiro pineajanatsi. Osamanitimataque capichaji pineajena aisati&quot;.
					</seg>
					<seg id="b.JOH.16.20" type="verse">
						Queariotaque oca noncamantajeitempiri. Ario piraacojeitanaquena, maaroni, poashirejeitanaquea. Irinti quimoshirejeivetachane tseencantatsiri. Poashirejeivetaquea, iro cantaincha pinquimoshirejeitanaje aisati.
					</seg>
					<seg id="b.JOH.16.21" type="verse">
						Ariorica omoncarataca otimiri tsinane otomi, oquemaatsitacari. Itimanaquerica ojananequite, te onquenqueshireajeroji oquemaatsitacari, irointi oquimoshireimentiri yora timaintsiri.
					</seg>
					<seg id="b.JOH.16.22" type="verse">
						Aitaque pinquempejeitaqueari meeca avirori, poashirejeivetanaquea. Iro cantaincha aitaque noneajeitajempi aisati. Pinquimoshirejeitanaque, tecatsi oashiretacaajempine aisati.
					</seg>
					<seg id="b.JOH.16.23" type="verse">
						Meeca, eiro pisampijeitajanatsi paitarica. Queariotaque oca nocantimpiri. Ariorica pishiretaquena, impaquempi Apa paitarica pincantajeiteriri.
					</seg>
					<seg id="b.JOH.16.24" type="verse">
						Peerani te pishirejeitenani, te pinquenquetsatacaajeiterini Apa. Meecaquea pinquenquetsatacaapiniteri. Paitarica pincanteriri, aitaque inquemisantaquempi, pinquimoshirejeitasanotantanaqueari.
					</seg>
					<seg id="b.JOH.16.25" type="verse">
						Aisati icantaquena: --Ari noshiacaventapinitimpironi paitarica, iro cantaincha coajica eiro noshiacaventajimpirotsi aisati. Aitaque tampatica noncamantacotasanoteri Apa, eiro nomanapitsatajimpirotsi.
					</seg>
					<seg id="b.JOH.16.26" type="verse">
						Impoiji pishiretanaquena, pinquenquetsatacayeri Apa. Avirojeitaque nintaquenari. Pishiretacaro noponeaca Tasorentsiqui, irootaque inintajeitantimpiri Apa. Ari inintasanojeitaquempi, irootaque impajeitantempirori maaroni coiteimojeitimpiri. Natsipetashitarocari namanacoventajeitajempi aisati.
					</seg>
					<seg id="b.JOH.16.28" type="verse">
						Nosavicaveitani irioriqui, irosati nopocantacari quipatsiquica. Meeca nojocanajero quipatsica, nompiashitanajeri Apa.
					</seg>
					<seg id="b.JOH.16.29" type="verse">
						Nocantiri: --Meecaquea picamantasanotaquenaro. Te pishiacaventajenaroji.
					</seg>
					<seg id="b.JOH.16.30" type="verse">
						Meeca niojeitaque pitsotencajeitiro piojeitiro maaroni, irootaque noquemisantantacari piponeaca Tasorentsiqui. Tecatsi meeca nosampitajempiri.
					</seg>
					<seg id="b.JOH.16.31" type="verse">
						Yacanajana Jesoshi:
					</seg>
					<seg id="b.JOH.16.32" type="verse">
						--¿Ariompa piquemisantasanotaque meeca? Irotaintsi iroimishiyeetempi, pijajeitanaje pinampipeequi. Pojocajeitanajena apaniro. Aitaque irotaintsi omoncaratapeempa meeca. Iro cantaincha te apaniro none, quiso yoana Apa irinti.
					</seg>
					<seg id="b.JOH.16.33" type="verse">
						Iro nocamantantimpirori oca piveshireanteari. Aitaque piveshireimentajena. Aca quipatsiquica iroashinonqueetempi, iro cantaincha piveshireajeitanaquea. Nanaacojeitaqueri maaroni timajeitatsiri quipatsiquica, nopincatsaritasanoti nainti.
					</seg>
				</div>
				<div id="b.JOH.17" type="chapter">
					<seg id="b.JOH.17.1" type="verse">
						Irootaque icantajeitanari Jesoshi, irosati yamenantanaca jenoqui. Icanti: --Apa, moncaratapaaca. Meeca piotacaajeiteri atiri nopincatsaritasanoti: tempa narotaque pitomi. Aisati nonquempetea, niotacaajeiteri pipincatsaritasanoti avirori.
					</seg>
					<seg id="b.JOH.17.2" type="verse">
						Tempa aitaque pitiancaquena nompincatsariventajeiteri maaroni atiri, irootaque nomatantarori naneacaajeitajiri maaroni picoyeaquenari. Iro picoyeantacariri incantaitatiyempani iraneajeitanaje iriori aviroriqui.
					</seg>
					<seg id="b.JOH.17.3" type="verse">
						Aviro Tasorentsi, apaniro pini. Cameetsa iriojeitempi maaroni atiri. Cameetsa iriote naro pitiancane, naro Jesoquirishito. Maaroni iotanari incantaitatiyempani iranee inquitequi.
					</seg>
					<seg id="b.JOH.17.4" type="verse">
						Aca quipatsiqui nomajeitaquempiro maaroni pinintacaaquenari, irootaque ipincatsatantimpiri atiri.
					</seg>
					<seg id="b.JOH.17.5" type="verse">
						Peerani, Apa, tequeratani avetsiqueroni quipatsi, notsipatimpini, nopincatsaritaqueni. Meeca pinquempetacaajena aisati, nompincatsaritaje, nontsipatajempi.
					</seg>
					<seg id="b.JOH.17.6" type="verse">
						Ari yovaajiro aisati, icantiri Iriri: --Jeri yoca atiripee quipatsiquiniri pashijeitacari. Picantaquena: &quot;Pinquempoyeajenari&quot;. Ari niotacaajeitaqueri jaoca picantari. Iquemisantajeitavaquero pineane.
					</seg>
					<seg id="b.JOH.17.7" type="verse">
						Meeca iojeitanaque aviro avinti intasanotarori maaroni poamejeitaquenari.
					</seg>
					<seg id="b.JOH.17.8" type="verse">
						Maaroni poametaquenari, novaaqueneri noamerepee, noametasanojeitaqueri maaroni. Iojeitavaquero. Iotasanotavaque aviro tiancaquenari. Ainiro ishire iriori iquemisantantarori aviro tiancaquenari.
					</seg>
					<seg id="b.JOH.17.9" type="verse">
						Iriojeitaque nocantacoventaqueri. Te noncantacoventeriji irinti tseencantatsiri, irintiquea yoca noquempoyeajimpiri. Tempa avirotaque ashijeitariri,
					</seg>
					<seg id="b.JOH.17.10" type="verse">
						aisati nashijeitacari narori. Aisati nashijei narori, pashijeitacari avirori. Iquemisantajeitana, irootaque ineapincatsajeitantanari.
					</seg>
					<seg id="b.JOH.17.11" type="verse">
						Eiro notimanajitsi aisati quipatsiquica, irioquea irinti timajeitanajantsine, naintiquea nainti piashitanajempine. Aviro, Apa, cameetsari. Tempa picantani pitasoncanti. Meeca aviro quempoyeajeitajerine yoca noquempoyeaquempiri, inquempeavacaanteari. Nocoaque irimoncarajeitajeeta aquempeavacaajeita arori.
					</seg>
					<seg id="b.JOH.17.12" type="verse">
						Nocarajeitantacariri, tempa pimatacaaquena, irootaque nomatantarori noquempoyeantacariri. Nojocacoventajeitaqueri: tecatsi ashinoncachane, apaniro irashinoncayea Jorashi, iriotaque jatatsineri Sharincaveniqui. Aitaque omoncarataquea ocamantacotitarini sanquenatachaniri peerani.
					</seg>
					<seg id="b.JOH.17.13" type="verse">
						Meeca nompiashitanajempi. Ainiroqueratatsina quipatsiquica, nocamantajeitiri oca, inquimoshirejeitasanotanteari, inquempetena narori noquimoshireti.
					</seg>
					<seg id="b.JOH.17.14" type="verse">
						Noametaqueri pineane, meeca iquisajeitanaqueri tseencantatsiri. Iro iquisantacariri, te inquempeempariji. Iquempetana narori, te nonquempeempariji tseencantatsiri.
					</seg>
					<seg id="b.JOH.17.15" type="verse">
						Jeri itimajeiti noquempoyeaquempiri quipatsiquica. Te noncantempiji: &quot;Paanajeri&quot;. Apatiroti nocantimpi: &quot;Pojocacoventeri. Yantiricari camaari&quot;.
					</seg>
					<seg id="b.JOH.17.16" type="verse">
						Te inquempeempariji tseencantatsiri. Iquempetana narori, te nonquempeempariji.
					</seg>
					<seg id="b.JOH.17.17" type="verse">
						Piotacaajeiteri queariotasanotatsiri, inquearioventantempirori maaroni picoacairiri. Ora pineane, irootaque queariotasanotatsiri.
					</seg>
					<seg id="b.JOH.17.18" type="verse">
						Pitiancaquena nojatashitantariri atiri noquenquetsatacaajeitiri. Aisati narori noquempetaqueri, notiancajeitaqueri irijatashitanteariri atiri inquenquetsatacaajeiteri.
					</seg>
					<seg id="b.JOH.17.19" type="verse">
						Noquearioventimpiro maaroni, iojeitantarori queariotatsiri, irosati inquearioventajeitantempirori iriori.
					</seg>
					<seg id="b.JOH.17.20" type="verse">
						Jero aisati icantiriri Jesoshi iriri: --Nocantacoventajeitiri noamereca. Aisati noncantacoventajeiteri yora iquemisantacaajeitiri: yora quemisantajeitanari, maaroni.
					</seg>
					<seg id="b.JOH.17.21" type="verse">
						Nocoaque inquempeavacaajeitanajea maaroni. Tempa aquempeavacaaca, Apa, arori. Aisati nocoaque inquempejeitajee iriori quemisantajeitanari, irosati inquemisantanteari atiri pitiancasanotaquena.
					</seg>
					<seg id="b.JOH.17.22" type="verse">
						Pitasoncacoventaquena noquempetantaquempiri avirori, aisati notasoncacoventajeitaqueri iriori, inquempetavacaajeitantajeari. Irimoncarajeitajee arori, aquempeavacaaca.
					</seg>
					<seg id="b.JOH.17.23" type="verse">
						Iquempetaquena narori. Noquempetaquempi avirori. Irootaque inquempetavacaasanojeitanteari, irosati iriojeitanteari atiri pitiancaquena. Iriojeitanaque pinintaquena, aisati piquempejeitaqueri, pinintasanojeitaqueri maaroni.
					</seg>
					<seg id="b.JOH.17.24" type="verse">
						Tequerani ontimeni quipatsi, tempa pinintitanani, irootaque pipeantaquenari pincatsari. Meeca, Apa, nocoaque intsipajeitena iriori irineantenari nompincatsaritasanotanaque. Tempa picantana: &quot;Pinquempoyeajeitenari&quot;, aitaque nomataquempiri.
					</seg>
					<seg id="b.JOH.17.25" type="verse">
						Picameetsatasanotaque, Apa. Te iriojeitempiji tseencantatsiri, iro cantaincha niotimpi nainti. Aisati iojeitaquempi yocapee pitiancaquenari,
					</seg>
					<seg id="b.JOH.17.26" type="verse">
						niotacaajeitaqueri jaoca picantari avirori. Aitaque nampiitajeri niotacaasanoteri, pinintasanojeitanteariri, pinquempetacanteri narori pinintasanotana. Aisati inquempeajeitena. Irootaque icantiriri Jesoshi Iriri.
					</seg>
				</div>
				<div id="b.JOH.18" type="chapter">
					<seg id="b.JOH.18.1" type="verse">
						Ari yovecarataquero Jesoshi iquenquetsatacairi iriri, irosati nojajeitantanaja: Jesoshi, aisati maaroni iroamerepee. Nomonteanajaro pirijavinteni pajitachari Seroni. Nojajeitanaji panquiveerentsiqui anta.
					</seg>
					<seg id="b.JOH.18.2" type="verse">
						Aitaque anta ijatacaapinijeitanari Jesoshi, irootaque iotantarori iriori Jorashi, yora aacanterineri.
					</seg>
					<seg id="b.JOH.18.3" type="verse">
						Yora jivatacaajeitiriri saserotepee, jeri variseopee itiancajeitavaque soraro, jeri variria. Ijivajeitapaaqueri Jorashi. Yamajeitapaaque tsiomentotsi, sampi, yoantamento aisati;
					</seg>
					<seg id="b.JOH.18.4" type="verse">
						ipocashijeitapaaqueri Jesoshi. Iotaque iriori Jesoshi jaoca incanteriri. Ijatanaque itonquiotavacari, icantavaqueri: --¿Janica picoiri? Yacanaqueri: --Yora Jesoshi nasaretesati. Icantavaqueri: --Narotaque.
					</seg>
					<seg id="b.JOH.18.6" type="verse">
						Icantantavacariri Jesoshi: &quot;Narotaque&quot;, irosati ipiantanaca itapiiqui. Ipariajeitanaque quipatsiqui, tiriquicn.
					</seg>
					<seg id="b.JOH.18.7" type="verse">
						Yapiitajiri: --¿Janica picoasanotiri? Yacanajiri iriori: --Yora Jesoshi nasaretisati.
					</seg>
					<seg id="b.JOH.18.8" type="verse">
						Icantajiri: --Aitaque nocantajeivetaquempi: &quot;Narotaque Jesoshi&quot;. Naroricampa picoiri, pishinejeiteri irijajeiteta yoca notsipajeitacarica.
					</seg>
					<seg id="b.JOH.18.9" type="verse">
						Moncaratapaaca icantaqueriri Jesoshi Iriri: &quot;Yoca picantaquenari: 'Pinquempoyenari', tecatsi ashinoncachane&quot;.
					</seg>
					<seg id="b.JOH.18.10" type="verse">
						Irosati Shimo Petero yaantanacaro isavirite. Ipesaqueri inampire ivincatsarite saserotepee: ipeshitaqueri iyempita iracosanoriquiniri. Ipajita nampirentsi Marico.
					</seg>
					<seg id="b.JOH.18.11" type="verse">
						Irosati icantantanacari Jesoshi Petero: --Poimpiajero pisavirite poantaroriqui. Irootaque inintacaaquenari Apa irayeetena. ¿Nontsaneapitsatearimpa?
					</seg>
					<seg id="b.JOH.18.12" type="verse">
						Irosati yaajeitantanacari Jesoshi. Irio aajeitanaqueriri soraropee, iyapitanote, variria. Ari yoisojeitaqueri.
					</seg>
					<seg id="b.JOH.18.13" type="verse">
						Ijivatapainti yaanaqueneri Anashi. Iriotaque iriconquiri Caijashi. Ari iquenquetsatacairi Jesoshi.
					</seg>
					<seg id="b.JOH.18.14" type="verse">
						cantaqueriri joriopee: &quot;Ocameetsatimotimpi incameta shiramparinta aparoni, iravisacojeitantajeari ashanincapee&quot;.
					</seg>
					<seg id="b.JOH.18.15" type="verse">
						Shimo Petero iriotaque oijatacoventavetanacariri Jesoshi, itsipatari pashini iroamere. Yora ivincatsarite saserote iotiri yora tsipatariri Shimo, irootaque ishinetantacariri iriori ipocaque ivancoqui, itsipatapaacari Jesoshi.
					</seg>
					<seg id="b.JOH.18.16" type="verse">
						Irinti Petero icatiapaaca ashitacorontsiqui araquerora. Isoquijanaji yora itsipatapaacari, icantapaaquero shentirori ashitacorontsi: --Pishineteri inqueapee iriori. Ocantiri: --Ari. Irosati iqueantapaacari Petero iriori.
					</seg>
					<seg id="b.JOH.18.17" type="verse">
						Ora nampirentsi ocantavaqueri: --¿Caarimpimpa avirori iroamere Jesoshi? Icantiro: --Caarina.
					</seg>
					<seg id="b.JOH.18.18" type="verse">
						Ocatsincaiteaque. Yoisajeitaquero paamari nampirentsipee, jeri soraropee. Yaquitsiantajeitaca paamariqui. Aisati iriori Petero itsipajeitapaacari yaquitsiantapaaca.
					</seg>
					<seg id="b.JOH.18.19" type="verse">
						Yora ivincatsarite saserote isampitaqueri Jesoshi: --¿Janica poametapinitiri? ¿Paita poametapinijeitiriri?
					</seg>
					<seg id="b.JOH.18.20" type="verse">
						Yacanaqueri Jesoshi: --Iquemajeitaquena maaroni atiri noametantiri. Noametantapiniti anta yapatojeitantari. Aisati noametapinitantaque ivancoqui Tasorentsi. Tecatsi nomanapitsateri ashaninca.
					</seg>
					<seg id="b.JOH.18.21" type="verse">
						¿Paita pisampitantanari narori? Pisampijeiteri irinti quemajeitaquenari paitarica nocantaqueriri. Iojeitaquero iriori.
					</seg>
					<seg id="b.JOH.18.22" type="verse">
						Irosati ipasavorotantanacari aparoni soraro catiainchari ara. Icantiri: --¿Arimpa ampiatsateari ivincatsarite saserote?
					</seg>
					<seg id="b.JOH.18.23" type="verse">
						Yacanaqueri: --Terica oncameetsate nocantaqueriri, piotacayenaro. Irompa ocameetsatirica nocantaqueriri, ¿paita pipasavorotantanari?
					</seg>
					<seg id="b.JOH.18.24" type="verse">
						Impoiji icanti yora Anashi: --Paanajeri anta Caijashiqui, irisampitavaquerita iriori paitapeerica. Yora Caijashi, iriotaque meeca ivincatsarite saserotepee,
					</seg>
					<seg id="b.JOH.18.25" type="verse">
						Ainiroquera Shimo Petero yaquitsiantaca. Irosati icantanteetacariri: --Tempa aviro iroamere Jesoshi. Irisati manacotanaincha, icantanaque: --Caarina.
					</seg>
					<seg id="b.JOH.18.26" type="verse">
						Itsipajeitari aparo inampire Caijashi. Iriotaque ishaninca yora ipesaquempitavetacari Petero. Icantaqueri: --Tempa noniimpi panquirentsiqui, pitsipatari Jesoshi.
					</seg>
					<seg id="b.JOH.18.27" type="verse">
						Yapiitajiro Petero imanacotaja. Irosati ineantanaca teapa.
					</seg>
					<seg id="b.JOH.18.28" type="verse">
						Capichaji quitaiteri yojocajeitanaquero ivanco Caijashi. Yayeetanaqueri Jesoshi ivancoqui Pirato, yora pincatsaritatsiri. Caari ini jorio, irootaque caari icoajeitanta joriopee inqueajeitapee ivancoqui. Icanti: --Irotaintsi avajeitimentearo Yavisantaniri. Ariorica ajate ivancoqui Pirato, eiro amatirotsi avajeitea, eiro ineacameetsajeiteetsi Tasorentsi.
					</seg>
					<seg id="b.JOH.18.29" type="verse">
						Irosati isoquijashijeitantanacariri Pirato. Icantajeitavaqueri: --¿Paitampa yantaqueri yoca shiramparica pamantaquenariri?
					</seg>
					<seg id="b.JOH.18.30" type="verse">
						Yacanaqueri iriori: --Ainiro yantayetiri. Eirome yantirome caari cameetsatatsi, eiro namimpirime.
					</seg>
					<seg id="b.JOH.18.31" type="verse">
						Irosati icantantavetacari Pirato: --Paajeitanajeri avinti. Tempa otimi sanquenarentsi oametimpiri poasanquejeitanteariri. Pimamateriquetite avinti poasanquetayeri. Icantanaqueri iriori: --Te irishineyeetenariji noyeri.
					</seg>
					<seg id="b.JOH.18.32" type="verse">
						Irootaque icantaqueri omoncaratantacari icantitacari Jesoshi. Tempa icantitani: &quot;Impajacoyeetena&quot;.
					</seg>
					<seg id="b.JOH.18.33" type="verse">
						Irosati ipiantanaja Pirato ivancoqui. Icajemacantajiri Jesoshi aisati. Icantiri: --¿Avirompa ivincatsarite joriopee?
					</seg>
					<seg id="b.JOH.18.34" type="verse">
						Yacanaqueri Jesoshi: --¿Piovetaquenampa? ¿Paita pisampitantanari? ¿Timatsimpa pashini camantaquempiri?
					</seg>
					<seg id="b.JOH.18.35" type="verse">
						Yacanaqueri Pirato: --¿Narompa meeca jorio? Iriotaque pishaninca amajeitaquempiri aca, jeri jivatacaajeitiriri saserotepee iriori. ¿Paita pantaqueri iquisajeitantaquempiri?
					</seg>
					<seg id="b.JOH.18.36" type="verse">
						Yacanaqueri Jesoshi: --Te nompincatsariventante aca quipatsiqui. Nompincatsariventanteme aca, aitaque inquisacoventajeitaquename nonampire. Eirome ishinetirime joriopee iramename. Iro cantaincha te aca nompincatsariventante.
					</seg>
					<seg id="b.JOH.18.37" type="verse">
						Irosati icantantacari: --¿Ariompa? ¿Avirotaquempa pincatsari? --Je, narotaque Pincatsari. Queario picantaquena. Nocamantajeitiri atiripee queariotasanotatsiri. Irootaque notimantacari, irootaque nopocantacari quipatsiquica. Maaroni yora iotavaquerori queariotasanotatsiri, iriojeitaque quemisantanari.
					</seg>
					<seg id="b.JOH.18.38" type="verse">
						Icantiri iriori Pirato: --¿Paita ojita oca picantiri: &quot;Queariotasanotatsiri&quot;? Irosati isoquijashitantanajari joriopee, icantajeitiri: --Nosampivetaquempi incaranqui, te pincamantenaji paita yantasanotaqueri noamaanteariri.
					</seg>
					<seg id="b.JOH.18.39" type="verse">
						Pashini icanti aisati: --Ariorica omoncaratapaaja Yavisantaniri, noimisoquijapinitimpiri aparo yoiminqueetiri. Tempa aitaque ocantari amejeitari. ¿Picoimpa noimpacajempiri pivincatsariteca?
					</seg>
					<seg id="b.JOH.18.40" type="verse">
						Irosati icajemantajeitanaca maaroni: --Eiro poipacanaritsi yora. Irio poimisoquijajenari Varavashi irinti. Yora Varavashi coshinti ini.
					</seg>
				</div>
				<div id="b.JOH.19" type="chapter">
					<seg id="b.JOH.19.1" type="verse">
						Irosati yaacantantacariri Pirato Jesoshi, ipasatacantaqueri.
					</seg>
					<seg id="b.JOH.19.2" type="verse">
						Yora soraro itapoyetaqueneri iramatseere quemariiti. Yamatseetacaacari. Iquitsaataqueri quitioncari.
					</seg>
					<seg id="b.JOH.19.3" type="verse">
						Ipocashitapinijeitaqueri, icantamempeashijeitacari: --¿Avirompa pincatsariventiriri jorio? Iji, iji, iji.
					</seg>
					<seg id="b.JOH.19.4" type="verse">
						Ipasavorotantapaacari iraco. Isoquijashitanajiri Pirato joriopee aisati. Icantajeitiri: --Jeri yoca, namajimpiri aisati. Nosampivetaquempi, iro cantaincha tecatsi pincamantajeitena niotanteari paita piquisantacariri.
					</seg>
					<seg id="b.JOH.19.5" type="verse">
						Isoquijanaji Jesoshi iriori. Yamatseetacaro quemariiti, iquitsaataca quitioncari. Icantajeitiri Pirato: --Jerica.
					</seg>
					<seg id="b.JOH.19.6" type="verse">
						Yamenajeitavaqueri jivatacaajeitiriri saserotepee, soraro aisati. Icajemajeitanaji: --Pimpajacotacanteri, pimpajacotacanteri. Icantiri Pirato: --Paajeitanaqueri avinti, pimpajacojeiteri. Nosampitacovetacari, tecatsi nonquemacoteri irante.
					</seg>
					<seg id="b.JOH.19.7" type="verse">
						Yacanajiri jorio: --Timatsi sanquenarentsi oametanari ocameetsati incame jitasorentsitachari. Tempa icanti iriori: &quot;Narotaque Itomi Tasorentsi&quot;, irootaque ocameetsatantacari incame.
					</seg>
					<seg id="b.JOH.19.8" type="verse">
						Iquemantavacariri Pirato icantajeitaqueriri, aiquero ijatatii itsaroasanotanaque.
					</seg>
					<seg id="b.JOH.19.9" type="verse">
						Ipianaja, iqueanaji ivancoqui. Icantapaajiri Jesoshi: --¿Jaoca piponeari avirori?
					</seg>
					<seg id="b.JOH.19.10" type="verse">
						Te iranqueji Jesoshi iriori. Irosati icantantanacari Pirato: --¿Paita caari pacantana? Naro pincatsari. Noncoaquerica, ari nomatero noimpacacoventajempi. Aisati oquempeta, noncoaquerica, nomatero nompajacotacantempi. Tempa piotaquero.
					</seg>
					<seg id="b.JOH.19.11" type="verse">
						Yacanaqueri Jesoshi: --Eirome ishinetimpime Tasorentsi, tecatsi pincantename. Yora amacantaquenari aca, irio antasanotaquerori caari cameetsatatsi irinti.
					</seg>
					<seg id="b.JOH.19.12" type="verse">
						Irosati icoantavetanaja Pirato iroimpacaajerime. Iro cantaincha icajemajeitanaji joriopee aisati: --Ariorica poimpacaajeri yora, te pishanicateariji Shisari. Jeri yora cantashitachari: &quot;Narotaque pincatsari&quot;. Tempa iriotaque quisaqueriri pivincatsarite.
					</seg>
					<seg id="b.JOH.19.13" type="verse">
						Iquemantacari Pirato icantajeitaqueriri, isoquijacaanajiri Jesoshi. Isavicapaaque anta icantacoventantapinitinta. Anta yovetsiqueetironta mapi, ipampaiteyeetironta. Icanteetiro evereo &quot;Cavata&quot;.
					</seg>
					<seg id="b.JOH.19.14" type="verse">
						Itampaticati meeca catsirincaiteri, irotaintsi quitaiteri iquenqueshiretantarori Yavisantaniri. Irosati icantajeitantacari Pirato: --Jeri yoca pivincatsarite.
					</seg>
					<seg id="b.JOH.19.15" type="verse">
						Icajemajeitanaque iriori: --Payeri. Paanaqueri anta. Pimpajacotacanteri. Isampitiri: --¿Nompajacotacanterimpa pivincatsarite? Yacanaqueri jivatacaajeitiriri saserotepee: --Te nompincatsateriji, apaniro irinti Shisari.
					</seg>
					<seg id="b.JOH.19.16" type="verse">
						Irosati ipajacotacantantacari.
					</seg>
					<seg id="b.JOH.19.17" type="verse">
						Irio soraro aajeitanaqueriri. Irisati aanajiro Jesoshi coroshi. Yojocanajiro nampitsi, yareetapaaca toncaariqui pajitachari Iitontsini. Evereo ipajitiro: &quot;Coricota&quot;.
					</seg>
					<seg id="b.JOH.19.18" type="verse">
						Aitaque ipajacoyeetaqueriri coroshiqui. Itsipatacari apite shirampari. Ipajacoyeetaqueri iriori coroshiqui pashini. Yoyeetaqueri Jesoshi nianqui. Aparo yoyeetaque iracosanoriqui Jesoshi, irio itsipa irampatequi.
					</seg>
					<seg id="b.JOH.19.19" type="verse">
						Pirato isanquenatacantaque cantatsiri: &quot;Jesoshi nasaretesati, iriotaque ivincatsarite jorio&quot;. Ipatacacotacantaquero coroshiqui.
					</seg>
					<seg id="b.JOH.19.20" type="verse">
						Oquempejitaro nampitsi aitaque ipajacotaqueriri Jesoshi. Oshequi jorio neanataquerori isanquenatiri. Osanquenavetaca irineanequi jorio, oromasati, aisati irineanequi quireshiasati.
					</seg>
					<seg id="b.JOH.19.21" type="verse">
						Yora jivatacaajeitiriri saserotepee icantiri Pirato: --Eiro pisanquenatirotsi: &quot;Iriotaque ivincatsarite jorio&quot;, irointi pisanquenate: &quot;Irio cantashitachari: 'Naro ivincatsarite jorio'&quot;.
					</seg>
					<seg id="b.JOH.19.22" type="verse">
						Yacanaqueri Pirato: --Aitanaque, nomataquero: nosanquenatacantaquero.
					</seg>
					<seg id="b.JOH.19.23" type="verse">
						Ari ipajacotaqueri soraro. Yovojeaquero iitsaareni, otsipasatitapaaque, irosati ipavacaantacaro. Te orimpiteaji iroicoroni, intani itijeetiro maaroni.
					</seg>
					<seg id="b.JOH.19.24" type="verse">
						Irootaque icantavacaantajeitacari: --Eiro atsereirotsi. Tsame antanatiteri, ayotanteari janica ashitajearone. Aitaque icantari soraro. Imoncarataquero Sanquenarentsi cantatsiri: &quot;Impavacayearo noitsaareni. Irantanatitajeitaquenaro noicoroni&quot;.
					</seg>
					<seg id="b.JOH.19.25" type="verse">
						Ora iriniro Jesoshi ocatiapaaca quempeji ipajacotaca. Ainiro otimi ireento, aisati opajita iroori Maria. Irootaque ijina Quereojashi. Otimi ara aisati Maria maquitarasato.
					</seg>
					<seg id="b.JOH.19.26" type="verse">
						Ineajiro Jesoshi iriniro, aisati ineaquena narori. Narotaque iroamere inintasanotiri. Icantanaquero: --Ina, jeri yora, pintomintajeari.
					</seg>
					<seg id="b.JOH.19.27" type="verse">
						Icantanaquena: --Jero ora, pinirontajearo. Irosati naantanajaro novancoqui.
					</seg>
					<seg id="b.JOH.19.28" type="verse">
						Iotanaque Jesoshi aitaque moncarajeitaca maaroni. Irosati icantantanaca: --Nomireni. Iro icantantari imoncarataquero ocantiri Sanquenarentsi.
					</seg>
					<seg id="b.JOH.19.29" type="verse">
						Otimi ara choncorina, ojaaca quepishijari. Yoviinqueetaquero atsimiicajatirori. Yoaqueneri sataamentotsiqui. Ijicotacotaqueneri ivantequi Jesoshi.
					</seg>
					<seg id="b.JOH.19.30" type="verse">
						Yatsimiicavaquero, irosati icantantanaca: --Aitaque meeca, nomoncarataquero icoacaanari Apa. Irosati yoivotantanaca, icamanaque, toren.
					</seg>
					<seg id="b.JOH.19.31" type="verse">
						Meeca yovetsiquimentajeitiro jorio Yavisantaniri. Onquitaitetamanaque, iro saavaro irimaoreantasanojeiteari. Te incoajeiteji jorio yora pajacojeitachari iroavisayero saavaro coroshiqui, irootaque icantajeitantacariri Pirato: --Pincarajacantitajeiteri ivoripee, irosati pimpajacoreacantantajeariri.
					</seg>
					<seg id="b.JOH.19.32" type="verse">
						Irosati ijatashijeitantanajari soraro, icarajavoritaqueri yora itsipatacari Jesoshi. Aisati icarajitaqueri iriori pashini.
					</seg>
					<seg id="b.JOH.19.33" type="verse">
						Yovaashivetapaacari iriori Jesoshi, incarajiterime iriori; iro cantaincha ineapaaqueri camaque irinti, irootaque caari icarajitantari irinti ivori.
					</seg>
					<seg id="b.JOH.19.34" type="verse">
						Iro cantaincha aparo soraro isataapaaqueri imerequiqui. Ocontejatapaaque iriraja, tsiquiririri. Nija aisati.
					</seg>
					<seg id="b.JOH.19.35" type="verse">
						Naro neacotaqueriri, meeca narotaque camantacotaqueriri. Nioti queario oni nocamantimpiri, pinquemisantantajeari avirori.
					</seg>
					<seg id="b.JOH.19.36" type="verse">
						Aitaque icanteetaqueriri, irootaque omoncaratantacari Sanquenarentsi cantatsiniri: &quot;Eiro icarajiteetiritsi itonqui aparoni&quot;.
					</seg>
					<seg id="b.JOH.19.37" type="verse">
						Timatsi pashini isanquenayeetiniri: &quot;Aitaque irameneeteri Quirishito, yora irisatayeeteri&quot;.
					</seg>
					<seg id="b.JOH.19.38" type="verse">
						Itimi anta Jose arimateasati. Iroamere Jesoshi inaveta, iro cantaincha imanaquero. Iro imanantacarori, itsaroacaacari ivincatsaritepee jorio. Ijatashitaqueri meeca Pirato, icantapairi: --Pishinetajenari Jesoshini, naanajerita. Icantiri: --Paanajeri. Irosati ijatantanaca, yaanajiri.
					</seg>
					<seg id="b.JOH.19.39" type="verse">
						Ijatanaque iriori Nicoremo. Iriotaque jatashitiriniri peerani Jesoshi tsiteniriqui. Yaacotanaqueneri intiritanteariri. Iconoaquero oyashi inchato pajitachari mira, ovane inchato pajitachari aroeshi. Aamaaca otenati 45 quiro.
					</seg>
					<seg id="b.JOH.19.40" type="verse">
						Yaajeitanaqueneri Jesoshini. Iro tocoyatsa yapinaicacotantacariri, itsipataquero casancajari. Irootaque yametari joriopee, ariorica yovetsiquiri camatsiri.
					</seg>
					<seg id="b.JOH.19.41" type="verse">
						Otiminta panquirentsi quempeji ipajacojeitaquerinta. Anta panquirentsiqui otiminta iroanteariri camatsiri, iroaquera imoqueetiro.
					</seg>
					<seg id="b.JOH.19.42" type="verse">
						Irotaintsi inquee catsirincaiteri, omoncaratanteari Yavisantaniri. Ineaquero Jose oquempejitaque omoro, irootaque yoantacariri Jesoshini anta.
					</seg>
				</div>
				<div id="b.JOH.20" type="chapter">
					<seg id="b.JOH.20.1" type="verse">
						Otomincotapaaque. Tsiteniquera ojatamanaque Maria maquitarasato anta omoroqui yoavetacarinta Jesoshini. Oneapaatiiro jocanaja mapi yashitacotanteevetacariri.
					</seg>
					<seg id="b.JOH.20.2" type="verse">
						Narotaque iroamereni inintasanotiniri Jesoshi. Notsipatari anta Shimo Petero. Jero oshiashitapaaquena Maria. Ocantapaaquena: --Yayeetajiri Avincatsariteni. Te aneajeriji yoavetacarinta. Te nioteji jaocarica yoyeetajiriri.
					</seg>
					<seg id="b.JOH.20.3" type="verse">
						Irosati nojatantanaca apite. Nojatanaque yoavetacarinta.
					</seg>
					<seg id="b.JOH.20.4" type="verse">
						Noshianaca apite, nanaacotaqueri nainti Petero. Naro anaacotaqueriri nareetapaaca anta yoavetacarinta.
					</seg>
					<seg id="b.JOH.20.5" type="verse">
						Noivotapaaca, namenapaaque tsompoina. Noneajiro tocoyatsa ovaja omoroqui, iro cantaincha te nonqueapeeji.
					</seg>
					<seg id="b.JOH.20.6" type="verse">
						Impoitapaaji iriori Shimo Petero. Irinti queapaintsi tsompoina. Irosati ineapaaque iriori tocoyatsa.
					</seg>
					<seg id="b.JOH.20.7" type="verse">
						Ora panio ipashicanteevetacariri iitoqui, te ontsipatearoji tocoyatsa. Apitivitaja, ovashitaja iroori.
					</seg>
					<seg id="b.JOH.20.8" type="verse">
						Ari noqueanaque narori, noneapaaquero, irosati niotantanaca tinaanaja Jesoshi.
					</seg>
					<seg id="b.JOH.20.9" type="verse">
						Tequerata nonquenqueshiretajeroji Sanquenarentsi cantatsiri: &quot;Incamavetaquearica Quirishito, aitaque intinaanaje&quot;.
					</seg>
					<seg id="b.JOH.20.10" type="verse">
						Irosati nopiantanaja novancoqui.
					</seg>
					<seg id="b.JOH.20.11" type="verse">
						Irointi Maria catianaincha saiteriqui, iraacotaqueri. Oivotanaca, amenanaque tsompoina.
					</seg>
					<seg id="b.JOH.20.12" type="verse">
						Oneaqueri apite inampire Tasorentsi, iquitsaataro quitamarori. Isavicaque yoavetacarinta Jesoshini. Isavicaque aparoni iitoyeevetacari Jesoshini, irio itsipa iitiqui.
					</seg>
					<seg id="b.JOH.20.13" type="verse">
						Icantiro: --Tsinane, ¿paita piraantari? Ocantajiri iroori: --Yayeetanajiri novincatsariteni. Te nioteji jaocarica yoyeetajiriri.
					</seg>
					<seg id="b.JOH.20.14" type="verse">
						Irosati opitsocantanaja. Oneaqueri Jesoshi icatiapaaca, iro cantaincha te iotavaqueriji.
					</seg>
					<seg id="b.JOH.20.15" type="verse">
						Icantiro: --Tsinane, ¿paita piraantari? ¿Janica picoiri? Ojitavaqueri irio tsameetacoyetirori panquirentsipee. Ocantiri: --¿Avirompa aanajiriri novincatsariteni? Pincamantajenate jaocarica poajiriri. Aitaque naajanteri narori.
					</seg>
					<seg id="b.JOH.20.16" type="verse">
						Icantanajiro iriori: --Maria. Opitsocanaca iroori, ocantanaqueri: --Oametanari.
					</seg>
					<seg id="b.JOH.20.17" type="verse">
						Irosati avitsanotantacariri. Icantanajiro: --Poimpacajena: tequeratsita novajenoquea Apaqui. Meeca nocoaque pijatashijeiteri quemisantajeitanari, pincamantajeitapaajeri meeca novajenocajea Apaqui. Tempa iriotaque Tasorentsi. Tempa irisati Piri avirori, piotiri Tasorentsi ini, irootaque pipincatsatantacariri avirori.
					</seg>
					<seg id="b.JOH.20.18" type="verse">
						Irosati opocashitantajanari narori, aisati itsipapee iroamerepee, ocamantajeitapaajana: --Noneajiriyea Avincatsarite. Ocamantapaaquena icamantayetaquerori Jesoshi.
					</seg>
					<seg id="b.JOH.20.19" type="verse">
						Ishaavijiiteanaji meeca, napatojeitaja, nocarajeitajiri itsipapee iroamere. Notsaroacaajeitanacari jivatacaajeitiriri noshanincapee, yora oacantaqueriri Jesoshi, irootaque noyavitantacarori ashitacorontsi. Imapocashijeitapaajana Jesoshi, icatiapaaja nianqui. Icantajeitapaajana: --Piveshireajeitanajea.
					</seg>
					<seg id="b.JOH.20.20" type="verse">
						Irosati inijantajeitapaaquenaro iraco, aisati imerequi. Noneajeitavajiri Novincatsarite, irosati noquimoshirejeitantanaja.
					</seg>
					<seg id="b.JOH.20.21" type="verse">
						Yapiitajana: --Piveshireajeitanajea. Tempa irio tiancaquenari Apa peerani, aisati meeca nonquempetacayempi avirori, nontianquempi.
					</seg>
					<seg id="b.JOH.20.22" type="verse">
						Irosati itasoncantajeitanaquena, joo. Icanti: --Meeca ompocashijeitempi Ishire Tasorentsi, quiso oajeitanaquempi.
					</seg>
					<seg id="b.JOH.20.23" type="verse">
						Ariorica pineaqueri ashaninca iquemisantasanotaquena, irosati pincantanteariri: &quot;Incavintsayempi Tasorentsi avirori, eiro iquishimentimpirotsi pantayetiri&quot;. Irootaque pincanteriri: tempa aitaque incavintsaasanoteri Apa yora pincanteri. Pincanteririca itsipapee: &quot;Te pinquemisanteji, irootaque inquishimentantempirori Tasorentsi pantayetiri&quot;, aitaque inquishimentaqueri.
					</seg>
					<seg id="b.JOH.20.24" type="verse">
						Ipocashijeitantaquenari, te aneriji irinti Tomashi, yora ipajiyeetiri Tsipari; aparoni peaincha.
					</seg>
					<seg id="b.JOH.20.25" type="verse">
						Ari ipocapaaji iriori, nocamantavajiri: --Noneajeitajiriyea Avincatsarite. Icantanaque: --Nocoi noneero iraco, ora oqueaqueri quiravo, noninti noiminqueero nacotsapaqui. Aisati noninti noiminqueero naco imerequiqui. Eirorica noiminqueirotsi, eiro noquemisantitsi.
					</seg>
					<seg id="b.JOH.20.26" type="verse">
						Avisanaque 8 quitaiteri, ari napatojeitanaja aisati pancotsiqui, itsipajeitajana iriori Tomashi. Oshequi catsini notsaroacaajeitacari quisajeitanari, irootaque noyavitantacarori ashitacorontsi. Imapocapaajana aisati Jesoshi, icatiashitapaajana nianqui. Icantajeitapaajana: --Piveshireajeitanajea.
					</seg>
					<seg id="b.JOH.20.27" type="verse">
						Irosati icantantanacari Tomashi: --Pamenero naco. Pancote, poiminqueero pacotsapaqui aca. Pancote aisati, poiminqueero paco nomerequiquica. Eiro pitseencajanatsi aisati, pinquemisante irointi.
					</seg>
					<seg id="b.JOH.20.28" type="verse">
						Irosati yacantanacari Tomashi: --Avirotasanotaque novincatsarite, avirotasanotaque notasorentsite.
					</seg>
					<seg id="b.JOH.20.29" type="verse">
						Icantanaqueri Jesoshi: --Meeca pineajana, irootaque piquemisantantajanari. Timatsi caari neenane, iro cantaincha inquemisantajeitena; inquimoshiretasanojeitanaque irinti.
					</seg>
					<seg id="b.JOH.20.30" type="verse">
						Oshequi catsini itasoncantayetaque Jesoshi. Narojeitaque iroamere, noneajeitaqueri, iro cantaincha te nosanquenajeiteroji maaroni aca.
					</seg>
					<seg id="b.JOH.20.31" type="verse">
						Nosanquenajeitaquero oca pinquemisantantajeiteariri Jesoshi iriotaque Quirishito, yora Itomi Tasorentsi. Ariorica pinquemisantajeitaqueri, aitaque iraneacaajeitajempi anta inquitequi, pincantaitatiyempani.
					</seg>
				</div>
				<div id="b.JOH.21" type="chapter">
					<seg id="b.JOH.21.1" type="verse">
						Irosati inijaantajeitajana aisati Jesoshi, aisati itsipapee iroamerepee. Noneajeitajiri otsapijaqui incajare Tiveriashi. Aitaque ocantari.
					</seg>
					<seg id="b.JOH.21.2" type="verse">
						Napatojeitaca, nocarajeitiri Shimo Petero, jeri iriori Tomashi: icanteetiri aisati Tsipari. Jeri Natanaeri poneachari Canaqui, onta carireaquiniri. Narojeitaque itomipee Severeo. Jeri aisati apite pashini iroamere Jesoshi. Napatojeitaca maaroni.
					</seg>
					<seg id="b.JOH.21.3" type="verse">
						Icantajeitana Shimo Petero: --Nojate nonquitsate. Nocantajeitanaqueri: --Narosati, noijajeitanaquempi. Ari nojajeitanaque. Notejeitapaaca pitotsiqui. Noquitsajeivetaca, irosati noquitaitetacotantacari. Tecatsi naye.
					</seg>
					<seg id="b.JOH.21.4" type="verse">
						Oquitaitetamanaji, irosati icatiantapaaja Jesoshi otsapijaqui. Te niojeitavajeriji.
					</seg>
					<seg id="b.JOH.21.5" type="verse">
						Icantajeitana: --Ayompari. ¿Chorampa shima? Nacajeitanaqueri: --Te aneeriji.
					</seg>
					<seg id="b.JOH.21.6" type="verse">
						Icantajeitana: --Pinquitsataje aisati pacosanoriqui, aitaque paye. Ari noquitsajeitanaji. Naajeitaque oshequi catsini shima, te naaveacoteriji nontetacoteri pitotsiqui.
					</seg>
					<seg id="b.JOH.21.7" type="verse">
						Naro iroamere inintasanotiri Jesoshi. Nocantiri Petero: --Ja, iriotaqueyeatsi Avincatsarite. Ari isapocaquero Shimo iitsaare incaranqui, irointi itorosate. Iquemantaquenari, irosati iquitsaatantanajaro iitsaare. Ishiticatsaquitanaja. Ipiincacotanaquero iitsaare, pocn; yamaatashitanajiri, yaatapaaji.
					</seg>
					<seg id="b.JOH.21.8" type="verse">
						Nimpoitacojeitapaaji narori, nonoshicacojeitiri shima. Quempejitapaaji otsapija, aamaaca ocarati 100 metero.
					</seg>
					<seg id="b.JOH.21.9" type="verse">
						Nomitajajeitanaque quipatsiqui. Noneapaaque oparasheti paamari, itashitiri shima. Otimi aisati tanta.
					</seg>
					<seg id="b.JOH.21.10" type="verse">
						Icantajeitavaquena Jesoshi: --Pamaquenari meeca shima piquitsataqueri.
					</seg>
					<seg id="b.JOH.21.11" type="verse">
						Itetapaaja aisati Shimo Petero, inoshicacotajiri shima quipatsiqui. Jaasanotaca antearipee shima, icarati 153. Yoshequiasanovetaca catsini, iro cantaincha te ompesanaqueji noquitsatantariri.
					</seg>
					<seg id="b.JOH.21.12" type="verse">
						Icantajeitana Jesoshi: --Pimpocajeite meeca poajeitapeempa. Notsaroacaacari noncanterime: &quot;¿Janicampimpa?&quot; Maaroni niojeitaqueri Avincatsarite ini.
					</seg>
					<seg id="b.JOH.21.13" type="verse">
						Irosati iquempejijeitantaquenari Jesoshi. Yaaquero tanta, ipajeitaquena. Aisati shima, ipajeitaquena maaroni.
					</seg>
					<seg id="b.JOH.21.14" type="verse">
						Icamavetaca Jesoshi chapinqui, itinaanaja. Mavatanaque meeca inijaajana.
					</seg>
					<seg id="b.JOH.21.15" type="verse">
						Noajeitaca. Irosati isampitantajari Jesoshi: --Shimo, itomi Jonashi, ¿panaacojeitaquerimpa yocapee, pinintasanotana avinti? Yacanaqueri iriori: --Aviro, Novincatsarite, iotatsiri nonintimpi. Icanti: --Pimperi novishajaniquite iroyea.
					</seg>
					<seg id="b.JOH.21.16" type="verse">
						Yapiitajiri aisati isampitajiri: --¿Pinintanampa? Yacanajiri aisati: --Je, Novincatsarite. Aviro iotatsiri nonintimpi. Icantiri: --Pinquempoyeajeitenari novishate.
					</seg>
					<seg id="b.JOH.21.17" type="verse">
						Mavatanaque isampitiri: --¿Pinintasanotanampa? Irosati iquenqueshireantanaca Petero. Iro iquenqueshireantanacari, mavatanaque isampitaqueri: &quot;¿Pinintanampa?&quot; Yacanajiri aisati: --Avirotaque, Novincatsarite, iotirori maaroni. Piotana avinti nonintasanotimpirica. Icantiri:
					</seg>
					<seg id="b.JOH.21.18" type="verse">
						--Pimperi novishate iroyea. Queariotaque oca noncamantempiri: peerani, ainiroquera pevancariveitani, piquitsaatapiniveitaroni piitsaare. Pijatapiniyetini jaocarica pinintiri: tecatsi tsaneempineri. Iro cantaincha ariorica panteashiparitasanotapaaque, pancotsaye pacoqui, iroisoyeetempi, inquitsaatajempi itsipapee. Iraanaquempi tenta pincoavetea pijate.
					</seg>
					<seg id="b.JOH.21.19" type="verse">
						Aitaque icantaqueriri. Yoametaqueri jaoca incanteari incamanteari Petero iriori. Ariorica irineeteri incamaque, irioyeetanaque ipincatsaritasanoti Tasorentsi. Irosati icantantanajari: --Tsame, poijatanaquena.
					</seg>
					<seg id="b.JOH.21.20" type="verse">
						Ipitsocanaca Petero. Ineaquena noijatanaqueri, tempa naro iroamere Jesoshi inintasanotiri. Chapinqui noacaajeitantacariri Jesoshi, naro sampitaqueriri: &quot;Novincatsarite, ¿janicampa aacantempineri?&quot;
					</seg>
					<seg id="b.JOH.21.21" type="verse">
						Ineantaquenari Petero, ijicotana, aisati isampitiri Jesoshi: --Novincatsarite, ¿jaoca incanteeteriri coajica yora?
					</seg>
					<seg id="b.JOH.21.22" type="verse">
						Icantanaqueri: --Noninterica intimavaqueta aca irosati nompiantajeari, eiro piquenqueshiretirotsi. Poijatenata nainti.
					</seg>
					<seg id="b.JOH.21.23" type="verse">
						Yovaajeitaquero maaroni quemisantatsiri icantiriri Jesoshi. Ijijeivetaca eiro nocamitsi. Iro cantaincha te incanteriji Jesoshi: &quot;Eiro icamitsi Joa&quot;. Irointiquea icantavetari: &quot;Noninterica intimavaqueta aca irosati nompiantajeari, eiro piquenqueshiretirotsi&quot;.
					</seg>
					<seg id="b.JOH.21.24" type="verse">
						Narosanotaque iroamereni Jesoshi, sanquenatirori oca. Ayojeitaque queariotasanotaque oca nosanquenataqueri.
					</seg>
					<seg id="b.JOH.21.25" type="verse">
						Timatsi oshequi pashini yantayetaqueri Jesoshi. Ariorica nontsoteaquerome nosanquenatacotaquerome maaroni, eiro onarome quipatsiquica sanquenarentsi.
					</seg>
				</div>
			</div>
			<div id="b.ACT" type="book">
				<div id="b.ACT.1" type="chapter">
					<seg id="b.ACT.1.1" type="verse">
						¿Ainirompi Tiojiro? ¿Tecatsimpa oyempine? Peerani nintantacarori nosanquenatantaquempironiri, noquenquetsatacaimpironi maaroni yantayetiniri Jesoshi. Aisati noquenquetsatacaimpiro maaroni yoametantayetiniri.
					</seg>
					<seg id="b.ACT.1.2" type="verse">
						Ari oshequi ineacatsitacaro, icamaque, itinaanaja aisati, irosati yonijaantapaajariri iroamerepeeni. Oshequi ineacotapinijeitajiri yantayetapaajiri, irootaque iotasanotantajariri itinaanaja. Ocarati 40 quitaiteri yonijaapinitantajariri. Iquenquetsatacotaquero jaoca icantari Tasorentsi ipincatsariventanti. Itiancajeitaqueri iroamerepee, iriotaque yora icoyeajeitaqueri. Iro cantiriri Ishire Tasorentsi. Impoiji yoancajiri Tasorentsi inquitequi, irosati narori novecaratantacarori noyenquetsare peerani. Meeca novaajempiro: noncamantajeitempiro yantayetiri iriori iroamereni Jesoshi, yora itiancanaqueri peerani.
					</seg>
					<seg id="b.ACT.1.4" type="verse">
						Ari yoacaajeitajari Jesoshi. Icantasanotaqueri: --Eirota pojoquitarotsi Jerosare; nocoaque poyeavaquerota icashiacaaquempiri Apa: ora piquemitaquenari peerani nocamantitaquempiri.
					</seg>
					<seg id="b.ACT.1.5" type="verse">
						Yora Joani ivaotisajeitaquempi nijaqui iojeitantacari atiri piquemisantajeitirini. Iro cantaincha eiro osamanititsi ompocashijeitempi Ishire Tasorentsi, quiso oajeitempi iriojeitanteari atiri queario piquemisantaquena narori.
					</seg>
					<seg id="b.ACT.1.6" type="verse">
						Yora apatotimentacariri, isampijeitiri: --Novincatsarite. Arojeitaque ishanincani yora intacaroniri Ishiraeri. Peerani itimaveitani pincatsariventaveitariniri ashanincani; meecampa, tecatsi. ¿Ariompa meeca pincanteri pashini impincatsariventajeitajena? Oshequi nocoajeitaque. Yacanaqueri:
					</seg>
					<seg id="b.ACT.1.7" type="verse">
						--Te incoacayempiji Apa piojeitero jaoca oncarate. Osamanitatsirica, irompa jaocarica oncarate. Irintiquea Apa apaniro cantatsine.
					</seg>
					<seg id="b.ACT.1.8" type="verse">
						Coajica intasoncaventajeitempi, aisati ompocashijeitempi Ishire. Nocoaque pinquenquetsatacojeitena anta Jerosarequi, pintsoteaquero Jorea. Pinquenquetsajeite anta Samariaqui, aisati pintsoteanaquero anta pashinipeequi quipatsi.
					</seg>
					<seg id="b.ACT.1.9" type="verse">
						Irootaque icantanaqueriri Jesoshi. Ari yamenajeitavajiri, irosati yoajenocantanaja jenoqui, ipeanaja mencoriqui.
					</seg>
					<seg id="b.ACT.1.10" type="verse">
						Ari yamenajeitavajiri sorerere, ijatanaji. Ari imapocapaaqueri apite shirampari, icatiimojeitapaacari. Quitamarori iitsaare.
					</seg>
					<seg id="b.ACT.1.11" type="verse">
						Icantapaaqueri: --¿Ainirompi, carireasati? ¿Paita pamenantarori inquite? Pineavajiri yora Jesoshi yoajenocanaja inquitequi. Iriotaque piajantsineri coajica aisati. Ariorica impiaje aisati, inquempetapaajea meeca ijatantanajari.
					</seg>
					<seg id="b.ACT.1.12" type="verse">
						Ari ipiajeitanaja Jerosarequi iroamereni Jesoshi. Iponeanaja toncaariqui opajitanta Orivomashi. Oquempejitaro Jerosare, te arejiteji.
					</seg>
					<seg id="b.ACT.1.13" type="verse">
						Ari yareejeitapaaja, yataijeitapaaji oshitamencotanta jenoqui. Anta imaapinijeitinta yora Petero, jeri Joa, Santiaco, Antirishi, Jeripi, Tomashi, Varitorome, Mateyo, Santiaco itomi Arijeo, Shimo yora Shintsitatsiri. Aisati imaapinitinta Jorashi, yora itomi Santiaco, maaroni.
					</seg>
					<seg id="b.ACT.1.14" type="verse">
						Ari yapatojeitaja aisati iquenquetsatacaajeitiri Tasorentsi. Itsipajeitari irirentipeeni Jesoshi, jero Maria irinironi, jero otsipapee tsinane. Aitaque icantani iquenquetsatacaapinijeitiri Tasorentsi.
					</seg>
					<seg id="b.ACT.1.15" type="verse">
						Ari pashini quitaiteri yora Petero icatiimojeitanacari iyemisantaririntepee. Aamaaca icarajeiti 120. Icanti:
					</seg>
					<seg id="b.ACT.1.16" type="verse">
						--Noyemisantaririnte, moncarataca ocantiniri Sanquenarentsi. Peerani oametirini Ishire Tasorentsi Iravirini iquenquetsatacotantariniri Jorashini: yora jivajeitaqueriri aajeitaqueriri Jesoshi.
					</seg>
					<seg id="b.ACT.1.17" type="verse">
						Aitaque acarajeiveitarini. Peerani itsipajeiveiteeni intacojeitantani, iro cantaincha
					</seg>
					<seg id="b.ACT.1.18" type="verse">
						impoiji yaacantanirotaqueri Avincatsarite, ipinatashiyeevetacari quirequi. Yaavetacari, impoiji yoipiajiniri, iriotaque quirequi yamanantanteetajarori quipatsi. Impoiji irisati shiticajancha, shiti; itsatanaca. Impoiji ipesacotanaque, peti; iquenaitaque tirin; ipitiancapaaca; irosati itsirajantapaaca imotijaqui, tsira, osoquijanaque iramporetsa.
					</seg>
					<seg id="b.ACT.1.19" type="verse">
						Iojeitaqueri maaroni jerosaresati. Irootaque ipajitanteetarori quipatsi yamananteetiri Asererama. Acantiri aneanequi arori: &quot;Ivinaroni Jesoshi yoanteevetacariniri&quot;.
					</seg>
					<seg id="b.ACT.1.20" type="verse">
						Aitaque isanquenayeetironi peerani pampoyeantsi cantatsiri: &quot;Oncaarapancoitetanaque ivanconi aacanterineri Avincatsarite, eiro itimajitsi timantitajearine&quot;. Aisati ocantini pampoyeantsi: &quot;Ocameetsati intimaje poyeetajearineri quenquetsatacantajantsineri&quot;.
					</seg>
					<seg id="b.ACT.1.21" type="verse">
						Tsame meeca ancanteri itsipa: &quot;Pimpoyeetajeari Jorashini&quot;: tempa irootaque icoacaaqueeri Tasorentsi. Iriotaque ancanteri tsipatitapinijeiteeniri peerani: neasanotiriri Joani ivaotisatantini, aisati neapinitiriri Jesoshi. Acoaque neaqueriri itinaanaja aisati ijatanaji jenoqui: ancanteri incarajeitee anquenquetsatacojeiteri Jesoshi. ¿Janicampa meeca ancanteri?
					</seg>
					<seg id="b.ACT.1.23" type="verse">
						Ari icanti itsipa: --Iriorica yoca Jose Varasavashi, ipajiyeetiri aisati Joshito. Terica, iriorica yoca Matiashica. Ari icajemiri apite: --Caate aca nianqui.
					</seg>
					<seg id="b.ACT.1.24" type="verse">
						Impoiji iquenquetsatacairi Tasorentsi, icantiri: --Novincatsarite, aviro avinti iotirori jaoca icantajeitari maaroni atiri. Jeri yoca apite. Piotacayenari janicarica picoasanotaqueri avinti
					</seg>
					<seg id="b.ACT.1.25" type="verse">
						poyeetajearine Jorashini. Tecatsi incantea meeca iriori inquenquetsataje aisati irintacotantajea: tempa camaque ini, janirotaque anta Sharincaveniqui.
					</seg>
					<seg id="b.ACT.1.26" type="verse">
						Impoiji ipishoncajeitiro mapijaniqui iriotanteari janicarica icoacaaqueri Tasorentsi, irio icoyeaque Matiashi. Ari icaraveita itiancane Jesoshi 11. Meeca icarajeitajiri aisati Matiashi.
					</seg>
				</div>
				<div id="b.ACT.2" type="chapter">
					<seg id="b.ACT.2.1" type="verse">
						Ari omoncaratapaaja meeca quitaiteri ipajiyeetiri: &quot;Pentecoshiteshi&quot;. Ari yapatojeitaca Jerosarequi quemisantajeitatsiri.
					</seg>
					<seg id="b.ACT.2.2" type="verse">
						Omapocashitapaacari, iquemavaquero shiavetarori tampea antearo, oneapaaque, sooo. Oponeanaca jenoqui, otsoteapaaquero pancotsi isavicajeitantari.
					</seg>
					<seg id="b.ACT.2.3" type="verse">
						Aisati oconijatimotashitapaacari shiavetacarori paamari, ovaraapaaca; opomencajeitapaaqueri iitopeequi maaroni savicajeitaintsiri, pomein.
					</seg>
					<seg id="b.ACT.2.4" type="verse">
						Otimantashirejeitapaacari Ishire Tasorentsi. Irosati ineanatantanacaro otsipapee neantsipee, imajeitaquero ora oneaveetacaaqueriri Ishire Tasorentsi.
					</seg>
					<seg id="b.ACT.2.5" type="verse">
						Ari isaviqui anta Jerosarequi joriopee, quemisantasanotatsiri, iponeayetaca pashinipeequi quipatsi, jaocaricapee.
					</seg>
					<seg id="b.ACT.2.6" type="verse">
						Iquemantajeitavacariri ineanajeitanaque, irosati yapatojeitantaca oshequi atiri. Iquemajeitapaaquero irineanesanori. Te iriotacotapeeriji.
					</seg>
					<seg id="b.ACT.2.7" type="verse">
						Yoajeitapaaque cavaco, iquenqueshireajeitapaaca, isampitavacaajeitapaaca: --Tempa carireasati inajeiveta yoca neaveetaintsirica.
					</seg>
					<seg id="b.ACT.2.8" type="verse">
						¿Jaoca icantacari iquemantajeitajarori maaroni aneanepee?
					</seg>
					<seg id="b.ACT.2.9" type="verse">
						Meeca acarajeitaqueri paratosati, merosati, eramitasati. Jeri savicatsiri Mesopotamiaqui, Joreaqui, Caparoshiaqui, Pontoqui, Ashiaqui,
					</seg>
					<seg id="b.ACT.2.10" type="verse">
						Jirijiaqui, Pampiriaqui, Ejipitoqui. Aisati acarajeitaqueri poneayetainchari otsapitapaaca Iriviaqui anta oquempejitapai Shirene. Jeri aisati acarajeitaqueri quivantatsiri poneayetachari Oromaqui.
					</seg>
					<seg id="b.ACT.2.11" type="verse">
						Acarajeitaqueri joriosanotatsiri aisati peajanchari jorio. Acarajeitiri queretasati aisati aravesati. Iro cantaincha aquemajeitaqueri ineanajeitantaro aneanesanoripee. Iquenquetsatacotiri Tasorentsi, jaoca icanta itasoncantayeti.
					</seg>
					<seg id="b.ACT.2.12" type="verse">
						Ari yoajeitanaque atiripee cavaco, te iriotacoteriji. Isampitavacaajeitanaca: --¿Paitaquea iquemantarori aneane?
					</seg>
					<seg id="b.ACT.2.13" type="verse">
						Irinti pashini, ishirontimentajeitanacari, icanti: --Ishinquijeitaca yonta, iji, iji, iji.
					</seg>
					<seg id="b.ACT.2.14" type="verse">
						Ari ainiro anta iriori Petero, icarajeitiri itsipapee itiancane Jesoshi. Quimojenca icamantaqueri: --Nojorioririnte: maaroni aviro savicajeitatsiri aca Jerosarequi, piojeitavaquero oca noncamantempiri, pinquemisantajeitavaquena.
					</seg>
					<seg id="b.ACT.2.15" type="verse">
						Pijitashijeivetacari ishinquijeitaca yocapee. Ja, te irishinquijeiteaji. Tempa ashinquitapinijeita tsiteniriqui, iro cantaincha oquitaitetamani meeca, tequera irijenoquitapeeji catsirincaiteri. Tequera omoncarateaji ishinquitapiniyeeta,
					</seg>
					<seg id="b.ACT.2.16" type="verse">
						irointi oca piquemaqueri icamantacotiri camantantaveitachaniri peerani Joirini:
					</seg>
					<seg id="b.ACT.2.17" type="verse">
						&quot;Icanti Tasorentsi: 'Coajica irineajeitero maaroni atiri nontianqueneri Noshire. Incamantantayete itomipee, irishintopee. Yora evancaripee irioshiretashitearo paitapeerica. Aisati irimishiveetashitea anteashiparipee.
					</seg>
					<seg id="b.ACT.2.18" type="verse">
						Jeri quemisantajeitenane: shiramparipee, tsinanepee, nontiancajeiteneri Noshire, inquenquetsatacotantenari.
					</seg>
					<seg id="b.ACT.2.19" type="verse">
						Ari nomatero coajica caari pineapiniti inquitequinta jenoqui, aisati aca quipatsiqui: poajeitanaquero cavaco. Aitaque pineajeitero coajica irirajani camajeitatsineri, aisati pineavaquero ontaajeitanaquea pancotsipee: oshequi oncachaajencatanaque.
					</seg>
					<seg id="b.ACT.2.20" type="verse">
						Irijivate intsivacanaque catsirincaiteri; aisati yora cashiri, inquitioncatanaque, irishianaquero irajantsi. Impoijiquea omoncaratapaaquea quitaiteri irareetantapaajeari Avincatsarite. Oshequi irimatapaaque, iriotacojeitaqueri maaroni atiri.
					</seg>
					<seg id="b.ACT.2.21" type="verse">
						Iroavisacojeitea maaroni aventajeitearine'&quot;. Irootaque isanquenatiniri Joirini.
					</seg>
					<seg id="b.ACT.2.22" type="verse">
						Aisati icanti Petero: --Noshaninca. Pinquemisantavaquero oca noncamantempiri, nonquenquetsatacoteri Jesoshi, yora nasaretesatini. Itasoncantayeti, imayetaquero caari aneapiniti. Aisati imayetaquero paitapeerica, ayotantariri itasorentsitasanotaque. Tempa pineapinijeitaqueri avirori, piotitacari. Tempa irio Tasorentsi matacaaqueriri.
					</seg>
					<seg id="b.ACT.2.23" type="verse">
						Peerani aitaque iotacotitarini, icantitani: &quot;Aitaque oncanteari, impimanteeteri yora Jesoshi&quot;. Irio caari cameetsatatsi oaqueriri, iro cantaincha pipajacotacantajeitaqueri avirori, poamaacantajeitaqueri.
					</seg>
					<seg id="b.ACT.2.24" type="verse">
						Ari oshequi iquematsicayetacaro, icamanaque, torein. Iro cantaincha yoitinaajiri Tasorentsi, te incoacayeriji incamasanote.
					</seg>
					<seg id="b.ACT.2.25" type="verse">
						Tempa isanquenatitacaroni peerani Iravirini irineane Jesoshi: &quot;Niotaque quiso yoaquena Novincatsarite, isavicaque nacosanoriqui yamitacotapinitantanari, caari noashiretanta.
					</seg>
					<seg id="b.ACT.2.26" type="verse">
						Oshequi noquimoshireventaqueri, otimantari nocantantariri: 'Apa, oshequi noveshireaca. Niotaque eiro pojocanatsi anta ishaaviji. Aisati eiro pishinetanatsi nompatsaye, tempa pineacameetsatana. Niotaque pimataquenaro oca picantaquenari.
					</seg>
					<seg id="b.ACT.2.28" type="verse">
						Piotacaaquenaro noncanteani naneasanotanaje, quiso avavacayea, noncanteani noveshireimentanaquempi'&quot;. Irootaque irineane Jesoshi isanquenatiniri Iravirini.
					</seg>
					<seg id="b.ACT.2.29" type="verse">
						Ari yovaajiro aisati Petero: --Meeca, noshaninca, noncamantasanotempi. Icamaque intacantaqueeri Iravirini, itijaca. Timatsiquera meeca itijacanta.
					</seg>
					<seg id="b.ACT.2.30" type="verse">
						Camantantatsiniri inaveitani. Iotasanotironi icantitariniri Tasorentsi: &quot;Queariotaque oca noncamantasanotempiri, eiro namatavitimpitsi. Coajica impincatsariventante pishanincasanori, poyetajempineri&quot;.
					</seg>
					<seg id="b.ACT.2.31" type="verse">
						Pineaquero, tequeratsitani intinaajeji Quirishito, iro cantaincha iotacotitacarini Iravirini. Tempa isanquenatini: &quot;Incante Quirishito: 'Apa, niotaque eiro pojocanatsi anta ishaaviji, aisati eiro pishinetanatsi nompatsaye'&quot;.
					</seg>
					<seg id="b.ACT.2.32" type="verse">
						Iriotaque Jesoshi yoitinaajiri Tasorentsi. Aitaque noneajeitaqueri narori, meeca nocamantasanotaquempiro.
					</seg>
					<seg id="b.ACT.2.33" type="verse">
						Impoiji yoancajiri anta iracosanoriqui, icaratantapaajariri ipincatsariventanti. Irosati quiso oantacariri Jesoshi Ishire Tasorentsi, ora icashiacaaqueriri Iriri. Meecaquea, itiancajeitaquenaro narori aca: irootaque pineantajeitaquenari aisati piquemajeitantaquenari.
					</seg>
					<seg id="b.ACT.2.34" type="verse">
						Pamene, te irio quenquetsatacotajanchane irisati Iravirini peerani, irintiquea iquenquetsatacotiri Quirishito. Te irovajenocajeaji irinti Iravirini jenoqui, irintiquea Quirishito. Tempa isanquenatitani peerani: &quot;Tempa irio Tasorentsi cantiriri Avincatsarite Quirishito: 'Pisavicapee aca nacosanoriqui, pincaratena ampincatsariventante
					</seg>
					<seg id="b.ACT.2.35" type="verse">
						irosati impincatsajeitantempiri maaroni quisajeivetimpiri'&quot;.
					</seg>
					<seg id="b.ACT.2.36" type="verse">
						Aisati icantajeitiri Petero: --Tempa arojeitaque ishanincani Ishiraerini. Cameetsa iriotasanojeitero ashanincajei oca nocantaquempiri: pipajacotacantavetacari Jesoshi, iro cantaincha yoitinaajiri Tasorentsi, ipeavajiri aisati Pincatsari, irisati Quirishito.
					</seg>
					<seg id="b.ACT.2.37" type="verse">
						Iquemantajeitavacarori oca, oshequi iquenqueshiretasanojeitanaca. Isampijeitiri Petero: --Noshaninca, ¿jaoca noncantajeiteari? Yacanaqueri:
					</seg>
					<seg id="b.ACT.2.38" type="verse">
						--Pinquenqueshireajea, eiro piquempetajatsi peerani. Paventajeitajeari Jesoquirishito aisati pivaotisatimentajeitajeari, incavintsaajeitantempiri Tasorentsi, eiro iquenqueshireacotajimpirotsi aisati caari cameetsatatsi pantajeiveitaniri. Irootaque quiso oajeitantempiri aisati Ishire intianquempiri.
					</seg>
					<seg id="b.ACT.2.39" type="verse">
						Irootaque icashiacaajeitaquempiri avirori; aisati icashiacaajeitaqueri iriori pishanincatajeari coajicani, jeri aisati maaroni arejipeequiniri iriori. Irootaque icashiacaajeitaqueeri maaroni; irootaque icoacaajeitaqueeri Avincatsarite, ariorica anquemisanteri.
					</seg>
					<seg id="b.ACT.2.40" type="verse">
						Oshequi pashini icamantasanojeitiriri, icoaque inquemisantacayeri. Jero oca icantaqueriri aisati: --Poavisacojeitea. Pishiajeitaricari timajeitatsiri meeca: yora caari cameetsajeitatsi.
					</seg>
					<seg id="b.ACT.2.41" type="verse">
						Ivaotisajeitaca maaroni quemisantajeitaquerori irineane, aamaaca icarajeitaque 3,000.
					</seg>
					<seg id="b.ACT.2.42" type="verse">
						Icantatiani iquemisantapinijeitiro oca yoamejeitiriri. Icantatiani cameetsa iquempeavacaajeitaca: itsipatavacaajeitaca icarajapinijeitiro tanta, iquenqueshirejeitantacariri yora camimentajeiteeri, aisati iquenquetsatacaapinijeitiri Tasorentsi.
					</seg>
					<seg id="b.ACT.2.43" type="verse">
						Yora quemisantatsiri imatapinitaqueneri atiripee caari ineapinijeiti, aisati imayetaquero paitarica iotantacariri queario itsipatari Tasorentsi. Yoajeitanaqueri cavaco maaroni.
					</seg>
					<seg id="b.ACT.2.44" type="verse">
						Ari iquempeavacaajeitaca quemisantajeitatsiri. Te irimashitsajeiteji, irointi ipavacaapinijeita timimojeitiriri, paitaricapee.
					</seg>
					<seg id="b.ACT.2.45" type="verse">
						Ipimantajeitiro irovaararo, iipatsite aisati. Ipaarantajeitiri maaroni ishaninca coiteimojeitariri.
					</seg>
					<seg id="b.ACT.2.46" type="verse">
						Maaroni quitaiteri ijatapinijeiti anta ivancoqui Tasorentsi. Aisati icarajajeitaquero tanta ivancopeequi iriori, iquenqueshireantariri camimentajeitaqueeri. Ariorica yoajeita, iquimoshiretasanojeiti, aisati cameetsa ipashitavacaajeitaca.
					</seg>
					<seg id="b.ACT.2.47" type="verse">
						Icantajeiti: --Cameetsa ini Tasorentsi. Jeri yora maaroni timajeitatsiri ineacameetsajeitaqueri quemisantatsiri. Icantatiani maaroni quitaiteri iquemisantaque pashini atiri, yoshequiacaasanojeitaqueri Avincatsarite.
					</seg>
				</div>
				<div id="b.ACT.3" type="chapter">
					<seg id="b.ACT.3.1" type="verse">
						Pashini quitaiteri, jenoquiquera catsirincaiteri, irotaintsi omoncaratea iquenquetsatacaantapinitariri jorio Tasorentsi. Itoncaanaque Petero, jeri Joa anta ivancoqui Tasorentsi.
					</seg>
					<seg id="b.ACT.3.2" type="verse">
						Ainiro isavicaque anta aparoni shirampari, choriveetatsiri iitiqui. Aitaque icantitapaa peerani, iroaquera itimapaaque. Ari maaroni quitaiteri yameetapinitiri omoroqui pancotsi ipajiyeetiri: &quot;Cameetsari omoro&quot;. Aitaque yoyeetapinitiriri omoroqui iramananteariri iirequite queayetatsiri.
					</seg>
					<seg id="b.ACT.3.3" type="verse">
						Yora Petero, jeri Joa irovetaincha inqueajeitapeeme pancotsiqui, iro cantaincha ineavaqueri, icantavetavacari: --Pincavintsayena noshaninca, pimpena quirequi.
					</seg>
					<seg id="b.ACT.3.4" type="verse">
						Ari yamenapaaqueri Petero, icantiri: --Pamenenate.
					</seg>
					<seg id="b.ACT.3.5" type="verse">
						Yamenasanovetavacari, ijitashivetaca ari impaquerime paitarica.
					</seg>
					<seg id="b.ACT.3.6" type="verse">
						Iro cantaincha icantanaqueri: --Tecatsi noirequite, iro cantaincha nocoaque noncavintsayempi. Noncanteri Jesoquirishito, yora nasaretesati iraniitacaajempi irinti, paniitantajeari.
					</seg>
					<seg id="b.ACT.3.7" type="verse">
						Yajiricaqueri iracosanoriqui, yoatiaqueri. Intsipaite yavisacotaji, ishintsitanaji iitiqui.
					</seg>
					<seg id="b.ACT.3.8" type="verse">
						Ishintsiti icatianaja, cati. Icatiasanotanaja, yaniitanaji. Itsipatanacari, iqueanaque pancotsiqui. Isapocasapocatanaque, icantanaque: --Cameetsa ini Tasorentsi.
					</seg>
					<seg id="b.ACT.3.9" type="verse">
						Ineajeitavaqueri maaroni atiri: yaniitanaji. Iquemajeitavaqueri icantanaji: --Cameetsa ini Tasorentsi.
					</seg>
					<seg id="b.ACT.3.10" type="verse">
						Ari iojeitavaqueri, iriotaque yoca savicaveitachaniri omoroqui, amanantaveitachaniri quirequi. Ineajeitaqueri yavisacotaji, irootaque yoajeitantanacariri cavaco. Te iriotacoteriji.
					</seg>
					<seg id="b.ACT.3.11" type="verse">
						Ari yajiricasanotajiri Petero, jeri Joa. Inajeitaque anta yapatotapinijeitanta: irio Saromo vetsicacantironiri peerani pancotsi. Irosati ishiashitantapaacari maaroni atiri, yoajeitanaqueri cavaco.
					</seg>
					<seg id="b.ACT.3.12" type="verse">
						Ineavaqueri Petero, icantavaqueri ijorioririnte: --Noshaninca, ¿paita poajeitantanacari cavaco? ¿Paita pamenantajeitanari, sorerere? Eiro pijitashitanatsi naro Tasorentsi naniitacantajariri yoca choriveitachaniri. Eiro aisati pijitanatsi noquemisantasanoti nomatantajariri.
					</seg>
					<seg id="b.ACT.3.13" type="verse">
						Irinti Tasorentsi oavisacotajiriri. Peerani iquemisantaveitarini Avarama, Isaca, Jacovo, jeri aisati maaroni intacantaroniri. Ocameetsati pinquempejeiteari iriorini, pinquemisantajeiteri Tasorentsi. Iriotaque neacameetsatasanotiriri Jesoshi, icanti: &quot;Pineaqueri, icameetsatasanoti Notomi, yantaquenaro maaroni nocoacaaqueriri&quot;. Queario icameetsatasanoti Jesoshi, catsini. Iriotaque paacantaqueri. Iro iroimpacaajerime Pirato, aiquero picantacoventatiiri: &quot;Te noncoyeji poimpacaajeri&quot;, irinti picoaqueri yoipacajimpiri oantatsiri.
					</seg>
					<seg id="b.ACT.3.15" type="verse">
						Poacantaqueri oaneajeitiriri atiri. Icamavetapainta, impoiji yoitinaajiri Tasorentsi. Aisatitapaaji, noneajeitajiri.
					</seg>
					<seg id="b.ACT.3.16" type="verse">
						Jeri yoca shirampari: iquemacotantavacariri Jesoshi, iquemisantaque, irootaque yavisacotantajari. Jerica pineaqueri. Tempa piojeitiri. Ari iquemisantaque, irootaque itecatsitantajari. Pineaqueri meeca yaniitanaji. Aisati icantajeitiri Petero:
					</seg>
					<seg id="b.ACT.3.17" type="verse">
						--Ari noshaninca, meeca niotaque te piojeiveiteani avinti. Aisati iquempeta avincatsaritepee, te iriojeiveiteani.
					</seg>
					<seg id="b.ACT.3.18" type="verse">
						Imataquero Tasorentsi oca icantitaniri peerani: &quot;Coajica oshequi inquematsicatearo Quirishito, incamimentajeiteri atiri iroavisacotantajeariri&quot;. Tempa iquenquetsatacotitarini Quirishito maaroni yora camantantatsiniri.
					</seg>
					<seg id="b.ACT.3.19" type="verse">
						Pinquenqueshirejeitanaquea, eiro piquempejeitajatsi peerani, irointiquea pinquemisantajeite; impoiji incavintsayempi Tasorentsi: iroameetsajeitempi, eiro iquenqueshireacotajimpirotsi aisati caari cameetsatatsi pantaveitaniri. Irosati intsipajeitantempiri Avincatsarite, iriveshireacaajeitempi.
					</seg>
					<seg id="b.ACT.3.20" type="verse">
						Aisati intianquempiri Jesoshi, yora Quirishitotatsiri. Tempa peerani icamantasanotaquempini.
					</seg>
					<seg id="b.ACT.3.21" type="verse">
						Incantaitatiyempani intimapaaje anta jenoqui, irosati iroameetsatantayetaquearori maaroni, paitapeerica. Tempa irootaque icantiniri peerani yora camantantatsiniri, yora yoameetsajeitiri Tasorentsi: iriotaque neanatacaajeitiriniri maaroni.
					</seg>
					<seg id="b.ACT.3.22" type="verse">
						Icantini Moishishi: &quot;Yora Avincatsarite Tasorentsi intianquempiri camantajempineri, inquempetajena narori itiancaquena. Avirotaque irishanincatajeari. Paitarica incamantempiri, pinquemisantavaqueri.
					</seg>
					<seg id="b.ACT.3.23" type="verse">
						Irinti maaroni caari quemisantiri iriori, eiro quiso yoiritsi ishaninca, irointiquea intsoncajeitajeri&quot;.
					</seg>
					<seg id="b.ACT.3.24" type="verse">
						Iquenquetsatacotitaroni peerani maaroni camantantajeitatsiniri oca pineayetaqueri meeca. Jeri yora Samoirini, intacaroniri, jeri aisati maaroni impoijeitiriri. Iquenquetsatacojeitiro, maaroni.
					</seg>
					<seg id="b.ACT.3.25" type="verse">
						Aitaque ashanincajeitacari yora camantantatsiniri. Peerani icantirini Tasorentsi Avarama: &quot;Coajica iriveshireimentajeiteari maaroni atiri pishanincani: yora Quirishito pocatsineri&quot;. Moncarataca icantaqueriniri. Ocameetsati meeca piveshireimentajeiteari.
					</seg>
					<seg id="b.ACT.3.26" type="verse">
						Itiancaqueri aroriqui, ijivajeitaquee yoamejeitaquee. Ainiro pantajeitiro caari cameetsatatsi, iro cantaincha ipocashijeitimpi iroavisacojeitempi eiro pashinoncanta; icoaque iroveshireacaajeitempi.
					</seg>
				</div>
				<div id="b.ACT.4" type="chapter">
					<seg id="b.ACT.4.1" type="verse">
						Irosatiquera iquenquetsatacairi Petero ishaninca, ari ipocapaaque saserotepee. Jeri aisati jivatacairiri atiri anta ivancoqui Tasorentsi. Jeri saroseopee.
					</seg>
					<seg id="b.ACT.4.2" type="verse">
						Icantashirejeitanaque, icantavacaanaca: --Paitateemi yoametantariri atiri. Jero icamantaqueriri: &quot;Intinaye camajeitatsiri: tempa itinaaja Jesoshi&quot;. Te oncameetsateji oca yoamejeitiriri.
					</seg>
					<seg id="b.ACT.4.3" type="verse">
						Ari ishaaviniji catsirincaiteri, irosati yaantacari, tapi. Yaajeitanaqueri, yoiminqueajeitapaaqueri, ari iquitaitacojeitaque.
					</seg>
					<seg id="b.ACT.4.4" type="verse">
						Iro cantaincha iquemisantaque oshequi quemajeitavaqueriri Petero, aamaaca icarajeiti 5,000 shirampari, quemisantajeitaintsiri.
					</seg>
					<seg id="b.ACT.4.5" type="verse">
						Oquitaitetamanaji yapatojeitaja aisati anta Jerosarequi pincatsaritatsiri, savicacantantatsiri, oametantirori sanquenarentsi.
					</seg>
					<seg id="b.ACT.4.6" type="verse">
						Icarajeitiri Anashi, yora ivincatsarite saserote. Aisati yapatotiri Caijashi, Joa, Arijantero, jeri maaroni ishaninca ivincatsarite saserote.
					</seg>
					<seg id="b.ACT.4.7" type="verse">
						Ari icajemacantaqueri quemisantatsiri, isatecaqueri nianqui, isampijeitaqueri: --¿Janica matacaaquempirori oca? ¿Janicampa cantaquempiri?
					</seg>
					<seg id="b.ACT.4.8" type="verse">
						Ari oametaqueri Ishire Tasorentsi Petero, omatacaasanotaqueri. Iquenquetsatacaajeitaqueri apatotimentajeitariri:
					</seg>
					<seg id="b.ACT.4.9" type="verse">
						--¿Iriompa pisampitacoventiri yora choriveitachaniri ineshinoncatiri Tasorentsi? Pineaqueri, avisacotanaji ini. ¿Picoaquempa piote jaoca icantacari yavisacotantajari? Pinquemajeitavaquero oca. Aisati ocameetsati iriojeitavaquero maaroni ashanincapee. Iriotaque Jesoquirishito, yora nasaretesati, oavisacotajiriri. Pipajacotacantavetacari, iro cantaincha yoitinaajiri Tasorentsi.
					</seg>
					<seg id="b.ACT.4.11" type="verse">
						Iriotaque Jesoshi shiacantachari mapitatsiri itseencaqueri vetsicavetarori pancotsi: iro cantaincha ipeaqueri Tasorentsi itincamitantarori. Avirojeitaque avinti shiaqueriri vetsicavetarori: pitseencaqueri Jesoshi.
					</seg>
					<seg id="b.ACT.4.12" type="verse">
						Iro cantaincha te intimeji pashini oavisacotantatsineri: te intimeji aca quipatsiqui pashini oavisacojeiteeneri: apaniro Jesoshi.
					</seg>
					<seg id="b.ACT.4.13" type="verse">
						Ari yoajeitanaqueri cavaco yora pincatsaripee, icanti: --Pineajeitaqueri, te intsaroajeitanaqueji iriori. ¿Paita caari itsaroacantajeitee? Aisati te intsoteavetearoji sanquenarentsi, te irishitoriotasanovetearoji, iro cantaincha oshequi ioti. ¿Paitaquea iotacairiri? ¿Iriompa oametiriri Jesoshi, yora quiso yoaveitaniri?
					</seg>
					<seg id="b.ACT.4.14" type="verse">
						Ari ineajeitaqueri itsipatacari yora yoavisacoyeetajiri. Tecatsi incantea incantimenteri.
					</seg>
					<seg id="b.ACT.4.15" type="verse">
						Ari itiancajiri: --Pisoquijajeitanaje anta; ari coajica noncajemajempi aisati. Ari isoquijajeitanaji. Impoiji icantavacaajeitanaca iriori pincatsaripee:
					</seg>
					<seg id="b.ACT.4.16" type="verse">
						--¿Jaoca ancanteriri yonta? Iojeitanaqueri maaroni jerosaresati itasoncaventaqueri yora choriveitachaniri. Tecatsi ancante: &quot;Te irimateroji&quot;.
					</seg>
					<seg id="b.ACT.4.17" type="verse">
						Te oncameetsateji inquenquetsatacaajeitajeri pashini atiri. Tsame ancantasanoterita: &quot;Eiroyea meeca piquenquetsatacotajiritsi yora Jesoshi&quot;.
					</seg>
					<seg id="b.ACT.4.18" type="verse">
						Ari yapiitajiri, icajemajiri. Icantasanotiri: --Eiroyea meeca piquenquetsatacotajiritsi Jesoshi. Eiroyea picamantacotajiritsi.
					</seg>
					<seg id="b.ACT.4.19" type="verse">
						Yacanaqueri: --Tempa ineajeitee Tasorentsi. Pincamantasanotenate: ¿cameetsampa nonquemisantempi? Tempa irio Tasorentsi nonquemisanteri.
					</seg>
					<seg id="b.ACT.4.20" type="verse">
						Tecatsi noncantea meeca nojocajero noquenquetsatacotiro oca noneasanotaqueri, aisati oca noquemasanotaqueri.
					</seg>
					<seg id="b.ACT.4.21" type="verse">
						Ari yapiitajiri aisati icantasanovetajari, irosati itiancantajari. Tecatsi irante impasatimenteriri. Ineajeitaquero atiri oca imataqueri, icantapinijeitanaque: &quot;Cameetsa ini Tasorentsi, oshequi imatacaajeitaqueri quemisantatsiri&quot;, irootaque caari ipasatantari.
					</seg>
					<seg id="b.ACT.4.22" type="verse">
						Peerani imoncarataquero 40 irosarintsite choriveitachaniri. Ari oshequi iquenqueshirejeitaquero atiri yoavisacotiri Jesoshi, iojeitantacari itasorentsitaque.
					</seg>
					<seg id="b.ACT.4.23" type="verse">
						Ari yoimpacaajeitajiri pincatsaripee, impoiji ijajeitanaji quemisantatsiri ishanincaqui. Icamantapaaqueri oca icantavetacariri yora cantavetacariri.
					</seg>
					<seg id="b.ACT.4.24" type="verse">
						Iquemantavacarori oca, iquenquetsatacaajeitaqueri Tasorentsi. Antearojenca icanti: --Novincatsarite. Aviro vetsiquirori inquite, quipatsi, incajare, maaroni; aisati povetsicajeitaqueri maaroni timantajeitarori.
					</seg>
					<seg id="b.ACT.4.25" type="verse">
						Aisati peerani poametaquerini noshanincani Iravirini, yora quemisantimpiri. Oametaqueri pishire, isanquenatantarori oca: &quot;¿Paita itseencajeitantacari yora pashinisatipee atiri? ¿Paita iquenqueshiretashitantarori caari cameetsayetatsi?
					</seg>
					<seg id="b.ACT.4.26" type="verse">
						Yora ivincatsaritepee iraimanajeiveteari Pincatsarisanori, aisati yora Quirishitotatsiri; incoajeivetea intsoncajeiterime&quot;.
					</seg>
					<seg id="b.ACT.4.27" type="verse">
						Aca nampitsiquica yapatojeitaca yaimanajeivetacari pitomi Jesoshi, yora pineacameetsatiri. Tempa pipeaqueri Quirishitotasanotatsiri. Icarajeiti aimanajeitantachari Eroreshi, Pontsio Pirato, joriopee, pashinisatipee atiri, maaroni.
					</seg>
					<seg id="b.ACT.4.28" type="verse">
						Peerani piotitani, picantitani: &quot;Aitaque oncanteari&quot;. Ari meeca imataquero yocapee.
					</seg>
					<seg id="b.ACT.4.29" type="verse">
						Meeca, Novincatsarite, piotaquero oca icantasanovetaquena: &quot;Eiro piquenquetsatacotajiritsi Jesoshi&quot;. Tempa narotaque quemisantimpiri. Pimatacaasanotena eiro notsaroantatsi nonquenquetsatasanotero pineane.
					</seg>
					<seg id="b.ACT.4.30" type="verse">
						Pintasoncacoventante, poavisacotanteariri mantsiaripee; pimatapinitero caari ineapinijeiti, piotacaajeiteri atiri queario iriotaque Jesoshi pitomi, aisati pineacameetsatiri.
					</seg>
					<seg id="b.ACT.4.31" type="verse">
						Aitaque icantajeitiriri Tasorentsi. Impoiji onicanaca pancotsi isavicajeitantari. Otasoncacoventajeitapaaqueri Ishire Tasorentsi, irosati cameetsa iquenquetsatantarori irineane Tasorentsi, te intsaroimateji.
					</seg>
					<seg id="b.ACT.4.32" type="verse">
						Oshequi icarati meeca quemisantatsiri, cameetsa isavicajeitaque, aisati imoncaratavacaajeitaca: paitarica icoajeitiri aisati paitarica iquenqueshirejeitiri. Te irimashitsajeiteji, irointi ipavacaajeitacaro maaroni coiteimojeitariri.
					</seg>
					<seg id="b.ACT.4.33" type="verse">
						Jeri iroamereni Jesoshi, icamantapinitiri atiripee: --Itinaasanotaja Avincatsarite Jesoshi. Aisati icantajeiti atiripee: --Tempa icameetsajeiti quemisantajeitatsiri.
					</seg>
					<seg id="b.ACT.4.34" type="verse">
						Yora maaroni ashiyetachari iipatsite aisati ivanco, ipimantajeitiro. Oca opinayetari, yamajeitaqueneri iroamereni Jesoshi, ipapaaqueri. Irosati ipaarantaqueriri itsipapee iriori coiteimotariri, caari yashinoncaajeitanta quemisantajeitatsiri.
					</seg>
					<seg id="b.ACT.4.36" type="verse">
						Icarajeitiri quemisantatsiri ishanincani Irevi, pajitachari Jose. Pashini ipajitiri yora itianqueetiri: Verenave. Ocanti ivajiro aneanequi arori: &quot;Veshireacaantachari&quot;. Iriotaque poneachari Tsipirequi.
					</seg>
					<seg id="b.ACT.4.37" type="verse">
						Yashivetaro quipatsi, impoiji ipimantiro. Yaanaque ovinaro, ari ipapaaqueri yora iroamereni Jesoshi.
					</seg>
				</div>
				<div id="b.ACT.5" type="chapter">
					<seg id="b.ACT.5.1" type="verse">
						Iro cantaincha itimi pashini shirampari pajitachari Ananiashi, iro ijina Sajira. Ipimantiro iipatsite,
					</seg>
					<seg id="b.ACT.5.2" type="verse">
						yaarantavaji ovinaro nianqui. Irointi cashetani aisati yaanaque, ipapaaqueri iroamereni Jesoshi. Icantapairi: --Jeri yoca quirequi, iriotaque maaroni ovinaro noipatsiteni nopimantaqueri. Iotaque aisati ijina iroori iramataviterime.
					</seg>
					<seg id="b.ACT.5.3" type="verse">
						Iro cantaincha icantavaqueri Petero: --Ananiashi, tempa paarantavaji ovinaro piipatsite. Yoametaquempi Satanashi, picoantavetacari pamataviterome Ishire Tasorentsi.
					</seg>
					<seg id="b.ACT.5.4" type="verse">
						Tempa iro piipatsiteni onaveitani, tempa iriotaque pashi ovinaro. Ocameetsati pinquempoyeri ovinaro. ¿Paita picantanirotantari: &quot;Jeri yoca maaroni ovinaro noipatsiteni&quot;? Pamatavivetaquena narori, iro cantaincha tecatsi pincanteri pamataviteri irinti Tasorentsi.
					</seg>
					<seg id="b.ACT.5.5" type="verse">
						Iquemantavacariri Ananiashi, irosati itaantanaca, poron. Icamanaque, toren. Itsaroasanojeitanaque catsini maaroni neajeitaqueriri.
					</seg>
					<seg id="b.ACT.5.6" type="verse">
						Impoiji yovetsicajeitaqueri evancaripee intijeri; yaanaqueri, itijiri.
					</seg>
					<seg id="b.ACT.5.7" type="verse">
						Osamanitapainti capichaji, ari oqueapaaque ijinani iroori. Te ioteji camaque ojimeni.
					</seg>
					<seg id="b.ACT.5.8" type="verse">
						Icantavaquero Petero: --¿Pipaquenarimpa maaroni quirequi, ora ovinaro piipatsiteni pipimantaqueri? Ari acanaqueri: --Je, nopaquempiri maaroni.
					</seg>
					<seg id="b.ACT.5.9" type="verse">
						Irosati icantantacaro iroori: --¿Paita piquempetantariri pijimeni, pamataviterome Ishire Avincatsarite? Jeritapaaji tijaitiriri pijimeni: irisati aanaquempine avirori.
					</seg>
					<seg id="b.ACT.5.10" type="verse">
						Irosati oteimotantanacari, ocamanaque. Iqueapaaji yora evancari, ineapaaquero, camaque. Ari yaanaquero, itijaitiro iroori, itsipatajantiro ojimeni.
					</seg>
					<seg id="b.ACT.5.11" type="verse">
						Ari itsaroajeitanaque maaroni yora quemisantajeitatsiri, aisati itsaroajeitanaque maaroni quemacojeitaqueriri.
					</seg>
					<seg id="b.ACT.5.12" type="verse">
						Oshequi itasoncaventanti yora iroamereni Jesoshi. Oshequi imayetaqueneri atiri, irosati yoantajeitanacari cavaco. Ari yapatojeitaca anta pancotsiqui yovetsicacantiniri Saromoni.
					</seg>
					<seg id="b.ACT.5.13" type="verse">
						Oshequi ipincatsajeitaqueri atiripee, irootaque itsaroacantajeitacariri intsipajeitajearime. Iro cantaincha icantajeiti atiripee: --Icameetsatasanojeiti quemisantajeitiriri Jesoshi.
					</seg>
					<seg id="b.ACT.5.14" type="verse">
						Aiquero ijatatii yoshequiasanotanaque quemisantiriri Avincatsarite. Oshequi icarajeiti shirampari, jero tsinane.
					</seg>
					<seg id="b.ACT.5.15" type="verse">
						Yoapiniyetaqueri atiri mantsiaripee anta avotsiqui: yoiponaayetiri shitashintsiqui, oncanteata ariorica iravisanaque Petero, intsimancayetanaqueri iravisacotantajeari.
					</seg>
					<seg id="b.ACT.5.16" type="verse">
						Aisati yapatotashitaca oshequi atiri, poneayetachari nampitsipeequi anta otsapiyetapaa Jerosare. Yamayetaqueneri mantsiaripee, jeri aisati neiriri camaari. Yoavisacojeitajiri maaroni.
					</seg>
					<seg id="b.ACT.5.17" type="verse">
						Ari ocantimoneentanacari ivincatsarite saserote, jeri itsipapee: iriojeitaque saroseotatsiri.
					</seg>
					<seg id="b.ACT.5.18" type="verse">
						Ari yaacantaqueri yora iroamereni Jesoshi, yoiminqueacantavetacari caravosoqui.
					</seg>
					<seg id="b.ACT.5.19" type="verse">
						Iro cantaincha yananincaque inampire Avincatsarite, yashitareapaajiniri ashitacorontsi, yaanajiri saiteriqui. Icantiri:
					</seg>
					<seg id="b.ACT.5.20" type="verse">
						--Pijataje anta ivancoqui Tasorentsi, pincatiapaaje. Pincamantasanojeiteri atiri jaoca incantajeari intimantajeari inquitequi, incantaitatiyempani.
					</seg>
					<seg id="b.ACT.5.21" type="verse">
						Yacanaqueri: --Je, ari noncamantajeitaqueri. Ari iroaquera oquitaitetamani ijatanaque ivancoqui Tasorentsi, yoametantapaaji. Jeri ivincatsarite saserote, itsipajeitacari ishanincapee anta pashiniqui pancotsi. Yapatojeitiri oametavacainchari: yora ivincatsaritepee jorio. Ari icantiri variria: --Pijajeite anta poiminqueaquerinta oshaiteji quemisantiriri Jesoshi, pamajeitenari.
					</seg>
					<seg id="b.ACT.5.22" type="verse">
						Ari ijatashivetari, te irineapaajeriji. Irosati ipiantaja, icantapaaqueri:
					</seg>
					<seg id="b.ACT.5.23" type="verse">
						--Te aneajeriji. Noneapaaquero pancotsi, ashitasanovetaca ashitacorontsi, oyavivetaca. Ainiro icatiavetaca shentavetarori omoropee. Iro cantaincha nashitareavetapaacaro omoro, noquea vetapaaca; tecatsi noneapaaje tsompoina.
					</seg>
					<seg id="b.ACT.5.24" type="verse">
						Iquemantavacariri, icantavacaanaca: --¿Jaocaquea meeca iquenanajiri? --Jaocateemi. --¿Jaocaqueame ancanteriri?
					</seg>
					<seg id="b.ACT.5.25" type="verse">
						Irosati yareetantapaacari aparo camantapaaqueriri, icantapairi: --Yora shirampari poiminqueacantavetacari, catiajeitapaaja anta ivancoqui Tasorentsi. Yoamejeitapaajiri atiri.
					</seg>
					<seg id="b.ACT.5.26" type="verse">
						Irosati ijatashitantajariri capitano, yaajeitanaqueri variriapee, iro cantaincha itsaroacaacari ashanincapee; icanti: --Iquisacoventaricari atiripee quemisantatsiri, ipitseecari. Irootaque cameetsa yaantanacariri, te inquisanatanaqueriji.
					</seg>
					<seg id="b.ACT.5.27" type="verse">
						Ari yaanaqueri, yoatiapaaqueri anta itiminta oametavacainchari. Icantavaqueri ivincatsarite saserote:
					</seg>
					<seg id="b.ACT.5.28" type="verse">
						--¿Paita piquenquetsatacantajariri aisati atiri? Tempa nocantasanovetimpi: &quot;Eiro picamantacotajiritsi Jesoshi&quot;. Meeca aiquero poamejeitatiiri maaroni jerosaresati. Jero oca picantacotaquena: &quot;Irio saserotepee oacantaqueriri Jesoshi&quot;. Te oncameetsateji picantajeitaqueri. Pimajerejeite, eiro picamantantajitsi aisati.
					</seg>
					<seg id="b.ACT.5.29" type="verse">
						Yacanaqueri Petero: --Eiro noquemisantiritsi atiri, irintiquea nonquemisantasanoteri Tasorentsi.
					</seg>
					<seg id="b.ACT.5.30" type="verse">
						Queario avirojeitaque oacantaqueriri Jesoshi. Pipajacotacantaqueri coroshiqui. Irinti oitinaajiriri Tasorentsi, yora iquemisantiniri ashanincani peerani.
					</seg>
					<seg id="b.ACT.5.31" type="verse">
						Yoancajiri anta iracosanoriqui. Ipeajiri Jivatacaajeitaqueeri, aisati Oavisacojeitaqueeri. Icoacaajeitaqueri ajorioririnte inquenqueshirejeitanaquea, impoiji incavintsaajeiteri, eiro iquenqueshiretajirotsi aisati caari cameetsatatsi yantajeitaqueri.
					</seg>
					<seg id="b.ACT.5.32" type="verse">
						Aitaque noneasanotaquero yantayetaqueri Jesoshi, aisati niotaque quiso oajeitiri Ishire Tasorentsi maaroni quemisantajeitiriri. Irootaque noquenquetsatacaapinitiriri atiri. Tecatsi noncantea nomajerete. Impoiji icantajeiti itsipapee iroamereni Jesoshi: --Queario oca icantiri Petero.
					</seg>
					<seg id="b.ACT.5.33" type="verse">
						Ari iquemantajeitavacariri, iquisajeitanaqueri, icoajeivetanaca iroyerime.
					</seg>
					<seg id="b.ACT.5.34" type="verse">
						Ari icatianaca ishaninca pajitachari Camariyeri. Variseo ini, irisati oametantirori sanquenarentsi. Maaroni ineacameetsajeitiri atiri. Icanti: --Noshaninca, nocoaque irisoquijajeitanaque quemisantiriri Jesoshi, eiro iquemantaro noncantempiri. Impoijiquea impiaje aisati. Ari itiancajeitaqueri saiteriqui.
					</seg>
					<seg id="b.ACT.5.35" type="verse">
						Impoiji icantiri: --Noshaninca. Quearioya, pantiricari quemisantiriri Jesoshi.
					</seg>
					<seg id="b.ACT.5.36" type="verse">
						Jeri itimaveitani peerani yora Teorashi, oshequi ishemetaqueni. Ari yapatotashivetacari oshequi iratiritepee, naamaaca icarajeiti 400. Yoyeetaqueri, impoiji inijantareavacaajeitanaca oijajeivetariri. Ipeashijeitanaca, tecatsi anquemacotajeri aisati.
					</seg>
					<seg id="b.ACT.5.37" type="verse">
						Impoitiri aisati Jorashi, yora carireasati. Anta isanquenatacojeitanta, aisati ijivatanaqueri aparopee atiri. Aisati iriori, yoyeetaqueri. Yovaraanaca oijajeivetariri, tecatsi aisati anquemacotajeri.
					</seg>
					<seg id="b.ACT.5.38" type="verse">
						Ari meeca noncamantempi, eiro pineashirenquiritsi yocapee, incanteata. Iriorica tianquiriri atiri iquenquetsati, tempa aisati impeajeitanajea iriori.
					</seg>
					<seg id="b.ACT.5.39" type="verse">
						Iriorica tianquiriri Tasorentsi, tecatsi pincanteri poimajerenteri. Piquishimatiricari Tasorentsi.
					</seg>
					<seg id="b.ACT.5.40" type="verse">
						Ari onimojeitanaqueri iriori. Icajemajiri aisati, ipasanatacaantaqueri. Impoiji icantasanovetari: --Eiro aisati piquenquetsatacotajiritsi Jesoshi. Irosati itiancantajariri.
					</seg>
					<seg id="b.ACT.5.41" type="verse">
						Ari ijajeitanaque, Iquimoshirejeitanaque, icantajeiti: --Ineacameetsajeitee Jesoshi, irootaque ishinetantaqueeri aneacatsitimentajeitacari.
					</seg>
					<seg id="b.ACT.5.42" type="verse">
						Maaroni quitaiteri yoametantapiniti anta ivancoqui Tasorentsi, aisati pancotsipeequi. Icantani: yoametantapiniti, icamantantapiniti. Icantapinitiri ishaninca: --Iriotaque Jesoshi yora Quirishitotatsiri aamaajeitaniri peerani.
					</seg>
				</div>
				<div id="b.ACT.6" type="chapter">
					<seg id="b.ACT.6.1" type="verse">
						Yoshequiantacari quemisantatsiri, jeri iquisashireanaca yora iotirori quirieco. Icantavacaanaca: --Maaroni quitaiteri, ariorica intacotanta, te irintacotearoji ashaninca arori: oca camajimentaaro. Apaniro intacotaro irointi iotirori evereo.
					</seg>
					<seg id="b.ACT.6.2" type="verse">
						Ari yora iroamereni Jesoshi yapatojeitaqueri maaroni quemisantatsiri. Icantiri: --Te oncameetsateji nojocajero noquenquetsatapinitiro irineane Tasorentsi, nompantayetempirori poyeari.
					</seg>
					<seg id="b.ACT.6.3" type="verse">
						Meeca, noshaninca, pincoyeanontea 7 shirampari, yora pineacameetsatasanotiri. Pincoyeaqueri timatsiri iotantari, quemisantasanotirori Ishire Tasorentsi. Noncanterita iriori irintacotantea.
					</seg>
					<seg id="b.ACT.6.4" type="verse">
						Irompa nainti, apatiroti nonquenquetsatacoteri Tasorentsi, aisati noncanteani nonquenquetsatero irineane.
					</seg>
					<seg id="b.ACT.6.5" type="verse">
						Onimojeitacari oca icantaqueriri. Icoyeaqueri Ishiteva: quemisantincari ini, quemisantasanotirori Ishire Tasorentsi. Icoyeaqueri Jeripi, Pirocoro, Nicanori, Timo, Parimenashi. Aisati icoyeaqueri Nicorashi, yora peajanchari jorio, poneachari Antioquiaqui.
					</seg>
					<seg id="b.ACT.6.6" type="verse">
						Irosati yonijaantapaacari. Icantajeitiri Tasorentsi: &quot;Pamitacojeiteri yocapee irintacotantea&quot;, aisati yajiricainataqueri iitoqui.
					</seg>
					<seg id="b.ACT.6.7" type="verse">
						Oshequi icarati quemajeitaquerori irineane Tasorentsi. Aiquero ijatatii yoshequiti quemisantatsiri anta Jerosarequi. Aisati oshequi catsini icarati saserote shiretacarori oca aquemisantiri.
					</seg>
					<seg id="b.ACT.6.8" type="verse">
						Catsini icameetsashiretaque Ishiteva. Oshequi itasoncacairi Tasorentsi. Imatasanoyetiniri atiri caari ineapinijeiti. Imataqueneri paitapeerica iojeitantacari Tasorentsi ini Jesoshi.
					</seg>
					<seg id="b.ACT.6.9" type="verse">
						Ainiro yapatotapinijeitanta anta ivancoquinta Tasorentsi atiri yora ipimanteevetari peerani, iro cantaincha yoipacajiri amanantavetariri. Aisati anta yapatotanta shirenesati, arejantiriasati, poneachari Shirishiaqui, Ashiaqui. Ijatashijeivetacari Ishiteva, iquisatsajeivetacari aisati ipiatsajeivetacari.
					</seg>
					<seg id="b.ACT.6.10" type="verse">
						Iro cantaincha oshequi ioti Ishiteva yoametanti, tecatsi incantajeiteri impiatsatasanojeiteari. Ainiro iotantari, cameetsa ineanati aisati, tempa oametaqueri Ishire Tasorentsi.
					</seg>
					<seg id="b.ACT.6.11" type="verse">
						Ari oshequi iquisajeitaqueri yoranqui, icantiri pashini ishanincapee: --Pamene, nocoaque pintseeyacoteari Ishiteva. Ariorica pimajeitero nocantaquempiri, nompinatempi quirequi. Jero oca pincantacotashiteariri: &quot;Noquemaqueri Ishiteva, itseenquimataqueri Moishishi. Aisati iquempetaqueri iriori Tasorentsi, icantimataqueri&quot;. Icantiri: --Ari, noncamantajeiteri ashanincapee.
					</seg>
					<seg id="b.ACT.6.12" type="verse">
						Iquemantacariri atiripee, iquisajeitanaca: savicacantantatsiri, oametantirori sanquenarentsi, maaroni. Jentsipaite ijatashijeitaqueri Ishiteva, yaapaintiri, tapi; yaajeitanaqueri anta yoametavacaapinijeitanta pincatsaripee.
					</seg>
					<seg id="b.ACT.6.13" type="verse">
						Yaanajiri aisati iriori yora tseeyachari, icantanirotapaaqueri: --Aitaque icantani Ishiteva, icantapiniti: &quot;Te oncameetsateji ivanco Tasorentsi&quot;. Aisati iquempetiro isanquenare Moishishi, itseencapinitiro.
					</seg>
					<seg id="b.ACT.6.14" type="verse">
						Noquemaqueri, icanti: &quot;Yora Jesoshi, nasaretesati, intireajero oca pancotsica. Impashinitero oca ameyetacari, aisati impashiniyetajero yoameyetaqueeniri Moishishi&quot;.
					</seg>
					<seg id="b.ACT.6.15" type="verse">
						Yamenajeitaqueri maaroni savicajeitaintsiri, sorerere. Ishipaquireavorotanaque Ishiteva, iquempetanacari inampire Tasorentsi.
					</seg>
				</div>
				<div id="b.ACT.7" type="chapter">
					<seg id="b.ACT.7.1" type="verse">
						Isampitiri ivincatsarite saserote: --¿Queariompa oca icantaqueri?
					</seg>
					<seg id="b.ACT.7.2" type="verse">
						Yacanaqueri Ishiteva: --Novincatsarite, pinquemisantajeitavaquena. Peerani isavicantaveitaniri anta Mesopotamiaqui intacantaqueeniri Avaramani, inijaapaacari Tasorentsi, yora cameetsatatsiri.
					</seg>
					<seg id="b.ACT.7.3" type="verse">
						Ari icantapaaqueri: &quot;Pojocanajero piipatsiteca, pijate anta pashiniqui quipatsi ora nonijayempiri&quot;.
					</seg>
					<seg id="b.ACT.7.4" type="verse">
						Irosati yojocantanajaro iipatsite careasati, yovaanaja anta Jaraqui. Aitaque icamapaaqueri iriri, irosati yovaacaantajariri Tasorentsi aca aipatsitequica.
					</seg>
					<seg id="b.ACT.7.5" type="verse">
						Iro cantaincha, te imperiji iipatsite, te impimateriji capichaji irisavicanteari. Aisati tequerani intimeni itomi. Iro cantaincha icantitacari: &quot;Intime pitomi, aisati nompempi piipatsite avirori. Aisati nompajeiteri maaroni impoijeitempineri intimaje&quot;.
					</seg>
					<seg id="b.ACT.7.6" type="verse">
						Aisati icantaqueri Tasorentsi: &quot;Coajica intimaje poyeetajempineri iipatsitequi pashinisati atiri. Peerani catsini iromperanatasanoteari, oncarate osarintsi 400 iroashinoncaasanoteri.
					</seg>
					<seg id="b.ACT.7.7" type="verse">
						Impoijiniquea noasanquetaqueri yora peranavetearineri. Irintiquea pishanincani, noimpiajeitajeri aca quipatsiquica, impoiji inquemisantaquena aca.
					</seg>
					<seg id="b.ACT.7.8" type="verse">
						Nocoaque meeca pintoyeantea iriotanteari atiri piquemisantaquena aisati pinquenqueshiretantearori nocantaquempiri&quot;. Ari impoiji itimanaque itomi, yora Isaca. Ocarataque quitaiteri 8, irosati itoyeantantacari. Itimaque itomi iriori Isaca, ipajitaqueri Jacovo. Itomipee iriori Jacovo icarajeitaque 12. Tempa iriojeitaque intacantajeitaqueeri.
					</seg>
					<seg id="b.ACT.7.9" type="verse">
						Ari yovaajiniri Ishiteva, icantiri: --Ari yantearijeitanaque, iquisajeitaqueri irirenti, pajitachari Jose. Ipimantajeitaqueri, impoiji yayeetanaqueri Ejipitoqui.
					</seg>
					<seg id="b.ACT.7.10" type="verse">
						Ari yoashinoncaajeivetacari savicajeitatsiri, iro cantaincha yoavisacotiri Tasorentsi. Itasoncacoventiri, irootaque ineacameetsatantariri ivincatsarite ejipitosati, pajitachari Jarao. Ineaqueri otimimotiri iotantari, irootaque ipeantajariri iriori ivincatsaririnte. Ipincatsariventajeitiri maaroni ejipitosati, aisati ishaninca Jarao.
					</seg>
					<seg id="b.ACT.7.11" type="verse">
						Impoiji otashentsiiteanaque maaroni Ejipitoqui, aisati Cananaqui. Oshequi yashinoncaajeitaca, tecatsi iraanajero intacantaqueeri iroajeitajeari.
					</seg>
					<seg id="b.ACT.7.12" type="verse">
						Iriori Jacovo iquemacotaquero ari otimaqueri tirico anta Ejipitoqui. Ijivataqueri itiancaqueri itomipee: &quot;Pijajeite Ejipitoqui pamanantaitero ayeari&quot;. Ari yamanantaiti, aisati ipianaja.
					</seg>
					<seg id="b.ACT.7.13" type="verse">
						Impoiji otsoncaja, itiancajiri aisati: &quot;Pijajeite pamanantajante aisati&quot;. Ari ijajeitanaji aisati, jeri ineajeitapaajiri pincatsari. Icantavaqueri: &quot;Narotaque Jose pipimantaqueri peerani&quot;. Aisati icantiri Jarao: &quot;Jeri yoca iyentisanoripee narori&quot;.
					</seg>
					<seg id="b.ACT.7.14" type="verse">
						Impoiji icantiri aisati: &quot;Pincantaiteri apa impoque aca, aisati maaroni ishaninca&quot;.
					</seg>
					<seg id="b.ACT.7.15" type="verse">
						Irosati ijatantanacari Jacovo anta Ejipitoqui, yaajeitanaqueri ishaninca, icarajeiti 75. Ari icamapaaqueri. Aisati iquempejeitacari maaroni itomipee, icamajeitaque iriori.
					</seg>
					<seg id="b.ACT.7.16" type="verse">
						Impoiji yaatonquijeitanajiro itonquini Jacovoni, itijapaajiro anta Shiquemiqui, ari opajitari quipatsi yamanantiniri Avarama. Irio pimantirori quipatsi itomipee Emori. Ipinataqueri quirequi.
					</seg>
					<seg id="b.ACT.7.17" type="verse">
						Irosati yovaajiniriri Ishiteva, icantiri: --Irotanaintsi omoncarataquea icantitacaniri Tasorentsi. Icarati oshequi ashaninca arori, yoshequianaque anta Ejipitoqui.
					</seg>
					<seg id="b.ACT.7.18" type="verse">
						Impoiji ipincatsariventanti pashini, caari iotacotiri Jose.
					</seg>
					<seg id="b.ACT.7.19" type="verse">
						Yamatavijeitiri ashanincani. Ishintsitsanajeitiri, yaajeitaqueri itomipee, yoitajeitaqueri.
					</seg>
					<seg id="b.ACT.7.20" type="verse">
						Irosati itimantanaca Moishishi. Aitaque icanta Tasorentsi, ineacameetsatiri. Icarati mava cashiri iqueveanaque anta ivancoqui iriri, imanapitsataqueri ejipitosati.
					</seg>
					<seg id="b.ACT.7.21" type="verse">
						Te irimateroji irimaneri aisati ivancoqui, irootaque yovetsicantacanariri pitotsijaniqui, imanavetacari otsapijaqui eni. Iro cantaincha oneaqueri irishinto Jarao, aaqueri. Oyeveajiri onampiqui, oquempetacantajiri otomisanori.
					</seg>
					<seg id="b.ACT.7.22" type="verse">
						Yoametasanotiri ejipitosati maaroni ocarayeti ioyetiri iriori. Cameetsa ineaveeti. Imatasanoyetiro paitapeerica yantayetiri. Jero aisati icantiriri Ishiteva:
					</seg>
					<seg id="b.ACT.7.23" type="verse">
						--Ari ocarati irosarintsite Moishishi 40, irosati ijatantanacari irineeri ishaninca: yora ijorioririnte.
					</seg>
					<seg id="b.ACT.7.24" type="verse">
						Ineapaaqueri aparo, yashinoncaaca: ipasanatiri ejipitosati. Ari iquisacoventapaacari Moishishi ashaninca, irosati yoantapaacariri ejipitosati.
					</seg>
					<seg id="b.ACT.7.25" type="verse">
						Ijivetaca iriori Moishishi ari impincatsajeitavaquerime ishanincapee, aisati ijivetaca ari iriojeitavaqueri iriotaque cavintsaajeitajerine. Ijivetaca irioteme itiancaqueri Tasorentsi, iro cantaincha te impincatsajeitavaqueriji.
					</seg>
					<seg id="b.ACT.7.26" type="verse">
						Oquitaitetanaji ineaqueri ishaninca apite, iquisatsatavacaanaca. Icoaveta iroimajerenterime. Icantiri: &quot;Tempa pishanincatavacaaca. ¿Paita piquisavacantajeitacari?&quot;
					</seg>
					<seg id="b.ACT.7.27" type="verse">
						Ari itatsincavaqueri yora quisasanotainchari, icantiri: &quot;¿Janicampa peaquempiri meeca novincatsarite? ¿Picoaquempa pimperanajeitena?
					</seg>
					<seg id="b.ACT.7.28" type="verse">
						¿Picoaquempa meeca poyena narori, pinquempetacantena yoranquini ejipitosati poaqueri oshaiteniji?&quot;
					</seg>
					<seg id="b.ACT.7.29" type="verse">
						Iquemavaque icantaqueriri, irosati ishiantanaca Moishishi, itsaroanaque. Irosati isavicantapaaca nampitsineentsiqui anta iipatsitequi Matia. Yaapaaque ijina, impoiji itimanaque itomi apite.
					</seg>
					<seg id="b.ACT.7.30" type="verse">
						Ari yovaajiniri Ishiteva iquenquetsatacaajeitiri: --Ocarataque 40 osarintsi isaviquimotiri Moishishi iriconquiri. Irosati inijaantacari inampire Tasorentsi, anta amorequimotaqueri totseequishi. Ocaaraitetinta anta, oquempejitaro toncaari pajitachari Shinai.
					</seg>
					<seg id="b.ACT.7.31" type="verse">
						Yamenanaquero, irosati yoantanacaro cavaco: &quot;Otaavetaca totseequishi, iro cantaincha te ontsonqueaji. ¿Paitaquea?&quot; Ari ijatashitaquero, icoaveta iramenasanoterome. Irosati iquemantacari Avincatsarite,
					</seg>
					<seg id="b.ACT.7.32" type="verse">
						icantiri: &quot;Narotaque Tasorentsi, icantani ipincatsajeitaquena pishanincani: yora Avarama, Isaca, jeri yora Jacovo, maaroni&quot;. Jaa iriori Moishishi itsaroasanotanaque, te iramenanajeroji.
					</seg>
					<seg id="b.ACT.7.33" type="verse">
						Icantiri aisati Tasorentsi: &quot;Pipincatsatanarica, pisapatoreempa, picatiantacaro meeca quipatsi noameetsantiri, oca nopashinitiri.
					</seg>
					<seg id="b.ACT.7.34" type="verse">
						Noneaqueri anta Ejipitoqui pishaninca nocoyeaqueri, oshequi yashinoncaajeitaca. Noquemaqueri icavintsaajeitaca, meeca nocavintsaajeitiri. Irootaque nopocashitantariri noimpacacoventajeri. Meeca, nontianquempi Ejipitoqui&quot;.
					</seg>
					<seg id="b.ACT.7.35" type="verse">
						Tempa peerani itseenqueevetacari yora Moishishi, icantirini: &quot;¿Janicampa peaquempiri novincatsarite?&quot; Iriotaque yoca itiancaqueri Tasorentsi. Ipeajiri pincatsaritatsiri, aisati oavisacojeitiriri ashanincani. Irio tiancaqueriri inampire Tasorentsi, yora ineaqueri peerani anta totseequishiqui.
					</seg>
					<seg id="b.ACT.7.36" type="verse">
						Yaajantiri ishaninca, imayetaquero caari ineapinijeiti, aisati itasoncacoventanti. Imayetaquero anta Ejipitoqui, incajarequi Quitioncajaroni, jero aisati anta caaraiteriqui. Ocarati 40 osarintsi imatapiniyetaquero. Aisati icanti Ishiteva:
					</seg>
					<seg id="b.ACT.7.37" type="verse">
						--Iriotaque yoca Moishishi cantiriri ajorioririnteni: &quot;Oquempetaca narori itimacaaquena Tasorentsi, aisati inquempeteri pashini ashaninca intimacayeri: camantantapaatsineri iriori&quot;.
					</seg>
					<seg id="b.ACT.7.38" type="verse">
						Peerani iquenaquenajeitantaniri ashanincani anta caaraiteriqui, ijivajeitaqueri yora Moishishini. Anta toncaariqui pajitachari Shinai iquenquetsatacairi inampire Tasorentsi. Iquemavaquero Moishishi irineane Tasorentsi, irosati yovaajeitantacanariri intacantaqueeri, iotantacariri Tasorentsi. Irosati yovaajeitantaqueero meeca arori.
					</seg>
					<seg id="b.ACT.7.39" type="verse">
						Iro cantaincha te incoyeji intacantaqueeri inquemisanteri Moishishi, irointiquea itseencaqueri. Icoajeiveta impianajeme Ejipitoqui.
					</seg>
					<seg id="b.ACT.7.40" type="verse">
						Icantajeitiri Aaro: &quot;Yora Moishishi iriovetaca aajeitajanteeri anta Ejipitoqui, yamajeivetaquee aca. Iro cantaincha ijataque chapinqui Shinaiqui. Meeca te ayotacoteriji paitanirica oaqueriri caari ipocantaja. Povetsicajeitajena pashini atasorentsite, ampincatsajeitajero iroori&quot;.
					</seg>
					<seg id="b.ACT.7.41" type="verse">
						Ari yovetsicajeitiro, ishiacantiri vacajaniqui. Icoi impeajerome itasorentsite. Yoaquenero ovisha, yamashiyetacanaro, ipashiyetacaro. Iquimoshireventashivetacaro yovetsicane.
					</seg>
					<seg id="b.ACT.7.42" type="verse">
						Ishemanaca Tasorentsi, yojocanaqueri: ishinejeitiri ijitasorentsitashiyetari catsirincaiteri, cashiri, impoquiropee, paitapeerica. Tempa irootaque isanquenatacotiniri peerani yora Amoshini. Jero oca isanquenatiniri: &quot;Noshaninca, jero oca icantimpiri Tasorentsi: 'Ishanincani Ishiraeri, anta ocaaraiteapaaquenta pisavicaveitani 40 osarintsi. Iro cantaincha te poapinitenariji poshiniri, te pintaapinitenariji: te pimpincatsatimajeitenaji catsini.
					</seg>
					<seg id="b.ACT.7.43" type="verse">
						Irointi pipincatsatashitacaro ipajiyeetiri Maroco. Aisati pipincatsatashitacari impoquiro pajitachari Ireja. Aisati pipincatsatashitacaro povetsicajeitiri. Irootaque nontiancanteariri vavironiasati iraajeitanaquempi inampiqui, imperanajeitempi'&quot;. Irootaque isanquenatiniri peerani Amoshini.
					</seg>
					<seg id="b.ACT.7.44" type="verse">
						Irosati yovaaqueneri aisati Ishiteva: --Peerani anta caaraiteriqui otimimoveitarini ashanincani cajo, onantari isanquenare Moishishi. Irio vetsicacantirori Tasorentsi. Imoncarataqueneri Moishishi icantaqueriri.
					</seg>
					<seg id="b.ACT.7.45" type="verse">
						Impoiji yaajeitanaquero ashanincani jaocarica ijayetiri. Ijivajeitaqueri Josoe iipatsitequi pashinipee atiri. Itiancajeitiri Tasorentsi atiripee, otimantari isavicantari ashanincani. Quiso yoajeitiro cajo, irosati itimantacari Iravirini iriori.
					</seg>
					<seg id="b.ACT.7.46" type="verse">
						Yora Tasorentsi ineacameetsatiri Iravirini. Icantavetarini iriori: &quot;Apa, tempa aviro Tasorentsi, ipincatsatimpini Jacovoni. Nocoaque pishinetena meeca novetsiquempiro pinampitanteari&quot;.
					</seg>
					<seg id="b.ACT.7.47" type="verse">
						Iro cantaincha irinti Saromoni vetsicasanotirori pancotsi.
					</seg>
					<seg id="b.ACT.7.48" type="verse">
						Te irisavicantearoji Tasorentsi oca pancotsi yovetsicayetiri atiri. Tempa irio savicasanotatsiri inquitequinta jenoqui. Tempa aitaque icantita camantantatsiniri:
					</seg>
					<seg id="b.ACT.7.49" type="verse">
						&quot;Icanti Avincatsarite: 'Irootaque inquite nosavicasanotantari. Ora quipatsi, te iro nonampi. ¿Jaoca pincanteari povetsicantenari pancotsi nosavicanteari? ¿Arimpa nonaquearo pancotsi?
					</seg>
					<seg id="b.ACT.7.50" type="verse">
						Tempa narotaque vetsicajeitaquerori maaroni timayetatsiri'&quot;.
					</seg>
					<seg id="b.ACT.7.51" type="verse">
						Noshaninca, te pincoyeji piote. Pishiajeitaqueri pashinisati atiri: te pinquenqueshireempa. Te pinquemisantajeiteji. Aitaque picantaitatiani pipiatsatacaro Ishire Tasorentsi. Pishiaqueri intacantimpiniri.
					</seg>
					<seg id="b.ACT.7.52" type="verse">
						¿Timatsimpa camantantatsiniri caari iquishini pishanincani? Teve aneeriji, tempa iotaca iquisajeitaquerini. Yoajeitaquerini maaroni camantantajeivetachaniri; icantini: &quot;Coajica impoque cameetsatasanotatsineri&quot;. Ipocavetaca, iro cantaincha te pimpincatsajeitavaqueriji avinti, irointi paacantaqueri, poacantaqueri.
					</seg>
					<seg id="b.ACT.7.53" type="verse">
						Piojeivetaro irineane Tasorentsi yoamevetimpiri inampire, iro cantaincha te pinquemisanteroji. Irootaque icantiriri Ishiteva ishaninca.
					</seg>
					<seg id="b.ACT.7.54" type="verse">
						Ari iquemajeitavaquero oca icantaqueriri, irosati iquisajeitantanaca. Oshequi iquisajeitanaqueri, yatsicanajitimentajeitanacari irajiqui, taquiririri.
					</seg>
					<seg id="b.ACT.7.55" type="verse">
						Irompa irinti Ishiteva, iveshireimentashiretasanotacaro Ishire Tasorentsi. Yamenasanotanaque inquitequi, ineaquero ishipaquireane Tasorentsi. Jeri ineaqueri Jesoshi aisati, icatiaca iracosanoriqui Tasorentsi.
					</seg>
					<seg id="b.ACT.7.56" type="verse">
						Icantanaque: --Jaa, yonta noneasanotaqueri inquitequi, icatiaca Atirivetapaintachaniri anta iracosanoriqui Tasorentsi.
					</seg>
					<seg id="b.ACT.7.57" type="verse">
						Shintsi icajemajeitanaque, yovijeitanaquero iyempita, ishiashijeitapaacari. Yaajeitaqueri, shepi;
					</seg>
					<seg id="b.ACT.7.58" type="verse">
						yaajeitanaqueri anta ovecaratapaacanta nampitsi. Irosati ipichaanajeitantacariri. Yora pichaaqueriri, isapocaquero yoicoro, yoaquero iitiqui Saoro, icantiri: --Pamenenaro noicoro, nompichaavaquerita. Icantiri: --Ari. Evancari ini Saoro iriori.
					</seg>
					<seg id="b.ACT.7.59" type="verse">
						Ari ipichaanataqueri Ishiteva, irosati iquenquetsatacantanacari Tasorentsi, icantanaque: --Novincatsarite Jesoshi, paavajero noshire.
					</seg>
					<seg id="b.ACT.7.60" type="verse">
						Itiyeroanaca, antearojenca ineanatanaque, icanti: --Novincatsarite, te oncameetsate oca yantajeitaqueri, iro cantaincha eiro piquishimentiritsi. Irootaque icantaqueriri, irosati icamantanaca, torein. Icantanaque Saoro iriori: --Ariove, camanirotaque ini; ineacarove.
					</seg>
				</div>
				<div id="b.ACT.8" type="chapter">
					<seg id="b.ACT.8.1" type="verse">
						Irosatiquea intantanacari iquisajeitiri quemisantatsiri anta Jerosarequi. Itsoncajeitanaca maaroni, ishiajeitanaca Joreaqui, aisati Samariaqui. Irinti timajeitanaintsi yora iroamerepeeni Jesoshini.
					</seg>
					<seg id="b.ACT.8.2" type="verse">
						Ari itijaqueri Ishitevani. Irio tijaqueriri quemisantasanotatsiri. Oshequi iraacojeitaqueri.
					</seg>
					<seg id="b.ACT.8.3" type="verse">
						Irinti Saoro, icoaveta intsoncajeiterime yora quemisantatsiri. Ijatashijeitiri ivancopeequi, inoshicajeitiri shirampari, tsinane, maaroni. Yoiminqueajeitaqueri.
					</seg>
					<seg id="b.ACT.8.4" type="verse">
						Yora shiajeitanainchari, iquenaquenayetanaque otsipapeequi nampitsi. Iquenquetsajeitaquero irineane Tasorentsi.
					</seg>
					<seg id="b.ACT.8.5" type="verse">
						Yora Jeripi yareetapaaca nampitsiqui, onta Samariaquiniri. Icamantacotapaaqueri Quirishito.
					</seg>
					<seg id="b.ACT.8.6" type="verse">
						Iquemajeitantacariri, aisati ineajeitantacariri itasoncantayeti, iquemisantasanojeitavaqueri atiripee.
					</seg>
					<seg id="b.ACT.8.7" type="verse">
						Yoavisacojeitiri oshequi neiriri camaari, antearojenca icajemajeitanaque camaaripee, irosati ijatantanaja. Yoavisacojeitiri oshequi choriveetatsiri, aisati amashitachari iitiqui.
					</seg>
					<seg id="b.ACT.8.8" type="verse">
						Irosati iquimoshirejeitantanaca yora savicajeitatsiri nampitsiquinta.
					</seg>
					<seg id="b.ACT.8.9" type="verse">
						Itimi aisati anta shirampari pajitachari Shimo. Peerani oshequi osarintsi isheripiariveitani. Yoajeivetarini cavaco maaroni samariasati, irootaque ishemetantacari oshequi. Ipincatsajeivetacari atiripee: pincatsaripee, iratiritepee, maaroni. Icantajeiti: --Tempa iriotaque Shimo yoca matirori itasorenca Tasorentsi. Tempa irio pincatsaritatsiri. Tsame ampincatsajeiteri.
					</seg>
					<seg id="b.ACT.8.12" type="verse">
						Iro cantaincha impoiji yareetapaaca Jeripi, icamantacotaqueri Tasorentsi, jaoca icanta ipincatsariventanti. Aisati icamantacotaqueri Jesoquirishito. Ari ivaotisajeitaqueri quemisantajeitaintsiri: shirampari, tsinane, maaroni.
					</seg>
					<seg id="b.ACT.8.13" type="verse">
						Aisati iquempetaja Shimo iriori, iquemisantaji, ivaotisataja. Impoiji quiso yoanaqueri Jeripi. Ineacoyetaqueri paitarica yantayetaqueri, aisati itasoncantasanoyeti. Irosati yoantanacari cavaco.
					</seg>
					<seg id="b.ACT.8.14" type="verse">
						Yora iroamereni Jesoshi savicatsiri Jerosarequi iquemacojeitaqueri samariasati, iquemisantajeitaquero iriori irineane Tasorentsi, irosati itiancantacariri Petero, jeri Joa.
					</seg>
					<seg id="b.ACT.8.15" type="verse">
						Ijajeitanaque anta. Icantiri Tasorentsi: &quot;Pintasoncacoventajeiteri samariasatipee, quiso oajeitanteariri Pishire&quot;.
					</seg>
					<seg id="b.ACT.8.16" type="verse">
						Iro cantaincha tequerata quiso oajeiteri, apatiroquera ivaotisatimentajeitacari Avincatsarite Jesoshi.
					</seg>
					<seg id="b.ACT.8.17" type="verse">
						Ari yajiricainatapaaqueri iitopeequi, irosati yaashirejeitantacaro Ishire Tasorentsi, otasoncacaajeitaqueri.
					</seg>
					<seg id="b.ACT.8.18" type="verse">
						Ineacotaqueri Shimo. Iotanaque ariorica yajiricainatapaaqueri, yaashirejeitaquero iriori Ishire Tasorentsi, irosati icantantacari:
					</seg>
					<seg id="b.ACT.8.19" type="verse">
						--Jerica quirequi, nocoaque poametena nontasoncante narori, nonquempetempi avirori. Nocoaque ariorica najiricainateri noshaninca, iraashirejeitantearori Ishire Tasorentsi.
					</seg>
					<seg id="b.ACT.8.20" type="verse">
						Icantanaqueri Petero: --Pijate Sharincaveniqui, paanajeri aisati piirequite. Pijitashivetaca avirori ari pamanantero itasorenca Tasorentsi: apaniro imatacanti Tasorentsi.
					</seg>
					<seg id="b.ACT.8.21" type="verse">
						Tecatsi pincantea pinquempetena: ioti Tasorentsi te pincameetsashireteji.
					</seg>
					<seg id="b.ACT.8.22" type="verse">
						Te oncameetsateji oca piquenqueshirevetacari. Pinquenqueshiretanaquea, pojoquero caari cameetsatatsi pantayetiri. Pincanteri Avincatsarite: &quot;Pincavintsayena&quot;.
					</seg>
					<seg id="b.ACT.8.23" type="verse">
						Niotaquempi, oshequi pishemeti, aisati pashi poiro te pincameetsateji.
					</seg>
					<seg id="b.ACT.8.24" type="verse">
						Yacanaqueri Shimo, icanti: --Pincanterite Tasorentsi incavintsayena oncanteataquea eiro nojatantatsi Sharincaveniqui.
					</seg>
					<seg id="b.ACT.8.25" type="verse">
						Yora Petero aisati Joa, icamantacotiro irineane Avincatsarite, iquenquetsatacotiro. Iquenayetanaque oshequi nampitsipeequi Samariaqui, icantajeitiri savicajeitatsiri: --Ariorica pinquemisanteri Jesoshi, iroavisacotempi Tasorentsi, iraajeitanaquempi inquitequi. Irosati ipiajeitantanaja Jerosarequi.
					</seg>
					<seg id="b.ACT.8.26" type="verse">
						Ari ineanatiri inampire Avincatsarite, icantiri Jeripi: --Meeca pijatanaque, pinquenanaque anta avotsiqui quenantachari caaraiteriqui: ora poneachari Jerosarequi, jatatsiri irosati Casaqui.
					</seg>
					<seg id="b.ACT.8.27" type="verse">
						Ari ijatanaque, iquenanaque avotsiqui. Itonquiotavacari shirampari poneachari Etiopiaqui. Aitsoquireari ini. Irisati ovincatsaririnte Cantasheshi, yora quempoyeinirori maaroni oirequite. Irootaque iroori ivincatsarote etiopiasati. Ari ijaiti anta Jerosarequi, iquemisantaitiri Tasorentsi.
					</seg>
					<seg id="b.ACT.8.28" type="verse">
						Meeca ipiaja, isavicaque ishiacomentoqui, ineanatiro isanquenareni Isayashini, camantantaveitachaniri.
					</seg>
					<seg id="b.ACT.8.29" type="verse">
						Iro Ishire Tasorentsi cantaqueriri Jeripi: --Pijate anta, pintonquiotavaquearo shiacomentotsinta.
					</seg>
					<seg id="b.ACT.8.30" type="verse">
						Ishiashitanacari, iquemapaaqueri ineanatiro. Icantapaaqueri: --¿Piotaquerompa oca pineanatiri?
					</seg>
					<seg id="b.ACT.8.31" type="verse">
						Yacanaqueri: --Teve nioteroji. ¿Jaoca noncanteari niotantearori? Tecatsi oametenarone. Pintetapeempa, pisaviquimotapeena aca.
					</seg>
					<seg id="b.ACT.8.32" type="verse">
						Jero oca ocantiri sanquenarentsi ineanatapairi: &quot;Ariorica yoyeetiri ovisha, imajeretashitanaca. Ariorica yameeyeetiri ovishajaniqui, imajeretashita. Aisati inquempeteari Quirishito iriori, irimajerete.
					</seg>
					<seg id="b.ACT.8.33" type="verse">
						Iroashiventeeteri, eiro otampaticatitsi incantacoyeeteriri. Impoiji iroyeeteri. Eiro itimitsi irinti itomipee&quot;.
					</seg>
					<seg id="b.ACT.8.34" type="verse">
						Isampitiri: --Pincamantenate. ¿Janicampa iquenquetsatacotiri yora camantantatsiniri? ¿Irisatimpa quenquetsatacotashitacha? ¿Pashinimpa iquenquetsatacotiri?
					</seg>
					<seg id="b.ACT.8.35" type="verse">
						Irosati icamantantanacari Jeripi, icamantacotiri Jesoshi. Ijivataqueneri ocantiri ora Sanquenarentsi, yoametasanotaqueri.
					</seg>
					<seg id="b.ACT.8.36" type="verse">
						Aiquero ijatacairiri avotsiqui, irosati ineantapaacaro nija. Icantaqueri: --Jero oca nija. ¿Cameetsanimpa novaotisatea?
					</seg>
					<seg id="b.ACT.8.37" type="verse">
						Yacanaqueri: --Piquemisantasanotiririca Quirishito, cameetsa pivaotisataquea. Icantiri: --Noquemisanti. Iriotaque Jesoquirishito Itomi Tasorentsi.
					</seg>
					<seg id="b.ACT.8.38" type="verse">
						Yoatiaquero shiacomentotsi. Ari yaniireajeitanaque, itsipatavacaanaca apite, yaniijatanaquero nija, ivaotisataqueri.
					</seg>
					<seg id="b.ACT.8.39" type="verse">
						Ari yaatanaji, irosati quiso oantanacari Jeripi Ishire Avincatsarite. Te irineavajeriji aisati yora itsipavetacari. Apaniro yovaanaja iriori, iquimoshiretanaque.
					</seg>
					<seg id="b.ACT.8.40" type="verse">
						Irintiquea Jeripi ineacotashitapaaca nampitsiqui anta opajitanta Asoto. Ari yovaanaca, iquenquetsayetanaque nampitsipeequi: --Pinquemisantajeiteri Quirishito pavisacojeitantajeari. Irosati yareetantanaja anta Sesareaqui.
					</seg>
				</div>
				<div id="b.ACT.9" type="chapter">
					<seg id="b.ACT.9.1" type="verse">
						Ari yashi yoiro iquisa Saoro. Isareavetacari iroajeiterime maaroni quemisantajeitiriri Avincatsarite. Irosati ijatashitantacari ivincatsarite saserote, icantiri:
					</seg>
					<seg id="b.ACT.9.2" type="verse">
						--Nocoaque pisanquenateneri yora quemisantacaajeitiriri ajorioririnte anta Tamashicoqui, pincanteri: &quot;Pamitacojeiteri Saoro iraajeiteri maaroni quemisantajeitiriri Jesoshi. Nocoaque iraajeiteri: shirampari, tsinane, maaroni. Impoiji iroisojeiteri, iramajeiteri aca Jerosarequi&quot;. Ari isanquenatiniri, ipavaqueri.
					</seg>
					<seg id="b.ACT.9.3" type="verse">
						Impoiji ijatanaque, icantanaca, icantanaca: irotapaintsi Tamashico. Omapocapaaqueri amorecatsiri, amorecacotapaaqueri, morec: oponeaca inquitequi.
					</seg>
					<seg id="b.ACT.9.4" type="verse">
						Iparianaque quipatsiqui, tiricn, iquematiiro irineane Jesoshi: --Saoro, Saoro: ¿paita piquisantanari?
					</seg>
					<seg id="b.ACT.9.5" type="verse">
						--¿Janicampi, Novincatsarite?
					</seg>
					<seg id="b.ACT.9.6" type="verse">
						--Narotaque Jesoshi, piisane. Pijate, povaanaquea nampitsiqui. Coajica incamanteetempi paitarica panteri.
					</seg>
					<seg id="b.ACT.9.7" type="verse">
						Ari icatiajeitaca yora shirampari itsipajeivetacari, yoajeitaque cavaco. Iquemashitacaro irineane, iro cantaincha tecatsi irinee.
					</seg>
					<seg id="b.ACT.9.8" type="verse">
						Iriori Saoro, icatianaja. Yoquireavetanaja, te irimatajeaji iramenaje, irootaque yacatsatantanajariri, yareetacaacari Tamashicoqui.
					</seg>
					<seg id="b.ACT.9.9" type="verse">
						Ocarati isavicashitaca mava quitaiteri. Te irineajeji, te iroajeaji, te irirajeji.
					</seg>
					<seg id="b.ACT.9.10" type="verse">
						Ari itimiri anta Tamashicoqui quemisantatsiri, pajitachari Ananiashi. Ineashitavacari Avincatsarite, icantapaaqueri: --Ananiashi. Yacanaqueri: --¿Paita, Novincatsarite? Ainirona aca. Icantiri:
					</seg>
					<seg id="b.ACT.9.11" type="verse">
						--Meeca pijate anta avotsiqui ipajiyeetirinta: &quot;Tampaticari&quot;. Pincoapaaqueri shirampari pajitachari Saoro, yora tarisosati. Pincoapaaqueri anta ivancoqui Jorashi. Ainiro iriori, iquenquetsatacaana.
					</seg>
					<seg id="b.ACT.9.12" type="verse">
						Nomishitacaacari, ineaquempi piqueashitapaaqueri, pajiricainatapaaqueri; ineaca yamenanaji.
					</seg>
					<seg id="b.ACT.9.13" type="verse">
						Yacanaqueri: --Oshequi noquemacotiri, iquenquetsatacoyeetiri yora picantaquenari. Oshequi yoashinoncaajeitiri quemisantajeitimpiri anta Jerosarequi, icantirive.
					</seg>
					<seg id="b.ACT.9.14" type="verse">
						Tempa itianquiri aca yora jivatacaajeitiriri saserote iraajeitantanaquenari, maaroni aventajeitimpiri. Oshequi notsaroacaacari.
					</seg>
					<seg id="b.ACT.9.15" type="verse">
						Iro cantaincha icantiri: --Pijate. Tempa iriotaque nocoyeaqueri. Iriotaque quenquetsatacotajenaneri. Inquenquetsatacaajeiteri joriopee, pashinisatipee atiri, pincatsaripee, maaroni.
					</seg>
					<seg id="b.ACT.9.16" type="verse">
						Aisati nonijayeri jaoca oncarate irineacatsitimentena.
					</seg>
					<seg id="b.ACT.9.17" type="verse">
						Ari ijatanaque Ananiashi, iqueapaaque pancotsiqui. Yajiricapaaqueri, icantiri: --Saoro, avirotaque noyemisantaririnte. Itiancaquena Avincatsarite Jesoshi, yora onijaaquempiri anta avotsiqui piquenapaaquenta. Itiancana pamenantajeari, quiso oasanotantempiri Ishire iriori.
					</seg>
					<seg id="b.ACT.9.18" type="verse">
						Irosati opariantanaja iroquiquiniri shiavetarori iventaqui shima, yamenasanotanaji. Ari ijatanaque, ivaotisataca.
					</seg>
					<seg id="b.ACT.9.19" type="verse">
						Aisati yoaja, ishintsitanaji. Aparopee quitaiteri itimimovetanacari quemisantatsiri anta Tamashicoqui.
					</seg>
					<seg id="b.ACT.9.20" type="verse">
						Impoiji icamantantayeti anta pancotsiqui yapatojeitanta joriopee. Icantapinijeitiri: --Iriotasanotaqueyeata Jesoshi Itomi Tasorentsi.
					</seg>
					<seg id="b.ACT.9.21" type="verse">
						Yoajeitanaqueri cavaco yora quemajeitavaqueriri. Icantajeiti: --Tempa iriotaque yora tsoncajeiterinemeri quemisantatsiri anta Jerosarequi. Tempa irootaque ipocashitantavetacariri aca iroisojeiterime quemisantiriri Jesoshi, iraajeitanaquerime anta saserotepeequinta.
					</seg>
					<seg id="b.ACT.9.22" type="verse">
						Aiquero ijatatiini Saoro iquenquetsati, tecatsi intsaroacaimateari. Yoajeitavaqueri cavaco yora joriotatsiri. Iotacaasanotaqueri, icanti: --Yora Jesoshi, iriotaque Quirishitotatsiri.
					</seg>
					<seg id="b.ACT.9.23" type="verse">
						Ari avisanaque oshequi quitaiteri, irosati isareantajeivetacari iroyerime.
					</seg>
					<seg id="b.ACT.9.24" type="verse">
						Iro cantaincha iotacotaqueri Saoro isareacari. Maaroni quitaiteriqui, tsiteniriqui, yamenajeivetacaro joriopee iqueantapinitari nampitsi, icoajeivetaca iraavaquerime Saoro, iroyerime.
					</seg>
					<seg id="b.ACT.9.25" type="verse">
						Iro cantaincha, osaite yaanaqueri iroamerepee tantotsiqui, ora shoncarori nampitsi; yataitacaanaqueri, impoiji yoaniireacojeitajiri cantiriqui araquerora. Irosati ishiantanaja, te irineajeitavajeriji oyerinemeri.
					</seg>
					<seg id="b.ACT.9.26" type="verse">
						Ari yareetapaaca Jerosarequi. Icoaveta intsipajeitapeemparime quemisantajeitatsiri, iro cantaincha itsaroacaajeitavacari. Ijitashivetacari te inquemisanteji.
					</seg>
					<seg id="b.ACT.9.27" type="verse">
						Impoiji yaanaqueri Verenave, ijivatanaqueri anta itiminta iroamereni Jesoshi. Icamantapaaqueri: --Queario, iraajeiterime Saoroca ayemisantaririnte anta Tamashicoqui, iro cantaincha anta avotsiqui ineaqueri Avincatsarite, iquenquetsatacaaqueri. Iquemisantaque, impoiji anta Tamashicoqui iquenquetsatacotapinitiri Jesoshi, te intsaroacayeariji tseencantatsiri.
					</seg>
					<seg id="b.ACT.9.28" type="verse">
						Ari yaacameetsajeitaqueri quemisantatsiri, cameetsa itimimotaqueri iriori anta Jerosarequi. Icantani Saoro, quiso yoajeitaqueri ayemisantaririnte. Cameetsa iquenquetsatacotasanotiri Avincatsarite.
					</seg>
					<seg id="b.ACT.9.29" type="verse">
						Iquenquetsatacaajeivetacari joriopee iotirori quirieco, iro cantaincha ipiatsajeitavacari; icoajeivetanaca iroyerime,
					</seg>
					<seg id="b.ACT.9.30" type="verse">
						iro cantaincha iotacotaqueri iyemisantaririnte, irosati yaantanajari Saoro anta Sesareaqui. Impoiji itiancajeitaqueri Tarisoqui.
					</seg>
					<seg id="b.ACT.9.31" type="verse">
						Cameetsa itimajeiti quemisantajeitatsiri anta Joreaqui, Carireaqui, Samariaqui. Aiquero ijatatii iquemisantajeitanaque. Yamejeitaca ipincatsajeitiri Avincatsarite. Aisati oshequi oveshireacaasanojeitacari Ishire Tasorentsi.
					</seg>
					<seg id="b.ACT.9.32" type="verse">
						Ari iquenaquenayetanaque Petero iquivantayetiri quemisantayetatsiri, irosati yareetantacari Iriraqui. Anta isaviqui oshequi quemisantatsiri.
					</seg>
					<seg id="b.ACT.9.33" type="verse">
						Ineapaaqueri shirampari pajitachari Eneashi. Ocarati osarintsi 8, inareaca imaamentoqui, ichoritaque.
					</seg>
					<seg id="b.ACT.9.34" type="verse">
						Icantapaaqueri: --Eneashi, iriotaque Jesoquirishito oavisacotajempine. Pincatianaje, povetsicajero pimaamento. Jentsipaite itinaanaja.
					</seg>
					<seg id="b.ACT.9.35" type="verse">
						Ineajeitaqueri irirasati, jeri saronasati; irosati iquemisantajeitantanajari Avincatsarite.
					</seg>
					<seg id="b.ACT.9.36" type="verse">
						Otimaveta Jopequi quemisantatsiri pajitachari Tavita. Acanti aneanequi arori: Maniro. Cameetsa oca antayetiri: ashi oiro intacotantayeta.
					</seg>
					<seg id="b.ACT.9.37" type="verse">
						Omantsiatanaque, impoiji ocamaque, torein. Ari iquivatsempequiyeetaquero ovatsani, impoiji yoaquero anta shitamencotsiqui, onta jenioquijiniri.
					</seg>
					<seg id="b.ACT.9.38" type="verse">
						Jero Irira oquempejitaro Jope. Yora quemisantajeitatsiri, iquemacotaqueri Petero, inapaaque anta. Itiancaqueri apite shirampari: --Pishintsite, pincantaiteri Petero impoque. Ari ijataque, icantasanotapaaqueri: --Pishintsite poijatanaquena pamenapeero tsinane, camaque oni.
					</seg>
					<seg id="b.ACT.9.39" type="verse">
						Ari ijatanaque Petero, yoijatanaqueri. Yareetacaacari, yaanaqueri anta pancotsiqui jenioquiji. Oshonquimentajeitacaro maaroni camajimentaaro, iraajeitaca. Onijaayetiri oicoropee, aisati oitsaaresanoripee. Ocantajeitaque: --Tequerani oncameni Tavita, otijayetanaroni maaroni ocapee.
					</seg>
					<seg id="b.ACT.9.40" type="verse">
						Ari yoimisoquijapaaqueri maaroni atiri. Itiyeroanaca, iquenquetsatacairi Tasorentsi. Ipitsocashitanacaro camaintsiri, icantiro: --Tavita, pintinaanaje. Oquireanaji, oneaqueri Petero, irosati osavicantaja.
					</seg>
					<seg id="b.ACT.9.41" type="verse">
						Yaavacotiro, yoatiajiro. Icajemajeitiri aisati quemisantajeitatsiri, aisati iroori icajemajeitiro camajimentaaro, maaroni. Icantajeitavaqueri: --Jero, aneanaji.
					</seg>
					<seg id="b.ACT.9.42" type="verse">
						Ari iquemacojeitaquero maaroni jopesati. Icarati oshequi quemisantayetanajiriri Avincatsarite.
					</seg>
					<seg id="b.ACT.9.43" type="verse">
						Oshequi quitaiteri isaviqui Petero Jopequi. Isaviqui ivancoqui Shimo, yora vetsicapinitiriri meshinantsi.
					</seg>
				</div>
				<div id="b.ACT.10" type="chapter">
					<seg id="b.ACT.10.1" type="verse">
						Ari itimaiti anta Sesareaqui shirampari pajitachari Coronerio. Iriotaque iyapitanote oshequi soraro, poneayetachari Itariaqui.
					</seg>
					<seg id="b.ACT.10.2" type="verse">
						Quemisantasanotatsiri ini, ipincatsatiri Tasorentsi. Aisati iquempejeitari maaroni ishanincapee iriori, saviquimojeitiriri. Oshequi icavintsaajeitiri atiripee. Icantani iquenquetsatacairi Tasorentsi.
					</seg>
					<seg id="b.ACT.10.3" type="verse">
						Ishaavijitanaque catsirincaiteri ineashitavacari inampire Tasorentsi, iconijatasanotapaaque. Iquempejitapaacari, icantapaaqueri: --Coronerio.
					</seg>
					<seg id="b.ACT.10.4" type="verse">
						Yamenasanotavaqueri, sorerere. Itsaroasanotanaque catsini. Icantavaqueri: --¿Paita, Novincatsarite? Icantiri: --Iquemaquempi Tasorentsi piquenquetsatacaapinitaqueri, aisati ineaquempi pintacotapinijeitacari atiripee.
					</seg>
					<seg id="b.ACT.10.5" type="verse">
						Icoaque meeca pintianque aparopee shirampari anta Jopequi. Pincajemacanteri yora Shimo, ipajiyeetiri aisati Petero.
					</seg>
					<seg id="b.ACT.10.6" type="verse">
						Irio isaviquimotiri pajitachari aisati Shimo, yora vetsicapinitiriri meshinantsi. Otimi ivanco otsapijaqui incajare.
					</seg>
					<seg id="b.ACT.10.7" type="verse">
						Ari ipianaja inampire Tasorentsi, yora neanaitiriri. Icajemaqueri Coronerio inampire apite, aisati soraro aparo. Quemisantasanotatsiri ini soraro. Icarajeitiri amitacojeitiriri Coronerio.
					</seg>
					<seg id="b.ACT.10.8" type="verse">
						Icamantajeitaqueri maaroni oca icantaqueriri inampire Tasorentsi, impoiji icantiri: --Nocoaque pijajeite Jopequi, pamenaiteri yora Petero. Ari ijajeitanaque.
					</seg>
					<seg id="b.ACT.10.9" type="verse">
						Oquitaitetamanaji, itampaticatapaaque catsirincaiteri. Iquenapaaque, irosati iquempejitantapaacaro nampitsi. Iriori Petero, yataitanaque jenoqui, iquenquetsatacairi Tasorentsi.
					</seg>
					<seg id="b.ACT.10.10" type="verse">
						Itasheavetaca, icoaveta iroyeame. Ainiroquera ovetsiquiniri iroyeari, omapocapaaqueri ineashitacaro.
					</seg>
					<seg id="b.ACT.10.11" type="verse">
						Ineaquero inquite tsompoina. Oaniimaotapaaca quipatsiqui shiavetarori tocoya antearo. Yajiriqueetaquero anta ocaramaotapaaque.
					</seg>
					<seg id="b.ACT.10.12" type="verse">
						Iteyetaca yora caari yoyeeta; jeri iteyetaca maranquepee, vanquiyetachari, maaroni.
					</seg>
					<seg id="b.ACT.10.13" type="verse">
						Iquemavaqueri Tasorentsi, icantiri: --Petero. Jeri yoca, poyeri, impoiji poyeari.
					</seg>
					<seg id="b.ACT.10.14" type="verse">
						Icantanaqueri: --Novincatsarite, eiro noaritsi. Te nameteariji caari yoyeeta, caari icoacayeetana noyeari.
					</seg>
					<seg id="b.ACT.10.15" type="verse">
						Yapiitajiri: --Tempa narotaque Tasorentsi, nocamantimpi nainti: &quot;Cameetsari ini, poyeari&quot;. Eiro picantashitaritsi avirori: &quot;Te incameetsateji&quot;.
					</seg>
					<seg id="b.ACT.10.16" type="verse">
						Yapiitajiniri aisati: --Poyeri, poyeari. Irosati yoancacotanteetajariri jenoqui.
					</seg>
					<seg id="b.ACT.10.17" type="verse">
						Te iriotacoteroji Petero oca ineaqueri. Irosati yareetantapaaca pancotsiqui itiancane Coronerio. Isampitacotapaaqueri: --¿Jaoca ivanco Shimo, yora vetsicapinitiriri meshinantsi? Icamanteetiri: --Irootaque oca ivanco.
					</seg>
					<seg id="b.ACT.10.18" type="verse">
						Ari isampitajiri: --¿Ariompa isaviquimotimpiri yora Shimo Petero? Icanteetiri: --Je, aitaque isaviquiri.
					</seg>
					<seg id="b.ACT.10.19" type="verse">
						Irosatiquera iquenqueshiretiro Petero ineaqueri. Ari ocantaqueri Ishire Tasorentsi:
					</seg>
					<seg id="b.ACT.10.20" type="verse">
						--Jerijeitapaaque shirampari, coimpiri. Pijate, paniireashitanaqueri. Eiro picantashiretitsi, poijajeitanaqueri. Tempa narotaque amajeitaqueriri.
					</seg>
					<seg id="b.ACT.10.21" type="verse">
						Ari yaniireashitapaaqueri, icantapaaqueri: --Narotaque picoiri. ¿Paita pipocashitantanari?
					</seg>
					<seg id="b.ACT.10.22" type="verse">
						Ari yacanaqueri iriori: --Itiancaquena Coronerio, yora capitanotatsiri. Icameetsashiretasanoti, aisati ipincatsatiri Tasorentsi. Maaroni joriotatsiri ineacameetsajeitiri. Icantiri inampire Tasorentsi: &quot;Pincajemacanteri Petero pivancoqui. Pinquemisantavaquero irineane&quot;. Irootaque itiancantanari aca. Ari icantavaqueri:
					</seg>
					<seg id="b.ACT.10.23" type="verse">
						--Pinqueapee. Ari ineshinoncatavaqueri. Ari oquitaitamanaji yoijatanaqueri, itsipajeitanacari iyemisantaririnte aparopee, yora jopesati.
					</seg>
					<seg id="b.ACT.10.24" type="verse">
						Aparo imaajeitanaque nianqui, irosati yareetantamanaca anta Sesareaqui. Yoyeaqueri Coronerio anta, yapatojeitaqueri maaroni ishaninca aisati itsipatapinijeitari.
					</seg>
					<seg id="b.ACT.10.25" type="verse">
						Iqueapaaque Petero. Yovetsatavacari Coronerio, impoiji itiyeroashitavacari iitiqui.
					</seg>
					<seg id="b.ACT.10.26" type="verse">
						Ari yoatiajiri Petero, icantiri: --Pincatianaje. Te naro Tasorentsi, tempa narosati narori atiri, aquempetavacaaca.
					</seg>
					<seg id="b.ACT.10.27" type="verse">
						Ari iquenquetsatavacaaca, iqueapaaquero pancotsi. Ineapaatiiri oshequi apatojeitainchari,
					</seg>
					<seg id="b.ACT.10.28" type="verse">
						icantapaaqueri: --Naro jorio. Piojeiti avirori te irishinetenaji noshaninca nontsipajeiteari pashinisatipee atiri. Aisati te irishinetenaji nonquivanteri. Iro cantaincha yoametaquena Tasorentsi te oncameetsateji nompinqueri pashini atiri, te oncameetsateji noncante: &quot;Te incameetsateji&quot;.
					</seg>
					<seg id="b.ACT.10.29" type="verse">
						Ari picajemacantaquena, irosati nopocantanaca, te nonquisotanaque. Meeca nosampitempi, ¿paita picajemacantantanari?
					</seg>
					<seg id="b.ACT.10.30" type="verse">
						Icantiri Coronerio: --Ocarati meeca 4 quitaiteri, ishaavijitanaque catsirincaiteri, iquempetaca meeca. Noquenquetsatacairi Tasorentsi aca novancoqui. Noneaqueri aparoni shirampari, icatiimotapaaquena. Iquitsaataro shipaquireatsiri iitsaare.
					</seg>
					<seg id="b.ACT.10.31" type="verse">
						Icantapaaquena: &quot;Coronerio. Iquemavaquero Tasorentsi piquenquetsatacaaqueriri. Iotaquempi pintacotantayeta.
					</seg>
					<seg id="b.ACT.10.32" type="verse">
						Pintianque anta Jopequi, pincajemacanteri Shimo, ipajiyeetiri aisati Petero. Isaviquimotiri itsipa Shimo, yora vetsiquiriri meshinantsi. Otimi ivanco otsapijaqui incajare&quot;.
					</seg>
					<seg id="b.ACT.10.33" type="verse">
						Intsipaite nocajemacantaquempi, irosati pipocantacari. Meeca nocarajeitaqueri iriori Tasorentsi aca. Nocoajeitaque nonquemajeitero oca inintacaaquempiri Avincatsarite.
					</seg>
					<seg id="b.ACT.10.34" type="verse">
						Ari ineaveetanaque Petero iriori, icanti: --Meeca niotasanotaque te irinashitacaajeiteeji Tasorentsi, tempa icanti: &quot;Piquempetavacaajeitaca, eiro pipincavacaajeitatsi&quot;.
					</seg>
					<seg id="b.ACT.10.35" type="verse">
						Te inquenqueshiretacoteeroji onashiyetarica aneane aisati ameyetari, irointi ineacameetsajeitaqueri maaroni pincatsajeitiriri, aisati maaroni antapinitirori cameetsayetatsiri.
					</seg>
					<seg id="b.ACT.10.36" type="verse">
						Naro jorio. Piojeitavaquero irineane Tasorentsi ijivajeitaquena, iotacaajeitaquena. Cameetsa oca icamantaquenari: &quot;Ariorica pinquemisantajeiteri Jesoquirishito, cameetsa nosavicacaajeitempi, pinquempetavacantajeiteari&quot;. Tempa iriotaque Jesoshi Avincatsarite maaroni,
					</seg>
					<seg id="b.ACT.10.37" type="verse">
						piojeitaquero. Ijivataque Joani iquenquetsatacotaqueri, icanti: &quot;Cameetsa pivaotisatimentajeiteari Quirishito&quot;. Impoiji iquenquetsatacotaqueri itsipapee, intanacaro anta Carireaqui. Yovaacaanacaro maaroni nampitsipeequi anta Joreaqui.
					</seg>
					<seg id="b.ACT.10.38" type="verse">
						Icamantajeitiri atiri jaoca icantaqueriri Tasorentsi Jesoshi, yora nasaretesati, itiancantacariri Ishire, aisati ipantacariri itasorenca; irootaque iquenaquenayetantacari, yantantayetacarori cameetsayetatsiri. Yoavisacojeitiri neajeitiriri camaari. Quiso yoiri Tasorentsi, irootaque imatantacariri.
					</seg>
					<seg id="b.ACT.10.39" type="verse">
						Noneajeitaqueri yantayetiri anta inampipeequi noshaninca, aisati anta Jerosarequi. Noneaqueri yoanteetacariri, ipajacotanteetacariri coroshiqui.
					</seg>
					<seg id="b.ACT.10.40" type="verse">
						Omavatapaaque quitaiteri itinaajiri Tasorentsi, yonijaajanari.
					</seg>
					<seg id="b.ACT.10.41" type="verse">
						Te ironijaajeiteriji maaroni, narojeitaque nainti, yonijaajiri. Icoyeaquena Tasorentsi, irootaque noneantavajariri. Icamasanovetaca, itinaanaja aisati. Impoiji noacaavajari, aisati niracaavajiri.
					</seg>
					<seg id="b.ACT.10.42" type="verse">
						Icantaquena: &quot;Pincamantajeiteri atiri: 'Inintacaaqueri Tasorentsi Jesoshi incantacoventajeiteri maaroni atiri: aneatsiri aisati camaintsiri'&quot;.
					</seg>
					<seg id="b.ACT.10.43" type="verse">
						Tempa peerani iquenquetsatacotirini Quirishito yora camantantatsiniri, icantajeitini: &quot;Ainiro yantajeitaquero maaroni atiri caari cameetsatatsi; iro cantaincha ariorica inquemisanteri Quirishito, incavintsaajeiteri irinti, eiro iquishimentiritsi yantajeitiri, eiro iquenqueshireacotiritsi&quot;.
					</seg>
					<seg id="b.ACT.10.44" type="verse">
						Ainiroquera iquenquetsati Petero, irosati opocashitantacari Ishire Tasorentsi. Aisati opocashijeitaqueri maaroni quemajeitavaquerori icantaqueriri.
					</seg>
					<seg id="b.ACT.10.45" type="verse">
						Ari yoajeitanaque cavaco yora jorio, quemisantatsiri: yora tsipatariri Petero. Ari iojeitaque itiancasanotaquero Tasorentsi Ishire, quiso oantacariri pashinisati atiri. Irootaque yoajeitantanacari cavaco.
					</seg>
					<seg id="b.ACT.10.46" type="verse">
						Iquemajeitavaqueri ishaninca Coronerio ineanatantashitanacaro pashinipee neantsi, aisati icantajeiti: --Cameetsa ini Tasorentsi. Ari icantanaji Petero:
					</seg>
					<seg id="b.ACT.10.47" type="verse">
						--Iquempetaquee arori, yaashirejeitaquero Ishire Tasorentsi. Tempa ocameetsati irivaotisajeitea. Icantiri itsipapee jorio: --Je, cameetsataque.
					</seg>
					<seg id="b.ACT.10.48" type="verse">
						Irosati icantantariri Petero ishaninca Coronerio: --Pivaotisatimentajeiteari Jesoquirishito, iriojeitantempiri atiri pipincatsajeitaqueri. Icantajeitanaqueri: --Jentsiqueti pivaotisatena. Ari ivaotisajeitaqueri. Impoiji icantajeitavaqueri: --Pisaviquimotanaquenatsita aparopee quitaiteri, poametasanotajena aisati.
					</seg>
				</div>
				<div id="b.ACT.11" type="chapter">
					<seg id="b.ACT.11.1" type="verse">
						Iquemacojeitaqueri joreasati: jeri yora itiancanepee Jesoshi, jeri maaroni quemisantajeitatsiri. Icamanteetiri: --Iquemisantaqueri Jesoshi pashinisatipee atiri; irio quemisantacaajeitaqueriri Petero.
					</seg>
					<seg id="b.ACT.11.2" type="verse">
						Itoncantanajari Petero Jerosarequi, iquishimentajeitavaqueri ijorioririnte: quemisantatsiri inaveta.
					</seg>
					<seg id="b.ACT.11.3" type="verse">
						Icantajeitavaqueri: --¿Paita pijatashitantariri pashinisati atiri? ¿Paita poimotantariri iriori? Te oncameetsateji.
					</seg>
					<seg id="b.ACT.11.4" type="verse">
						Itsoteasanotaqueneri Petero, icantiri:
					</seg>
					<seg id="b.ACT.11.5" type="verse">
						--Meeca noncamantempi. Anta notimaitinta Jopequi, noquenquetsatacairi Tasorentsi. Noneashitavacaro, noneaquero shiavetarori tocoya antearomaronca. Yajiriqueetaquero anta ocaramaoyetapaaque, oponeaca inquitequinta, oaniimaotimotapaaquena.
					</seg>
					<seg id="b.ACT.11.6" type="verse">
						Namenasanotavaquero sorerere: noneaqueri caari avajeita: chancho, maranque, vanquiyetachari, maaroni.
					</seg>
					<seg id="b.ACT.11.7" type="verse">
						Noquemaqueri Tasorentsi, icantaquena: &quot;Meeca poyeri; poyeari&quot;.
					</seg>
					<seg id="b.ACT.11.8" type="verse">
						Iro cantaincha nocantavetacari: &quot;Novincatsarite, eiro noaritsi. Te nameteariji caari yoyeeta, caari icoacayeetana noyeari&quot;.
					</seg>
					<seg id="b.ACT.11.9" type="verse">
						Apitetaque Yapiitaquena, icantana: &quot;Tempa narotaque Tasorentsi cantimpiri: 'Cameetsari ini'. Eiro picantashitaritsi avirori: 'Te incameetsateji'&quot;.
					</seg>
					<seg id="b.ACT.11.10" type="verse">
						Aitaque apiitaca mava. Irosati ovancantanaja inquitequi.
					</seg>
					<seg id="b.ACT.11.11" type="verse">
						Irosati yareetantapaaca mava shirampari anta pancotsiqui notimaitinta. Iponeanaca Sesareaqui, itianqueetaquenari.
					</seg>
					<seg id="b.ACT.11.12" type="verse">
						Irosati ocantantaquena Ishire Tasorentsi: &quot;Poijatanaqueri, eiro piquisotanaquetsi&quot;. Ari noijatanaqueri. Aisati yoijatanaquena iriori ayemisantaririnte, icarajeiti 6. Noqueajeitapaaque ivancoqui yora cajemacantaquenari.
					</seg>
					<seg id="b.ACT.11.13" type="verse">
						Iquenquetsatacaavaquena, icamantavaquena jaoca icantacari ineantacariri inampire Tasorentsi. Yonijantapaacariri, icantiri: &quot;Pintianque anta Jopequi. Pincajemacanteri Shimo: ipajiyeetiri aisati Petero.
					</seg>
					<seg id="b.ACT.11.14" type="verse">
						Iriotaque oametapeempirone irineane Tasorentsi, pavisacotantajeari. Aisati inquempejeitajea iriori maaroni pivancoquiniri&quot;.
					</seg>
					<seg id="b.ACT.11.15" type="verse">
						Nintantacarori noquenquetsatacaaqueri, ari opocashijeitaqueri Ishire Tasorentsi. Oquempetacaajeitaquee intantaqueeri arori.
					</seg>
					<seg id="b.ACT.11.16" type="verse">
						Noquenqueshiretanaquero irineane Avincatsarite icantitacari: &quot;Yora Joa ivaotisatantaroni nija, irompa nainti nontianquempiro Ishire Tasorentsi&quot;.
					</seg>
					<seg id="b.ACT.11.17" type="verse">
						Peerani aquemisantajeitantariri Avincatsarite Jesoquirishito, itiancaqueero Tasorentsi Ishire. Meeca imoncaratajiniri iriori itsipapee atiri. ¿Arimpa nontsaneaqueari? Tempa irio Tasorentsi.
					</seg>
					<seg id="b.ACT.11.18" type="verse">
						Iquemajeitantavacarori oca, tecatsi incantanaqueri impiateari, irointi icantajeiti: --Cameetsa ini Tasorentsi. Tempa icoacairi aisati pashinisatipee atiri iquenqueshirejeitiri, irijajeitantajeari iriori anta jenoqui.
					</seg>
					<seg id="b.ACT.11.19" type="verse">
						Ari iquisacoyeetanacari Ishitevani. Meeca iquisheetanaqueri maaroni quemisantajeitatsiri, irosati ishiajeitantanaca pashinipeequi quipatsi: Jenishiaqui, Tsipirequi, Antioquiaqui, maaroni. Anta te inquenquetsatacayeriji pashinisati atiri, irinti itsataayetiri ijorioririnte.
					</seg>
					<seg id="b.ACT.11.20" type="verse">
						Ainiro iconoayetacari itsipapee quemisantatsiri, poneayetanainchari Tsipirequi, jero Shirenequi. Yareetantanacari irinti anta Antioquiaqui, iquenquetsatacaapaaqueri caari jorioyetatsi. Icantajeitiri: --Pinquemisantajeiteri Jesoquirishito pavisacotantajeari.
					</seg>
					<seg id="b.ACT.11.21" type="verse">
						Itasoncacoventapinitiri Avincatsarite, itimantacari oshequi catsini quemisantajeitavaqueriri, aventajeitariri.
					</seg>
					<seg id="b.ACT.11.22" type="verse">
						Ari anta Jerosarequi iquemacojeitaqueri quemisantatsiri. Itiancaqueri Verenave anta Antioquiaqui.
					</seg>
					<seg id="b.ACT.11.23" type="verse">
						Yareetapaaca iriori, iotapaaqueri ineshinoncatiri Tasorentsi. Iquimoshiretapaaque, icantajeitiri: --Quearioyea, quiso poajeiteri yora Avincatsarite, pinquearioventeneri maaroni icoacaajeitimpiri.
					</seg>
					<seg id="b.ACT.11.24" type="verse">
						Cameetsari ini iriori Verenave. Quiso yoasanotiro Ishire Tasorentsi, yashi yoiro iquemisantasanoti. Aisati aiquero ijatatii yoshequiajeitanaque quemisantajeitiriri Avincatsarite.
					</seg>
					<seg id="b.ACT.11.25" type="verse">
						Impoiji yovaanaca Verenave Tarisoqui, icoapaaqueri Saoro. Ineapaajiri, irosati yoijatantajariri Antioquiaqui.
					</seg>
					<seg id="b.ACT.11.26" type="verse">
						Anta yapatotapinitirinta quemisantatsiri. Icantani, ocarati aparoni osarintsi. Yoametapaaqueri oshequi catsini atiri. Aitaque anta intanacaro ipajiyeetiri quemisantatsiri: &quot;Quirishitianotatsiri&quot;.
					</seg>
					<seg id="b.ACT.11.27" type="verse">
						Irosati yareejeitantapaaca Antioquiaqui pashini camantantatsiri, iponeanaca iriori Jerosarequi.
					</seg>
					<seg id="b.ACT.11.28" type="verse">
						Icarataqueri aparoni, pajitachari Acavo. Icatiapaaca anta yapatojeitanta, oametaqueri Ishire Tasorentsi, icantantari: --Coajica intasheajeitanaque atiripee anta Joreaqui. Ainironi ipincatsariventanti Caraorio, omoncarataja icantitaniri Acavo.
					</seg>
					<seg id="b.ACT.11.29" type="verse">
						Icantajeiti quemisantatsiri: --Tsame ancavintsaajeiteri ayemisantaririnte anta Joreaqui, ampacanteri paitarica icoajeitiri.
					</seg>
					<seg id="b.ACT.11.30" type="verse">
						Jaocarica ocarayetiri timimoyeteeri, aitaque oncarate ampacantayeteriri. Aitaque imataquero icantaqueri. Yapatotaqueri quirequi, ipavaqueri Verenave, jeri Saoro. Icantaqueri: --Jeri yoca quirequi: paajeitanaqueneri quenquetsatacantatsiri anta Jerosarequi, incavintsaajeitanteariri ashinoncaajeitachari. Ari yaanaqueneri jerosaresati, ipapaaqueri quenquetsatacantatsiri. Ari yovaajeitaqueneri iriori ashinoncaajeitachari.
					</seg>
				</div>
				<div id="b.ACT.12" type="chapter">
					<seg id="b.ACT.12.1" type="verse">
						Impoiji yora pincatsari Eroreshi iquisayetaqueri aparopee quemisantatsiri.
					</seg>
					<seg id="b.ACT.12.2" type="verse">
						Yoacantaqueri Santiaco, iro ipesanteetacariri saviri, peti. Irio irirentini Joa.
					</seg>
					<seg id="b.ACT.12.3" type="verse">
						Ionirotaque Eroreshi onimojeitaqueri joriotatsiri, irootaque yaacantantavetacariri Petero aisati.
					</seg>
					<seg id="b.ACT.12.4" type="verse">
						Iro yaacantantacariri quitaiteri yoantapiniyeetarori tanta caari tapiacha. Ijitashivetaca ariorica omoncarataquea quitaiteri Yavisantaniri, iramenacojeiteri joriopee iroyeri. Yaaqueri, impoiji ipaqueri 16 soraro, irishentanteariri.
					</seg>
					<seg id="b.ACT.12.5" type="verse">
						Ari yominqueaqueri. Yora quemisantatsiri iquenquetsatacaasanojeitiri Tasorentsi, icantiri: &quot;Poavisacotajeri Petero&quot;.
					</seg>
					<seg id="b.ACT.12.6" type="verse">
						Ari otsitenitanaque, iro osaitequera iroisoquijerime Eroreshi, iroacaantantearirime. Icoaveta iramenajeiterime atiri incamaque. Ainiro inaveta Petero caravosoqui, imaanaque; isatecaqueri apite soraro. Yoisotantacari apite carenatsa. Ishentavetaro ashitacorontsi itsipapee soraro.
					</seg>
					<seg id="b.ACT.12.7" type="verse">
						Ari imapocapaaqueri anta inampire Avincatsarite. Oconijaiteashitimotanacari. Itincapaaqueri imerequiqui, icaocapaaqueri. Icantaqueri: --Pishintsite pintinaanaje. Irosati oisoreashitantanaja carenatsa iracoquiniri, yoisotantavetacariri.
					</seg>
					<seg id="b.ACT.12.8" type="verse">
						Aisati icantiri: --Pinquitsaatajea, pisapatotajea. Ari iquitsaataja, isapototaja. Aisati icantajiri: --Pampinaicajearo poicoro, poijatanaquena.
					</seg>
					<seg id="b.ACT.12.9" type="verse">
						Isoquijanaji, yoijatanaqueri. Te irioteji Petero queariosanotaquerica yoavisacotajiri inampire Tasorentsi. Yaamaaca imishitaca.
					</seg>
					<seg id="b.ACT.12.10" type="verse">
						Yavisanaqueri shentavetariri aparo, jeri aisati itsipa yavisanaqueri. Yareetacaro onta ashitacorontsi, onta iquenantapinitari nampitsiqui. Ashitareimotashitanajari. Yavisanajiro, yovaanaca anta avotsiqui. Irosati inijantareantanajari inampire Tasorentsi.
					</seg>
					<seg id="b.ACT.12.11" type="verse">
						Iotacotaja Petero, icanti: --Meeca niotasanotaque itiancaquenari Novincatsarite inampire. Yojocaacoventaquena iroyename Eroreshi. Aisati iquempetacoventaquena, yojocaacoventaquena jaocarica incantenameri noshanincapee.
					</seg>
					<seg id="b.ACT.12.12" type="verse">
						Iquenqueshiretanaquero, irosati ijatantaca ovancoqui Maria, iriniro Joa. Ipajiyeetiri Joa aisati Maricoshi. Anta yapatojeitacanta oshequi quemisantatsiri, iquenquetsatacaajeitiri Tasorentsi.
					</seg>
					<seg id="b.ACT.12.13" type="verse">
						Iposanavetapaaro Petero ashitacorontsi, ora otsapiquiniri: toc, toc. Ari ocatiashivetanacari nampirentsi pajitachari Irore.
					</seg>
					<seg id="b.ACT.12.14" type="verse">
						Iotsatavajiri irineane Petero, oquimoshiretasanotanaque. Iro cantaincha te ashitareanaqueneriji, ainti oshiashitanaca. Ocamantajeitiri quenquetsatacaajeitiriri Tasorentsi: --Jeritapaaji Petero omoroquinta.
					</seg>
					<seg id="b.ACT.12.15" type="verse">
						Icantajeitavaquero: --Pishinquiventacateemi. Aiquero ocantanaitii: --Queariosanotaque. Icantaquero: --Caari ini Petero, irintiata inampire Tasorentsi, amenacoventiriri.
					</seg>
					<seg id="b.ACT.12.16" type="verse">
						Aiquero catsini iposanaitiiro, toc, toc, irosati yashitareantajanari. Ari ineajeitavajiri, yoajeitavaqueri cavaco, icantavacaajeitanaja: --¿Jaoca iquenapaajiri?
					</seg>
					<seg id="b.ACT.12.17" type="verse">
						Ari yacotashitanaqueri, icantiri: --Pimajerejeite. Impoiji icamantajeitapaajiri jaoca icantajiriri Avincatsarite, yoimisoquijantajariri. Aisati icantiri: --Pincamantaiteri Santiaco, aisati pincamantajeiteri ayemisantaririnte. Irosati isoquijantanaja, ijatanaji imanapitsatacari soraropee.
					</seg>
					<seg id="b.ACT.12.18" type="verse">
						Oquitaitetamani oshequi icantavacaimentajeitacari soraropee: --¿Jaocaquea meeca icantanajari Petero?
					</seg>
					<seg id="b.ACT.12.19" type="verse">
						Icoacantavetacari Eroreshi, te irineajeriji. Isampinatiri soraro shentavetariri: --¿Jaocaqueame iquenanajiri? Yacanaqueri: --Caa, jaocarica, te nioteji; te noneavajeriji. Ari iquisaqueri Eroreshi soraropee, yoacantajeitaqueri, shemi. Ari impoiji yojocanajiro Eroreshi Jorea, yovaanaja anta Sesareaqui, irosati isavicantapaaja.
					</seg>
					<seg id="b.ACT.12.20" type="verse">
						Ari anta Tiroqui aisati Shiroqui aajeitaqueri savicajeitatsiri itashe, te ontimasanoteji iroajeiteari. Peerani icantiri iriori Eroreshi: --Pincavintsaajeitena, nocamicari. Pimpapinijeitenaro noyeari. Ari ipapinijeivetacari, iro cantaincha meeca iquisajeitaqueri. Oshequi iquenqueshireajeitanaca tirosati aisati shirosati. Icantavacaajeitaca: --Itsaneapitsajeiteerocari avajeiteari. Tsame ancanteri Varashito iramitacojeitee ampitsimareacaajeari: tempa iriotaque inampire Eroreshi. Ariorica incanteri, iraacameetsajeitajee aisati, eiroquea itsaneapitsatanteerotsi ayeari. Icantiri Varashito; impoiji icantiri iriori: --Ari, namitacojeitempi. Noncanteri novincatsarite incajemajeitempi, iraacameetsajeitempi.
					</seg>
					<seg id="b.ACT.12.21" type="verse">
						Ari pashini quitaiteri icajemajeitaqueri Eroreshi, yaacameetsajeitaqueri. Yoaneencaro pincatsari iitsaare, isavicaque anta ivincatsarimentoqui. Oshequi ishemetaque, iquenquetsatacaajeitaqueri. Icantiri: --Eiro piquenqueshirejeitatsi. Nompajeitempi maaroni coiteimojeitaquempiri.
					</seg>
					<seg id="b.ACT.12.22" type="verse">
						Irosati iquimoshirejeitantanaca pocajeitaintsiri, icantajeitaque: --Te irio atiri aquemajeitaqueri, irinti Tasorentsi. Cameetsa ini.
					</seg>
					<seg id="b.ACT.12.23" type="verse">
						Ari oshequi ishemetaque Eroreshi, iveshireimentacaro icantajeitaqueriri atiri. Iro cantaincha ishemacari Avincatsarite, itiancaqueri inampire: --Te impincatsatenaji Eroreshi. Pijate pojoquiitacayeari. Ari ijataque, yojoquitacaacari, impoiji icamanaque, torein, irosati yoantacari quenitsi.
					</seg>
					<seg id="b.ACT.12.24" type="verse">
						Irosati iquenacaantayetanacaro quemisantatsiri irineane Avincatsarite. Yoshequianaque quemisantajeitatsiri.
					</seg>
					<seg id="b.ACT.12.25" type="verse">
						Iriori Verenave, aisati Saoro intacotanta anta Jerosarequi. Irosati ipiantanaja Antioquiaqui, itsipatanajari Joa, ipajiyeetiri aisati Maricoshi.
					</seg>
				</div>
				<div id="b.ACT.13" type="chapter">
					<seg id="b.ACT.13.1" type="verse">
						Icarajeitiri quemisantatsiri anta Antioquiaqui camantantatsiri, aisati oametantatsiri: jeri Verenave, aisati Shimo Nijeri. Iroshio shirenesati, Manaemi ishaninca pincatsari Eroreshi, Saoro, maaroni.
					</seg>
					<seg id="b.ACT.13.2" type="verse">
						Ari pashini quitaiteri yapatojeita iquemisantajeitiri Avincatsarite, tecatsi iroajeiteari. Irosati icantantacari Ishire Tasorentsi: --Pincantajeiteri Verenave aisati Saoro: &quot;Pimateneri Tasorentsi paitarica incoacayempiri&quot;.
					</seg>
					<seg id="b.ACT.13.3" type="verse">
						Ari impoiji yajiricainajeitaqueri iitoqui, irosati icantantariri:
					</seg>
					<seg id="b.ACT.13.4" type="verse">
						--Pijate pantero icoacaimpiri Tasorentsi, naroquea canterineri Tasorentsi iramitacotempi. Ari otiancaqueri Ishire Tasorentsi, irosati ijatantacari anta Sereoshiaqui. Yoijatanaqueri Joa Maricoshi iramitacotanteariri. Ari itetapaaca pitotsiqui. Otiancacotiri tampea, iquenacotanaque Tsipirequi. Otimi anta nampitsiqui pajitachari Saramina: yareejeitantapaacari anta, iquenquetsatapaaquero irineane Tasorentsi anta pancotsiqui yapatotapinijeitantari joriopee.
					</seg>
					<seg id="b.ACT.13.6" type="verse">
						Impoiji itsoteajeitanaquero maaroni nampitsipeequi anta Tsipirequi, maaroni. Impoiji yareejeitapaaca Pajoshiqui. Anta ineapaaqueri sheripiaritatsiri, pajitachari Varijesoshi. Jorio ini. Irishiyerime camantantatsiri, icantapiniti: --Naro quenquetsatirori irineane Tasorentsi. Ja, itseeyani.
					</seg>
					<seg id="b.ACT.13.7" type="verse">
						Itsipatapinitari pincatsaritatsiri pajitachari Serijio Pavoro. Ainiro iotantari iriori. Icajemacantaqueri Verenave, jeri Saoro: icoaque inquemero irineane Tasorentsi.
					</seg>
					<seg id="b.ACT.13.8" type="verse">
						Iro cantaincha itsaneavetacari yora sheripiari: te irinintacaaveteariji inquemisante yora pincatsaritatsiri.
					</seg>
					<seg id="b.ACT.13.9" type="verse">
						Ari iotacotaqueri Saoro, pajitachari aisati Pavoro. Oametasanotiri Ishire Tasorentsi, yamenasanotanaqueri sheripiari,
					</seg>
					<seg id="b.ACT.13.10" type="verse">
						icantanaqueri: --Pamatavitantasanotaque. Te catsini pincameetsateji: piquempetacari camaari. Te pininteroji cameetsayetatsiri, irointi picoasanotaque pamatavitante. Picoaque pamatavijeiteri maaroni coatsiri irioteri Novincatsarite. ¿Eirompa piquenqueshiretatsi?
					</seg>
					<seg id="b.ACT.13.11" type="verse">
						Meeca intasonquempi Novincatsarite pinquitapoajaquitanaque. Osamanitanaque, eiro pamenitajatsi. Irosati icamarajatantanaca, otsiteniiteacotanaqueri. Ipamipamitanaque, pami, pami; icanti: --Teve namenajeve. Pancatsatanajenave.
					</seg>
					<seg id="b.ACT.13.12" type="verse">
						Ari ineavaqueri yora pincatsaritatsiri, aisati iquemiro irineane Avincatsarite, irosati iquemisantantanaca. Icanti: --Cameetsave oca icamantacotiriri Avincatsarite.
					</seg>
					<seg id="b.ACT.13.13" type="verse">
						Iponeanaja Pavoro Pajoshiqui, itetanaja pitotsiqui, itejeitanaja aisati maaroni icarajeitiri. Iquenacotanaque anta Perejequi, ora Pampiriaquiniri. Iriori Joa yojocanajiri, ipianaja iriori Jerosarequi.
					</seg>
					<seg id="b.ACT.13.14" type="verse">
						Impoiji itsipapee, yovaajeitanaja aisati. Yareejeitapaaca anta pashiniqui Antioquia: ora Pishiriaquiniri. Quitaiteri imaoreantajeitari iqueajeitapaaque pancotsiqui yapatojeitantari, ari isavicajeitapaaque.
					</seg>
					<seg id="b.ACT.13.15" type="verse">
						Ineanayeetiro isanquenareni Moishishi, aisati isanquenareni camantantatsiniri. Yora jivatacantantatsiri anta pancotsiqui, icantavaqueri: --Noshaninca, pincoaquerica avirori pinquemisantacayeri ashanincapee aca, pincamanteriqueti.
					</seg>
					<seg id="b.ACT.13.16" type="verse">
						Ari icatianaca Pavoro, yacotashitaqueri yoimajerentajeitaqueri. Icanti: --Noshaninca, ariorica pipincatsataqueri Tasorentsi, pinquemisantajeitavaquena.
					</seg>
					<seg id="b.ACT.13.17" type="verse">
						Meeca nonquenquetsatacotempiri Tasorentsi iquemisantiniri Ishiraerini. Peerani icoyeaqueri intacantayetacariniri inquemisanteri. Impoiji, itimantacari ashanincani anta Ejipitoqui, yoshequiacaaqueri. Itasoncacoventajeitiri, irosati ishinetantacari peranavetariri ijajeitanaque.
					</seg>
					<seg id="b.ACT.13.18" type="verse">
						Ocarati 40 osarintsi itimajeiveitani ashanincani anta caaraiteriqui, iro cantaincha oshequi itseencajeitaqueri Tasorentsi.
					</seg>
					<seg id="b.ACT.13.19" type="verse">
						Icoajeivetaca irareejeiteame Cananaqui, iro cantaincha isaviqui pashinisatipee atiri, ticaajeivetavacariri. Inashiyetaca iriori, ocarati irineanepee 7. Impoiji itasoncaventiniri Tasorentsi ashanincani, itsoncajeitaqueri savicajeiveitachaniri. Impoiji ipaqueri ashanincani iipatsite, icantiri: &quot;Jero oca, pisavicajeitanteari&quot;.
					</seg>
					<seg id="b.ACT.13.20" type="verse">
						Ari ocarataque osarintsi isavicajeitaque 450. Te intimeji pincatsariventasanojeiterineri, irinti ijivatashijeivetacarini itsipapee savicacantayetatsiri. Impoiji ijivatacanti yora camantantatsiniri pajiveitachaniri Samoiri.
					</seg>
					<seg id="b.ACT.13.21" type="verse">
						Impoiji icantaqueri ashanincani Tasorentsi: &quot;Nocoajeitaque pincatsariventasanojeitenaneri&quot;. Ari icoyeaqueneri Saoro, ipincatsariventantariniri ashanincani. Irio iriri iriori Saoro ipajita Shishi. Iriojeitaque ishanincapeeni Vejami. Ocarati 40 osarintsi ipincatsariventantaque Saoro,
					</seg>
					<seg id="b.ACT.13.22" type="verse">
						impoiji icanti Tasorentsi: &quot;Eiro ipincatsariventantajitsi aisati Saoro, te incameetsateji, irinti pincatsaritajantsine Iraviri, yora itomi Jese. Irio noneacameetsatasanotaqueri, irantenaro irinti maaroni nonintacayeriri&quot;.
					</seg>
					<seg id="b.ACT.13.23" type="verse">
						Iriotaque ishanincani Iravirini oavisacotajeeri: ipajita iriori Jesoshi. Tempa icantini Tasorentsi: &quot;Irio ishanincani Iravirini oavisacojeiterineri atiri&quot;. Moncarataca meeca icantitacaniri.
					</seg>
					<seg id="b.ACT.13.24" type="verse">
						Ijivataqueri Joa iquenquetsatacaajeitaquerini maaroni ashaninca: &quot;Pinquenqueshirejeitajea, eiro piquempejeitajatsi peerani, impoiji novaotisajeitempi, aisati iroavisacojeitempi Tasorentsi&quot;. Impoijiquea iquenquetsatapaaque Jesoshi.
					</seg>
					<seg id="b.ACT.13.25" type="verse">
						Iriori Joa irotaintsi incame, ari icanti: &quot;Te narosano yora piquenqueshirejeivetari. Te naro Quirishito oavisacojeitempineri, irintiquea impoitapeenaneri. Oshequi nopincatsatasanotaqueri narori; irompa nainti, te nompincatsatimateaji&quot;.
					</seg>
					<seg id="b.ACT.13.26" type="verse">
						Ari yovaajiniri aisati Pavoro, icantiri: --Noshaninca, tempa ashanincajeitarini Avaramani, tsame anquempetasanojeiteari, ampincatsatasanojeiteri Tasorentsi. Meeca noncamantajeitempi: ariorica ampincatsatasanojeiteri Jesoshi, ari iroavisacojeitee.
					</seg>
					<seg id="b.ACT.13.27" type="verse">
						Te iriojeitavaqueriji jerosaresati, itseencajeitavaqueri. Aisati iquempejeitaqueri ivincatsaritepee, te iriojeiteriji Quirishito ini. Maaroni saavaro ineanatapinijeivetaro isanquenayetiniri camantantatsiniri, iro cantaincha te inquemasanotavaqueroji, irootaque caari iojeitantaro oquenquetsatacotiri Jesoshi. Iriotaque oquenquetsatacotiri Sanquenarentsi: &quot;Iroyeeteri Quirishito&quot;. Ari yoacantajeitaqueri ashanincajei Quirishito, iro cantaincha te irioteriji.
					</seg>
					<seg id="b.ACT.13.28" type="verse">
						Tecatsi irantavetea, yoacantashitacari. Icantacoventashitacari Pirato: &quot;Poacanteri&quot;.
					</seg>
					<seg id="b.ACT.13.29" type="verse">
						Moncarayetaca maaroni isanquenatacotitacariniri: oshequi yoashinoncaaqueri, ipajacotaqueri coroshiqui, icamanaque, torein. Impoiji yoaniireajiri, yoaqueri anta omoroqui imperita.
					</seg>
					<seg id="b.ACT.13.30" type="verse">
						Icamasanovetaca, iro cantaincha yoitinaajiri Tasorentsi.
					</seg>
					<seg id="b.ACT.13.31" type="verse">
						Ari ocarataque oshequi quitaiteri inijaapinijeitajari iroamere, yora tsipajeitapaajariri chapinqui Jerosarequi: yora poneachari Carireaqui. Iriojeitaque meeca camantajeitiriri atiri. Jero aisati icantajeitiriri Pavoro:
					</seg>
					<seg id="b.ACT.13.32" type="verse">
						--Ocameetsataque icamantaqueriniri peerani Tasorentsi ashanincani. Isanquenatacaaqueri peeraniniri otimantacari pampoyeantsi, oca apitetaintsiri. Ocantini: &quot;Incanteri Tasorentsi Quirishito: 'Ariorica nontinaajempi noncantajempi notomi'&quot;. Meeca noncamantajeitempi: imataquero Tasorentsi icantaqueriniri ashanincani: yoitinaajiri Jesoshi, ayojeitantacari Quirishito ini.
					</seg>
					<seg id="b.ACT.13.34" type="verse">
						Jeroca pashini icantaqueriniri Tasorentsi: &quot;Notiomi, nomoncaratasanotempiro maaroni nocantaqueriniri Iravirini: nontasoncacoventempi pimpincatsaritasanotanteari. Queariotasanotaque: tempa narotaque cantaquempiri&quot;. Irootaque, noshaninca, piojeitantacariri yoitinaasanotajiri Tasorentsi Quirishito, irootaque ipincatsaritasanotantajari. Icamasanovetaca, yoitinaajiri, te impatsayeji quipatsiqui.
					</seg>
					<seg id="b.ACT.13.35" type="verse">
						Tempa irootaque oca isanquenataqueniri pashini pampoyeaveitachaniri: &quot;Tasorentsi, niotaque eiro pishinetiritsi pitomi impatsaye quipatsiqui: tempa oshequi pineacameetsataqueri&quot;.
					</seg>
					<seg id="b.ACT.13.36" type="verse">
						Pinquenqueshireteri peerani Iravirini, imoncarataqueneri Tasorentsi maaroni icoacairiri. Impoiji icamaque iriori, torein. Itijeetaqueri, itsipayeetaqueri ishanincapeeni, irosati ipatsaasanotantanaca.
					</seg>
					<seg id="b.ACT.13.37" type="verse">
						Irompa irinti Jesoshi itinaajiri Tasorentsi, te impatsayeji irinti.
					</seg>
					<seg id="b.ACT.13.38" type="verse">
						Meeca, noshaninca, piojeitavaquero oca. Ainiro pantajeitaqueri caari cameetsatatsi, iro cantaincha aneatsi meeca irinti Jesoshi, icavintsaajeitaquempi. Te incoacayempiji pijajeite Sharincaveniqui, irointi icoaque iroameetsajeitempi, iroavisacojeitempi. Ocari meeca isanquenare Moishishi, tecatsi oncantea oameetsajeitempi.
					</seg>
					<seg id="b.ACT.13.40" type="verse">
						Paamaventeayea, piquempetaricari yora iquenquetsatacotiniri camantantatsiniri icantini:
					</seg>
					<seg id="b.ACT.13.41" type="verse">
						&quot;Pamene, tseencantatsiri, pinquenqueshirejeitanaquea: pijajeiticari Sharincaveniqui. Coajica pineajeitena nontasoncantasanotanaque, nomayetero caari pineapinijeiti. Ariorica noncamantavetempi paitarica nanteri, eiro piquemisantanatsi&quot;. Irootaque icantaqueriri Pavoro ijorioririnte.
					</seg>
					<seg id="b.ACT.13.42" type="verse">
						Ari isoquijajeitanaji, icantasanojeitavajiri: --Coajica otsipani saavaro pimpocajanteya aisati. Pashini pinquenquetsatacaajeitenaro niotasanotanteari.
					</seg>
					<seg id="b.ACT.13.43" type="verse">
						Ari ijajeitanaji. Jeri Pavoro iquenanaji avotsiqui, itsipatanajari Verenave. Yoijajeitanaqueri quemisantatsiri: jeri joriosanori aisati peajanchari jorio. Ari icantaqueri Pavoro: --Pinquemisantasanoteri Jesoshi irineshinoncatantempiri Tasorentsi.
					</seg>
					<seg id="b.ACT.13.44" type="verse">
						Ari otsipani saavaro yapatojeitaca oshequi nampitsiquiniri. Te irishequiteji caari apatotacha. Yapatotimentaro inquemisantero irineane Tasorentsi.
					</seg>
					<seg id="b.ACT.13.45" type="verse">
						Yora ivincatsaritepee jorio ineaqueri apatojeitainchari, irosati ocantimoneentantanacari. Icantajeiti: --Te oncameetsateji oca icantiri Pavoro, aisati te incameetsateji iriori. Oshequi yamatavitanti.
					</seg>
					<seg id="b.ACT.13.46" type="verse">
						Cameetsa yacasanotanaqueri Pavoro, jeri Verenave. Te intsaroashiretanaqueji, icanti: --Avirojeitaque nintavetacari nocamantajeivetaquempiro irineane Tasorentsi, iro cantaincha pitseencavaquero avinti. Meeca niotaque te pincoyeji pincantaitatiyempani paneasanotaje anta inquitequi. Meeca nojatashiteri irinti pashinisati atiri, niotaque inquemisante irinti.
					</seg>
					<seg id="b.ACT.13.47" type="verse">
						Irootaque nojatashitanteariri, tempa icantitaquena Novincatsarite: &quot;Tempa avirotaque notiancaqueri pincamantayeteri pashinisatipee atiri, iravisacotantajeari iriori. Pinquenquetsatacaajeiteri maaroni, pintsoteajeitanaquero maaroni nampitsipeequi&quot;.
					</seg>
					<seg id="b.ACT.13.48" type="verse">
						Iquemantajeitavacari yora caari joriotatsi, iquimoshirejeitanaque. Icantajeiti: --Cameetsa oni irineane Avincatsarite. Ari itimi oshequi caari joriotatsi icoyeaqueri Tasorentsi intime inquitequi, incanteani: iriojeitaque quemisantajeitaintsiri, maaroni.
					</seg>
					<seg id="b.ACT.13.49" type="verse">
						Otsoteayetanaca irineane Avincatsarite maaroni nampitsipeequi anta.
					</seg>
					<seg id="b.ACT.13.50" type="verse">
						Irinti ivincatsarite jorio, oshequi iquisajeitanaca. Ijatashijeitiro quemisantincaro shanincatacariri savicacaantayetatsiri, aisati ijatashijeitaqueri savicacaantajeitatsiri iriori. Icantajeitiri: --Tsame, anquisajeiteri yora Pavoro, jeri Verenave. Te incameetsateji. Irosati itiancantajariri: --Tsame pijajeitaje. Eiro pipocajitsi aisati aca nonampiquica.
					</seg>
					<seg id="b.ACT.13.51" type="verse">
						Ari iriori, ipacaraanajiniri quipatsi iitiquiniri, pacara, pacara. Icantiri: --Meeca piojeitaquena eiro nopiajatsi. Te pincoajeiteji pinquemisante. Irosati yovaantanaca Iconioqui.
					</seg>
					<seg id="b.ACT.13.52" type="verse">
						Ari iquimoshiretasanojeitanaque quemisantatsiri anta. Quiso oasanojeitaqueri Ishire Tasorentsi.
					</seg>
				</div>
				<div id="b.ACT.14" type="chapter">
					<seg id="b.ACT.14.1" type="verse">
						Anta Iconioqui iqueapaaque Pavoro, jeri Verenave, anta pancotsiqui yapatojeitantari jorio, iquenquetsatapaaque. Iquemisantavaque oshequi catsini jorio, aisati caari joriotatsi.
					</seg>
					<seg id="b.ACT.14.2" type="verse">
						Yora jorio, caari quemisantatsi, yoamejeitaqueri pashinisatipee atiri, iquisajeitavaqueri quemisantajeitatsiri.
					</seg>
					<seg id="b.ACT.14.3" type="verse">
						Ari osamani isavicapaaque Pavoro, iquenquetsatacotapinitiri Avincatsarite, te intsaroyeji. Yora Avincatsarite, imatacaaqueri quemisantatsiri itasoncantayeti, imatacaaqueri paitarica caari ineapiniyeti. Iotacaaqueri atiri queariotasanotaque ineshinoncatasanotantaque.
					</seg>
					<seg id="b.ACT.14.4" type="verse">
						Iro cantaincha icantavacaajeitanaca nampitsiquiniri. Itimi aparopee quempeayetanacariri jorio. Irio itsipa quempeayetanacariri quemisantatsiri.
					</seg>
					<seg id="b.ACT.14.5" type="verse">
						Jeri yora jorio, caari joriotatsi, pincatsaritatsiri: icoajeivetaca iroatsinayerime, impichaanaterime Pavoro, jeri Verenave.
					</seg>
					<seg id="b.ACT.14.6" type="verse">
						Ari iotanaque, irosati ishiajeitantanaca anta Irishitaraqui. Impoiji yovaanaja Terevequi. Irootaque oca nampitsi Iricaoniaquiniri. Aisati ijati otsapiyetapaa,
					</seg>
					<seg id="b.ACT.14.7" type="verse">
						icamantajeitapaaqueri atiri jaoca incanteari iravisacotantajeari.
					</seg>
					<seg id="b.ACT.14.8" type="verse">
						Anta Irishitaraqui isavicaque shirampari yamashita iitiqui. Choritatsiri ini. Aitaque icantitapaani iroaquera itimapaaque. Te iraniitimateji capichaji.
					</seg>
					<seg id="b.ACT.14.9" type="verse">
						Iquemisantavaqueri Pavoro. Ari yamenapaaqueri iriori iotacotaqueri, iquenqueshiretiri Tasorentsi, iravisacotantajeari.
					</seg>
					<seg id="b.ACT.14.10" type="verse">
						Antearojenca icantaqueri: --Pincatiasanotaje. Ari imitajaitanaque iriori, mita, irosati yaniitantanaja.
					</seg>
					<seg id="b.ACT.14.11" type="verse">
						Oshequi catsini icarati neaquerori oca imataqueri Pavoro. Ari ineanatantajeitaro irineane iricaoniasati, antearojenca icantajeitanaque: --Yaniireashitapaaquee tasorentsitatsiri, iquempetapaacari shirampari.
					</seg>
					<seg id="b.ACT.14.12" type="verse">
						Iriori Verenave ipajitashitari Seoshi. Yora Pavoro quenquetsatacaantatsiri, irootaque ipajitantacariri iriori Eremeshi.
					</seg>
					<seg id="b.ACT.14.13" type="verse">
						Anta oquempejitaro nampitsi ovanco Seoshi. Jeri yora saserotetimentarori Seoshi, yamajeitaqueri toropee, aisati inchateaqui. Yamayetaqueneri anta iqueapinitiro nampitsi, icarajeitaqueri oshequi ishanincapee. Icoajeivetaca iroyenerime toropee; imperime Verenave, jeri Pavoro.
					</seg>
					<seg id="b.ACT.14.14" type="verse">
						Iquemantavaitiari iriori, itsereanaquero iitsaare. Ishiashijeitanacari apatotimentariri. Icajemanaque,
					</seg>
					<seg id="b.ACT.14.15" type="verse">
						icanti: --Ashaninca. ¿Paita pantajeitiri? Aisati aquempeavacaajeita, atiri anajeiti. Iro nopocantacari noncamantempiro pojocajero caari cameetsatatsi pantayetiri. Eiro meeca patsipetashitajarotsi pimpincatsatashitajearo pivetsicayetiri. Pinquenqueshirejeiteri Tasorentsisanori irinti, yora aneasanotatsiri. Iriotaque vetsicajeitirori inquite, quipatsi, incajare, maaroni; yovetsicajeitiri aisati maaroni timantajeitarori.
					</seg>
					<seg id="b.ACT.14.16" type="verse">
						Peerani ishinejeitimpi maaroni caari joriotatsi paitarica pameyetacari.
					</seg>
					<seg id="b.ACT.14.17" type="verse">
						Iro cantaincha yovetsicaquempiro Tasorentsi iotacaajeitimpiri. Ineshinoncajeitaquempi. Yoariajeitimpiro incani. Itimacayetiro oitsoquitapinitantari inchatopee. Iquemacaapinitimpiro poari. Yoimoshirencapinijeitimpi. Iriotaque yoca nocoacaaquempiri pimpincatsateri: eiroquea pipincatsatanatsi nainti.
					</seg>
					<seg id="b.ACT.14.18" type="verse">
						Oshequi icamantanavetacari, iro cantaincha irovetanaincha iroashiteanarime toro.
					</seg>
					<seg id="b.ACT.14.19" type="verse">
						Jeri ipocapaaque joriopee, poneayetachari Antioquiaqui aisati Iconioqui. Yamatavitapaaqueri oshequi atiri, icantiri: --Oshequi yamatavitanti Pavoro: pinquisheri. Ari ipichaajeitaqueri, ijijeivetacari camasanotaque. Inoshicanaqueri, yojocaitiri anta otsapitapaaca nampitsi.
					</seg>
					<seg id="b.ACT.14.20" type="verse">
						Ari ijatashijeitaqueri quemisantatsiri, ishoncapaacari; irosati itinaantanaja. Ipiajeitanaja nampitsiqui. Oquitaitetamanaji yovaanaja Pavoro Terevequi, itsipatanajari Verenave.
					</seg>
					<seg id="b.ACT.14.21" type="verse">
						Iquenquetsatacotapaaquero jaoca icantari Tasorentsi yoavisacotanti. Iquemisantacaaqueri oshequi atiri. Impoiji ipianaja Irishitaraqui, Iconioqui, Antioquiaqui.
					</seg>
					<seg id="b.ACT.14.22" type="verse">
						Aiquero ijatatiini iquemisantasanotacairi quemisantatsiri. Icantasanotiri: --Eiro pojoquirotsi oca piquemisantaqueri. Oshequi anquematsicataquearo paitaricapee, irosatiquea ajatantanaqueari anta ipincatsaritinta Tasorentsi; iro cantaincha eiro ashemarotsi.
					</seg>
					<seg id="b.ACT.14.23" type="verse">
						Jaocarica anta yapatotapinijeitari quemisantatsiri, icoyeaqueneri jivatacaajeiterineri. Impoiji iquenquetsatacaajeitiri Tasorentsi, aisati itijeita. Impoiji aisati icantajeitiri Avincatsarite: --Jerica quemisantajeitimpiri. Pojocacoventajeiteri.
					</seg>
					<seg id="b.ACT.14.24" type="verse">
						Ari iquenanaque Pishiriaqui, irosati yareetantanaca Pampiriaqui.
					</seg>
					<seg id="b.ACT.14.25" type="verse">
						Icamantantiro irineane Tasorentsi anta Perejequi, irosati yovaatanaja anta Atarayaqui.
					</seg>
					<seg id="b.ACT.14.26" type="verse">
						Irosati itetantanaja pitotsiqui, iquenacotanaji Antioquiaqui. Aitaque anta itianqueetaquerinta peerani, icanteetirini Tasorentsi: &quot;Jeri yoca, pineshinoncateri irimatantempirori paitanirica pincoacayeriri&quot;. Tempa aitaque imataquero.
					</seg>
					<seg id="b.ACT.14.27" type="verse">
						Ari yareetapaaja. Yapatojeitaqueri quemisantajeitatsiri. Iquenquetsatacaajeitaqueri maaroni yantacaajeitaqueriri Tasorentsi iriori. Aisati icantiri jaoca icantari ishinejeitantajariri pashinisatipee atiri iquemisantajeitantajari.
					</seg>
					<seg id="b.ACT.14.28" type="verse">
						Ari osamanitanaque itimimotaqueri iyemisantaririnte anta.
					</seg>
				</div>
				<div id="b.ACT.15" type="chapter">
					<seg id="b.ACT.15.1" type="verse">
						Ari yareejeitapaaca Antioquiaqui joriopee poneachari Joreaqui. Yoametapaaqueri ayemisantaririnte, icantapaaqueri: --Isanquenatini Moishishi: &quot;Pintoyeantea&quot;. Eirorica piquemisantiri, eiro pavisacotajitsi.
					</seg>
					<seg id="b.ACT.15.2" type="verse">
						Ari ipiatsatavacari Pavoro, itsipatari Verenave. Te capichaji incantavacayea: oshequi yoametavacaaca. Ari itianquiri Pavoro, Verenave, aisati aparopee pashini. Icantavaqueri: --Pijajeite Jerosarequi anta itiminta iroamereni Jesoshi, aisati yora quenquetsatacaantatsiri. Pisampitacoventapaaqueri icantiri yoca. ¿Queariompa icoacaajeitaquena nontoyeantajeitea?
					</seg>
					<seg id="b.ACT.15.3" type="verse">
						Irio tiancajeitiriri quemisantatsiri anta Antioquiaqui. Ari ijatanaque, iquenanaque Jenishiaqui. Yovaanaca, irosati Samariaqui. Icamantapiniyetiri joriopee quemisantatsiri: --Oshequi iquemisantajeiti meeca pashinisatipee atiri, yojocajeitiro yamejeivetari peerani. Ari iquimoshiretasanojeitavaque maaroni quemajeitavaqueriri.
					</seg>
					<seg id="b.ACT.15.4" type="verse">
						Anta yareejeitapaacanta Jerosarequi, yaacameetsajeitavaqueri quemisantajeitatsiri: iroamereni Jesoshi, quenquetsatacaantatsiri, maaroni. Icamantapaaqueri: --Oshequi imatacaaquena Tasorentsi noquemisantacaajeitiri itsipapee atiri anta otsipapeequi nampitsi.
					</seg>
					<seg id="b.ACT.15.5" type="verse">
						Ari icatiayetanaca aparopee variseo, quemisantatsiri inaveta iriori. Icanti: --Aitaque incanteari intoyeantea itsipapee atiri. Ocameetsati antsoteaquero isanquenareni Moishishi, maaroni.
					</seg>
					<seg id="b.ACT.15.6" type="verse">
						Ari impoiji yapatojeitanaja aisati iroamereni Quirishito, quenquetsatacaantatsiri, maaroni. Icoajeitaque iriotanaque paitarica incanteriri antioquiasati.
					</seg>
					<seg id="b.ACT.15.7" type="verse">
						Oshequi yoametavacaajeitaca. Impoiji icatianaca Petero, icantajeitiri: --Noyemisantaririnte. Peerani icoyeaquena Tasorentsi, piojeitaquero: tempa pineacojeitaquena. Aitaque icoyeaquena noncamantajeiteri pashinisati atiri jaoca incanteari inquemisantantajeari, iravisacotantajeari.
					</seg>
					<seg id="b.ACT.15.8" type="verse">
						Tempa irio Tasorentsi iotirori aquenqueshirejeitiri. Iriotaque tianquiniriri itsipapee atiri Ishire, ayojeitantacari yavisacojeitaji. Tempa meeca iquempejeitaquee arori.
					</seg>
					<seg id="b.ACT.15.9" type="verse">
						Queario, aitaque amoncarajeitacari iriori. Tempa aisati icanti Tasorentsi: &quot;Pimoncaratavacaajeitaca&quot;. Iquemisantaque itsipapee atiri, irosati yoameetsashireantajariri.
					</seg>
					<seg id="b.ACT.15.10" type="verse">
						Meeca, ¿picoaquempa pincanteri Tasorentsi: &quot;Te pioteji&quot;? Jero oca picoaque pimpomerentsitacaasanoteari ayemisantaririnte. Arojeitaque jorio, amejeivetaro, iro cantaincha te amateroji antsoteajeitero, aisati maaroni ashanincani, te irimajeiteroji. ¿Jaoca incanteari itsipapee atiri irimatantearori? Oshequi opomerentsitaca.
					</seg>
					<seg id="b.ACT.15.11" type="verse">
						Ineshinoncatajee Jesoquirishito, irootaque avavisacotantajari. Tempa maaroni ashirejeitaro oca. Aisati irishiajeitajee arori itsipapee atiri.
					</seg>
					<seg id="b.ACT.15.12" type="verse">
						Imajerejeitanaque maaroni apatojeitainchari. Iquemisantajeitavaqueri Verenave, aisati Pavoro. Icantaqueri: --Imatacaaquena notasoncacoventiri itsipapee atiri. Imatacaaquena caari ineapinijeiti, irootaque iojeitantacari queario Tasorentsi ini Jesoshi.
					</seg>
					<seg id="b.ACT.15.13" type="verse">
						Impoiji imajeretanaque apatojeitachari. Impoiji aisati iquenquetsati Santiaco, icanti:
					</seg>
					<seg id="b.ACT.15.14" type="verse">
						--Noyemisantaririnte, pinquemisantena. Iquenquetsatacaimpi Shimo jaoca icanta Tasorentsi intantajarori ineshinoncajeitajiri pashinisati atiri. Aitaque icoyeaqueri iquenquetsatacotantajariri.
					</seg>
					<seg id="b.ACT.15.15" type="verse">
						Omoncarataca oca isanquenatitacaniri camantantatsiniri pajitachaniri Amoshi. Isanquenatini:
					</seg>
					<seg id="b.ACT.15.16" type="verse">
						&quot;Icanti Avincatsarite: 'Coajica nompiapaaje quipatsiqui, novetsicapaajero aisati inampini Iravirini itireevetacari. Novetsicajero aisati maaroni pancotsi. Nocoaque iraventajeitena maaroni itsipapee atiri, nocoaque inquemisantajeitena'. Irootaque icantiri Avincatsarite, vetsiquirori peerani maaroni timajeitatsiri&quot;.
					</seg>
					<seg id="b.ACT.15.19" type="verse">
						Irootaque nocantantacari nainti te oncameetsateji ampomerentsitacayeari yora pashinisatipee atiri. Iquemisantiririca Tasorentsi, moncarataca.
					</seg>
					<seg id="b.ACT.15.20" type="verse">
						Iro cantaincha, tsame ampacanteri sanquenarentsi. Ancamanteri oca: &quot;Paamaventearo yovetsicane atiri ijitasorentsitashitari: amatavitashijeitimpicari. Eiro pineavintsatirotsi tsinane caari pai. Eiro poaritsi ampitsiitachari, poacotarocari ivatsa iriraja&quot;.
					</seg>
					<seg id="b.ACT.15.21" type="verse">
						Tempa maaroni saavaroqui, ariorica yapatotapinijeita ajorioririnte, icantani itsaneapinitacaro oca nocantimpiri: tempa itsaneajeitacaroni peerani Moishishi. Eirorica yantajeitiro oca, ari ocameetsati iraacameetsajeiteri ashanincapee. Irootaque icantaqueriri Santiaco.
					</seg>
					<seg id="b.ACT.15.22" type="verse">
						Ari onimojeitaqueri maaroni quemisantajeitatsiri, icanti: --Cameetsataque. Irootaque ancamanteriri antioquiasati. Ari icoyeajeitaqueri apite jivatacaajeitiriri quemisantatsiri: Jorashi Varasavashi, aisati Shirashi. Icantaqueri: --Avirojei oijajeiterineri Pavoro aisati Verenave anta Antioquiaqui. Pincamantapaaqueri ayemisantaririnte nocantaqueri aisati pimpapeeri sanquenarentsica.
					</seg>
					<seg id="b.ACT.15.23" type="verse">
						Jero oca ocantiri sanquenarentsi isanquenatiniri: &quot;¿Ainirompi noyemisantaririnte? ¿Tecatsimpa oyempine? Aca Jerosarequi nocarajeitiri iroamereni Jesoshi aisati itsipapee quenquetsatacaantatsiri. Meeca nosanquenajeitimpiro caari joriotatsi, savicajeitatsiri anta Antioquiaqui, Shiriaqui, aisati Shirishiaqui.
					</seg>
					<seg id="b.ACT.15.24" type="verse">
						Noquemacotaqueri yora nocarajeivetari: oshequi iquenquetsatacaamempeaquempi, icomitacaaquempi. Icantashiretacaaquempi. Te naro tianquerine.
					</seg>
					<seg id="b.ACT.15.25" type="verse">
						Aitaque onimojeitaquena maaroni narori nontianquempiri yoca nocoyeaqueri. Intsipatanaqueari Verenave, jeri Pavoro: yoca nonintane.
					</seg>
					<seg id="b.ACT.15.26" type="verse">
						Iriojeitaque caari tsaroatsi incamimenteri Avincatsarite Jesoquirishito.
					</seg>
					<seg id="b.ACT.15.27" type="verse">
						Nontianquempiri Jorashi, jeri Shirashi. Incamantasanotempiro iriori oca nosanquenatimpiri.
					</seg>
					<seg id="b.ACT.15.28" type="verse">
						Ari onimotaquero Ishire Tasorentsi, aisati onimotaquena narori noncamantempiro oca. Eiro noperanatimpitsi, irointi apatiroti pimatero oca.
					</seg>
					<seg id="b.ACT.15.29" type="verse">
						Eiro poaritsi yora yoyeevetacanariri yovetsicane atiri: caari oni Tasorentsi. Eiro poacotarotsi ivatsa iriraja. Eiro poaritsi ampitsiitachari. Ariorica poyeari, oshequi inquenqueshiretanaque joriopee. Eiro pineavintsatirotsi tsinane caari pai. Ariorica pimayetaquero oca, cameetsataque. Ari cameetsa pintimajeite&quot;. Irootaque isanquenatiniriri antioquiasati.
					</seg>
					<seg id="b.ACT.15.30" type="verse">
						Ari ijajeitanaque Antioquiaqui yora itianquiri. Yapatojeitapaacari quemisantajeitatsiri, ipapaaqueri sanquenarentsi.
					</seg>
					<seg id="b.ACT.15.31" type="verse">
						Ineanajeitavaquero, irosati iquimoshirejeitantanaca.
					</seg>
					<seg id="b.ACT.15.32" type="verse">
						Irisati camantantatsiri iriori Jorashi, aisati Shirashi. Oshequi iquenquetsatacaapaaqueri iquimoshiretacaapaaqueri, iquemisantacaasanojeitapaaqueri.
					</seg>
					<seg id="b.ACT.15.33" type="verse">
						Osamani isaviquimotaitiri, impoiji ipianaja aisati Jorashi. Yovetsatavajari yora iyemisantaririntepee, icantavajiri: --Cameetsayea pijataje. Irosati ipiantanaja anta itiminta tiancaqueriri.
					</seg>
					<seg id="b.ACT.15.34" type="verse">
						Irinti Shirashi icoaque irisavicanaje Antioquiaqui.
					</seg>
					<seg id="b.ACT.15.35" type="verse">
						Irosati isavicantapaaca Pavoro, jeri Verenave. Yoametantanaque, icamantantanajiro irineane Avincatsarite. Itsipajeitacari aisati oshequi pashinipee, icamantantajeiti.
					</seg>
					<seg id="b.ACT.15.36" type="verse">
						Pashini quitaiteri icanti Pavoro: --Verenave. Tsame aneajanteri aisati ayemisantaririnte anta maaroni nampitsipeequi: yora peerani acamantajeitaitiri irineane Avincatsarite. Amenajanterita jaocarica icantajeitacari.
					</seg>
					<seg id="b.ACT.15.37" type="verse">
						Icoaveta Verenave iraanajerime aisati Joa. Ipajiyeetiri aisati Maricoshi.
					</seg>
					<seg id="b.ACT.15.38" type="verse">
						Iro cantaincha Pavoro, icantaqueri: --Peerani anta ajatantacari Pampiriaqui, yojocanaquee. Te intsipatanaqueeji anta aquenquetsatinta. Eiro meeca aanajiritsi.
					</seg>
					<seg id="b.ACT.15.39" type="verse">
						Ari ipiatsatasanotavacaaca, irosati inijantareavacantanaca. Yora Verenave, yaanaqueri Maricoshi. Itetanaca pitotsiqui, ijataque Tsipirequi.
					</seg>
					<seg id="b.ACT.15.40" type="verse">
						Irintiquea Pavoro, yaanaqueri iriori Shirashi. Icantajeiti quemisantatsiri: --Novincatsarite, pineshinoncajeiteri yoca, quiso poanaqueri cameetsa.
					</seg>
					<seg id="b.ACT.15.41" type="verse">
						Ari iquenanaque Shiriaqui, aisati Shirishiaqui. Anta iquemisantacaasanojeitaqueri quemisantatsiri.
					</seg>
				</div>
				<div id="b.ACT.16" type="chapter">
					<seg id="b.ACT.16.1" type="verse">
						Impoiji yareetapaaja Terevequi, aisati Irishitaraqui. Itimaiti anta quemisantatsiri pajitachari Timoteo. Irootaque irinirontari jorio. Irompa irinti iriri, te irijorioteji. Quemisantatsiri oni iriniro.
					</seg>
					<seg id="b.ACT.16.2" type="verse">
						Icantajeiti quemisantajeitatsiri anta Irishitaraqui aisati Iconioqui: --Icameetsati Timoteo.
					</seg>
					<seg id="b.ACT.16.3" type="verse">
						Icoaque Pavoro intsipatanaqueari. Iotacojeitiri joriopee iriri, caari ini jorio iriori, icantantariri Timoteo: --Ariorica pintoyeantea, iraacameetsajeitempi jorio. Icantiri: --Ari. Ari yaanaqueri, itoyeantimentanacari joriopee, timayetatsiri anta nampitsipeequi.
					</seg>
					<seg id="b.ACT.16.4" type="verse">
						Impoiji iquenantanajari nampitsipeequi, yoamejeitaqueri maaroni icantayetiri jerosaresati: yora iroamere Jesoshi aisati jivatacaajeitiriri quemisantatsiri. Icantiri: --Ariorica inquemisanteri itsipapee atiri Quirishito, eiro acantiritsi: &quot;Pimpeajea jorio&quot;.
					</seg>
					<seg id="b.ACT.16.5" type="verse">
						Ari iquemisantacaasanotaqueri maaroni quemisantatsiri. Maaroni quitaiteripee aiquero ijatatiini yoshequiasanotanaque.
					</seg>
					<seg id="b.ACT.16.6" type="verse">
						Iquenanaque Jirijiaqui, Carashiaqui. Tempa ocantitacari Ishire Tasorentsi: --Eiro picamantantitsi anta Ashiaqui.
					</seg>
					<seg id="b.ACT.16.7" type="verse">
						Yareetanaca Mishiaqui, ari icoavetaca irijateme Vitiniaqui. Iro cantaincha aisati te oshineteriji Ishire Jesoshi.
					</seg>
					<seg id="b.ACT.16.8" type="verse">
						Iquenanaque Mishiaqui, irosati yoirincantanaja Toroarequi: ari noneavaqueriri narori.
					</seg>
					<seg id="b.ACT.16.9" type="verse">
						Tsiteniriqui imishitacari Pavoro aparo maseroniasati. Icatiimotapaacari, icantasanotapaaqueri: --Pimpoque aca Maseroniaqui, pintacojeitena.
					</seg>
					<seg id="b.ACT.16.10" type="verse">
						Irosati nocoantanaca jaoca nonquenanteari nareetanteari Maseroniaqui. Niotanaque itiancaquena Tasorentsi anta noncamantanteariri savicajeitatsiri jaoca incantajeiteari iravisacojeitantajeari.
					</seg>
					<seg id="b.ACT.16.11" type="verse">
						Anta Toroarequi notejeitanaca pitotsiqui. Aacotanaquena tampea Samotorashiaqui. Oquitaitetamanaque aisati novaamanaja Neaporishiqui.
					</seg>
					<seg id="b.ACT.16.12" type="verse">
						Novaanaja aisati Jiriposhiqui. Irootaque intapaarori nampitsi Maseroniaquiniri. Inampitapaaro meeca poneachari Oromaqui. Ari notimajeitapai aparopee quitaiteri.
					</seg>
					<seg id="b.ACT.16.13" type="verse">
						Ari saavaroqui nosoquijanaji omoroqui tantorentsi shoncarori nampitsi, nojatanaque anta otsapijaqui eni. Naamaapaacari aitaque anta iquenquetsatacaapinitiri joriopee Tasorentsi. Nosavicapaaque, noquenquetsatacaapaaquero tsinanepee apatojeitainchari.
					</seg>
					<seg id="b.ACT.16.14" type="verse">
						Otimaiti aparo quemavaquenari pajitachari Iriria. Oponeanaca peerani nampitsiqui anta Tiatiraqui. Irootaque quemisantiriri Tasorentsi. Opimantapiniyetiro tocoya quisaaripee. Iotacaaquero Avincatsarite oquemisantavaquero icantayetiri Pavoro.
					</seg>
					<seg id="b.ACT.16.15" type="verse">
						Ovaotisataca, otsipajeitacari maaroni savicajeitatsiri ovancoqui. Ocantasanotaquena: --Ariorica piotaquena noquemisantasanotiri Avincatsarite, pijajeite novancoqui, pisaviquimotanaquenatsita. Ari ocoacaaquena, irosati nocantantacari: --Tsamequeti.
					</seg>
					<seg id="b.ACT.16.16" type="verse">
						Ari nojajeitanaque anta iquenquetsatacaapiniyeetirinta Tasorentsi. Otonquiotavaquena nampirentsi, iotacairo camaari. Iotashita, oquenquetsatacotitaro paitarica tequeratsita oneeroji. Irootaque yaantayetacari oshequi quirequi yora nampitarori. Icantapinitiri atiri: --Pincoaquerica pinquemero, pimpinatena.
					</seg>
					<seg id="b.ACT.16.17" type="verse">
						Ari oijajeitanaquena. Ocajemi, ocanti: --Yoca shirampari, iriojeitaque quemisantiriri Tasorentsi, yora jenoquiniri catsini. Incamantajeitempi jaoca pincanteari pavisacotantajeari.
					</seg>
					<seg id="b.ACT.16.18" type="verse">
						Aitaque ocantapinita maaroni quitaiteriqui. Ishemanacaro Pavoro, ipitsocashitanacaro, icantanaqueri camaari: --Iriotaque Jesoquirishito noquemisantiri, irootaque nocantantimpiri: pojocanajero. Irosati yojocantanajaro.
					</seg>
					<seg id="b.ACT.16.19" type="verse">
						Iotanaque yora nampitarori, icantaniroti: --Eirove, tecatsi ancantajea meeca aantajeariri quirequi. Irosati yaantacari Pavoro aisati Shirashi, tapi. Inoshicanaqueri nampitsiqui, nianqui: anta itiminta pincatsaritatsiri.
					</seg>
					<seg id="b.ACT.16.20" type="verse">
						Yaanaqueri pincatsariqui, icantapaaqueri: --Iquenqueshiretacaajeitaquena maaroni savicajeitatsiri aca anampiqui. Tempa jorio ini iriori.
					</seg>
					<seg id="b.ACT.16.21" type="verse">
						Icamantacotiro oca yameyetacari iriori. Te oncameetsateji anquemisantavaquero icantaqueeri, te oncameetsateji ameyetearo. Tempa ashanincajeitacari arori oromasati.
					</seg>
					<seg id="b.ACT.16.22" type="verse">
						Iquisajeitanaca maaroni apatojeitainchari, irosati icantantari comantanti: --Pisapoquiteri iitsaare Pavoroca, jeri Shirashica; pimpasatsempequijeiteri.
					</seg>
					<seg id="b.ACT.16.23" type="verse">
						Oshequi ipasanataqueri, impoiji yoiminqueaqueri caravosoqui. Icantasanotiri catsini yora shentiriri: --Cameetsayea pishentasanoteri, ishiacari.
					</seg>
					<seg id="b.ACT.16.24" type="verse">
						Iquemaquero oca icantasanotaqueriri, yoiminqueaqueri. Aisati itsinacaquiitaqueri inchatoqui.
					</seg>
					<seg id="b.ACT.16.25" type="verse">
						Nianquiite tsiteniri, ari iquenquetsatacaajeitiri Tasorentsi, ipampoyeaventajeitaqueri. Iquemisantajeitiri itsipapee yoiminqueeyetiri.
					</seg>
					<seg id="b.ACT.16.26" type="verse">
						Omapocashitanaca onicanaca quipatsi, aisati onicanaca pancotsi, jero maaroni otincamipee, nica, nica, nica. Intsipaite ashitareajeitanaca ashitacorontsipee. Irosati onijantareantanaca tsinacaquiivetacariri iitiqui.
					</seg>
					<seg id="b.ACT.16.27" type="verse">
						Itinaanaca shentiriri. Ineaquero ashitacorontsi, ashitareajeitanaca. Ijitashivetaca shiajeitanaca yora yoiminqueajeitiri, irosati yaantanacaro isavirite, irovetanaincha iroashitanajeame irisati.
					</seg>
					<seg id="b.ACT.16.28" type="verse">
						Ari intsipaite icajemacotanaqueri Pavoro: --Eiro poashitajatsi avisati. Irosati nocantajeita maaroni aca, te noshiyeji.
					</seg>
					<seg id="b.ACT.16.29" type="verse">
						Icantiri variria inampire: --Pamaquena tsiomentotsi. Ari yamaqueneri, irosati iqueantanaca anta yoisovetacarinta. Ipioncanaque, itiyeroimotapaacari Pavoro, jeri aisati Shirashi.
					</seg>
					<seg id="b.ACT.16.30" type="verse">
						Impoiji yaanaqueri saiteriqui. Icantiri: --Noshaninca, ¿jaoca noncanteari narori navisacotantajeari?
					</seg>
					<seg id="b.ACT.16.31" type="verse">
						Yacanaqueri: --Pinquemisanteri Novincatsarite Jesoshi, iroavisacotantajempiri. Aisati inquempejeiteari maaroni pishaninca.
					</seg>
					<seg id="b.ACT.16.32" type="verse">
						Icamantasanotiri irineane Tasorentsi. Aisati ishanincapee iriori, icamantajeitiri.
					</seg>
					<seg id="b.ACT.16.33" type="verse">
						Irosati osaite yaantanacari, iquivayetajiniri oca yaaveaqueri ipasanataqueri, impoiji yaavintajiri. Irosati ivaotisatantaja, icarajeitaqueri maaroni ishaninca.
					</seg>
					<seg id="b.ACT.16.34" type="verse">
						Ari yaanaqueri ivancoqui, yoacaapaacari. Iquemisantajeitiri Tasorentsi, irootaque iquimoshirejeitantanacari maaroni ishaninca.
					</seg>
					<seg id="b.ACT.16.35" type="verse">
						Ari oquitaitetamanaji, jeri yora pincatsari itianquiri variria: --Pijate caravosoqui, pincamantaiteri iroimisoquijajeri quemisantatsiri. Ari ijataque, icamantapaaqueri shentiriri: --Pintiancajeitajeri irijatajeta.
					</seg>
					<seg id="b.ACT.16.36" type="verse">
						Irosati icantantajari iriori: --Icantajana pincatsari nontiancajempi. Meeca pisoquijanaje, cameetsa pijataje.
					</seg>
					<seg id="b.ACT.16.37" type="verse">
						Iro cantaincha icantiri Pavoro: --Jampa noshanincatacari oromasati. Te irisampitacoventenaji pincatsari, te irioteji ainirorica nantane. Ipasatacantashitaquena, aisati yoiminqueacantashitaquena. Tempa ineajeitaquena maaroni savicajeitatsiri yoashinoncaaquena: ijijeiveta ainiro nantane. ¿Ariompa meeca irimanaquero iroimisoquijacantajena? Tempa eiro. Impoqueta iriori, iriotsitaquea oimisoquijajantenane iriojeitanteari ashanincapee tecatsi nante.
					</seg>
					<seg id="b.ACT.16.38" type="verse">
						Ari ipianaja variria, icamantapaajiri. Iotantacari pincatsari ishanincatacari Pavoro oromasati, ari itsaroanaque.
					</seg>
					<seg id="b.ACT.16.39" type="verse">
						Ipocapaaque, cameetsa iquenquetsatacaapaaqueri. Irosati yoimisoquijantapaajari: --Meeca pijataje, pojocanajero nonampi.
					</seg>
					<seg id="b.ACT.16.40" type="verse">
						Ari isoquijanaji, iquenanaji ovancoqui Iriria. Ineapairi ayemisantaririnte, icantapaaqueri: --Cameetsayea pintimajeite. Irosati yovaantanaja pashiniqui nampitsi.
					</seg>
				</div>
				<div id="b.ACT.17" type="chapter">
					<seg id="b.ACT.17.1" type="verse">
						Iquenanaque Pavoro Antiporishiqui, Aporoniaqui, irosati yareetantaca Tesaronicaqui. Ari anta otimi pancotsi yapatotantari jorio,
					</seg>
					<seg id="b.ACT.17.2" type="verse">
						irosati iqueantapaaca. Aitaque icantatiani yametapinitaro iquenquetsatacaapinijeitiri jorio. Ocarati mava saavaro yoamejeitiri ocantayetiri Sanquenarentsi.
					</seg>
					<seg id="b.ACT.17.3" type="verse">
						Ari yoametasanotapaaqueri. Iotacaasanotaqueri, icantiri: --Aitaque ocantitani Sanquenarentsi: &quot;Irineacatsitaquearo yora Quirishito. Incamaque, irosati intinaantajeari&quot;. Irio nocamantacotiri Jesoshi, iriotaque Quirishito.
					</seg>
					<seg id="b.ACT.17.4" type="verse">
						Iquemisantavaquero aparopee icantaqueriri, irosati yoijajeitantanacariri Pavoro, jeri Shirashi. Aisati iquempejeitaca oshequi caari joriotatsi, quemisantatsiri: yoijajeitanaqueri Pavoro. Aisati oquempetaca iroori tsinane, ishanincapee pincatsaritatsiri. Oquemisantajeitaque. Te aparopee one iroori.
					</seg>
					<seg id="b.ACT.17.5" type="verse">
						Ari oshequi iquisanaca joriopee, yapatojeitaqueri caari cameetsajeitatsi, aisati perayetachari. Iquisacaajeitacari timajeitatsiri nampitsiqui. Ijajeitanaque ivancoqui Jaso, icoajeivetapaacari Pavoro, jeri Shirashi. Icoavetaca iraanaquerime anta yapatojeitacanta atiri, inquisajeiterime.
					</seg>
					<seg id="b.ACT.17.6" type="verse">
						Te irineapeeriji, irinti inoshicashitanaca Jaso, jeri aparopee quemisantatsiri aisati. Yaanaqueri anta savicacaantatsiriqui. Icajemajeitapaaque: --Jeri yoca quisacaantajeitaqueriri maaroni savicajeitatsiri. Jeri yoca Jaso aacameetsataqueriri.
					</seg>
					<seg id="b.ACT.17.7" type="verse">
						Yoametantajeiti, icanti: &quot;Eiro pimoncaratiniritsi Sesari icantimpiri. Timatsi pashini pincatsaritatsiri, yora Jesoshi&quot;.
					</seg>
					<seg id="b.ACT.17.8" type="verse">
						Ari iquemantavacarori oca, iquisajeitanaca atiripee, aisati yora savicacaantatsiri.
					</seg>
					<seg id="b.ACT.17.9" type="verse">
						Icantanaque Jaso, aisati itsipapee: --Jerica quirequi: pinquempoyeajenari piotantenari eiro noshiapitsatimpitsi, tecatsi nante. Ontimerica nantane, ari paasanoterita noirequite.
					</seg>
					<seg id="b.ACT.17.10" type="verse">
						Irosati itiancantajari. Ari otsitenitanaque. Itiancajiri Pavoro aisati Shirashi. Irio tiancajiriri ayemisantaririnte. Yovaanaca Vereaqui. Yareetantapaacari, irosati ijatantapaaca yapatotapinitanta jorio.
					</seg>
					<seg id="b.ACT.17.11" type="verse">
						Irio irinti cameetsatasanotaintsiri, te irishiyeriji yora tesaronicasati. Icoasanotaque inquemisantero Sanquenarentsi. Ineanatapinitiro maaroni quitaiteriqui iriotanteari queariosanorica oca icantaqueriri.
					</seg>
					<seg id="b.ACT.17.12" type="verse">
						Oshequi iquemisantajeitaque iriori. Oquemisanti tsinanepee caari joriotatsi, ishanincapee pincatsaritatsiri, maaroni. Aisati iquemisanti shiramparipee, te aparo irine: oshequi catsini.
					</seg>
					<seg id="b.ACT.17.13" type="verse">
						Ari icamantantiro Pavoro irineane Tasorentsi anta Vereaqui. Iotacotaqueri joriotatsiri, yora tesaronicasati. Ipocapaaque iriori, iquisacaapaacari atiri, icantashiretacaaqueri. Icantiri: --Eiro piquemisantajeitiritsi Pavoro, irointiquea pinquisajeiteri.
					</seg>
					<seg id="b.ACT.17.14" type="verse">
						Yora quemisantatsiri intsipaite itiancaqueri Pavoro anta incajarequi. Irinti savicanaintsi Shirashi, jeri Timoteo.
					</seg>
					<seg id="b.ACT.17.15" type="verse">
						Ainiro aanaqueriri Pavoro anta Atenashiqui. Icantavajiri Pavoro: --Ariorica pareetajea pinampiqui, pincamantapaajenari Shirashi aisati Timoteo intsipaite impocajeta. Ari ijatanaque, icamantapaajiri.
					</seg>
					<seg id="b.ACT.17.16" type="verse">
						Ari yoyeapaajiri Pavoro anta Atenashiqui. Irio yoyeapaajiri Shirashi aisati Timoteo. Ineapaaquero anta nampitsiqui oshequi catsini yovetsicashiyetari ijitasorentsitashiyetari, irosati yoashiretantanaca.
					</seg>
					<seg id="b.ACT.17.17" type="verse">
						Aisati anta Atenashiqui oshequi yoamejeitiri joriopee aisati caari joriotatsi: yora quemisantajeitiriri Tasorentsi. Oshequi yoametavacaajeitaca. Aisati iquempetacaapinitacari maaroni atiri anta nampitsiqui nianqui.
					</seg>
					<seg id="b.ACT.17.18" type="verse">
						Yoametapaaqueri coapinitatsiri iriote paitaricapee, icarajeitiri iroamereni Epecoreo. Aisati icarajeitiri caari intacotacha irisati: yora icanteetiri eshitoico. Yora Pavoro icamantacotiri Jesoshi, aisati icanti: --Intinaaje camajeitatsiri. Icanti aparopee quemavaqueriri: --¿Paita icantaqueri yoca neaveetashitachari? Icanti pashini: --Icamantacotiri pashinisati tasorentsitatsiri.
					</seg>
					<seg id="b.ACT.17.19" type="verse">
						Yajiricaqueri, yaanaqueri anta yapatotapinijeitanta, icantajeitiri: --¿Cameetsampa niotero oca iroaqueratatsiri poametantiri?
					</seg>
					<seg id="b.ACT.17.20" type="verse">
						Te nonquemapiniteroji oca picantaqueri. Nocoajeiti niotero jaoca ocantacotari oca.
					</seg>
					<seg id="b.ACT.17.21" type="verse">
						Aitaque icantari atenashisati: te intsameeteji, irointi icoaque inquemisantashiteari quenquetsatacaajeitiriri iroaquerayetatsiri caari iquemapinijeiti. Aisati iquempejeita poneayetachari paricoti, iquenquetsatacotashiyetaro paitapeerica.
					</seg>
					<seg id="b.ACT.17.22" type="verse">
						Anta icatiaca Pavoro nianqui, icantiri: --Atenashisati. Niotacotaquempi avirori, pashi poiro piquemisantayeveta.
					</seg>
					<seg id="b.ACT.17.23" type="verse">
						Anta noquenaquenayetinta noneayetaquero oca piquemisantashiyetari. Aisati noneapaaquero anta poapinitiniri pitasorentsite paitaricapee. Ainiro osanquenataca, ocanti: &quot;Anquemisantanteariri tasorentsitatsiri caari ioyeeti&quot;. Yora caari pioti: piquemisantashitari, iriotaque yoca noncamantempiri.
					</seg>
					<seg id="b.ACT.17.24" type="verse">
						Yora Tasorentsisanori, iriotaque vetsiquirori quipatsi. Yovetsicajeitiri maaroni timantajeitarori. Iriotaque vetsicayetirori inquite aisati quipatsi. Te irisavicantearoji ora pancotsi yovetsiquiri atiri.
					</seg>
					<seg id="b.ACT.17.25" type="verse">
						Aroquea ainti, tecatsi ancanteri intacojeiteari. ¿Ariompa incoanaque intacotearine? Tempa iriotaque oaneajeiteeri, intacojeiteeri irinti. Tempa iriotaque paqueerori maaroni, paitaricapee.
					</seg>
					<seg id="b.ACT.17.26" type="verse">
						Aparoni yovetsicavetaca peerani, iriotaque intanacaroniri; meeca ashequiajeitanaque, atsoteajeitanaquero maaroni quipatsipee. Iriotaque Tasorentsisanori cantatsiri jaocarica irisavicajeiteri maaroni atiri, aisati jaocarica oncarate intsoncajeitanteariri; iriotaque cantacantirori.
					</seg>
					<seg id="b.ACT.17.27" type="verse">
						Itimacaajeitaquee ancoanteari ayojeiteri, aisati aneantajeariri coajica. Iro cantaincha, te irarejiteji.
					</seg>
					<seg id="b.ACT.17.28" type="verse">
						Iriotaque ovaneajeiteeri. Iriotaque shevatacaajeiteeri. Iriotaque timacaajeiteeri. Tempa aitaque icantitani pishaninca pampoyeapinitatsiri: &quot;Arojeitaque itimacaane Tasorentsi&quot;.
					</seg>
					<seg id="b.ACT.17.29" type="verse">
						Arojeitaquerica itimacaanepee Tasorentsi, te oncameetsateji meeca ashiacanteri oro, perata, mapi, yovetsicanepee atiri. Aisati eiro ashiacantiritsi paitarica iquenqueshiretiri atiri.
					</seg>
					<seg id="b.ACT.17.30" type="verse">
						Peerani te irioveiteani ashanincani, ari tecatsi incantimenteri Tasorentsi inquishimenterini yantajeitiniri. Iro cantaincha ioti irinti jaoca oncarate incantacoventanteariri maaroni atiripee. Timatsi shirampari pajitachari Jesoshi, icamasanovetaca. Impoiji itinaajiri Tasorentsi, iotantajeitariri maaroni atiri. Ipeaqueri iriori cantacoventantatsineri. Cameetsa incantacoventante. Irootaque icantantajeitariri atiri meeca: &quot;Pinquenqueshirejeitanaquea, paventajeiteari Tasorentsisanori&quot;. Aitaque icantajeitiri maaroni atiri, jaocarica isavicajeitiri. Irootaque icantiriri Pavoro.
					</seg>
					<seg id="b.ACT.17.32" type="verse">
						Ari iquemantajeitavacariri icanti: &quot;Itinaanaja camavetainchari&quot;, ainiro shirontimentaarantacariri; iro cantaincha icantanaqueri pashinipee: --Coajica pashini pampiitajenaro oca aisati. Irosati ijatantanaja Pavoro.
					</seg>
					<seg id="b.ACT.17.33" type="verse">
						Itimaarantaque quemisantavaqueriri, irosati yoijatantanacari iriori. Ipajita aparoni quemisantatsiri Tionishio: iriotaque pincatsaritatsiri anta nampitsiqui, icarajeitiri ivincatsaririnte yoametavacaajeitaca. Aisati oquemisanti tsinane pajitachari Tamarishi. Icaratiri aisati itsipapee quemisantajeitatsiri.
					</seg>
				</div>
				<div id="b.ACT.18" type="chapter">
					<seg id="b.ACT.18.1" type="verse">
						Impoiji yojocanajiro Pavoro Atenashi, yovaanaja anta Corintoqui.
					</seg>
					<seg id="b.ACT.18.2" type="verse">
						Anta ineapaaqueri joriotatsiri pajitachari Aquira. Pontosati inaveta, iponeanaca meeca Itariaqui. Iroaquera yareetapaaca. Itsipatapaacaro ijina, Pirishira. Iro ipocantacari, yora pincatsari pajitachari Caraorio iquisajeitaqueri jorio savicajeivetachari Oromaqui, itiancajeitaqueri: --Pijajeite pashiniqui quipatsi, eiro pisavicajeititsi aca. Ari isavicajeitapaaque Corintoqui. Impoiji yareetapaaca Pavoro, isaviquimotapaaqueri.
					</seg>
					<seg id="b.ACT.18.3" type="verse">
						Aisati iquempetavacaajeitaca, iojeiti yantiro tocoyapanco. Irootaque isaviquimotantapaacariri, itsipatavacaaca anta yantaveejeiti.
					</seg>
					<seg id="b.ACT.18.4" type="verse">
						Maaroni saavaroqui yoametavacaajeitaca anta pancotsiqui yapatojeitantari. Iquemisantacaasanojeitaqueri joriotatsiri, caari joriotatsi aisati.
					</seg>
					<seg id="b.ACT.18.5" type="verse">
						Impoijiquea iponeanaja Maseroniaqui Shirashi aisati Timoteo. Irosati yareetantapaajariri. Ineapaajiri Pavoro, iquenquetsati iriori. Icamantapinivetacari joriotatsiri: --Iriotaque Jesoshi yora Quirishitotatsiri aamaajeitaniri peerani.
					</seg>
					<seg id="b.ACT.18.6" type="verse">
						Ipiatsajeitavacari aisati icantimajeitaqueri, irootaque itequimotantanajariri iitsaare iriojeitanteari irotajatsi irijataje. Icantanaqueri: --Avisati jatacantajanchane anta Sharincaveniqui: te aneeroji nantane nainti, tempa nocamantavetaquempi. Meecaquea nojatashiteri irinti pashinisati atiri, nonquenquetsatacaajeiteri.
					</seg>
					<seg id="b.ACT.18.7" type="verse">
						Ari yovaanaja anta, iquenanajiro ivancoqui Tishio Joshito: iriotaque quemisantiriri Tasorentsi. Isavicanampitiro pancotsi yapatotantapinitari.
					</seg>
					<seg id="b.ACT.18.8" type="verse">
						Yora Quirishipo iriotaque quenquetsatacaantatsiri anta pancotsiqui yapatotantari. Cameetsa iquemisantaqueri Avincatsarite. Aisati iquempejeitaca maaroni savicajeitatsiri ivancoqui, iquemisantajeiti. Aisati iquempetaarantaca oshequi corintosati. Iquemavaquero irineane Tasorentsi, iquemisantavaquero, irosati ivaotisatantajeitaca.
					</seg>
					<seg id="b.ACT.18.9" type="verse">
						Ari tsiteniriqui ineashitacari Pavoro yora Avincatsarite, iquemaqueri icantiri: --Eiro pitsaroitsi. Pincamantante, eiro pimajeretitsi.
					</seg>
					<seg id="b.ACT.18.10" type="verse">
						Quiso noaquempi. Aca nampitsiqui, tempa icarati oshequi quemisantanari. Tecatsi incanteetempi iroashinonqueetempi.
					</seg>
					<seg id="b.ACT.18.11" type="verse">
						Irosati isavicantanaca aparo osarintsi, oquimojantsivetapaaja aisati. Yoamejeitaqueri corintosati irineane Tasorentsi.
					</seg>
					<seg id="b.ACT.18.12" type="verse">
						Ipincatsariventanti meeca Cario acayasati. Irosati joriopee iquisantanacari Pavoro. Yaanaqueri anta itiminta oametavacainchari.
					</seg>
					<seg id="b.ACT.18.13" type="verse">
						Icantapaaqueri: --Jeri yoca shirampari, icantanirotiri atiri: &quot;Pinquemisantajeiteri Tasorentsi&quot;, iro cantaincha icantashitacaro irineane Tasorentsi.
					</seg>
					<seg id="b.ACT.18.14" type="verse">
						Irovetanaincha irineaveetanaqueme Pavoro, ari yora Cario icantiri joriotatsiri: --Aviro jorioyetatsiri, pashereajeitaquena. Irooricame iranterome yoca caari cameetsatatsi, irooricame iroanteme, aitaquemequea oncameetsateme pamaquerime aca.
					</seg>
					<seg id="b.ACT.18.15" type="verse">
						Jero meeca picantavacaimentacaro oca yoametantiri. Picantavacaimentacari atiripee. Picantavacaimentacaro Sanquenarentsi. Aviroyeate. Oshequi pashereajeitaquena: eiro pipocashitanatsi.
					</seg>
					<seg id="b.ACT.18.16" type="verse">
						Pijanirojeitaje. Ari ijajeitanaji.
					</seg>
					<seg id="b.ACT.18.17" type="verse">
						Yora atiripee yaajeitaqueri Soshiteneshi, shepi; ipasanajeitaqueri, tac, tac. Yora ipasataqueri iriotaque quenquetsatacaantatsiri anta pancotsiqui yapatojeitantari. Ineacovetacari Cario ipasajeitaqueri, iro cantaincha tecatsi oncantimoneentanaqueari, tecatsi incantajeiteri.
					</seg>
					<seg id="b.ACT.18.18" type="verse">
						Oshequi quitaiteri isavicanaji Pavoro, impoiji ijatanaji, yojocanajiri ayemisantaririnte. Itetapaaca pitotsiqui, aacotanaqueri tampea Shiriaqui, icantanaca, shiririri. Itsipatanacaro Pirishira, jeri ojime, Aquira. Timatsi icashiacaaqueriri Pavoro Tasorentsi, irootaque yameetantarori iishi anta Senquereshiqui.
					</seg>
					<seg id="b.ACT.18.19" type="verse">
						Yareejeitantanacari Ejesoqui, ari yojocanajiri itsipataniri. Yovaanaja apaniro Pavoro anta pancotsiqui yapatotapinitanta jorio, iquenquetsatacaapaaqueri.
					</seg>
					<seg id="b.ACT.18.20" type="verse">
						Icantajeivetavacari: --Osamanita pisavicanaquetsita, poamejeitena. Iro cantaincha te incoyeji iriori.
					</seg>
					<seg id="b.ACT.18.21" type="verse">
						Icantanaqueri: --Oshequi noshiretanaca meeca, iro cantaincha, ariorica incoacaaquena Tasorentsi, nompiaje, coajica. Irosati itetantanaja aisati pitotsiqui, aacotanaqueri tampea, icaantanaca aisati shiririri.
					</seg>
					<seg id="b.ACT.18.22" type="verse">
						Yareetapaaca Sesareaqui, irosati yovaantanaca Jerosarequi, iquivantapaaqueri ayemisantaririnte. Impoiji yovaanaja aisati Antioquiaqui, iponeanaca peerani.
					</seg>
					<seg id="b.ACT.18.23" type="verse">
						Osamani isavicanaque Pavoro Antioquiaqui, impoiji ijataji aisati. Iquenaquenayetanaque Carashiaqui, aisati Jirijiaqui. Yoametasanojeitaqueri maaroni quemisantatsiri.
					</seg>
					<seg id="b.ACT.18.24" type="verse">
						Yareetaca Ejesoqui jorio pajitachari Aporo, arejantiriasati ini. Cameetsa iquenquetsatapiniti, iotasanotiro Sanquenarentsi.
					</seg>
					<seg id="b.ACT.18.25" type="verse">
						Icamanteetiri jaoca icantaniri Joani, aisati jaoca ocantari maaroni iquenquetsatacotiriniri Jesoshi, iro cantaincha tequera inquemacotasanotero maaroni yantayetiri iriori Jesoshi. Itsoteasanotaquero yoametantiro maaroni ioyevetari.
					</seg>
					<seg id="b.ACT.18.26" type="verse">
						Ari iquenquetsatacotasanotiro anta pancotsiqui yapatojeitantari. Te intsaroyeji, cameetsa iquenquetsati. Iquemantavacari Aquira, jero Pirishira, icantiri Aporo: --Nocoaque nonquenquetsatacayempi apaniro. Icanti: --Ja, tsamequeti. Ari apaniro itsoteaqueneri, yoamejeitaqueri jaoca icantari Jesoshi, aisati jaoca ancantajeiteari ajajeitanteari anta Tasorentsiqui.
					</seg>
					<seg id="b.ACT.18.27" type="verse">
						Impoiji icanti Aporo quemisantajeitatsiri: --Nocoaque nojate meeca Acayaqui, noamejeiteri savicajeitatsiri anta. Ari icantajeitavaqueri: --Cameetsataque pijate, poamejeiteri cameetsa. Jeroca sanquenarentsi paajeitanaqueneriri. Jero oca isanquenatavaqueneriri iyemisantaririnte anta: &quot;Paacameetsajeitavaqueriyea Aporo, pinquemisantajeitavaqueri&quot;. Ari peerani ineshinoncatitacari Tasorentsi acayasati, irootaque iquemisantajeitantajari. Meeca, yareetantacari Aporo, oshequi intacojeitapaacari.
					</seg>
					<seg id="b.ACT.18.28" type="verse">
						Yoametasanotiri iotasanotantajari. Iquemajeitiri atiri yoametantiro Sanquenarentsi, icanti: --Iriotaque Jesoshi oquenquetsatacotiri Sanquenarentsi, iriotaque Quirishitotatsiri.
					</seg>
				</div>
				<div id="b.ACT.19" type="chapter">
					<seg id="b.ACT.19.1" type="verse">
						Isavicaque Aporo Corintoqui, iriori Pavoro iquenanaque toncaariqui, yareetapaaca Ejesoqui. Ineapaaqueri aparopee quemisantatsiri.
					</seg>
					<seg id="b.ACT.19.2" type="verse">
						Icantapaaqueri: --Peerani, piquemisantajeitantacari, ¿paashiretaquerompa Ishire Tasorentsi? --Te. Te nonquemacoteroji.
					</seg>
					<seg id="b.ACT.19.3" type="verse">
						--¿Paita pivaotisatimentari? --Novaotisatimentari Joa.
					</seg>
					<seg id="b.ACT.19.4" type="verse">
						Ari icantiri: --Ariorica iquenqueshiretanaca atiri, ivaotisatiri Joa iriotanteariri atiri te incoyeji irampiitapinitero caari cameetsatatsi, irointi icoaque inquemisanteri Tasorentsi. Tempa icantitarini: &quot;Pinquemisantajeiteri yora impoitapeenane, iriotaque Jesoshi&quot;.
					</seg>
					<seg id="b.ACT.19.5" type="verse">
						Ari iquemantajeitavacarori oca, ivaotisatimentajeitanacari Avincatsarite Jesoshi.
					</seg>
					<seg id="b.ACT.19.6" type="verse">
						Yajiricainataqueri Pavoro iitoqui, irosati opocashitantacari Ishire Tasorentsi, ineaveetantajeitanacaro pashinipee neantsi, icamantantajeiti.
					</seg>
					<seg id="b.ACT.19.7" type="verse">
						Aamaaca icarajeiti 12 shirampari vaotisajeitainchari.
					</seg>
					<seg id="b.ACT.19.8" type="verse">
						Ari ijatapiniti Pavoro pancotsiqui yapatotantari, icarati mava cashiri iquenquetsatacantayetaque. Te aneeriji tsaneacotearine. Oshequi icamantacotaqueri Tasorentsi, jaoca icanta ipincatsariventanti. Impoiji oshequi yoametavacaajeitaca.
					</seg>
					<seg id="b.ACT.19.9" type="verse">
						Aparopee, te aneeroji iquenqueshireantari, te incoyeji inquemisante. Icantajeitiri yora atiripee: --Te oncameetsateji oca yoametantiri Pavoro. Irosati yojocantanajari Pavoro, yaanaqueri quemisantajeitatsiri. Iquenquetsatacaapinitiri maaroni quitaiteriqui anta yoametantapinitinta Tirano.
					</seg>
					<seg id="b.ACT.19.10" type="verse">
						Icantatiani apite osarintsi, irootaque iquemantacarori maaroni ashiasati irineane Avincatsarite. Iquemajeitaquero: joriopee, caari joriotatsi, maaroni.
					</seg>
					<seg id="b.ACT.19.11" type="verse">
						Itasoncantayeti Pavoro, imatantarori caari aneapiniti. Irio matacairiri Tasorentsi.
					</seg>
					<seg id="b.ACT.19.12" type="verse">
						Ipamititiri atiri ivaniote Pavoro, aisati yoicoro, irosati yavisacotantajari. Aisati iriori mantsiari, yaanaqueneri, yoavisacotajiri. Aisati yoavisacotajiri neiriri camaari.
					</seg>
					<seg id="b.ACT.19.13" type="verse">
						Ainiro anta jorio, quenaquenayetatsiri, oavisacotapinivetariri neiriri camaari: iriojeitaque itomipee Esheva, icarajeiti 7. Jorio ini Esheva, ishanincatacari saserote. Ineajeivetacari Pavoro yoavisacotiri neiriri camaari. Icoajeiveta inquempetearime, icantashitantariri itsipa camaari: --Ainiro Jesoshitatsiri iquenquetsatacotiri Pavoro. Iriotaque amitacotanari noavisacoteri yoca neaquempiri. Pojocanajeriqueti iravisacotantajeari.
					</seg>
					<seg id="b.ACT.19.15" type="verse">
						Yacanaqueri camaari: --Noneiri Jesoshi. Noneiri Pavoro. Irompa avinti, te noneanirotempiji. ¿Paita nonquemisantantempiri?
					</seg>
					<seg id="b.ACT.19.16" type="verse">
						Irosati imitajashitantanacari, mita; yantapaaqueri apitero. Imataqueri, irosati ishiatsempequijeitantanaca, yojocanaquero pancotsi. Oshequi yoatsinaqueri.
					</seg>
					<seg id="b.ACT.19.17" type="verse">
						Iquemacojeitaqueri maaroni ejesosati: jorio, caari joriotatsine, maaroni. Itsaroajeitanaque aisati icantajeitaque: --Icameetsati Avincatsarite Jesoshi: imatacairi quemisantasanotiriri yoavisacotiri neiriri camaari. Irinti shemetatsiri, tecatsi matacayerine.
					</seg>
					<seg id="b.ACT.19.18" type="verse">
						Impoiji ipocapaaque oshequi quemisantatsiri, icantajeitapaaque: --Ainiro nantayetiro caari cameetsatatsi, nocoaque iroameetsatena Tasorentsi.
					</seg>
					<seg id="b.ACT.19.19" type="verse">
						Oshequi sheripiaritatsiri yamayetaquero sanquenarentsi yashiyetari: irootaque oamejeitiriri isheripiaritantari. Yapatojeitaquero, irosati itaimotantacari maaroni atiri. Icantajeiti: --Te noncoyeji namatavijeitajeri aisati noshaninca. Imoncarajeitaquero ovinaro sanquenarentsi, opinajeitaca S  .50,000.
					</seg>
					<seg id="b.ACT.19.20" type="verse">
						Oshequi iquenacayetanaquero irineane Avincatsarite, aisati itimi oshequi quemisantajeitavaquerori.
					</seg>
					<seg id="b.ACT.19.21" type="verse">
						Impoiji ishiretaca Pavoro irijate Jerosarequi, irosati ijatantanaca. Iquenanaque Maseroniaqui, jero anta Acayaqui. Icantitaca: --Nintanaquearo nojate Jerosarequi, impoiji nojatanaque Oromaqui.
					</seg>
					<seg id="b.ACT.19.22" type="verse">
						Itiancaque apite amitacotapinitiriri maseroniasatipee: yora Timoteo, jeri Erashito. Iriori Pavoro, osamani itimanaque anta Ashiaqui.
					</seg>
					<seg id="b.ACT.19.23" type="verse">
						Te meeca capichaji incantavacaimentearo oca acamantacotaqueriri Avincatsarite.
					</seg>
					<seg id="b.ACT.19.24" type="verse">
						Itiminta vetsicapinitirori perata pajitachari Irimitirio. Ishiacantapinitiro ovanco Aretemisa iquemisantapinijeitantarori ishaninca. Ora Aretemisa irootaque ijitasorentsijeitane. Ainiro yora amitacotiriri, vetsicapinitiniriri ora pancotsijaniqui; ari ipinatapinitiri oshequi perata, yaajeitantari oshequi quirequi. Iro cantaincha te meeca iramanantajeroji quemisantajantsiri, irosati iquenqueshiretantanaca Irimitirio.
					</seg>
					<seg id="b.ACT.19.25" type="verse">
						Ari yapatojeitiri maaroni iratiritepee, icantajeitiri: --Antapinijeitiro oca shiacaantsi aajeitantari airequite oshequi.
					</seg>
					<seg id="b.ACT.19.26" type="verse">
						Meeca pineaqueri Pavoro, aisati piquemacotaqueri: yamatavijeitiri oshequi atiri, ipashinijeitantajari. Icantaniroti: &quot;Caari oni Tasorentsi oca yovetsicayetiri atiri&quot;. Te apatiro iroametante aca: irotaintsi intsoteero Ashiaqui iroametantayete.
					</seg>
					<seg id="b.ACT.19.27" type="verse">
						Itseencajeitanaqueecari maaroni atiri, aisati itseencanaquerocari maaroni avetsicajeitiri. Tempa opincatsarotasanoti Aretemisa: iquemisantajeivetacaro maaroni ashiasati, jeri maaroni atiri. Ipincatsajeivetaro meeca, iro cantaincha inquemisantajeiteririca Pavoro, irojocacaajeiteri iquemisantiro.
					</seg>
					<seg id="b.ACT.19.28" type="verse">
						Iquemantajeitavacarori oca, iquisajeitanaca. Icajemajeitanaque: --Opincatsarotasanoti Aretemisa, oca pincatsariventajeitiriri ejesosati.
					</seg>
					<seg id="b.ACT.19.29" type="verse">
						Icajemajeitanaque savicajeitatsiri nampitsiqui. Ishiajeitanaca maaroni anta yantaveetapinijeitinta. Inoshicajeitanaqueri Cayo, jeri Arishitaraco, sorororo. Maseroniasati ini apite, tsipatapinitariri Pavoro.
					</seg>
					<seg id="b.ACT.19.30" type="verse">
						Icoaveta Pavoro iroijatacoventanaquerime anta, iro cantaincha te irishineteriji quemisantatsiri.
					</seg>
					<seg id="b.ACT.19.31" type="verse">
						Ainiro itimi aisati aparopee pincatsaritatsiri, poneachari Ashiaqui, nintiriri Pavoro. Itianquiri ishaninca, camantapaaqueriri: --Eiro catsini poijatiritsi anta: yoimpicari.
					</seg>
					<seg id="b.ACT.19.32" type="verse">
						Icajemajeitanaque apatojeitainchari, onashiyetaca icantayetiri. Icajemashijeitanaca. Te iriojeiteji oshequi paitarica yapatotimentari.
					</seg>
					<seg id="b.ACT.19.33" type="verse">
						Ainiro anta Arijantero, itiancane jorio, isatecaqueri nianqui. Yacotashitanaqueri maaroni atiri, iriotanteari icoaque inquenquetsatacaajeiterime.
					</seg>
					<seg id="b.ACT.19.34" type="verse">
						Iro cantaincha iojeitantacari irio jorio, icajemapinijeitanaque maaroni: --Opincatsarotasanoti Aretemisa, oca pincatsariventiriri ejesosati. Osamani icajemajeitanaque, ishirincanaca catsirincaiteri.
					</seg>
					<seg id="b.ACT.19.35" type="verse">
						Yoimajerentajeitaqueri yora sanquenatapinitatsiri anta nampitsiqui. Impoiji icantajeitiri: --Noshaninca. Tempa arojeitaque pincatsajeitirori Aretemisa, aisati ashentapinitiniro ovanco. Tempa aisati ashentapinitiro oca shiaquerori, pariapaintsiri jenoqui. Ayojeitanaquero oca,
					</seg>
					<seg id="b.ACT.19.36" type="verse">
						tecatsi tseenquerone oca nocantaqueri. Cameetsa meeca pimajerejeitanaque. Eiro pishintsititsi panteri yoca shiramparipee.
					</seg>
					<seg id="b.ACT.19.37" type="verse">
						Jerica pamaqueri, tecatsi incantero ovanco, aisati te incantimateroji atasorentsite.
					</seg>
					<seg id="b.ACT.19.38" type="verse">
						Jeri aisati yoca Irimitirio, icarajeitiri pashini antirori perata. Incoaquerica incantacoteri, cameetsa iraanajeri anta savicacaantatsiriqui, impoiji iroametavacaajeitea anta. Irijatequeti anta incantacoventavacayea.
					</seg>
					<seg id="b.ACT.19.39" type="verse">
						Otimirica pashini picoaqueri piote, ari pincanteri coajica yora oametavacaachari, irampatojeitajearica.
					</seg>
					<seg id="b.ACT.19.40" type="verse">
						Jero aca meeca apatojeitaca, aquisatsatavacaajeitaca. Icamantacotashiteecari aquisajeitaqueri avincatsarite, impoiji tecatsi ancantea ancantacoventajea arosati.
					</seg>
					<seg id="b.ACT.19.41" type="verse">
						Icantantarori oca, itiancajeitajiri maaroni apatojeitainchari: --Meeca aitapaaji, pincatsimareajeitanaje, pijajeite pivancopeequi.
					</seg>
				</div>
				<div id="b.ACT.20" type="chapter">
					<seg id="b.ACT.20.1" type="verse">
						Ari imajerejeitanaque ejesosati. Impoiji iriori Pavoro icajemajeitiri quemisantajeitatsiri, yoametasanojeitiri. Impoiji ijatanaji, yovaanaja Maseroniaqui.
					</seg>
					<seg id="b.ACT.20.2" type="verse">
						Anta oshequi iquenaquenayetanaque, oshequi yoametantayetanaque. Irosati yareetantanaca Quireshiaqui.
					</seg>
					<seg id="b.ACT.20.3" type="verse">
						Icarati mava cashiri isavicapaaque. Irovetaincha intetearome pitotsi irijatanteameri Shiriaqui. Irosati iotacotantacariri jorio, yaimanavetacari iroyerime. Irosati iquenqueshiretantanaca: --Nompianajeta anta Maseroniaqui.
					</seg>
					<seg id="b.ACT.20.4" type="verse">
						Ari ijatanaque, icarajeitanaque Sopatoroshi itomi Piro vereasati, Arishitaraco, jeri Seconto tesaronicasati, Cayo terevesati, Timoteo, Tiquico, jeri Torojimo ashiasati, maaroni.
					</seg>
					<seg id="b.ACT.20.5" type="verse">
						Ijivajeitanaquena Toroarequi, yoyeajeitaquena anta.
					</seg>
					<seg id="b.ACT.20.6" type="verse">
						Avisanaque quitaiteri yoanteetapinitarori tanta caari tapiacha, impoiji noponeanaja Jiriposhiqui, noquenacotanaque pitotsiqui. Ocarati 5 quitaiteri nareetantajari Toroarequi, anta itiminta oyeajeitaquenari. Irosati nosavicantapaaca ocarati 7 quitaiteri.
					</seg>
					<seg id="b.ACT.20.7" type="verse">
						Otomincotapaaque. Napatojeitaca nocarajajeitaquero tanta noquenqueshirejeitantajariri Jesoshi icamimentajeitaquee. Iquenquetsatacaajeitana Pavoro. Ishiretaca irijatamane, irootaque yosamanitantanacarori iquenquetsatanaque, vero, vero. Irosati nianquiiteni.
					</seg>
					<seg id="b.ACT.20.8" type="verse">
						Otimaque oshequi tsiomentotsi anta napatojeitacanta. Iro napatojeitantacari shitamencotsi onta jenoquiniri; mavatapaintsiri, jenoqui anta.
					</seg>
					<seg id="b.ACT.20.9" type="verse">
						Isavicaque omoroqui yora evancari pajitachari Eotico. Osamani iquenquetsataque Pavoro, irootaque aantapaacariri ivochoquine. Irosati ipariantanaca: iquenaitanaque, sheroo, tirin, anta quipatsiqui. Ari naniireashijeitanaqueri, itinayeevetapaacari; camaque ini, torein.
					</seg>
					<seg id="b.ACT.20.10" type="verse">
						Ari yaniireapaaque Pavoro iriori. Itsentetashitapaaqueri, yavitsanotapaaqueri. Icanti: --Eiro poashiretacotaritsi: aneatsi ini. Ari itinaanaja, aisatitanaji.
					</seg>
					<seg id="b.ACT.20.11" type="verse">
						Ari nataijeitanaji, icarajapaaquero Pavoro tanta, noajeitaca. Impoiji iquenquetsatacaajiri, irosati oquitaitetantanaja. Irosati ijatantanaja.
					</seg>
					<seg id="b.ACT.20.12" type="verse">
						Yayeetanajiri evancari ivancoqui, aneanaji. Te capichaji iroveshireajeitanaquea.
					</seg>
					<seg id="b.ACT.20.13" type="verse">
						Nojivatanaque pitotsiqui, noquenacotanaque Asoqui; irinti Pavoro iquenanaque avotsiqui.
					</seg>
					<seg id="b.ACT.20.14" type="verse">
						Ari ineapaajanari Asoqui, irosati notetantanajariri pitotsiqui. Novaajeitanaja Mitirenequi, nocaantanaca, shiririri.
					</seg>
					<seg id="b.ACT.20.15" type="verse">
						Oquitaitetamanaji novaanaja aisati. Nomontetacotanacaro Quio. Omavatanaque quitaiteri, irosati anta Samoshiqui. Quitaiteri pashini nareetanaca Miretoqui.
					</seg>
					<seg id="b.ACT.20.16" type="verse">
						Iquenqueshiretaca Pavoro iravishitanaquearo Ejeso, eiro itimaanitapaajitsi Ashiaqui. Icoasanotaque irareetitajea Jerosarequi, irimoncaraapeemparo quitaiteri pajitachari Pentecoshiteshi.
					</seg>
					<seg id="b.ACT.20.17" type="verse">
						Itiancaque Ejesoqui, icajemacantaqueri quenquetsatacaaqueriri quemisantajeitatsiri anta.
					</seg>
					<seg id="b.ACT.20.18" type="verse">
						Ari yareejeitapaaca ejesosati, irosati icantajeitantavacari: --Piotacotasanotaquena jaoca nocantari notimimotantajeitaquempiri. Iroaquerani nareetaca Ashiaqui, aitaque nocantitapaaca, irosatitatsi meeca.
					</seg>
					<seg id="b.ACT.20.19" type="verse">
						Anta oshequi nantaveetapinitiniri Avincatsarite, teyea iro noshemete. Niraacotapinitaquempi. Aisati ocantimoneentaquena anta yaimanavetaquena joriopee iroyename.
					</seg>
					<seg id="b.ACT.20.20" type="verse">
						Notsoteaquero, tempa aitaque nocamantajeitaquempiro maaroni oca cameetsayetatsiri. Te nomajeretashiteaji. Noamejeitimpi anta yapatojeitacanta atiripee aisati anta pivancopeequi.
					</seg>
					<seg id="b.ACT.20.21" type="verse">
						Nocamantajeitiri jorio, jeri caari joriotatsi, maaroni: &quot;Pinquenqueshirejeitanajea piojeitantajeariri Tasorentsi. Pinquemisanteri Novincatsarite Jesoshi&quot;.
					</seg>
					<seg id="b.ACT.20.22" type="verse">
						Ari meeca nojate Jerosarequi, ojatacaanaquena Ishire Tasorentsi. Te nioteji jaocarica incanteetenari anta.
					</seg>
					<seg id="b.ACT.20.23" type="verse">
						Apatiro niotaquero oca ocamantaquenari Ishire Tasorentsi. Maaroni nampitsiqui ocamantapinitana: &quot;Queario iroisoyeetempi, iroashinoncayeetempi&quot;.
					</seg>
					<seg id="b.ACT.20.24" type="verse">
						Te noncoasanoteji noncantaitatiyempani nontime aca quipatsiqui, irointiquea nocoasanotaque nomateneri Avincatsarite Jesoshi paitarica inintacaaquenari. Aisati nocoasanotaque nontsoteeneri oca nantaveetapinitiniriri. Ocameetsati oca nocamantapinijeitimpiri: &quot;Ineshinoncajeitaquee Tasorentsi&quot;.
					</seg>
					<seg id="b.ACT.20.25" type="verse">
						Niotaque meeca eiro aneavacaajatsi aisati. Nocarajeivetaquempi, nocamantajeitaquempiro jaoca icantari Tasorentsi ipincatsariventanti.
					</seg>
					<seg id="b.ACT.20.26" type="verse">
						Irootaque meeca nocamantantimpirori oca. Ariorica iroasanquetaarantempi Tasorentsi, te naro oasanquetacantempine: tempa nocamantitaquempini peerani.
					</seg>
					<seg id="b.ACT.20.27" type="verse">
						Te nontsaroyeji, notsoteaquempiro maaroni icantayetiri Tasorentsi. Irootaque icantajeitiriri Pavoro.
					</seg>
					<seg id="b.ACT.20.28" type="verse">
						Jero oca icamantajeitiriri aisati: --Queariompia, pojocaacoventajeiteri piyemisantaririnte anta. Tempa avirojeitaque ocoyeane Ishire Tasorentsi. Pamenacoventeri maaroni quemisantajeitatsiri, pintacojeiteari. Tempa iriojeitaque yoavisacojeitaqueri Jesoshi, icamimentajeitaqueri, yaparajatimentajeitaqueri iriraja.
					</seg>
					<seg id="b.ACT.20.29" type="verse">
						Coajica, nojatanajerica, impocashitempi amatavitempinemeri: noshiacantaqueri catsimayetatsiri. Eiro ipeacotimpitsi, yoashinoncaimpicari. Niotaquero oca.
					</seg>
					<seg id="b.ACT.20.30" type="verse">
						Timatsi aca picarajeitica quenquetsatacaavetempineri, iro cantaincha eiro otampaticatasanotitsi iroamejeitempi. Yojocacaimpiricari piyemisantaririnte, iroijatanteariri iriori.
					</seg>
					<seg id="b.ACT.20.31" type="verse">
						Queariompia, pinquenqueshiretero. Ocarati mava osarintsi noametapinitaquempi. Nocantatiani: tsiteniriqui, quitaiteriqui. Aisati niraacotapinitaquempi.
					</seg>
					<seg id="b.ACT.20.32" type="verse">
						Nocantiri Avincatsarite: &quot;Pojocaacoventajeiteri ejesosati, aisati pineshinoncatimenteri iquemisantiro pineane&quot;. Aitaque omataca irineane oquemisantacaasanotaquempi, oavisacojeitaquempi. Tempa picarajeitiri quemisantajeitiriri icoyeaqueri.
					</seg>
					<seg id="b.ACT.20.33" type="verse">
						Te noncoitayeteriji iirequite pashini atiri. Te noncoitayeteriji iitsaare.
					</seg>
					<seg id="b.ACT.20.34" type="verse">
						Piojeitaque narosatiquea antaveetanontacha, naantayetarori maaroni coiteimotanari, aisati nintacojeitari notsipajeitari.
					</seg>
					<seg id="b.ACT.20.35" type="verse">
						Nomayetaquero maaroni oca piojeitanteari avirori pintacotantajeitea. Pinquempejeitena narori, pantaveetasanojeite, pintacotantajeiteariri ashinoncaincari. Pinquenqueshiretero irineane Avincatsarite Jesoshi, icantitaniri: &quot;Iro cameetsatasanotatsiri ampashitantea. Te iro cameetsatasanotatsine aashitearo paitarica impashiyeeteeri&quot;.
					</seg>
					<seg id="b.ACT.20.36" type="verse">
						Irootaque icantajeitaqueriri Pavoro ejesosati. Impoiji itiyeroanaca, icarajeitiri ejesosati maaroni, iquenquetsatacaajeitiri Tasorentsi.
					</seg>
					<seg id="b.ACT.20.37" type="verse">
						Iraajeitanaca maaroni. Yavitsanojeitavajiri, inintavorojeitavajiri.
					</seg>
					<seg id="b.ACT.20.38" type="verse">
						Yoashiretacojeitanacari iquemaqueri icantanajiriri: &quot;Eiro pineajanatsi aisati&quot;. Yoajeitavajiri anta pitotsiqui, yamenavajiri ijatanaji.
					</seg>
				</div>
				<div id="b.ACT.21" type="chapter">
					<seg id="b.ACT.21.1" type="verse">
						Irosati nojocajeitantanajari quemisantacaajeitiriri ejesosati. Notejeitanaca pitotsiqui, tampatica noquenacotanaque Coshiqui, nocantanaca shiririri. Oquitaitetamanaque novaamanaja Irorashiqui, irosati novaantanaja Pataraqui.
					</seg>
					<seg id="b.ACT.21.2" type="verse">
						Noneapaaquero anta pitotsi monteachaneri Jenishiaqui. Notetapaaca, noquenacotanaque.
					</seg>
					<seg id="b.ACT.21.3" type="verse">
						Noneantanacarori Tsipire, noquenanampitanaquero nampatequi. Nanaanaquero, irosati Shiriaqui, naatapaaque Tiroqui. Anta nampitsiqui yoaniitanaquero marinero ovaararontsi.
					</seg>
					<seg id="b.ACT.21.4" type="verse">
						Nocoayetapaaqueri narori quemisantatsiri. Noneantapaacariri nosaviquimotapaaqueri 7 quitaiteri. Oamejeitaqueri Ishire Tasorentsi, icantajeitantariri Pavoro: --Eiro pijatitsi Jerosarequi: yoashinonqueetavaquempicari. Iro cantaincha te inquemisanteriji Pavoro.
					</seg>
					<seg id="b.ACT.21.5" type="verse">
						Ari omoncarataja notetantanajari aisati, nojajeitanaji. Itsipajeitanaquena quemisantajeitatsiri irosati otsapitapaa nampitsi, icarajeitanaquero ijina, jeri itomipee. Notiyeroajeitanaca anta otsapijaqui, noquenquetsatacaajeitaqueri Tasorentsi. Impoiji novetsatavacaajeitanaja.
					</seg>
					<seg id="b.ACT.21.6" type="verse">
						Notetanajaro pitotsi, ari ipiajeitanaja iriori ivancopeequi.
					</seg>
					<seg id="b.ACT.21.7" type="verse">
						Ari noponeanaca Tiroqui, noquenacotanaque, novaanaja aisati Toremairaqui. Noquivantapaaqueri ayemisantaririnte. Aparo nomaaque.
					</seg>
					<seg id="b.ACT.21.8" type="verse">
						Oquitaitetamanaque, novaamanaja aisati. Nareetantapaacari Sesareaqui, noquivantapaaqueri Jeripi, yora quenquetsatacaantatsiri. Ari oshequi nosaviquimotapaaqueri. Iriotaque icarajeitiri yora intacotantachari sietetatsiri.
					</seg>
					<seg id="b.ACT.21.9" type="verse">
						Timatsi otsipasato irishinto, timashitachari; ocamantantajeiti iroori.
					</seg>
					<seg id="b.ACT.21.10" type="verse">
						Oshequi nomaanaque. Jeri yareetapaaca camantantatsiri pajitachari Acavo, iponeanaca iriori Joreaqui.
					</seg>
					<seg id="b.ACT.21.11" type="verse">
						Ipocashitapaaquena, yaapaaquero ishiticatsaquiro Pavoro. Irisati oisotashitajancha iitiqui, iracoqui. Icanti: --Aitaque ocanti Ishire Tasorentsi: &quot;Aisati inquempeyeetaqueri yora ashitarori ishiticatsaquiro. Iroisoteri jorio, yora jerosaresati: oiso, oiso. Imperi pashinisati atiri, iraanaqueri&quot;.
					</seg>
					<seg id="b.ACT.21.12" type="verse">
						Noquemantavacarori oca, nocarajeitaqueri maaroni ashaninca, nocantajeivetari Pavoro: --Eiro pijatitsi Jerosarequi.
					</seg>
					<seg id="b.ACT.21.13" type="verse">
						Yacanaquena: --¿Paita piraantari? ¿Paita picantashiretacaantanari? Tempa naro quemisantiriri Avincatsarite Jesoshi. Iroisoyeetenata anta Jerosarequi, iroyeetenata: te nontsaroacayeariji.
					</seg>
					<seg id="b.ACT.21.14" type="verse">
						Te inquemisantenaji, irosati nomajeretantanaca. Nocantajeiti: --Aitaque oncanteata paitarica icoiri Avincatsarite.
					</seg>
					<seg id="b.ACT.21.15" type="verse">
						Impoiji novetsajeitanajari sesareasati, novaanaja Jerosarequi: noquenanaji avotsiqui.
					</seg>
					<seg id="b.ACT.21.16" type="verse">
						Itsipajeitanaquena aparopee quemisantatsiri, sesareasati. Yaanaquena anta ivancoqui Manaso, yora tsipiresati: iriotaque intacantarori iquemisanti. Nomaimotapaaqueri iriori.
					</seg>
					<seg id="b.ACT.21.17" type="verse">
						Nareetantapaacari Jerosarequi, yaacameetsajeitavaquena ayemisantaririnte, iquimoshireventavaquena.
					</seg>
					<seg id="b.ACT.21.18" type="verse">
						Oquitaitetamani iquivantajantiri Pavoro Santiaco, noijatanaqueri narori. Anta yapatojeitacanta maaroni quenquetsatacaantatsiri.
					</seg>
					<seg id="b.ACT.21.19" type="verse">
						Novetsatavacaajeitaca, impoiji itsoteaqueneri Pavoro, iquenquetsatacaapaaqueri: --Itiancaquena Tasorentsi noquenquetsatacaajeitiri oshequi pashinisatipee atiri. Icarajeiti oshequi quemisantajeitiriri.
					</seg>
					<seg id="b.ACT.21.20" type="verse">
						Iquemantavacarori, icantajeiti: --Cameetsa ini Tasorentsi. Impoiji icantajeitiri: --Pamene, Pavoro, amoncaratavacaajeitaca aquemisantajeitiri Jesoquirishito. Iquemisantajeitaque oshequi catsini ajorioririnte, iro cantaincha aisati iquemisantasanojeitaquero isanquenatiniri Moishishi.
					</seg>
					<seg id="b.ACT.21.21" type="verse">
						Oshequi iquemacojeitaquero picantiriri ajorioririnte, saviquimotiriri pashinisati atiri: &quot;Pojoquero isanquenare Moishishi. Eiro pitoyeantajeitiritsi pitomi. Pojocajeitajero oca amejeiveitaniri arori&quot;.
					</seg>
					<seg id="b.ACT.21.22" type="verse">
						¿Jaoca pincanteari? Aitaque inquemacojeitaquempi, areetapaaquempi: inquisajeitavaquempi.
					</seg>
					<seg id="b.ACT.21.23" type="verse">
						Pinquemisantero oca noncantempiri: jerica itsipasati shirampari, timatsi icashiacaacariri Tasorentsi.
					</seg>
					<seg id="b.ACT.21.24" type="verse">
						Paanajeri maaroni ivancoqui Tasorentsi, pincanteri Tasorentsi iroameetsantajeitempi. Pimpinateneri yocapee paitarica, irameetantearori iishi. Impoiji iriojeitanaque ajorioririnte te ontampaticateji oca iquemacotaquempiri. Iriotanaque pimoncarataquero isanquenare Moishishini.
					</seg>
					<seg id="b.ACT.21.25" type="verse">
						Ja meeca yora pashinisati atiri, yora quemisantatsiri: nopacantaqueri iriori sanquenarentsi. Jero oca nocantaqueriri: &quot;Eiro poitaritsi ivatsa yoyeetaquenerori yovetsiqueetiri, caari oni Tasorentsi. Eiro poacotarotsi ivatsa iriraja. Eiro poaritsi ampitsiitachari. Eiro pineavintsatirotsi tsinane caari pai&quot;.
					</seg>
					<seg id="b.ACT.21.26" type="verse">
						Ari iquemisantaqueri Pavoro. Oquitaitetamanaque yaanaqueri evancari, icantajeitaqueri iroameetsatanteariri, aisati iqueajeitapaaque ivancoqui. Icamantapaaqueri anta: --Oncarate 7 quitaiteri nomoncaratantaquearori nantajeiteri iroameetsatantenari Tasorentsi, impoiji noajeiteneri virantsi, nompajeiteri.
					</seg>
					<seg id="b.ACT.21.27" type="verse">
						Irovetaincha omoncarateame 7 quitaiteri. Ineajeitaqueri anta ivancoqui Tasorentsi joriopee, poneachari Ashiaqui. Iquisacaacari apatojeitainchari, impoiji yaajeitaqueri Pavoro, shepi.
					</seg>
					<seg id="b.ACT.21.28" type="verse">
						Icajemajeitanaque: --Noshaninca, pamitacojeitena. Iriotaque yoca quenaquenayetatsiri amatavijeitiriri atiri; icantanirotaqueri: &quot;Te incameetsateji joriopee. Te oncameetsateji isanquenare Moishishi. Te oncameetsateji ivanco Tasorentsi&quot;. Irootaque icantajeitiriri atiri. Pamenete meeca yamanirotaqueri aca pashinisati atiri, caari ocameetsatantanaja meeca oca pancotsica cameetsavetachari. Irootaque icantajeitaqueriri.
					</seg>
					<seg id="b.ACT.21.29" type="verse">
						Chapinqui ineavaqueri Pavoro anta nampitsiqui, itsipavetari Torojimo: yora ejesosati. Ijitashijeitavacari iriotaque iqueacaapaaqueri ivancoqui Tasorentsi, irootaque icantantacari: &quot;Yamanirotaqueri aca pashinisati atiri&quot;.
					</seg>
					<seg id="b.ACT.21.30" type="verse">
						Ari iquisajeitanaca maaroni nampitsiquiniri, yapatojeitanaca anta. Yaaqueri Pavoro shepi, inoshicanaqueri saiteriqui, sorororo. Irosati yashitantanacaro ivanco Tasorentsi.
					</seg>
					<seg id="b.ACT.21.31" type="verse">
						Irovetaincha iroyerime, iro cantaincha iquemacotaqueri yora iyomantantite soraropee, carajeitaintsiri 600. Icamanteetiri: --Iquisajeitanaca maaroni jerosaresati.
					</seg>
					<seg id="b.ACT.21.32" type="verse">
						Ishintsiti yaanajiri soraro, jeri capitanotatsiri, ishiashijeitanacari. Ineantajeitavacariri atiri, yoipacaajeitanaquero ipasajeitiri.
					</seg>
					<seg id="b.ACT.21.33" type="verse">
						Ari ipocapaaque comantanti, yaapaaqueri Pavoro. Yoisotacantaqueri. Iro yoisotantapaacariri apite carenatsa. Isampitacotiri: --¿Janicampa yoca? ¿Paita yantaqueri piquisajeitantacariri?
					</seg>
					<seg id="b.ACT.21.34" type="verse">
						Ipashiniyetanaquero icantayetanaqueri. Icajemajeitanaque, tecatsi incantea comantanti iriotacoteri, irootaque yaacantantanacariri anta ivancoqui soraro.
					</seg>
					<seg id="b.ACT.21.35" type="verse">
						Yareetapaacaro ataimentotsinta, oshequi itatsincajeitanaqueri. Irosati yoancacaantapaacari soraro.
					</seg>
					<seg id="b.ACT.21.36" type="verse">
						Yoijatanaqueri oshequi atiri, icajemajeitanaque: --Paanirotanaqueri.
					</seg>
					<seg id="b.ACT.21.37" type="verse">
						Irovetapaincha inqueacaapeerime Pavoro pancotsiqui. Icantiri yora comantanti: --¿Cameetsampa nonquenquetsatacayempi? Icantiri:
					</seg>
					<seg id="b.ACT.21.38" type="verse">
						--¿Piotirompa quirieco? ¿Tempa aviro ejipitosati, yora quisacaacariri atiri chapinqui? ¿Tempa aviro aanajiriri chapinqui 4,000 oantatsiri anta caaraiteriqui?
					</seg>
					<seg id="b.ACT.21.39" type="verse">
						Yacanaqueri: --Te. Nainti jorio. Noponeanaca Tarisoqui, ora shirishiaquiniri. Iotacojeitiro nonampi. Meeca noncamantempi: pishinetena nonquenquetsatacayeri atiri.
					</seg>
					<seg id="b.ACT.21.40" type="verse">
						Ari ishinetaqueri, icantiri: --Jentsiqueti, pinquenquetsatacayeri. Irosati icatiantapaaca ataimentotsiqui, cati. Impoiji yacotashitanaqueri atiri. Imajerejeitanaque, irosati iquenquetsatacaajeitantacari. Iro iquenquetsatacaantariri evereo.
					</seg>
				</div>
				<div id="b.ACT.22" type="chapter">
					<seg id="b.ACT.22.1" type="verse">
						Jero oca icantajeitiriri Pavoro ijorioririnte: --Noshaninca. Meeca narosati camantacotachane. Pinquemisantajeitavaquena.
					</seg>
					<seg id="b.ACT.22.2" type="verse">
						Iquemantavacariri ineanatantaro evereo, aiquero catsini imajeretasanojeitanaque. Ari icantanaque:
					</seg>
					<seg id="b.ACT.22.3" type="verse">
						--Narotaque jorio. Ari otimaquenari ina anta Tarisoqui, onta shirishiaquiniri. Aca nampitsiquica ari nantearitaqueri. Yoametaquena Camariyeri, itsoteasanotaquenaro oca icantajeitiri intacantaqueeri. Nocoasanotaque noshintsiteneri Tasorentsi paitarica nantiniriri, noquempevetaquempi avirori meeca.
					</seg>
					<seg id="b.ACT.22.4" type="verse">
						Noquisasanotiri oametantirori oca iroaqueratatsiri, irootaque noantayetariri, noisotacantayetaqueri, aisati noiminqueacantayetaqueri shirampari, tsinane, maaroni.
					</seg>
					<seg id="b.ACT.22.5" type="verse">
						Iotana ivincatsarite saserote queariotaque oca nocantaquempiri. Aisati iquempejeitanaja maaroni savicacaantajeitatsiri: yora oametavacainchari, iojeiti. Iriojeitaque panarori sanquenarentsi isanquenatiniri tamashicosati. Itiancaquena nonquisajeitantearirime quemisantajeitiriri Jesoshi. Nojavetaca Tamashicoqui naayeterime savicatsiri anta, noisoterime. Namaquerime aca iroasanquetantearirime saserotepee.
					</seg>
					<seg id="b.ACT.22.6" type="verse">
						Noquenanaque avotsiqui, noquempejitapaacaro Tamashico. Ari icarataque tampatica catsirincaiteri. Omapocapaaquena, amorecacotapaaquena amorecatsiri, oponeanaca inquitequi.
					</seg>
					<seg id="b.ACT.22.7" type="verse">
						Notaanaque quipatsiqui, porocn. Noquemaqueri icantaquena: &quot;Saoro. Saoro. ¿Paita piquisantaquenari?&quot;
					</seg>
					<seg id="b.ACT.22.8" type="verse">
						Nacanaqueri: &quot;¿Janicampi Novincatsarite?&quot; Icantaquena: &quot;Narotaque nainti Jesoshi, nasaretesati: narotaque piquisaqueri&quot;.
					</seg>
					<seg id="b.ACT.22.9" type="verse">
						Ineajeitaquero notsipajeitari oca amorecatsiri, iro cantaincha te inquemajeitavaqueroji icantaquenari Jesoshi.
					</seg>
					<seg id="b.ACT.22.10" type="verse">
						Nocantiri: &quot;¿Paita picoacaaquenari nanteri?&quot; Icantana Pincatsari: &quot;Pincatianaje, pijate Tamashicoqui. Anta incamanteetempi paitarica panteri&quot;.
					</seg>
					<seg id="b.ACT.22.11" type="verse">
						Oshipaquireacotasanotanaquena amorecatsiri, irootaque caari noneantaja. Ari yacatsatanaquena notsipajeitari, irosati nareetapatapaaca Tamashicoqui.
					</seg>
					<seg id="b.ACT.22.12" type="verse">
						Itimi anta shirampari pajitachari Ananiashi. Iquemisantasanotiro isanquenare Moishishini. Ineacameetsajeitiri maaroni jorio, savicajeitatsiri anta.
					</seg>
					<seg id="b.ACT.22.13" type="verse">
						Ipocashitaquena, iquempejitapaaquena, icantapaaquena: &quot;Saoro, aviro noyemisantaririnte. Pamenanaje&quot;. Irosati namenantanaja, noneaqueri.
					</seg>
					<seg id="b.ACT.22.14" type="verse">
						Aisati icantana: &quot;Icoyeaquempi Tasorentsi piotantearori icoacaaquempiri iriori. Icoyeaquempi pineanteariri yora Cameetsatasanotatsiri. Aisati icoyeaquempi pinquemasanotanteariri iriori.
					</seg>
					<seg id="b.ACT.22.15" type="verse">
						Aisati pinquenquetsatacoteri. Pincamanteri maaroni atiri oca pineaqueri aisati oca piquemaqueri.
					</seg>
					<seg id="b.ACT.22.16" type="verse">
						¿Paita poisamanincantacarori? Tsame, pivaotisatea. Ainiro caari cameetsatatsi pantayetiniri, iro cantaincha ariorica paventeari Tasorentsi, iroameetsantajempi&quot;.
					</seg>
					<seg id="b.ACT.22.17" type="verse">
						Ari impoiji nopianaja Jerosarequi. Noquenquetsatacaavetacari Tasorentsi anta ivancoqui, impoiji te niotacoteaji,
					</seg>
					<seg id="b.ACT.22.18" type="verse">
						irointi noneashitacari Avincatsarite. Icantaquena: &quot;Pishintsite, pojocanajero Jerosare, pishianaque. Eiro iquemisanteetirotsi oca piquenquetsatacotaquenari&quot;.
					</seg>
					<seg id="b.ACT.22.19" type="verse">
						Nocantiri: &quot;Novincatsarite, iojeitaque notsoteaquero maaroni pancotsi yapatojeitantari, naajeitaqueri quemisantimpiri. Noiminqueacantaqueri, aisati nopasanatacantaqueri.
					</seg>
					<seg id="b.ACT.22.20" type="verse">
						Narotaque oacantaqueriri Ishitevani: yora camantacotimpiri. Nocatiaca ocaaquiji, nocantiri: 'Cameetsa incame'. Namenaqueneri oaqueriri iroicoropee&quot;.
					</seg>
					<seg id="b.ACT.22.21" type="verse">
						Iro cantaincha icantaquena: &quot;Tsame pijate. Nocoaque nontianquempi arejiqui, anta itiminta pashinipee atiri&quot;.
					</seg>
					<seg id="b.ACT.22.22" type="verse">
						Iquemisantajeivetacari joriopee, iro cantaincha iquemajeitantavacarori oca, icajemajeitanaque. Icantajeiti: --Pojocanirotanajeri. Te oncameetsateji iranee: poyeri, incameta.
					</seg>
					<seg id="b.ACT.22.23" type="verse">
						Icajemajeitanaque, iquisajeitanaca, irootaque ipishoncajeitantanacarori iroicoropee aisati quipatsipane.
					</seg>
					<seg id="b.ACT.22.24" type="verse">
						Ineantajeitacariri comantanti iquisajeitaca, irosati icantantacari soraro: --Paanaqueri, pinqueacaanaqueri anta; pimpasanateri incamantantempiri paitarica yantaqueri iquisajeitantacariri ishaninca.
					</seg>
					<seg id="b.ACT.22.25" type="verse">
						Ari yoisovetacari impasatantearirime. Ari itimi anta capitanotatsiri, icantiri Pavoro: --Narotaque shanincatariri oromasati. Tequera piotacojeitena otimirica nantane, ¿arimpa pimpasatashitena?
					</seg>
					<seg id="b.ACT.22.26" type="verse">
						Iquematiiri, ijatashitaqueri comantanti. Icantapaaqueri: --¿Paita poyeriri? Irinti ashaninca arori.
					</seg>
					<seg id="b.ACT.22.27" type="verse">
						Ari ipocashitaqueri comantanti, icantiri: --Pincamantasanotenate. ¿Pishanincatarimpa oromasati? Icantiri: --Je, noshanincajeitacari.
					</seg>
					<seg id="b.ACT.22.28" type="verse">
						Icantanaque comantanti: --Oshequi nopinaventaqueri oromasati noshanincatantacariri. Icanti Pavoro: --Aitaque notimaqueri noshanincatantacariri.
					</seg>
					<seg id="b.ACT.22.29" type="verse">
						Intsipaite itiancajiri yora pasaterinemeri. Irinti comantanti, itsaroanaque. Iotaque yoisotashitacari shanincatacariri oromasati: te oncameetsateji iroisotashiteari.
					</seg>
					<seg id="b.ACT.22.30" type="verse">
						Icoaque comantanti iriotasanote paita icantacotantariri joriopee Pavoro. Oquitaitetamanaque yoisoreajiri. Yapatotacantaqueri jivatacaajeitiriri saserote, jeri maaroni oametavacaajeitainchari. Irosati yoirincacantanacari Pavoro, yaanaqueri anta.
					</seg>
				</div>
				<div id="b.ACT.23" type="chapter">
					<seg id="b.ACT.23.1" type="verse">
						Yamenasanotapaaqueri maaroni oametavacainchari. Icantiri: --Noshaninca. Nioti ineacameetsatasanotaquena Tasorentsi. Nocantatiani cameetsa nosaviquini, irosatitatsi meeca.
					</seg>
					<seg id="b.ACT.23.2" type="verse">
						Yora Ananiashi ivincatsarite saserote, icantiri tsipatariri anta: --Pimpasavanteniroteri.
					</seg>
					<seg id="b.ACT.23.3" type="verse">
						Icantanaque Pavoro: --Avirotaque avinti inquishe Tasorentsi; ainiro pantane: oshequi pamatavitanti. Jero meeca pisaviqui aca, picoaque pimoncaraterome Sanquenarentsi, pincantacoventantenarime. Iro cantaincha pipasatacantaquena, te pimoncarateroji Sanquenarentsi.
					</seg>
					<seg id="b.ACT.23.4" type="verse">
						Icantanaque catiainchari ara: --Iriotaque picantaqueri ivincatsarite saserote.
					</seg>
					<seg id="b.ACT.23.5" type="verse">
						Yacanaqueri: --Te nioteji iriorica ivincatsarite saserote. Ocanti Sanquenarentsi: &quot;Eiro picantimatiritsi pincatsariventiriri pishaninca&quot;. Niotaqueme, eiro nocantirime.
					</seg>
					<seg id="b.ACT.23.6" type="verse">
						Iotaque Pavoro anta iconoayetacari saroseopee, jeri aisati variseopee. Icajemanaque: --Noshaninca. Narotaque variseo. Narotaque itomi variseo. Niotaque intinaajeitaje maaroni camajeitaintsiri, irootaque iquishimentaquenari meeca yoca.
					</seg>
					<seg id="b.ACT.23.7" type="verse">
						Iquemantajeitavacarori oca icantaqueriri, iquisatsatavacaajeitanaca variseopee jeri saroseopee. Iquisavacaajeitanaca.
					</seg>
					<seg id="b.ACT.23.8" type="verse">
						Icantapinijeiti saroseo: &quot;Eiro itinaajatsi camajeitaintsiri. Te aneriji Tasorentsi inampire. Te aneroji ashire arori&quot;. Iro cantaincha icantajeiti variseo: &quot;Antinaajeitanaje. Timatsi inampire Tasorentsi. Timatsi ashire maaroni&quot;.
					</seg>
					<seg id="b.ACT.23.9" type="verse">
						Ari iquisatsatavacaajeitanaca. Icatianaca oametantirori sanquenarentsi, variseo ini. Icantasanotanaque: --Tecatsi nonquemacoteri yoca, yantaquero caari cameetsatatsi. Ariorica yoametaqueri Tasorentsi. Ariorica yoametaqueri inampire.
					</seg>
					<seg id="b.ACT.23.10" type="verse">
						Aiquero catsini iquisatsatavacaajeitanaca. Yaamaanaca comantanti ari impichareajeitanaqueri Pavoro. Itiancaqueri soraro: --Pijate, paajanteri. Ari yaniireajeitanaque, ijajeitanaque nianqui, yaapitsajeitavajiri. Yaanajiri anta pancotsiqui.
					</seg>
					<seg id="b.ACT.23.11" type="verse">
						Aparo imaaque, otsitenitanaji aisati, iconijatimotapaaqueri Avincatsarite. Icantapaaqueri: --Piveshireanaquea. Piquenquetsatacotaquena aca Jerosarequi, aisati pinquempetajea coajica anta Oromaqui.
					</seg>
					<seg id="b.ACT.23.12" type="verse">
						Ari oquitaitetamanaji, yora joriopee, isareajeivetacari Pavoro iroyerime. Icantavacaajeitaca: --Meeca, eirotsitarica airi, eiro avajatsi, aisati eiro irajitsi. Ariorica amatavitavacaajeitea, tempa ari iroasanquetaquee Tasorentsi.
					</seg>
					<seg id="b.ACT.23.13" type="verse">
						Yanaajeitaquero 40 shirampari sareavetacariri iroyerime. Ijatashijeitiri jivatacaajeitiriri saserotepee, jeri aisati savicacaantayetatsiri. Icantapaaqueri: --Eirotsitarica noiri Pavoro, eiro noitajatsi, aisati eiro niritajatsi. Eirorica nomajeitiro, nocoajeitaque iroasanquejeitena Tasorentsi.
					</seg>
					<seg id="b.ACT.23.15" type="verse">
						Pincarajeiteri maaroni oametavacainchari, pincantaiteri yora comantanti: &quot;Pamaquenari Pavoro, nocoaque niotacotasanoteri, paitarica yantiri&quot;. Irootaque pincanteriri. Naroquea nainti, novetsicajeititaquea noantavaqueariri nianqui, tequeratsita irareetea.
					</seg>
					<seg id="b.ACT.23.16" type="verse">
						Jeri otomi iritsiro Pavoro, iquemacoventaqueri iriconquiri isareacari iroyeeteri. Ari ijatanaque anta ivancoqui soraro, icamantapaaqueri Pavoro.
					</seg>
					<seg id="b.ACT.23.17" type="verse">
						Irosati icajemacantantacari iriori aparo capitanotatsiri, icantiri: --Paanaqueri yoca evancari anta itiminta comantanti. Timatsi incamanteriri.
					</seg>
					<seg id="b.ACT.23.18" type="verse">
						Irosati yaantanacari anta. Icantapaaqueri: --Icajemaquena Pavoro, yora aiminqueiri oshaiteji. Icantaquena: &quot;Paanaqueneri comantanti yoca. Timatsi incamanteriri&quot;.
					</seg>
					<seg id="b.ACT.23.19" type="verse">
						Ari yacatsatanaqueri aiquetiji ara. Imanacaacari, isampitaqueri: --¿Paita ojita oca pincamantenari?
					</seg>
					<seg id="b.ACT.23.20" type="verse">
						Icantiri: --Icantavacaaca joriopee, incoacojeitaquempi paanajeneri Pavoro anta yoametavacaajeitacanta. Icoaque iramatavitempi, incante icoaque irisampitacoventasanoteri coqui.
					</seg>
					<seg id="b.ACT.23.21" type="verse">
						Iro cantaincha, eiro piquemisantiritsi. Timatsi shiramparipee, yavisajeitaquero 40 icarajeiti, sareacariri iroyeri. Icantajeitaque: &quot;Eirotsitarica airi, eiro avajatsi, aisati eiro irajitsi. Eirorica airitsi, acoaque iroasanquetaajeiteeta Tasorentsi&quot;. Meeca yovetsicajeitaca. Yoyeaquempi meeca, panteneri oca incoacotempiri.
					</seg>
					<seg id="b.ACT.23.22" type="verse">
						Ari itianquiri comantanti yora evancari. Icantavaqueri: --Eiro picamantiritsi ashanincapee oca picamantaquenari.
					</seg>
					<seg id="b.ACT.23.23" type="verse">
						Impoiji icajemiri apite capitano. Icantiri: --Ariorica onianquiitetimatanaque, povetsicajeiteri 200 soraro, 70 quijacotearineri cavayo, jeri 200 ajiriqueroneri isataamento. Irijajeite Sesareaqui.
					</seg>
					<seg id="b.ACT.23.24" type="verse">
						Povetsiqueneri Pavoro cavayo, inquijacotanaqueari. Cameetsa paajeitanaqueri anta itiminta pincatsari Virishi.
					</seg>
					<seg id="b.ACT.23.25" type="verse">
						Impoiji isanquenatiniri sanquenarentsi, iquempetaquero oca:
					</seg>
					<seg id="b.ACT.23.26" type="verse">
						&quot;¿Ainirompi Virishi? ¿Tecatsimpa oyempine? Narotaque Caraorio Irishiashi sanquenatimpirori oca. Oshequi nopincatsatimpi.
					</seg>
					<seg id="b.ACT.23.27" type="verse">
						Pineavaqueriya yoca shirampari nontianquempiri. Irovetaincha iroajeiterime chapinqui joriopee. Icamanteetana ishanincatacari oromasati, irosati nojatashitantacariri, notsipatanacari soraro, noavisacotajiri.
					</seg>
					<seg id="b.ACT.23.28" type="verse">
						Nocoanaque niote paita incantacoteriri, naanaqueri anta yoametavacaajeitanta.
					</seg>
					<seg id="b.ACT.23.29" type="verse">
						Noquemapaaqueri, icantavacaimentajeitaro sanquenarentsi. Iro cantaincha tecatsi incantacoteri aiminqueanteariri aisati avanteariri.
					</seg>
					<seg id="b.ACT.23.30" type="verse">
						Timatsi camantapaaquenari isareetacari iroyeeteri, irootaque nontiancantempiriri. Nontianquempiri coajica yora quisaqueriri irijatashitempi incamantacotasanoteri Pavoro&quot;. Irootaque isanquenatiniriri, impoiji ipavaqueri soraro: --Jeroca paanajeneri Virishi, aisati paanajeri Pavoro.
					</seg>
					<seg id="b.ACT.23.31" type="verse">
						Ari iquemisantaqueri soraro, yaanaqueri Pavoro. Tsiteniriqui yareetacaacari Antipatirishiqui.
					</seg>
					<seg id="b.ACT.23.32" type="verse">
						Oquitaitetamanaque ipiajeitanaja soraro inampiqui. Irinti tsipatasanotanacariri Pavoro yora quijacojeitariri cavayo.
					</seg>
					<seg id="b.ACT.23.33" type="verse">
						Yareejeitantapaacari Sesareaqui, ipapaaqueri pincatsari sanquenarentsi. Aisati iriori Pavoro, yonijaapaaqueri.
					</seg>
					<seg id="b.ACT.23.34" type="verse">
						Ineanatavaquero sanquenarentsi, irosati isampitantavacari: --¿Jaoca opajitari piipatsite piponeantacari? Yacanaqueri Pavoro: --Noponeanaca Shirishiaqui.
					</seg>
					<seg id="b.ACT.23.35" type="verse">
						Icantiri pincatsari: --Coajica impocavaquetsita camantacotempineri, ari nonquemisantanaquempi. Impoiji icantiri soraro: --Pashitacoteri anta ivancoqui Eroreshi, pamenasanoteriyea.
					</seg>
				</div>
				<div id="b.ACT.24" type="chapter">
					<seg id="b.ACT.24.1" type="verse">
						Ocarataque quitaiteri apapacoroni, ari ijatanaque Ananiashi, yora ivincatsarite saserote, itsipatanacari aparopee savicacaajeitantatsiri. Jeri aisati itsipatanacari amitacotiriri, pajitachari Teretoro. Ijatashijeitanaqueri pincatsari, incantacojeiteri Pavoro.
					</seg>
					<seg id="b.ACT.24.2" type="verse">
						Icajemeetaqueri, impoiji iquenquetsati Teretoro. Iquenquetsatacaapaaqueri Virishi, ineshinoncatamempeacari, aisati icantacotashitacari Pavoro, icanti:
					</seg>
					<seg id="b.ACT.24.3" type="verse">
						--Meeca, novincatsarite, nopasonquijeitimpi. Cameetsa pipincatsariventajeitaquena, irootaque cameetsa nosavicajeitantacari aca. Poameetsajeitaquenaro paitaricapee, irootaque nopasonquitimentaquempiri maaroni.
					</seg>
					<seg id="b.ACT.24.4" type="verse">
						Meeca eiro nosamanitimpirotsi. Aitaquenea pametaro pineshinoncatanti, capichaji nocoaque pinquemisantavaquena.
					</seg>
					<seg id="b.ACT.24.5" type="verse">
						Noneaqueri yoca Pavoro, oshequi ineashirencanti. Iquisacaajeitacari joriopee maaroni nampitsipeequiniri. Iriotaque jivatacairiri quemisantajeitiriri yora nasaretesati.
					</seg>
					<seg id="b.ACT.24.6" type="verse">
						Irovetanaincha impincacayenarome ivanco Tasorentsi, irosati naajeitantacari. Irovetanaincha nomoncaraterome isanquenajeitananiri Moishishini, noncantacoventantearirime yoca.
					</seg>
					<seg id="b.ACT.24.7" type="verse">
						Iro cantaincha yareetapaaca Irishiashi, yora comantanti. Itatsinquimentayetapaaquenari, yaapitsatapaaquenari. Itiancaquena nopocantacari aca, noncantacoventanteariri Pavoro.
					</seg>
					<seg id="b.ACT.24.8" type="verse">
						Meeca, pisampiteri, piotanteari queariorica oca nocantacotaqueriri.
					</seg>
					<seg id="b.ACT.24.9" type="verse">
						Icantajeitanaque joriopee: --Queariotaque oca icantaqueri. Aitaque ocantacari.
					</seg>
					<seg id="b.ACT.24.10" type="verse">
						Ari yora pincatsari icantaqueri Pavoro irineanate iriori. Ari icanti: --Niotaque ocarati meeca oshequi osarintsi pipincatsariventajeitiri noshaninca, irootaque noquimoshiretantanacari. Meeca narosati camantacoventajanchane.
					</seg>
					<seg id="b.ACT.24.11" type="verse">
						Jentsite, pisampitacoventajeitena. Iroaqueratatsiquera ocarati 12 quitaiteri nojatantaitari Jerosarequi. Nojaiti noquemisantaiti.
					</seg>
					<seg id="b.ACT.24.12" type="verse">
						Tecatsi neenaneri nompiatsatavacayempaji anta ivancoqui Tasorentsi, aisati te nompiatsatavacayempa anta pancotsiqui napatotantari, nampitsiqui, tecatsi. Aisati te nampatojeiteri oshequi atiri.
					</seg>
					<seg id="b.ACT.24.13" type="verse">
						Tecatsi incantea meeca iriotacaasanotempi oca icantacotashitaquenari.
					</seg>
					<seg id="b.ACT.24.14" type="verse">
						Meeca noncamantasanotempi. Noquemisantiri yora Tasorentsi iquemisantiniri intacantanari. Noquemisantajeitiro isanquenareni Moishishi, aisati iroori isanquenareni camantantajeitatsiniri. Queario, ainiro yoametaquenari Jesoshi ayojeitanteari ajajeitantajeari inquitequi, iro cantaincha icantashijeitaca yocapee te oncameetsateji anquemisanteri.
					</seg>
					<seg id="b.ACT.24.15" type="verse">
						Noquempejeitacari iriori, niotaque irointinaajeitajeri Tasorentsi maaroni camajeivetainchari: cameetsatatsiri, caari cameetsatatsi, maaroni.
					</seg>
					<seg id="b.ACT.24.16" type="verse">
						Irootaque nocoasanotantacari noncameetsashiretimoteri Tasorentsi, aisati atiri. Tempa ineajeitaquena. Nocoaque nontime cameetsa, niotanteari ineacameetsataquena.
					</seg>
					<seg id="b.ACT.24.17" type="verse">
						Notimavetaca anta arejiqui oshequi osarintsi, meeca nopiaja. Namaqueneri noshaninca ipacantashiyetacariri savicayetatsiri otsipapeequi nampitsi. Aisati nopashitapaacari Tasorentsi paitarica.
					</seg>
					<seg id="b.ACT.24.18" type="verse">
						Pamenete meeca, ineaquena yoca anta ivancoqui Tasorentsi, noquemisantaque. Tecatsi nampatotacayeari, aisati tecatsi nonquisacayeari.
					</seg>
					<seg id="b.ACT.24.19" type="verse">
						Itimi anta ivancoqui Tasorentsi joriopee poneayetachari Ashiaqui, iriotaque quisacaajeitacariri atiripee. Ontimeme nantayetiri, tempa impoqueme iriori incantacoventena.
					</seg>
					<seg id="b.ACT.24.20" type="verse">
						Iro cantaincha ¿paita icantajeitiri yocapee? ¿Paita iotacotanari anta yoametavacaajeitacanta? ¿Timatsimpa nantaqueri?
					</seg>
					<seg id="b.ACT.24.21" type="verse">
						Apatiroti nocantaqueri chapinqui: &quot;Niotaque intinaajeitanaje maaroni camajeivetainchari, irootaque picantacoventantaquenari meeca&quot;.
					</seg>
					<seg id="b.ACT.24.22" type="verse">
						Iotasanoti iriori Virishi oca acamantacotiriri Tasorentsi. Icantanaque: --Aitapaajitsita meeca. Coajica impocavajetsita comantanti Irishiashi, ari noncantacoventempi.
					</seg>
					<seg id="b.ACT.24.23" type="verse">
						Icantiri capitano: --Paanajeri Pavoro, poiminqueajeri: pamenasanoteri, iro cantaincha pishineteri paitanirica incoyeri. Aisati pishineteri ishaninca irintacoteari.
					</seg>
					<seg id="b.ACT.24.24" type="verse">
						Pashini quitaiteri ipocapaaque Virishi. Itsipatapaaro ijina pajitachari Toroshia. Jorio oni. Icajemacantiri Pavoro inquemisantanteariri. Iquenquetsatacotiro jaoca ancanteari anquemisanteri Jesoquirishito.
					</seg>
					<seg id="b.ACT.24.25" type="verse">
						Aisati iquenquetsatacotiro jaoca ancanteari ancameetsashiretanaje, aisati antime cameetsa. Aisati iquenquetsatacotiri Tasorentsi, jaoca incanteari coajicani incantacoventanteariri maaroni atiri. Ari itsaroanaque Virishi. Icanti: --Meeca pijataje. Coajica, tecatsirica nante, ari noncajemacantajempi aisati.
					</seg>
					<seg id="b.ACT.24.26" type="verse">
						Ari oshequitaque icajemacantapinitaqueri, ijitashitaca Virishi ari impashitanajearime quirequi irishinetantearirime irijatantajeari. Ari iquenquetsatacaapinitaqueri, iro cantaincha te imperiji quirequi.
					</seg>
					<seg id="b.ACT.24.27" type="verse">
						Apitetaque avisanaque osarintsi. Ipoyeetajari Virishi yora Porishio Jeshito. Icoaque inquimoshiretacayempari joriopee, irootaque caari ishinetantajari Pavoro irisoquijanaje.
					</seg>
				</div>
				<div id="b.ACT.25" type="chapter">
					<seg id="b.ACT.25.1" type="verse">
						Ari yareetanaca Jeshito anta impincatsariventantenta. Mava imaapaaque Sesareaqui, irosati yovaantanaja Jerosarequi.
					</seg>
					<seg id="b.ACT.25.2" type="verse">
						Jeri yora jivatacaajeitiriri saserotepee, jeri pincatsariventiriri jorio, icantacojeitiri Pavoro. Icantiri Jeshito:
					</seg>
					<seg id="b.ACT.25.3" type="verse">
						--Pinquimoshiretacayena. Pamacantenari Pavoro aca Jerosarequi. Ari isareavetacari irimapocavaquerime nianqui, iroavaquerime.
					</seg>
					<seg id="b.ACT.25.4" type="verse">
						Icanti Jeshito: --Irisavicavaquetsita Sesareaqui. Eiro osamanititsi nompiaje.
					</seg>
					<seg id="b.ACT.25.5" type="verse">
						Ari otimirica yantane, nocoaque intsipatanaquena pincatsariventimpiri, incantacotanteariri.
					</seg>
					<seg id="b.ACT.25.6" type="verse">
						Ari aamaaca isavicaque anta 8 quitaiteri, ariorica 10. Te iroanayeroji 10. Irosati ipiantaja Sesareaqui. Oquitaitetamanaque isavicaque anta ivincatsarimentoqui. Icajemacantiri Pavoro.
					</seg>
					<seg id="b.ACT.25.7" type="verse">
						Yareetapaaca, ari ishoncavacari yora poneachari Jerosarequi. Oshequi icantacotasanovetacari, iro cantaincha tecatsi incante iriotacotasanotanteariri Jeshito.
					</seg>
					<seg id="b.ACT.25.8" type="verse">
						Irisati cantacoventavajancha Pavoro, icanti: --Tecatsi noncantero Sanquenarentsi iquemisantiri joriopee. Tecatsi noncantero ivanco Tasorentsi. Aisati oquempetaca, tecatsi noncantimateri Sesari.
					</seg>
					<seg id="b.ACT.25.9" type="verse">
						Iro cantaincha Jeshito icoaque inquimoshiretacaajeiteri joriopee. Icantiri Pavoro: --Piquemaque meeca icantacojeitimpiri yocapee. ¿Picoimpa pijate Jerosarequi? Anta ari noncantacoventajempiri.
					</seg>
					<seg id="b.ACT.25.10" type="verse">
						Yacanaqueri Pavoro: --Noshanincatacari nainti oromasati, aivetacanea aca pincantacoventenameri. Piotasanotaque tecatsi noncanteri joriopee.
					</seg>
					<seg id="b.ACT.25.11" type="verse">
						Nantaquerorica caari cameetsatatsi, ainirorica nantane iroyeetantenari, ari. Cameetsataque iroyeetenata. Iro cantaincha ariorica icantacotashijeitana, tecatsi pincantea pishinetacoventena. Nocoaque pintianquena meeca Sesariqui, incantacoventena irinti.
					</seg>
					<seg id="b.ACT.25.12" type="verse">
						Ari iquenquetsatacaaqueri Jeshito yora oametavacainchari. Impoiji icantiri Pavoro: --Meeca picoaque nontianquempi Sesariqui. Aitaque nontianquempi irioriqui, incantacoventantempiri.
					</seg>
					<seg id="b.ACT.25.13" type="verse">
						Jaocarica ocarati imaaque. Jeri yareetaca pincatsari Aquiripa, itsipataro Verenise. Ipoqui iquivantiri Jeshito.
					</seg>
					<seg id="b.ACT.25.14" type="verse">
						Isavicapaaque oshequi quitaiteri, ari iquenquetsatacotaqueri Pavoro: --Timatsi aca shirampari yoiminqueaqueri Virishi.
					</seg>
					<seg id="b.ACT.25.15" type="verse">
						Nojatantacari Jerosarequi, icantacotaqueri joriopee: yora jivatacaajeitiriri saserote, savicacaajeitantatsiri, maaroni. Icoacotaquena noncantacoventashiteari Pavoro: &quot;Ainiro yantane&quot;.
					</seg>
					<seg id="b.ACT.25.16" type="verse">
						Iro cantaincha nocantaqueri: &quot;Naro oromasati. Te nameteaji noshinetacantashiteari tequeratsitarica incantacoyeeteri. Inquemavaquerotsita oca pincantacoteriri. Impoijiquea irisati cantacoventajanchane&quot;.
					</seg>
					<seg id="b.ACT.25.17" type="verse">
						Irosati yapatojeitantaca aca, ari te nosamaninqueroji. Oquitaitetamanaque nosavicaque aca novincatsarimentoqui, nocajemacantaqueri Pavoro.
					</seg>
					<seg id="b.ACT.25.18" type="verse">
						Ari nojivetaca incantajeite yantasanotiro caari cameetsatatsi. Iro cantaincha, tecatsi incantacotasanojeiteri.
					</seg>
					<seg id="b.ACT.25.19" type="verse">
						Iquisatsatimentavacaacaro oca yaamaashiyetari iriori. Aisati iquisatsatimentavacaacari Jesoshini. Icamaque, iro cantaincha icanti Pavoro: &quot;Aneaji&quot;.
					</seg>
					<seg id="b.ACT.25.20" type="verse">
						Te nioteji jaoca noncanterori nosampitacoventantearori oca icantayetiri. Nosampivetacari icoaquerica irijate Jerosarequi, anta noncantacoventantearirime.
					</seg>
					<seg id="b.ACT.25.21" type="verse">
						Iro cantaincha icoanaque incantacoventeri irinti Sesari, yora Aocoshito. Ari nocantaqueri soraro irishenteri, irosati nontiancanteariri anta Sesariqui.
					</seg>
					<seg id="b.ACT.25.22" type="verse">
						Icanti Aquiripa: --Nocoaque nonquemisanteri nainti. Icantiri: --Aitaque, osaitequera pinquemamaneri.
					</seg>
					<seg id="b.ACT.25.23" type="verse">
						Oquitaitetamanaque ijataque Aquiripa, jero Verenishe. Ari yoaneencasanojeitanaca apite. Iqueanaque anta yapatotapiniyeetanta. Icarajeitaqueri comantantipee, aisati pincatsariyetatsiri: yora savicajeitatsiri anta. Yora Jeshito, icajemacantaqueri Pavoro. Ari yamapaaqueri soraropee. Icanti Jeshito:
					</seg>
					<seg id="b.ACT.25.24" type="verse">
						--Pincatsari Aquiripa. Maaroni aviro nocarajeitiri aca. Jeri yoca. Ipocashijeitaquena maaroni joriopee: jerosaresati, jeri yoca savicayetatsiri aca. Icantacovetari yoca: &quot;Te oncameetsateji intime&quot;.
					</seg>
					<seg id="b.ACT.25.25" type="verse">
						Iro cantaincha tecatsi niotacoteri noamaanteariri. Jero meeca yaventacari Sesari, ari meeca nocoi nontianqueri irioriqui.
					</seg>
					<seg id="b.ACT.25.26" type="verse">
						Iro cantaincha te nioteji paitarica noncamantasanoteriri avincatsarite. Irootaque nocajemacantantaquempiri avinti, asampitacoventanteariri. Impoijiquea ontime nosanquenatacotanteariri.
					</seg>
					<seg id="b.ACT.25.27" type="verse">
						Jeri yoca noiminqueaqueri. Te oncameetsateji nontiancashiteari, tecatsirica noncamantacoteri.
					</seg>
				</div>
				<div id="b.ACT.26" type="chapter">
					<seg id="b.ACT.26.1" type="verse">
						Yora Aquiripa icantiri Pavoro: --Meeca noshinetempi avisati cantacoventachane. Irosati yacotashitantanacari Pavoro, impoiji icantacoventaja irisati:
					</seg>
					<seg id="b.ACT.26.2" type="verse">
						--Pineaquena, pincatsari Aquiripa. Meeca noncamantempi paita iquishimentantaquenari nojorioririnte. Noquimoshireventaquempi,
					</seg>
					<seg id="b.ACT.26.3" type="verse">
						piotasanotiro maaroni yameyetari noshaninca, aisati pioyetiro maaroni icantavacaimentajeitari. Nocoaque pinquemisantasanotena, eiro pishemanatsi.
					</seg>
					<seg id="b.ACT.26.4" type="verse">
						Iotacotitajeitaquena noshanincapee, peerani ainironi nevancaritapaini. Nosaviquini Jerosarequi, nocarajeitaqueri noshaninca. Irosatitatsi meeca iotana.
					</seg>
					<seg id="b.ACT.26.5" type="verse">
						Tempa quemisantincari variseotatsiri. Peerani novariseoveitani narori, noquempetasanoveitarini. Iotasanojeitaquena noshanincapee, incoaquericame incamantajeitempime.
					</seg>
					<seg id="b.ACT.26.6" type="verse">
						Nocoasanotaque noneeri icashiacaacariri Tasorentsi noshanincani, irootaque meeca picantacoventimentaquenari.
					</seg>
					<seg id="b.ACT.26.7" type="verse">
						Peerani itimini Jacovoni itomini 12, ijoriojeitini. Meeca icoajeitaque maaroni ishanincani irineeri yora Quirishitotatsiri iquenquetsatacotiniri Tasorentsi. Coajicani irointinaajeitajeri maaroni camajeitatsiri. Icantatiani yaamaajeivetacari: quitaiteriqui, tsiteniriqui. Meeca nocantaque ipocasanotaque, irootaque icantacotantanari meeca noshaninca.
					</seg>
					<seg id="b.ACT.26.8" type="verse">
						¿Pijitimpa eiro imatirotsi Tasorentsi irointinayeri camajeitatsiri? ¿Paita pitseencantariri?
					</seg>
					<seg id="b.ACT.26.9" type="verse">
						Nojitashiveitani narori peerani cameetsa nonquisheri yora quemisantajeitiriri Jesoshi nasaretesati.
					</seg>
					<seg id="b.ACT.26.10" type="verse">
						Aitaque nomavetacaro anta Jerosarequi. Noiminqueayetaqueri oshequi icoyeanepee Tasorentsi. Iriotaque tiancaquenari jivatacaajeitiriri saserote. Nocoaveitani incamajeiteme quemisantajeitiriri Jesoshi.
					</seg>
					<seg id="b.ACT.26.11" type="verse">
						Aitaque oshequi noashinoncaapiniveitarini anta maaroni pancotsipeequi yapatojeitantari. Nocoacaavetari incantimaterime Tasorentsi. Nocaantirive, noijajeitanaqueri pashinipeequi nampitsi, nonquisanteariri.
					</seg>
					<seg id="b.ACT.26.12" type="verse">
						Irootaque nojatashitantavetacariri tamashicosati, itiancana jivatacaajeitiriri saserote nayerime.
					</seg>
					<seg id="b.ACT.26.13" type="verse">
						Ari nocaantanaca, itampaticataque catsirincaiteri. Ari noneavaquero anta avotsiqui amorecatsiri, oponeanaca inquitequi, morec. Oshipaquireasanotapaaque catsini, te oshiyeriji catsirincaiteri. Oshoncapaaquena, aisati iriori nocarajeitaqueri.
					</seg>
					<seg id="b.ACT.26.14" type="verse">
						Notaajeitanaque quipatsiqui, porocn. Irosati noquemantacariri, iquenquetsatacaana evereoqui. Icantaquena: &quot;Saoro, Saoro. ¿Paita piquisantanari? Ariorica nonquenquetsatacayempime, ¿paita pipiatsatantanari? Tempa pashinoncaja avisati&quot;.
					</seg>
					<seg id="b.ACT.26.15" type="verse">
						Nacanaqueri: &quot;¿Janicampi, Novincatsarite?&quot; Icantaquena: &quot;Narotaque Jesoshi, piisaneentane.
					</seg>
					<seg id="b.ACT.26.16" type="verse">
						Pintinaanajequeti, pincatianaje. Nocoaque nompeajempi intacojeitearine atiripee, camantajeiterineri; irootaque noquenquetsatacantimpiri meeca. Pincamanteri atiri oca pineaqueri, aisati oca nonijayempiri, coajica.
					</seg>
					<seg id="b.ACT.26.17" type="verse">
						Jaocarica incantavetempiri pishaninca, jeri pashinisatipee atiri, ari noavisacotempi: eiro noshinejeitiritsi iroashinoncaajeitempi. Iro nontiancantaquempiri
					</seg>
					<seg id="b.ACT.26.18" type="verse">
						iriojeitantajeari. Oquempetimovetacari otsitenitimovetacari: te iriojeitenaji, irinti Satanashi amatavijeitiriri. Pijatashijeiteri, poamejeiteri iraventantenari, impoiji onquempetimotajeari intime quitaiteriqui. Impoiji noameetsajeiteri, eiro noquenqueshireacotajiritsi caari cameetsatatsi yantajeivetari; incarajeiteri maaroni quemisantajeitanari, aisati nosavicacaajeiteri cameetsa&quot;.
					</seg>
					<seg id="b.ACT.26.19" type="verse">
						Irootaque noneaqueri aisati irootaque icantaquenari Jesoshi. Te nompiateariji, irointi notsoteaqueneri icantaquenari.
					</seg>
					<seg id="b.ACT.26.20" type="verse">
						Nintanacari yora tamashicosati, nocamantaqueri. Impoiji anta Jerosarequi nocamantantaque. Aisati notsoteajeitaqueri anta Joreaqui. Nocamantajeitaqueri yora pashinisatipee atiri, maaroni. Nocamantajeitiri: &quot;Pinquenqueshirejeitanaquea, paventajeiteari Tasorentsi. Cameetsayea pisavicajeite, iriojeitantajeari atiri queario piquemisantasanojeitaque&quot;.
					</seg>
					<seg id="b.ACT.26.21" type="verse">
						Ari noquenquetsatacotaqueri Jesoshi, irootaque yaajeitantaquenari joriopee anta ivancoqui Tasorentsi, iroyename.
					</seg>
					<seg id="b.ACT.26.22" type="verse">
						Icantatiani Tasorentsi intacotana: peerani, irosatitatsi meeca. Irootaque nomatantarori noquenquetsatacaajeitiri pincatsaritatsiri, caari pincatsaritatsine, maaroni. Ari noametantapinitiro isanquenare camantantatsiniri, aisati isanquenareni Moishishi. Nocamantacotiri iquenquetsatacotiniri peerani: moncarataca iquenquetsatacotiniri, aneayetaquero.
					</seg>
					<seg id="b.ACT.26.23" type="verse">
						Tempa irootaque icantitaniri: &quot;Irineacatsitearo Quirishito, incamaque. Impoiji irijivajeiteri maaroni camajeitaintsiri, intinaanaje. Incamantajeiteri jorio, jeri pashinisati atiri: 'Meeca piotasanojeiteri Tasorentsi'&quot;.
					</seg>
					<seg id="b.ACT.26.24" type="verse">
						Aitaque ocantari icantaqueriri Pavoro. Antearojenca icajemanaque Jeshito: --Pitsaviataqueteemi, piomempeavetaca.
					</seg>
					<seg id="b.ACT.26.25" type="verse">
						Yacanaqueri: --Te nontsaviateji, niotasanotaque. Queariotaque catsini oca nocamantaquempiri.
					</seg>
					<seg id="b.ACT.26.26" type="verse">
						Yoca Aquiripa iojeitiro oca nocantaqueri, irootaque cameetsa noquenquetsatacaasanotantacariri. Tecatsi nomaneri, niotasanotaque itsoteaquero, iotavaquero; te omaneaji.
					</seg>
					<seg id="b.ACT.26.27" type="verse">
						Pincatsari Aquiripa: tempa piquemisantiro isanquenajeitaqueniri camantantatsiniri. Niotaque piquemisantaquero.
					</seg>
					<seg id="b.ACT.26.28" type="verse">
						Yacanaqueri: --Irovetaincha pinquemisantacayenarime Quirishito.
					</seg>
					<seg id="b.ACT.26.29" type="verse">
						Yacanaqueri: --Irovetaincharica pinquemisante, irompa osamaniquerarica, te nioteji. Iro cantaincha nocantaqueri Tasorentsi pinquempetantajenari narori. Aisati nocoacaajeivetacari inquempejeitename maaroni quemajeitaquenari meeca: apatiro te noncoacayempiji iroisotanteetempiro oca carenatsa.
					</seg>
					<seg id="b.ACT.26.30" type="verse">
						Icatianaca pincatsaritatsiri: yora Aquiripa, jeri Jeshito, aisati oquempetaca Verenise, ocatianaca iroori. Aisati iquempejeitanaca maaroni saviquimojeitiriri, icatiajeitanaca.
					</seg>
					<seg id="b.ACT.26.31" type="verse">
						Ijajeitanaque, icantavacaajeitanaca: --Tecatsi irante Pavoro incamanteari. Tecatsi irantavetea, yoiminqueashiyeetacari.
					</seg>
					<seg id="b.ACT.26.32" type="verse">
						Yora Aquiripa icantiri Jeshito: --Eirome yaventarime Sesari, antianquerime irijatajetame.
					</seg>
				</div>
				<div id="b.ACT.27" type="chapter">
					<seg id="b.ACT.27.1" type="verse">
						Ainiro anta iyapitanote oshequi soraro, pajitachari Jorio. Ipajiyeeyetiri soraropee Aocoshita. Icanteetiri: --Ainiro meeca antearo pitotsi, paanajeri Pavoro Itariaqui, jeri yonta pashini yoisoyeetiri. Aisati icanteetana: --Pincoaquerica poijatanaqueri Pavoro, pintetearo onta pitotsinta inquenanteari iriori.
					</seg>
					<seg id="b.ACT.27.2" type="verse">
						Ari notejeitanacaro pitotsi poneachari Ataramishiaqui, irovetaincha ojate nampitsipeequi anta otsapijaqui Ashia: anta oatapinitanta pitotsi. Ari noquenacoyetanaque, notsipatanacari Arishitaraco. Iponeanaca iriori Tesaronicaqui, ora maseroniaquiniri.
					</seg>
					<seg id="b.ACT.27.3" type="verse">
						Oquitaitetamanaque nareetaca Shiroqui. Yora Jorio, ineshinoncataqueri Pavoro: ishinetaqueri ijati iquivantiri ishaninca anta, ari intacojeitavacari.
					</seg>
					<seg id="b.ACT.27.4" type="verse">
						Irosati novaantanaja aisati. Iro oimpiacotajename tampea, irootaque noquenantanacari Tsipirequi, antaqueronta.
					</seg>
					<seg id="b.ACT.27.5" type="verse">
						Nomonteanajaro incajare oquempejitaro Shirishia, aisati Pampiria. Novaanaja, nareetanaca Miraqui, ora irishiaquiniri.
					</seg>
					<seg id="b.ACT.27.6" type="verse">
						Ari ineapaaquero capitano pitotsi poneachari Arejantiriaqui: ojateme Itariaqui, irosati notejeitantanacaro.
					</seg>
					<seg id="b.ACT.27.7" type="verse">
						Ocarati oshequi quitaiteri noquenacojeitanaque, jentsiquero. Opomerentsitimotaquena, iro cantaincha noquempejitapaacaro Jeniro. Te oshinetenaji tampea, irootaque noshoncantanacarori Quereta. Noquenanaque antaqueronta, anta quempeji Saramona.
					</seg>
					<seg id="b.ACT.27.8" type="verse">
						Opomerentsitimotaquena, iro cantaincha noshoncanacaro ora ovoyeja. Impoiji nareetanaca onta ipajiyeetiri: Cameetsajari. Oquempejitacaro nampitsi pajitachari Irasea.
					</seg>
					<seg id="b.ACT.27.9" type="verse">
						Meeca operaniitanaque, avisanaque meeca quitaiteri ititantapiniyeetari. Ari ocovencatasanotanaque noquenacotanaque: irotaintsi oshequi tampea, oshequi omotoncane. Icamantavetacari Pavoro:
					</seg>
					<seg id="b.ACT.27.10" type="verse">
						--Noshaninca, niotaque ompomerentsitimotaquee anquenacojeitanaque meeca. Ayeecari antearo tampea. Otsitiicari pitotsi, otsoncacari vaararontsi, aisati atsitiajeiticari arori.
					</seg>
					<seg id="b.ACT.27.11" type="verse">
						Yora capitano, te inquemisanteriji Pavoro; iquemisantasanotiri yora jivatiriri marinero, irinti. Aisati iquemisantiri yora ashitarori pitotsi. Icantajeiti iriori: --Tsame avaajeitanajea.
					</seg>
					<seg id="b.ACT.27.12" type="verse">
						Irotajantsi ompocanteari antearo tampea, iro cantaincha te oncameetsatimoteriji nosavicasanojeite anta. Yora oshequiaintsiri icoajeitaque novaajeitanajea. Icoavetaca nareeteame Jenishiaqui, onta queretaquiniri. Anta onapiniti pitotsi, ocameetsatimojeitiri nosavicajeiteme anta. Icoaque anta iroyeavaquerotame tampea, ompeantajeari. Ocameetsati intsatacoterome pitotsi Jenishiaqui: te aneasanoteroji tampea anta.
					</seg>
					<seg id="b.ACT.27.13" type="verse">
						Ari impoiji cameetsa ojeaoncaque tampea: ojati anta noshirejeivetacanta nojateme. Ijitashijeiveta ari nareejeiteame Jenishiaqui, irosati novaantanaja. Noquenacotanaque otsapijaqui Quereta.
					</seg>
					<seg id="b.ACT.27.14" type="verse">
						Iro cantaincha, te osamaniteji, ari omapocaquena antearo tampea, icanteetiro Noreshite. Oponeanaca quipatsiqui,
					</seg>
					<seg id="b.ACT.27.15" type="verse">
						otiancasanotaquero pitotsi nianquijaqui; tecatsi oncantea ojate oquenapaaquenta tampea. Ari noshinetacotanaca, aiquero otiancasanotirori.
					</seg>
					<seg id="b.ACT.27.16" type="verse">
						Noquenacotanaque anta ovoyejajaniquiqui pajitachari Caora. Aisati oponeanaca tampea ovoyejaqui. Opomerentsitimojeivetaquena, iro cantaincha nomataquero naasanotavaquero pitotsijaniqui: ora onoshicapinitiri opatiqui.
					</seg>
					<seg id="b.ACT.27.17" type="verse">
						Impoiji yoancaquero marinero. Ari yaamaacaro ari ontsipareanaquea taaverapee yovetsicantarori antearo pitotsi, irosati yoisotantacarori. Aisati itsaroajeitanaque ojocacojeitename quipatsiqui, anta Shiritequi, irootaque yaajeitantajarori maaroni tocoyatatsiri. Ishinetaquero pitotsi, icanti: --Aanaquerota tampea, tecatsi ancantero.
					</seg>
					<seg id="b.ACT.27.18" type="verse">
						Oquitaitetamanaque, aiquero catsini otiancacotasanojeitaquena tampea. Ari yoviincajeitaquero vaararontsi, pocn, pocn, pocn.
					</seg>
					<seg id="b.ACT.27.19" type="verse">
						Omavatapaaque quitaiteri yoviincashitacaro aisati ovaararo pitotsi, soocatsa, maaroni.
					</seg>
					<seg id="b.ACT.27.20" type="verse">
						Ari ocaratanaque oshequi quitaiteri: te inconijatajeji catsirincaiteri, aisati impoquiro, tecatsi. Ocantatiani tampea, antearo ojeaoncaque, sooo. Nojijeivetaca eiro navisacojeitajitsi.
					</seg>
					<seg id="b.ACT.27.21" type="verse">
						Avisanaque oshequi quitaiteri, te noajeiteaji. Icatianaca Pavoro, icantaque: --Noshaninca, pinquemisantaquename, oncameetsataqueme. Eirome ajoquirome Quereta, eiro otsitiime pitotsi, eiro otsoncame maaroni.
					</seg>
					<seg id="b.ACT.27.22" type="verse">
						Iro cantaincha piveshireajeitanaquea meeca. Coajica ontsitianaque pitotsi, iro cantaincha eiro atsitiajeititsi ainti.
					</seg>
					<seg id="b.ACT.27.23" type="verse">
						Iriotaque Tasorentsi jocaacoventaquenari. Noquemisantiri nainti. Osaite noneaqueri inampire,
					</seg>
					<seg id="b.ACT.27.24" type="verse">
						icantaquena: &quot;Pavoro, eiro pitsaroitsi. Aitaque pareetaqueari Sesari. Picantaqueri Tasorentsi incavintsaajeiteri maaroni picarajeitaqueri aca: ari iquemisantaquempi&quot;.
					</seg>
					<seg id="b.ACT.27.25" type="verse">
						Meeca, piveshireajeitanaquea. Noquemisantiri Tasorentsi, niotaque ontsataaquea maaroni icantayetaquenari.
					</seg>
					<seg id="b.ACT.27.26" type="verse">
						Ario coajica ojocacotaquee tampea ovoyejaqui, eiro acamajeititsi.
					</seg>
					<seg id="b.ACT.27.27" type="verse">
						Ocaratanaque meeca 14 quitaiteri, meeca otsitenitanaque. Noquenacotashitanaca incajarequi pajitachari Atiria. Onianquiitetanaque, yaamaaca marinero ari noquempejitanacaro otsapijaqui.
					</seg>
					<seg id="b.ACT.27.28" type="verse">
						Ineantacaro, osanajatirica. Ocarati 37 metero. Oshamaniji yapiitaquero. Ocarati meeca 28 metero niotantacari quempejitapaaque quipatsi.
					</seg>
					<seg id="b.ACT.27.29" type="verse">
						Itsaroajeitanaque, icanti: --Queariyea, atsitincacotarocari mapi. Anta opataquiqui yoviincaquero 4 otsatacotantari pitotsi, otsatacojatantacari nianquijaqui. Icoasanotanaque onquitaitetaje.
					</seg>
					<seg id="b.ACT.27.30" type="verse">
						Icoasanovetanaca yora marinero iravisacotanaque, iroviinquerome pitotsijaniqui inquenacotanteameri otsapijaqui. Icoaveta irijocajeitename narori. Icoajeivetaca iramatavijeitename, icantajeivetana: --Noviinquerota otsatacotantari pitotsi, onta otsoviquiniri. Iro naantajearori pitotsijaniqui, noviinquero ara, onquisotanteari antearo pitotsi. Ja, icoajeiveta irijocajeitename.
					</seg>
					<seg id="b.ACT.27.31" type="verse">
						Yora Pavoro icantaqueri capitano, jeri soraropee: --Eirorica quiso yoiro marinero pitotsi, tecatsi pincantea avirori pavisacojeitaje. Eiro pishinetiritsi irijocajeitee.
					</seg>
					<seg id="b.ACT.27.32" type="verse">
						Irosati ipesantacaro soraro socatsa: oca otsatacotantaveitaniri pitotsijaniqui. Yoviincaquero, pocn.
					</seg>
					<seg id="b.ACT.27.33" type="verse">
						Irotanajantsi onquitaitetaje, icantajeitaqueri Pavoro: --Tsame, poajeitavaqueata. Ocarati meeca 14 quitaiteri pinashitaca, te poajeiteaji.
					</seg>
					<seg id="b.ACT.27.34" type="verse">
						Meeca nocantasanotaquempi, poajeitea. Oshintsitacaajempi. Piotasanotanaque: tecatsi oyempine catsini.
					</seg>
					<seg id="b.ACT.27.35" type="verse">
						Icantantarori oca, ipasonquitaqueri Tasorentsi, noneajeitaqueri. Icarajaquero tanta, ijivataque yoanaca.
					</seg>
					<seg id="b.ACT.27.36" type="verse">
						Yoveshireajeitanaja maaroni, yoajeitanaca.
					</seg>
					<seg id="b.ACT.27.37" type="verse">
						Nocarajeitaque maaroni tetarori pitotsi 276.
					</seg>
					<seg id="b.ACT.27.38" type="verse">
						Iquemajeitanaca, ari yoviincajeitaquero maaroni tirico, irosati opijoncatantanaja pitotsi.
					</seg>
					<seg id="b.ACT.27.39" type="verse">
						Ari oquitaitetasanotanaji, te iriojeitajeroji quipatsi. Iro cantaincha ineaquero otsantsajatanaque irosati anta quipatsiqui, otiminta impanequi. Icoajeivetaca iraatacotapeeme anta.
					</seg>
					<seg id="b.ACT.27.40" type="verse">
						Yojocajiro otsatacotantaveitaniri incajarequi. Ari itsatacoreajiro soocatsa oisotantaveitaniri oomaro. Yovancajiro tocoya, ora otsoviquiniri. Aacotanaquena tampea, icoajeiveta iraatacotapeeme impanequiqui.
					</seg>
					<seg id="b.ACT.27.41" type="verse">
						Iro cantaincha navicacotapaaque nianquijaqui, eentapaaca quiripequiriqui. Avicasanotapaaque otsoviqui. Oquisotasanotapaaque, te oshevatajeaji. Ora omotoncane ocarajaquero opataquiqui, patire.
					</seg>
					<seg id="b.ACT.27.42" type="verse">
						Icoajeiveta soraro iroajeiterime maaroni yora yoiminqueajeitaqueri. Iquenqueshiretanaca: --Yamaatanaquecari, ishiapitsatanaqueecari.
					</seg>
					<seg id="b.ACT.27.43" type="verse">
						Iro cantaincha icoaque capitano iroavisacoteri Pavoro. Te irishinejeiteriji iroajeiteri. Icantajeitaqueri maaroni iojeitatsiri yamaati: --Pijivajeite pimitajajeitanaque, pamaajeitanaque irosati anta quipatsiqui.
					</seg>
					<seg id="b.ACT.27.44" type="verse">
						Avirojei caari iotatsi pamaate, jero oca taavera, aisati carajayetaintsiri: irootaque pamaatantanaqueari. Aitaque ocantacari, navisacojeitaji. Naatajeitapaaji anta quipatsiquinta.
					</seg>
				</div>
				<div id="b.ACT.28" type="chapter">
					<seg id="b.ACT.28.1" type="verse">
						Naajeitantapaacari, ineshinoncatasanojeitavaquena yora savicatsiri. Icamantavaquena: --Opajita oca ovoyejaca Marata. Ari yoisavaquenaro paamari, icajemajeitaquena: --Caate pimpoque aca, pintatapee paamarica. Opariaque incani, ocatsincaiteanaque.
					</seg>
					<seg id="b.ACT.28.3" type="verse">
						Yaayetapaaque Pavoro inchajempequi, aripati. Yoisapaaquero paamariqui. Ocatsirincatanaque, irosati isoquijantanaca maranque, irosati yatsicantapaacari iracoqui, shepi.
					</seg>
					<seg id="b.ACT.28.4" type="verse">
						Ineajeitatiiri itsatanacari iracoqui, icantavacaajeitanaca: --Iriitatsi oantatsiri. Ineacarove. Te intsitiaveteaji anta incajarequi, iro cantaincha irineashiitetearota meeca.
					</seg>
					<seg id="b.ACT.28.5" type="verse">
						Iro cantaincha itecanaqueri maranque paamariqui, teca, pomein; te inquematsicateariji.
					</seg>
					<seg id="b.ACT.28.6" type="verse">
						Ijitashijeivetaca ari irishintsitanaqueme ireeretacaanaquerime; irishintsite intaanaqueme, incamanaqueme. Osamani yamenashejeitaqueri, sorerere. Ineaqueri tecatsi oaquerine. Impoiji iquenqueshirejeitanaja aisati, icantajeiti: --Iriotaque tasorentsitatsiri caari icamanta.
					</seg>
					<seg id="b.ACT.28.7" type="verse">
						Ainiro quempeji ora iipatsite yora pincatsariventiriri savicajeitatsiri. Ipajita Povirio. Yaacameetsajeitavaquena. Ocarataque mava quitaiteri cameetsa ineshinoncajeitaquena.
					</seg>
					<seg id="b.ACT.28.8" type="verse">
						Ainiro iponaaca iriri iriori imaamentoqui. Icatsirincataque, ishijataca. Iquivantaqueri Pavoro, iquenquetsatacaaqueri Tasorentsi, aisati yajiriquiri, yoavisacotaqueri.
					</seg>
					<seg id="b.ACT.28.9" type="verse">
						Imatantarori oca, ipocashijeitaqueri maaroni pashini mantsiajeitatsiri. Yoavisacojeitajiri.
					</seg>
					<seg id="b.ACT.28.10" type="verse">
						Oshequi ipincatsajeitaquena savicajeitatsiri. Irotaintsi nojate, ipajeitavaquena paitarica coiteimotaquenari.
					</seg>
					<seg id="b.ACT.28.11" type="verse">
						Ari icarati mava cashiri, irosati notejeitantanaca pitotsiqui poneachari Arejantiriaqui. Otimantacari chapinqui antearo tampea, ainiro onaque pitotsi anta ovoyejaqui. Ainiro isheroncayetiri anta otsoviqui, ishiacantaqueri tsipari.
					</seg>
					<seg id="b.ACT.28.12" type="verse">
						Naatapaaque Shiracosaqui, ocarati mava nomaanaque.
					</seg>
					<seg id="b.ACT.28.13" type="verse">
						Novaanaja aisati, noshoncanajaro anta otsapijaqui, irosati Irequio. Oquitaitetamanaque oponeanaca tampea irampatequi catsirincaiteri. Irosati oquitaitetamanaque nareetantacari Posoriqui.
					</seg>
					<seg id="b.ACT.28.14" type="verse">
						Noneapaaqueri ayemisantaririnte. Icoaque nosaviquimotanaqueri 7 quitaiteri. Novaanaja, irosati nareetantanaca Oromaqui.
					</seg>
					<seg id="b.ACT.28.15" type="verse">
						Ari iquemacojeitavaquena ayemisantaririnte, irosati ipocashijeitantaquena, intonquiojeitavaquena. Osamani iponeayetanaca. Iponeanaca Jororeapioqui, aisati Tireshi Taverinashiqui. Pavoro, ineantacariri, ipasonquitaqueri Tasorentsi aisati iveshireanaca.
					</seg>
					<seg id="b.ACT.28.16" type="verse">
						Nareetantacari Oromaqui, ishineyeetaqueri Pavoro isavicapaaque ivancoqui iriori. Itsipatacari aparo soraro, ameniriri.
					</seg>
					<seg id="b.ACT.28.17" type="verse">
						Mava imaapaaque, impoiji icajemacantaqueri jivayetiriri joriopee. Yapatojeitantacari, icantaqueri Pavoro: --Noncamantajeitempi, noshaninca. Te noncantimateriji ashanincapee arori. Aisati tecatsi noncantacotero oca yamejeiveitaniri ashanincani peerani.
					</seg>
					<seg id="b.ACT.28.18" type="verse">
						Iro cantaincha yoisoyeetaquena anta Jerosarequi, icantiri oromasati: &quot;Payeri yoca&quot;. Isampitacoventaquena pincatsari, impoiji icoaveta iroimisoquijacantajename. Iotaque tecatsi nanteri noncamanteari.
					</seg>
					<seg id="b.ACT.28.19" type="verse">
						Iro cantaincha ipiatsatavacari joriopee, irootaque naventantacariri Sesari. Tecatsi noncantimateri ashaninca.
					</seg>
					<seg id="b.ACT.28.20" type="verse">
						Irootaque nocajemacantantaquempiri, noquenquetsatacaajeitaquempi. Peerani aamaajeivetacari Quirishito impocanteari. Meeca nocamantajeitiri ashaninca yareetaita, irootaque yoisoyeetantaquenari carenatsaqui.
					</seg>
					<seg id="b.ACT.28.21" type="verse">
						Yacajeitanaqueri: --Tecatsi noneero sanquenarentsi poneachane Joreaqui, quenquetsatacotempineri. Aisati te intimeji ashaninca cantacotempineri.
					</seg>
					<seg id="b.ACT.28.22" type="verse">
						Iro cantaincha nocoajeitaque pincamantena paitarica piquenqueshireyetiri. Onashitaca oca piquemisantiri: niotaque oshequi iquishimentajeitacaro anta maaroni nampitsipeequi.
					</seg>
					<seg id="b.ACT.28.23" type="verse">
						Ari iotacaajeitaqueri jaoca oncarate quitaiteri incantavacaimentajeitantearori. Ari oshequi ijajeitanaque ivancoqui. Icamantasanotavaqueri jaoca icanta Tasorentsi ipincatsariventanti. Intamanacaro, irosati itsitenitacotanaquero. Icoaque iriotacaasanotaqueri isanquenatacotiri Moishishini, jeri maaroni camantantatsiniri: tempa isanquenatacotaqueri Jesoshi.
					</seg>
					<seg id="b.ACT.28.24" type="verse">
						Iquemisantaqueri aparopee, itseencaqueri pashini.
					</seg>
					<seg id="b.ACT.28.25" type="verse">
						Ipiatsatavacaanaca, impoiji iteentareavacaanaca. Icantaque Pavoro: --Queario oca ocantaqueri Ishire Tasorentsi. Osanquenatacaaqueri Isayashini, camantantatsiniri. Isanquenataqueneri iriori ashanincani.
					</seg>
					<seg id="b.ACT.28.26" type="verse">
						Icantini: &quot;Pijate anta joriopeequi, pincamantapeeri: 'Otimaveta piyempita pinquemanteameri, iro cantaincha te piotavaqueroji. Poquireavetanaja, pamenavetanaja, iro cantaincha te pamenasanoteji'.
					</seg>
					<seg id="b.ACT.28.27" type="verse">
						Te meeca aneeroji atiri iquenqueshireantari. Te inquemisanteji, te irameneji. Icantashirejeitaque: 'Amenicari. Aquemisanticari. Ayotasanoticari. Aquenqueshiretacari. Avavisacotacari'&quot;.
					</seg>
					<seg id="b.ACT.28.28" type="verse">
						Piojeitavaquero meeca: yoavisacotanti Tasorentsi. Meeca itianquiri quemisantatsiri iriotacaajeiteri pashinisati atiri. Inquemisantajeitavaque irinti.
					</seg>
					<seg id="b.ACT.28.29" type="verse">
						Iquemantavacarori joriopee oca icantaqueriri, ijajeitanaque, iquisatsatavacaajeitanaca.
					</seg>
					<seg id="b.ACT.28.30" type="verse">
						Ocarati apite osarintsi isavicaque Pavoro pancotsineentsiqui, ipinataquero. Yaacameetsajeitaqueri maaroni quivantajeitiriri.
					</seg>
					<seg id="b.ACT.28.31" type="verse">
						Icantani, icamantacotapinitiri Tasorentsi, jaoca icantari iriori ipincatsariventanti. Icamantacotapinitaqueri Avincatsarite Jesoquirishito, te irimaneroji. Te intimeji tsaneacotearine iquenquetsati. Narotaque sanquenatimpirori:
					</seg>
				</div>
			</div>
			<div id="b.ROM" type="book">
				<div id="b.ROM.1" type="chapter">
					<seg id="b.ROM.1.1" type="verse">
						¿Ainirompi oromasati? ¿Tecatsimpa oajeitempine? Narotaque Pavoro sanquenajeitimpirori oca. Itiancaquena Jesoquirishito nantaveetiniri. Icoacaaquena noncamantajeiteri atiri jaoca icantari Tasorentsi yoavisacotanti. Tecatsi pashini incoacayenari.
					</seg>
					<seg id="b.ROM.1.2" type="verse">
						Tempa peerani icamantajeitaquerini Tasorentsi yora quenquetsatacotaqueriniri imponeaquea inquitequi Itomi, irantiritapaaque, iroavisacojeiteri maaroni caari cameetsajeitatsi. Icantaquerini irishanincatajeari Iravirini. Impoiji isanquenatacotaquerini yora quenquetsatacantatsiniri, irootaque otimantacari meeca irineane Tasorentsi.
					</seg>
					<seg id="b.ROM.1.4" type="verse">
						Impoiji ipocaque Jesoquirishito aca quipatsiquica, yoyeetaqueri, impoiji itinaanaja. Ayojeitaque ainiro itasorenca, iriotaque itomi Tasorentsi, aisati quiso oaqueri Ishire Tasorentsi. Irootaque apincatsajeitantacariri.
					</seg>
					<seg id="b.ROM.1.5" type="verse">
						Aquemisantaqueri, irootaque icavintsaajeitantaqueeri Tasorentsi, aisati itiancajeitantaqueeri anquemisantacaajeiteri maaroni itsipapee atiri.
					</seg>
					<seg id="b.ROM.1.6" type="verse">
						Aisati avirorijei, icoacaaquempi pishanincajeiteari Jesoquirishito.
					</seg>
					<seg id="b.ROM.1.7" type="verse">
						Oshequi inintajeitaquempi Apa Tasorentsi, aisati maaroni itsipapee quemisantajeitiriri. Meeca nocoaque incanteani incavintsaasanojeitempi, aisati cameetsa irisavicacaajeitempi. Aisati inquempetacaajeitempi Avincatsarite Jesoquirishito.
					</seg>
					<seg id="b.ROM.1.8" type="verse">
						Meeca noncamantempi: jaocarica nojayetaqueri noquemacotapinitaquempi piquemisantasanojeitaque. Iquemacojeitaquempi maaroni atiripee, savicayetatsiri jaocaricapee, irootaque nopasonquitantacariri Tasorentsi, tempa narosati narori quemisantiriri Jesoquirishito.
					</seg>
					<seg id="b.ROM.1.9" type="verse">
						Ioti Tasorentsi nocantapinitiri iramitacojeitempi. Noquearioventiniri nantaveetiniri, aisati nocantani noquenquetsatacotiri Itomi: nocamantajeitiri atiri jaoca icanta yoavisacotanti.
					</seg>
					<seg id="b.ROM.1.10" type="verse">
						Aisati nocantiri Tasorentsi: &quot;Nocoaque, Apa, pincoacayena nareejeiteari oromasati&quot;.
					</seg>
					<seg id="b.ROM.1.11" type="verse">
						Oshequi noquenqueshirejeitimpi noneajeitempi: nocoaque omatacaajeitempi paitapeerica ora Ishire Tasorentsi, pinquemisantasanotanteariri.
					</seg>
					<seg id="b.ROM.1.12" type="verse">
						Aisati ariorica aneavacaajeitea aquemisantasanojeitaque, ari aveshireimentavacaajeitea.
					</seg>
					<seg id="b.ROM.1.13" type="verse">
						Nocoaque piojeitero, noyemisantaririnte, oshequi nocoapiniveta nojatashijeitempime, iro cantaincha te incoacayenaji Tasorentsi nojatashitempi. Nocoaveta namitacojeitempime, oquempetaca namitacojeitaqueri itsipapee ashaninca anta pashinipeequi nampitsi.
					</seg>
					<seg id="b.ROM.1.14" type="verse">
						Nocoasanotaque nonquenquetsatacaapiniteri yora quereshiasati aisati yora itsipapee atiri; yora iovetachari aisati yora caari iotatsi. Tempa itiancaquena Tasorentsi nonquenquetsatacaajeiteri maaroni.
					</seg>
					<seg id="b.ROM.1.15" type="verse">
						Irootaque nocoasanotantacari nonquenquetsatacaajeitempi ara Oromaqui aisati.
					</seg>
					<seg id="b.ROM.1.16" type="verse">
						Te nompashiventeaji nocamantajeitiri atiri jaoca icanta Quirishito icavintsaajeitaquee. Intasoncaventeri Tasorentsi maaroni quemisantajeiterineri, iroavisacojeiteri. Ijivataque iotaque jorio, iro cantaincha ocameetsati iriojeite meeca maaroni itsipapee atiri.
					</seg>
					<seg id="b.ROM.1.17" type="verse">
						Pineaquero, ariorica anquemisantasanotaque, iroameetsajeitaquee Tasorentsi. Tempa peerani isanquenatacairi Tasorentsi yora Avacoconi: &quot;Iroameetsajeiteri Tasorentsi maaroni quemisanterineri, cameetsa irisavicajeitanteari anta inquitequi&quot;.
					</seg>
					<seg id="b.ROM.1.18" type="verse">
						Itimi Tasorentsi inquitequi, iro cantaincha iotacaajeitaquee iquisaqueri maaroni caari quemisantiri, aisati maaroni antapinitirori caari cameetsatatsi, aisati iriori yora maaroni caari coatsi inquemisantero oca cameetsatatsiri.
					</seg>
					<seg id="b.ROM.1.19" type="verse">
						Incoajeitaquericame iriojeiteme jaoca icantari Tasorentsi, iriojeiteme. Te ompomerentsitimoveteariji, tempa yoamejeivetari.
					</seg>
					<seg id="b.ROM.1.20" type="verse">
						Peerani oconijataque maaroni yovetsicajeitiri, ayojeitantacari itimi Tasorentsi, aisati otimi itasorenca. Conijatasanotaque. Tecatsi incantajeitea tseencantatsiri incantajeite: &quot;Te niotacoteriji Tasorentsi&quot;.
					</seg>
					<seg id="b.ROM.1.21" type="verse">
						Tempa iojeivetari, iro cantaincha te impincatsajeiteriji. Icavintsaapinijeivetari, iro cantaincha te impasonquijeiteriji iriori. Te inquenqueshirejeiteaji: yatsipetashitacaro iquenqueshiretashitacaro paitapeerica; meeca te aneajeiteroji iotantari.
					</seg>
					<seg id="b.ROM.1.22" type="verse">
						Icantajeiveta: &quot;Oshequi nioti nainti&quot;, iro cantaincha te iriotasanoteji.
					</seg>
					<seg id="b.ROM.1.23" type="verse">
						Icameetsatasanotaque irinti Tasorentsi, icantani itimi inquitequi, iro cantaincha te impincatsajeiteriji atiripee. Jero ishiacantajeitaqueri tsimeripee, poshiniripee, maranquepee, maaroni: joo, irointi ipincatsatashitaro yovetsicashiyevetari.
					</seg>
					<seg id="b.ROM.1.24" type="verse">
						Oshequi icoajeitaque atiri iquenqueshiretapinijeitaquero caari cameetsatatsi, imayempitavacaapinijeita; icanti Tasorentsi: &quot;Ari incanteata, eiro iquemitsi&quot;.
					</seg>
					<seg id="b.ROM.1.25" type="verse">
						Ari peerani iosanojeivetari jaoca icanta Tasorentsi, iro cantaincha yamatavijeitaja irisati. Ipincatsatashijeitacaro maaroni yovetsicajeitiri Tasorentsi, iquemisantashijeitacaro. Irintiquea yora vetsicajeitirori, te impincatsajeiteriji iriori. Tsame ainti aneacameetsajeiteri, ancantaitatiyempani. Tempa aitaque ancantajeiteari.
					</seg>
					<seg id="b.ROM.1.26" type="verse">
						Ari ishinetaqueri Tasorentsi yantanirojeitaquero paitarica icoajeitaqueri. Te oncoyeji tsinane aye ojime, irointi ocoaque otsinampairo otsinaneronte.
					</seg>
					<seg id="b.ROM.1.27" type="verse">
						Aisati iquempetaca shirampari: te incoyeji iraye ijina, irointi itsinampaapinitiri ishiramparirinte. Paitapeerica yantajeitaqueri, iro cantaincha te irioteji impashiventea. Impoiji yoasanquejeitaqueri Tasorentsi, ineacarove.
					</seg>
					<seg id="b.ROM.1.28" type="verse">
						Ari te incoajeiteji impincatsajeiteri Tasorentsi, irootaque icantantari Tasorentsi: &quot;Incanteata. Inquenqueshireterota caari cameetsatatsi, aisati eiro itimitsi cameetsa&quot;.
					</seg>
					<seg id="b.ROM.1.29" type="verse">
						Imatapinijeitaquero caari cameetsayetatsi: yashi yoiro te incameetsajeiteji, inevetitacari ishaninca yashiyetari, icoaque iroashinoncaayeteri itsipapee, iquisavacaajeitaca, yoavacaajeitaca, iquisatsatavacaajeitaca, yamatavitantapinijeiti, itsimaavacaajeitaca, yaamaacotavacaajeitaca,
					</seg>
					<seg id="b.ROM.1.30" type="verse">
						icantimatavacaajeitaca, iquisajeitaqueri Tasorentsi, icantimajeitaqueri ishaninca, inintajeitaja irisati, ishemejeiti, icoacoayetaque irantajeitero pashinipee caari cameetsayetatsi, ipiatsajeitacari ashijeitariri,
					</seg>
					<seg id="b.ROM.1.31" type="verse">
						te aneajeiteroji iojeitantari, te inquemisantajeiteji, te irinintavacaajeiteaji, te incavintsavacaajeiteaji.
					</seg>
					<seg id="b.ROM.1.32" type="verse">
						Iojeivetaro icantiri Tasorentsi: &quot;Maaroni antapinijeitirori caari cameetsatatsi irijajeite Sharincaveniqui&quot;, iro cantaincha itsataa yantashijeitacaro aisati yantacaajeitaqueri pashinipee.
					</seg>
				</div>
				<div id="b.ROM.2" type="chapter">
					<seg id="b.ROM.2.1" type="verse">
						Naamaaca itimi jorio cantatsiri: &quot;Ineashiitetacarove irintipee, te incameetsajeiteji&quot;. Iro cantaincha noncamantempi; queariompia, ariorica pincantacoteri itsipapee atiri: &quot;Ainiro yantane&quot;, ainiro pantane avirori, piquempejeitacari yora picantacovetacari.
					</seg>
					<seg id="b.ROM.2.2" type="verse">
						Ayojeitaque ocameetsati iroasanquetaajeiteri Tasorentsi yora antirori caari cameetsatatsi.
					</seg>
					<seg id="b.ROM.2.3" type="verse">
						Iro cantaincha avirori, picanti: &quot;Ainiro irantanejei irinti&quot;, aisati piquempejeitacari, pantapinijeitiro avirori caari cameetsatatsi. ¿Pijitashitampa eiro yoasanquejeitimpitsi avirori Tasorentsi?
					</seg>
					<seg id="b.ROM.2.4" type="verse">
						Pamene, oshequi ineshinoncajeitaquempi, icavintsaasanojeitaquempi, te intsipaite irishemempi: osamani icoavetaca pinquenqueshirejeitajeame, pojocajeitajerome caari cameetsatatsi pantajeitiri. Iro cantaincha, te pimajeiteroji.
					</seg>
					<seg id="b.ROM.2.5" type="verse">
						Te pinquenqueshireteroji icantiri Tasorentsi, te pinquenqueshireempaji. Aiquero pijatatii pantapinitaquero caari cameetsatatsi, irootaque iroasanquetimentempiri Tasorentsi. Queario, coajica inquisasanojeiteri maaroni antirori caari cameetsatatsi. Iro cantaincha ayojeitanaque icameetsatasanoti Tasorentsi, eiro iquisashitaritsi atiri, iotasanotaqueri maaroni, jaocarica icantajeitari.
					</seg>
					<seg id="b.ROM.2.6" type="verse">
						Iroasanquejeiteri maaroni caari cameetsatatsi, irisavicacaajeiteri cameetsa anta inquitequi maaroni cameetsajeitatsiri.
					</seg>
					<seg id="b.ROM.2.7" type="verse">
						Ariorica acoasanotaque aneajeiteri Tasorentsi aisati ancameetsatasanotanaque, aisati ancantaitatiyempani antime inquitequi, tsame anquearioventajeitero maaroni icoacaajeitaqueeri Tasorentsi. Impoiji irisavicacaajeitajee inquitequi, ancantaitatiyempani asaviquimojeitajeri.
					</seg>
					<seg id="b.ROM.2.8" type="verse">
						Iro cantaincha ainiro irinti caari cameetsatatsi, caari coatsi iriotero icoacaavetariri Tasorentsi: icoashijeita irantapinitero caari cameetsatatsi. Ari inquisasanojeiteri Tasorentsi, iroasanquetasanojeiteri.
					</seg>
					<seg id="b.ROM.2.9" type="verse">
						Irimoncaratavacaajeitea jorio aisati itsipapee atiri: ariorica incanteani irantero caari cameetsatatsi, ari irashinoncaajeitea, iroasanquejeiteri Tasorentsi.
					</seg>
					<seg id="b.ROM.2.10" type="verse">
						Iro cantaincha maaroni antapinitirori cameetsatatsiri irineapaajeri Tasorentsi inquitequi, irineacameetsatavajeri iriori, irisavicacaajeiteri cameetsa: jorio, itsipapee atiri, maaroni. Amoncaratavacaajeitaquea.
					</seg>
					<seg id="b.ROM.2.11" type="verse">
						Yora Tasorentsi te irinashitacaajeiteariji itsipasatipee atiri: ioti aquempetavacaajeitaca.
					</seg>
					<seg id="b.ROM.2.12" type="verse">
						Yora itsipapee atiri te irineeroji isanquenareni Moishishi, iro cantaincha ainiro yantayetiri, aisati irijate Sharincaveniqui. Iro cantaincha eiro icantiritsi Tasorentsi: &quot;¿Paita caari piquemisantantaro isanquenatiri Moishishi?&quot; Iro cantaincha irinti iovetarori isanquenare ainiro yantayetiri, aisati irijate Sharincaveniqui; ari iroasanquetasanoteri Tasorentsi, incanteri: &quot;Te pinquemisantasanoteroji oca isanquenatiniri Moishishini&quot;.
					</seg>
					<seg id="b.ROM.2.13" type="verse">
						Te irineacameetsatashiteariji Tasorentsi quemashijeivetarori irineane, irintiquea ineacameetsatasanojeiti quemisantasanotirori.
					</seg>
					<seg id="b.ROM.2.14" type="verse">
						Pameneri yora itsipapee atiri, piote jaoca icantajeitari. Te irineeroji Sanquenarentsi, iro cantaincha ainiro imayetaquero ocantayetiri. Pineaquero, iotashiyeta itimi cameetsa.
					</seg>
					<seg id="b.ROM.2.15" type="verse">
						Ariorica irisavique cameetsa, ayojeitaque iovetaro iriori ocantiri Sanquenarentsi. Ainiro iquenqueshireantavetari: iojeitaque ocameetsatirica yantajeitiri.
					</seg>
					<seg id="b.ROM.2.16" type="verse">
						Coajica incanteri Tasorentsi yora Jesoquirishito: &quot;Aviro iotirori jaocarica ocantari yantajeitaqueri atiripee, pitsoteaquero maaroni iquenqueshirejeitiri. Meeca aviro cantatsine jaocarica irijajeiteri. Aviro cantatsine ariorica aneacameetsateri, ariorica avashinoncayeri&quot;. Irootaque nocamantajeitiriri narori, inquenqueshirejeitanteari, iroavisacojeitantajeari.
					</seg>
					<seg id="b.ROM.2.17" type="verse">
						Iro cantaincha, avirorica jorio, queariompia. Picanticari: &quot;Niotiro nainti isanquenare Moishishi. Noshanincatasanotacari nainti Tasorentsi&quot;. Pishemeticari.
					</seg>
					<seg id="b.ROM.2.18" type="verse">
						Piojeitiro icoacaajeitaqueeri Tasorentsi. Peerani piovetacaroni Sanquenarentsi, irootaque piojeitantavetacaroniri cameetsayetatsiri.
					</seg>
					<seg id="b.ROM.2.19" type="verse">
						Meeca pijitashijeiveta pimatero piotacaajeiteri maaroni caari iojeitatsi. Oquempevetaca pintsiotacojeiterime maaroni timajeitatsiri tsiteniriqui.
					</seg>
					<seg id="b.ROM.2.20" type="verse">
						Piotacaajeiterime maaroni caari iojeitatsi, oquempevetaca poamejeiterime jananequipee. Queario piojeivetaro Sanquenarentsi, tempa cameetsa oamevetaquempi, te amatavitanteji.
					</seg>
					<seg id="b.ROM.2.21" type="verse">
						Pamene, poamejeiterime itsipapee, iro cantaincha ¿paita caari piotanta avirori? Tempa oncameetsateme poametavacaajeiteame avirori. Jero picantajeitaqueri itsipapee: &quot;Eiro picoshititsi&quot;. Tempa picoshiti avirori.
					</seg>
					<seg id="b.ROM.2.22" type="verse">
						Picantajeivetari: &quot;Eiro paimentarotsi pijina&quot;. Tempa paimentaro avirori pijina. Picantajeivetari: &quot;Eiro picantirotsi povetsicane: 'Irio Tasorentsi'. Caari oni&quot;. Iro cantaincha ¿pipincatsatasanotirimpa avinti Tasorentsisanori?
					</seg>
					<seg id="b.ROM.2.23" type="verse">
						Pishemejeitaque, picantajeiveta: &quot;Niotiro nainti irineane Tasorentsi&quot;. Iro cantaincha terica pimoncarayeteroji ocantayetiri, tempa pitseencaqueri Tasorentsi.
					</seg>
					<seg id="b.ROM.2.24" type="verse">
						Jero oca isanquenayeetiniriri peeraniniri: &quot;Ainiro yantayetiri ajorioririnte caari cameetsatatsi, irootaque icantimajeitantariri itsipapee atiri Tasorentsi, icantajeiti: 'Te incameetsateji Tasorentsi, eiro aquemisantiritsi'&quot;.
					</seg>
					<seg id="b.ROM.2.25" type="verse">
						Pamene, ariorica piquemisantaquero irineane Tasorentsi, te pantsipetashiteaji pijoriotaque, tempa piotaqueri Tasorentsi. Iro cantaincha terica pinquemisanteri, patsipetashita pijoriotashiveta.
					</seg>
					<seg id="b.ROM.2.26" type="verse">
						Ariorica inquemisante caari joriotatsi, tempa irineacameetsateri Tasorentsi iriori. Inquempetacayeari jorio, quemisantatsiri iriori.
					</seg>
					<seg id="b.ROM.2.27" type="verse">
						Avirorica jorio, piovetarorica isanquenare Moishishi; iro cantaincha terica pinquemisantasanotero, ¿ocameetsatimpa? Teve, te oncameetsateji. Jeri yora caari joriotatsi: te irineeroji Sanquenarentsi, iro cantaincha ariorica irisavique cameetsa, ari irimataquero icoacaaqueriri Tasorentsi. Tempa ocameetsatasanoti oca.
					</seg>
					<seg id="b.ROM.2.28" type="verse">
						¿Jaoca icantari quemisantasanotatsiri? ¿Joriompa inajeiti? Teve. ¿Iriompa toyeantajeitachari? Teve, caari ini.
					</seg>
					<seg id="b.ROM.2.29" type="verse">
						Irinti quemisantincari yora quenqueshiretapinitiriri Tasorentsi. Te iro irineacameetsatimenteri itoyeanta, irointiquea ineacameetsatimentiri iquemisantiri. Eirorica ineacameetsatiritsi atiri, irintiquea Tasorentsi neacameetsaterine.
					</seg>
				</div>
				<div id="b.ROM.3" type="chapter">
					<seg id="b.ROM.3.1" type="verse">
						Naamaaca picantaque: &quot;¿Natsipetashitampa nojoriotaque? ¿Natsipetashitampa notoyeanta?&quot;
					</seg>
					<seg id="b.ROM.3.2" type="verse">
						Te pantsipevetearoji pijoriotaque. Tempa irio jorio yoametiri Tasorentsi.
					</seg>
					<seg id="b.ROM.3.3" type="verse">
						Queario, te inquemisantajeiteji maaroni, ainiro amataviyeterinemeri Tasorentsi. ¿Ariompa iramatavitaqueri Tasorentsi yora quemisantiriri?
					</seg>
					<seg id="b.ROM.3.4" type="verse">
						Teve, eiro yamatavitiritsi. Ariorica iramatavitantajeite maaroni atiri, iro cantaincha tecatsi incantea Tasorentsi iramatavijeitee irinti. Tempa peerani isanquenatini Iravirini, icanti: &quot;Otampaticatasanotaque, Tasorentsi, pineane: te pintseeyaji. Tecatsi incantea atiri impiatsajeitempi&quot;.
					</seg>
					<seg id="b.ROM.3.5" type="verse">
						Naamaaca itimi cantashitachari: &quot;Ariorica nantero caari cameetsatatsi, impoiji iriojeite noshaninca icameetsatasanotaque Tasorentsi, te inquempetenaji narori. Impoiji ariorica impincatsajeiteri. ¿Paita meeca inquishimentantenarori Tasorentsi caari cameetsatatsi nantayetiri? Tempa irootaque irineacameetsatanteariri noshaninca&quot;.
					</seg>
					<seg id="b.ROM.3.6" type="verse">
						Teve. Te oncameetsateji oca yaamaayevetari. ¿Arimpa iramatavitaquee Tasorentsi? Icanti intianqueri antapinitirori caari cameetsatatsi Sharincaveniqui.
					</seg>
					<seg id="b.ROM.3.7" type="verse">
						Pineaquero, ¿ocameetsatimpa nontseeya niotacantearimeri atiri te intseeyaji Tasorentsi, impoiji impincatsateri? Impoiji oncameetsateme nontseeya, eirome iquishimentanarome Tasorentsi notseeya. Iro cantaincha, te oncameetsateji oca icantiri.
					</seg>
					<seg id="b.ROM.3.8" type="verse">
						¿Ocameetsatimpa antapinitero caari cameetsatatsi inquimoshiretanteari Tasorentsi? Teve, eiro antirotsi. Ocameetsati intianqueri Tasorentsi Sharincaveniqui cantashiniroyetarori oca, aitanaquempaquea irineashiitetearotave coajicani. Iro cantaincha itimi cantacotashitanari: &quot;Yoametiri Pavoro ashaninca yantiro caari cameetsatatsi&quot;. Itseeyashita iriori.
					</seg>
					<seg id="b.ROM.3.9" type="verse">
						Ari arojei jorio. ¿Ocameetsatimpa ancante: &quot;Te incameetsajeiteji itsipapee atiri, aroquea ainti, acameetsajeiti&quot;? Te oncameetsateji ancantero oca. Tempa amoncaratavacaajeitaca, ainiro antanejei maaroni: aroripee, aisati iriori itsipapee atiri.
					</seg>
					<seg id="b.ROM.3.10" type="verse">
						Tempa aitaque ocanti Sanquenarentsi: &quot;Te intimeji cameetsatatsineri, tecatsi catsini.
					</seg>
					<seg id="b.ROM.3.11" type="verse">
						Te intimeji coatsine irioteri Tasorentsi, aisati te intimeji coatsine iriotero icoacaaqueriri.
					</seg>
					<seg id="b.ROM.3.12" type="verse">
						Iquishimanataqueri Tasorentsi, yantajeitiro caari cameetsatatsi. Te intimeji cameetsatatsine, tecatsi catsini.
					</seg>
					<seg id="b.ROM.3.13" type="verse">
						Te oncameetsateji catsini iquenquetsatashiyetari. Oshequi itseeya. Oshequi catsini iquisatsajeitiri ishanincapee.
					</seg>
					<seg id="b.ROM.3.14" type="verse">
						Oshequi yoamaimanatiri ishaninca, iquisatsatapinijeitiri.
					</seg>
					<seg id="b.ROM.3.15" type="verse">
						Aisati yoashiyetacari ishanincani, shemi, shemi.
					</seg>
					<seg id="b.ROM.3.16" type="verse">
						Jaocarica ijayetaqueri, yoashinoncaayetaqueri ishaninca.
					</seg>
					<seg id="b.ROM.3.17" type="verse">
						Te irioteji catsini incavintsante, irineshinoncatante.
					</seg>
					<seg id="b.ROM.3.18" type="verse">
						Te impincatsajeiteriji Tasorentsi&quot;. Irootaque isanquenatacaaqueriniri Tasorentsi peeraniniri.
					</seg>
					<seg id="b.ROM.3.19" type="verse">
						Ayojeitaque meeca irashinoncaasanotea maaroni iojeivetarori isanquenareni Moishishi. Iojeiveta paita icoacaaqueriri Tasorentsi, tecatsi incantajeite: &quot;Te nioteji&quot;. Tempa iroashinoncaajeiteri maaroni atiri antirori caari cameetsatatsi.
					</seg>
					<seg id="b.ROM.3.20" type="verse">
						Tecatsi incante atiri: &quot;Nomajeitaquero maaroni ocantiri isanquenareni Moishishi, meeca irineacameetsatena Tasorentsi&quot;. Teve, te irimateroji. Tempa irootaque Sanquenarentsi oamejeiteeri ainiro antane.
					</seg>
					<seg id="b.ROM.3.21" type="verse">
						Meeca noncamantempi: yora Moishishini aisati yora camantantatsiniri icamantajeitaquee jaoca ancanteari irineacameetsatanteeri Tasorentsi. Te incamanteeji amoncaratero Sanquenarentsi,
					</seg>
					<seg id="b.ROM.3.22" type="verse">
						irointi icamanteeni ariorica aquemisantaqueri Jesoquirishito, ineacameetsajeitaquee Tasorentsi. Aitaque amoncaratavacaajeitaca, arojeitaque jorio aisati itsipapee atiri:
					</seg>
					<seg id="b.ROM.3.23" type="verse">
						ainiro antajeitaqueri caari cameetsatatsi, maaroni. Te antajeiteroji cameetsayetatsiri icoacaajeitaqueeri Tasorentsi.
					</seg>
					<seg id="b.ROM.3.24" type="verse">
						Ariorica aquemisantajeitaqueri Jesoquirishito, yoavisacojeitaquee Tasorentsi, ineacameetsajeitaquee. Tempa ineshinoncajeitaquee: te inquenqueshireteroji aisati caari cameetsatatsi antajeitaqueri.
					</seg>
					<seg id="b.ROM.3.25" type="verse">
						Itiancaqueri itomi, icamimentaquee, aparajatimentajeitaquee iriraja. Meeca, ariorica aquemisantaqueri, moncarataca, eiro iquenqueshiretajirotsi aisati antajeitaqueri. Aisati peerani, tequeratani impoqueni aca quipatsiqui Jesoshi, te iroasanquejeiterini Tasorentsi yora quemisantatsiniri. Iotitani coajica incamimentajeiteri iriori Jesoshi. Irootaque ayojeitantacari icameetsatasanotaque Tasorentsi aisati ineacameetsajeitaqueri maaroni quemisantajeitiriri Jesoshi.
					</seg>
					<seg id="b.ROM.3.27" type="verse">
						Tecatsi meeca ancantea ashemete. Tecatsi ancantea aisati avavisacotajea arosati. ¿Paita caari amatantaro? Tempa irinti quemisantatsiri yoameetsatiri Tasorentsi.
					</seg>
					<seg id="b.ROM.3.28" type="verse">
						Pineaquero, ariorica aquemisantaque, yoameetsataquee Tasorentsi. Te incantajeiteeji: &quot;Pimoncarajeitero isanquenare Moishishi pavisacojeitantajeari&quot;.
					</seg>
					<seg id="b.ROM.3.29" type="verse">
						¿Apanirompa yoavisacojeitiri Tasorentsi jorio? Tempa aisati yoavisacojeitaqueri pashinipee atiri aisati.
					</seg>
					<seg id="b.ROM.3.30" type="verse">
						Itimi aparoni Tasorentsi, icavintsaajeitaquee maaroni. Iotaque amoncaratavacaajeitaca. Ariorica inquemisante jorio, iroavisacoteri. Ariorica inquemisante itsipapee atiri, iroavisacoteri.
					</seg>
					<seg id="b.ROM.3.31" type="verse">
						Ariorica aquemisantaqueri Jesoshi, ¿ocameetsatimpa ajocajero Sanquenarentsi? Teve, eiro ajocajirotsi. Ariorica aquemisantaque, irootaque amatantearori ocamantajeitaqueeri.
					</seg>
				</div>
				<div id="b.ROM.4" type="chapter">
					<seg id="b.ROM.4.1" type="verse">
						Piojeitaque jaoca icantaniri ashanincasanorini Avaramani. Meeca noncamantempi:
					</seg>
					<seg id="b.ROM.4.2" type="verse">
						te iroavisacotajeaji irisati. Iroavisacoteame irisati, irimaterome irishemeteme, incanteme: &quot;Oshequi nocameetsataque, navisacotantajari&quot;. Iro cantaincha tempa iotaque Tasorentsi te incameetsateji Avaramani.
					</seg>
					<seg id="b.ROM.4.3" type="verse">
						¿Paita ocantiri Sanquenarentsi? Tempa ocanti: &quot;Iquemisantaqueri Avaramani Tasorentsi, irootaque ineacameetsatantariniri&quot;.
					</seg>
					<seg id="b.ROM.4.4" type="verse">
						Noshiacantempiro: intimerica tsameetenerine ivatorote, tempa ocameetsati impinateri. ¿Ocameetsatimpa incanteri: &quot;Jeri yoca, nompashitempiri&quot;? Te oncameetsateji: tempa pomerentsitaca itsameetiniri.
					</seg>
					<seg id="b.ROM.4.5" type="verse">
						Irinti Tasorentsi, inashita: eirorica amayetirotsi cameetsayetatsiri, iro cantaincha ashiretearirica, aitaque iroameetsajeitee. Eiro apomerentsiventaritsi ampinateri.
					</seg>
					<seg id="b.ROM.4.6" type="verse">
						Pineaquero, tecatsi antasanote iroameetsatanteeri Tasorentsi, iro cantaincha iriveshireacaajeitee, ariorica anquemisanteri. Tempa irootaque icantaqueniri Iravirini:
					</seg>
					<seg id="b.ROM.4.7" type="verse">
						&quot;Iquimoshirejeitaque maaroni atiri yora icavintsairi Avincatsarite. Eiro iquenqueshiretajirotsi aisati caari cameetsatatsi yantayetiri.
					</seg>
					<seg id="b.ROM.4.8" type="verse">
						Queario, inquimoshiretasanotanaque, iotaque eiro iquishimentiritsi yantayetiri&quot;.
					</seg>
					<seg id="b.ROM.4.9" type="verse">
						Ari, ¿janica iquenquetsatacotiri Iravirini? ¿Apanirompa ajorioririnte? Tempa iquenquetsatacotiri aisati maaroni itsipapee atiri. Tempa ayojeiti iquemisantaque Avaramani, irootaque yoameetsatantariri Tasorentsi.
					</seg>
					<seg id="b.ROM.4.10" type="verse">
						Iro cantaincha ¿jaoca icantacari yoameetsatantariri Tasorentsi? Tequerani irijorioteni, tequerani intoyeanteani.
					</seg>
					<seg id="b.ROM.4.11" type="verse">
						Pineaquero, tequerani intoyeanteani ishiretarini Tasorentsi, yoameetsatantariri. Impoijiquea itoyeantaca, iojeitantacari ishaninca ijivataque iquemisantaque. Meeca ayojeitaque aitaque inquempejeiteari iriori itsipapee atiri: eiro ijititsi ariorica intoyeantea irineacameetsatanteariri Tasorentsi, irointiquea inquemisante. Tempa yora Avaramani iriotaque intasanotacarori iquemisanti.
					</seg>
					<seg id="b.ROM.4.12" type="verse">
						Aisati inquempejeiteari maaroni ashanicapee arori, ariorica inquemisante. Eiro ijititsi ariorica intoyeantaquea, ari iravisacotaje, irointi ocameetsati inquemisante iravisacotantajeari. Inquempeteari Avaramani, tequerani intoyeanteani peerani.
					</seg>
					<seg id="b.ROM.4.13" type="verse">
						Ari iquemisantaque Avaramani, irosati yoameetsatantariri Tasorentsi, impoiji icantaqueri: &quot;Nocoacaaquempi coajica pimpincatsaventajeiteri maaroni quipatsisati. Pincarajeiteri maaroni quempejeitempineri piquemisanti, pimpincatsariventantajeite&quot;. ¿Paita icantantariniri oca? ¿Imoncarayetironimpa isanquenare Moishishi? Teve, tequerani ontimeni. Iro icantantariniri, ishiretacarini.
					</seg>
					<seg id="b.ROM.4.14" type="verse">
						Irioricame incanteme yora coavetachari irimoncaraterome isanquenare Moishishi, iramataviterime Avaramani. Tecatsime incanterime shiretariri.
					</seg>
					<seg id="b.ROM.4.15" type="verse">
						Iroashinoncaajeiteri Tasorentsi maaroni caari moncaratiro isanquenare Moishishi, inquisaqueri. Iro cantaincha eiroricame otimime isanquenare, tecatsime inquishimenteemeri Tasorentsi.
					</seg>
					<seg id="b.ROM.4.16" type="verse">
						Ariorica ashiretacari Tasorentsi, tempa imoncarataquero icantaqueeri. Queario, ineshinoncajeitaqueri maaroni quempejeitariri Avarama. Te apaniro irineshinoncajeiteri jorio, irointi ineshinoncajeitaqueri maaroni quemisantatsiri. Tempa iriotaque Avarama intacarori iquemisantaque; ariorica aquemisantaque, aquempejeitajari.
					</seg>
					<seg id="b.ROM.4.17" type="verse">
						Tempa icantaquerini peerani Tasorentsi: &quot;Avirotaque intasanotacarori, impoijiquea inquempejeitempi oshequi itsipapee atiri&quot;. Iriotaque Tasorentsi quiso oaqueriri Avaramani. Aisati yoaneajiri camayevetainchari, tempa irisati timacaajeitirori maaroni aneajeitaqueri.
					</seg>
					<seg id="b.ROM.4.18" type="verse">
						Iotacotaca Avaramani yanteashipataque, irotimataintsi incame. Aamaaca ocarataque irosarintsite 100. Aisati iotiro ijina, shiravaro oni. Te intimeji itomi catsini, iro cantaincha icamantaqueri Tasorentsi: &quot;Irishequianaje pishanincasanori&quot;. Te intseenqueriji Tasorentsi, irointi iquenqueshiretaquero icantaqueriri, iotaque queario icantaqueriri, irimoncarataquero maaroni. Tequerani intimeni ishanincani, iveshireimentacari Tasorentsi, icanti: &quot;Tempa icameetsataque Tasorentsi&quot;.
					</seg>
					<seg id="b.ROM.4.21" type="verse">
						Iotasanotini ainiro itasorenca Tasorentsi, tecatsi pomerentsitimotearine; iotasanotini irimatero maaroni icantaqueriri.
					</seg>
					<seg id="b.ROM.4.22" type="verse">
						Irootaque icantantacari Tasorentsi: &quot;Ishiretaquena Avarama, irootaque noneacameetsatantariri&quot;.
					</seg>
					<seg id="b.ROM.4.23" type="verse">
						Irootaque icantaqueriniri Avaramani, irosati meeca icantajeitaqueeri arori; ayojeitaque ariorica ashiretari Tasorentsi, ineacameetsajeitaquee, iquempetacaantajeitaquee te anteroji caari cameetsatatsi. Tempa iriotaque oitinaajiriri Avincatsarite Jesoshi.
					</seg>
					<seg id="b.ROM.4.25" type="verse">
						Otimi antajeitiri caari cameetsatatsi, irootaque icamimentantajeitaqueeri Jesoshi. Impoiji itinaanaja aisati, irootaque ayojeitantacari maaroni ineacameetsajeitaquee, oquempetaca te antapiniteroji caari cameetsatatsi.
					</seg>
				</div>
				<div id="b.ROM.5" type="chapter">
					<seg id="b.ROM.5.1" type="verse">
						Ari icamimentajeitaquee Avincatsarite Jesoquirishito, yoavisacojeitaquee. Meeca ashirejeitacaro maaroni icantaqueeri Tasorentsi, irootaque ineacameetsajeitantajeeri, oquempetaca te anteroji caari cameetsatatsi; meeca yaacameetsajeitaquee, maaroni.
					</seg>
					<seg id="b.ROM.5.2" type="verse">
						Aquemisantaqueri Quirishito, irootaque icavintsantaqueeri Tasorentsi, icantatiani. Oshequi aveshireimentacari, ayojeitaque aneajeitajeri anta ipincatsaritasanotinta.
					</seg>
					<seg id="b.ROM.5.3" type="verse">
						Aisati, ariorica aquemaatsicatacaro paitapeerica, cameetsa aveshireimenteari Tasorentsi. Ayojeitaque ariorica aquemaatsicatacaro, yamitacotaquee amavetantarori, eiro ashemantatsi.
					</seg>
					<seg id="b.ROM.5.4" type="verse">
						Aisati ariorica ayoti amavetiro, yamitacotaquee Tasorentsi aquearioventaquero antaveetiniri Tasorentsi. Ariorica aquearioventiniri paitapeerica, ayotanaque ashiretacaro icantaqueeri, aisati ayotanaque te iramatavijeiteeji. Tecatsi incantee iramatavijeitee, tempa quiso oajeitaquee Ishire, irootaque meeca inintasanojeitantaqueeri catsini. Aveshireimentacari.
					</seg>
					<seg id="b.ROM.5.6" type="verse">
						Peerani ashinoncaasanojeitaca, tecatsi ancantea avavisacotajea arosati. Impoiji omoncaratantacari, ipocaque Quirishito. Te ampincatsaveteariji, iro cantaincha icamimentajeitaquee.
					</seg>
					<seg id="b.ROM.5.7" type="verse">
						Ari te aneapiniteriji atiri coatsiri incamimenteri itsipapee cameetsatatsiri, iroavisacotanteariri. Iro cantaincha aamaaca itimi aparopee camimentiriri cameetsatatsiri.
					</seg>
					<seg id="b.ROM.5.8" type="verse">
						Arojeiquea ainti, te ancameetsajeiteji, iro cantaincha itiancaqueri Tasorentsi Itomi icamimentajeitaquee. Tempa irootaque ayojeitantacari icavintsaasanojeitaquee, inintasanojeitaquee.
					</seg>
					<seg id="b.ROM.5.9" type="verse">
						Aparajatimentaquee iriraja, icamimentajeitaquee. Meeca ineacameetsataquee Tasorentsi, oquempevetaca te anteroji caari cameetsatatsi. Coajica, inquisheri Tasorentsi maaroni antapinitirori caari cameetsatatsi, irompa ainti, aitaque iroavisacojeitaquee.
					</seg>
					<seg id="b.ROM.5.10" type="verse">
						Peerani aquisaveitarini Tasorentsi, iro cantaincha icamimentajeitaquee Itomi, meeca aneacameetsataqueri Tasorentsi; aisati iriori, ineacameetsataquee. Meeca eiro icamajitsi aisati Jesoshi, irointi yaneasanotaji, imatantarori itasoncaventapinijeitaquee meeca.
					</seg>
					<seg id="b.ROM.5.11" type="verse">
						Aisati ayojeitaque ariorica aquemisantaqueri Avincatsarite Jesoquirishito, ineacameetsajeitaquee Tasorentsi. Tempa irootaque aveshireimentantariri meeca.
					</seg>
					<seg id="b.ROM.5.12" type="verse">
						Peerani intanacaro caari cameetsatatsi aparoni shirampari, yora Aran; irootaque icamantacari impoiji. Aisati aquempejeitacari arori, aisati iriori maaroni pashinipee atiri; antajeitaquero caari cameetsatatsi: ashi avajeitiro. Irootaque meeca acamanejeitantari arori maaroni: ashi airo acamajeiti maaroni.
					</seg>
					<seg id="b.ROM.5.13" type="verse">
						Peerani te ontimeni isanquenareni Moishishi. Yantapinijeitaquero atirini caari cameetsatatsi, iro cantaincha te iriotasanojeiteni paita icoacaasanotaqueriri Tasorentsi: pineaquero, te ontimeni irineane.
					</seg>
					<seg id="b.ROM.5.14" type="verse">
						Iro cantaincha icamajeitaque maaroni atiri: yora Aran, iriotaque nijantaquerori, irootaque icamajeitantacari maaroni impoitiriri itimi, irosati itimantacari Moishishi. Oamaajeitaqueri yantiniri Aran, te iro oamayerine yantayetiri iriori. Yora Aran ishiavetari pashini pocatsiri impoiji,
					</seg>
					<seg id="b.ROM.5.15" type="verse">
						iro cantaincha inashita aisati. Otimi yantaqueri Aran icamajeitantacari atiri. Iro cantaincha icavintsaasanojeitaquee Tasorentsi, te inquishimentasanoteeroji antayetiri, irootaque itiancantacariri yora impoitatsiri ipoqui: yora Jesoquirishito.
					</seg>
					<seg id="b.ROM.5.16" type="verse">
						Oca yantaqueri Aran oamaajeitaqueri oshequi atiri, irointi oca yantaqueri Quirishito oaneajeitajiri oshequi atiri. Meeca icavintsaasanojeitiri Tasorentsi oshequi atiri, te inquenqueshiretacotajeriji yantajeitaqueri, irointi ineacameetsajeitaqueri maaroni quemisantiriri Quirishito. Yoaneajeitaqueri maaroni, incantaitatiyempani irisavique inquitequi.
					</seg>
					<seg id="b.ROM.5.18" type="verse">
						Yantaquero caari cameetsatatsi aparoni shirampari: yora Aran, irootaque ajajeitanteameri Sharincaveniqui arori. Iro cantaincha ainiro yantaqueri pashini shirampari, yora Quirishito. Yoameetsajeitaquee irinti, asavicajeitantajeari inquitequi, ancantaitatiyempani.
					</seg>
					<seg id="b.ROM.5.19" type="verse">
						Te inquemisanteriji Aran Tasorentsi, irootaque caari acameetsajeitanta. Iquemisantaqueri Quirishito iriri, irootaque yoameetsajeitantaqueeri.
					</seg>
					<seg id="b.ROM.5.20" type="verse">
						Isanquenatacaaqueri peerani Tasorentsi Moishishi ayojeitantacari te oncameetsateji catsini oca antajeitaqueri. Te ancameetsateji catsini, iro cantaincha oshequi catsini icavintsaajeitaquee Tasorentsi.
					</seg>
					<seg id="b.ROM.5.21" type="verse">
						Ari te ancameetsajeiteji, irootaque acamajeitantacari, iro cantaincha aquemisantajeitaqueri Avincatsarite Jesoquirishito, irootaque icavintsaajeitantajeeri Tasorentsi. Te inquishimenteeroji antajeitaqueri, irointi yoameetsajeitajee ancantaitatiyempani asaviquimojeitajeri anta inquitequi.
					</seg>
				</div>
				<div id="b.ROM.6" type="chapter">
					<seg id="b.ROM.6.1" type="verse">
						¿Paita antajeiteri meeca? ¿Antapinijeitajerompa caari cameetsatatsi incavintsantapinijeiteeri Tasorentsi?
					</seg>
					<seg id="b.ROM.6.2" type="verse">
						Teve. Eiro catsini antapinitajirotsi aisati caari cameetsatatsi. Oquempevetaca acamaque, eiro amatantaro antapinitajero aisati. ¿Paitasa, meeca, antapinitantajarori?
					</seg>
					<seg id="b.ROM.6.3" type="verse">
						Ariorica aquemisantaqueri Quirishito aisati avaotisatimentajeitacari, oquempetaca acarajeitaqueri acamajeitaque.
					</seg>
					<seg id="b.ROM.6.4" type="verse">
						Aisati oquempetaca acarajeitaqueri atijajeitaca, aisati oquempetaca atinaajeitanaja. Meeca anashijeitaja, aquempejeitacari Jesoshi: icamaque, impoiji itasoncasanotajiri Apa Tasorentsi itinaantanajari aisati. Meeca inashitanaja, te inquempetajeaji peerani.
					</seg>
					<seg id="b.ROM.6.5" type="verse">
						Ari piquempejeitacari Quirishito. Oquempetaca picarajeitaqueri picamajeitaque, aisati oquempetaca picarajeitaqueri pitinaajeitanaja: paneajeitanaji, iro cantaincha pinashijeitanaja maaroni. Te inquempeteaji Quirishito peerani; aisati avirorijei, te pinquempejeiteaji peerani.
					</seg>
					<seg id="b.ROM.6.6" type="verse">
						Peerani oshequi picoapinijeitini pantapinijeitironi caari cameetsatatsi, iro cantaincha oquempetaca pitsipatacari Quirishito pipajacojeitaca coroshiqui, picamajeitaque: ¿paitampa pincoantajeari aisati pampiitajero caari cameetsatatsi? Peerani oquempetaca avirojei iratiritepee camaari, yantacaapinitaquempi caari cameetsatatsi; iro cantaincha meeca oquempetaca picamaque, tecatsi incantea iromperanatajempi aisati.
					</seg>
					<seg id="b.ROM.6.7" type="verse">
						Pineaquero, ariorica incamaque atiri, eiro itimitsi omperanajeitajearineri. Meeca avirori, eiro pantajirotsi meeca caari cameetsatatsi.
					</seg>
					<seg id="b.ROM.6.8" type="verse">
						Ariorica picarajeitaqueri Quirishito picamajeitaque, ayojeiti pincarajeiteri aisati pisaviquimoteri anta isaviquinta iriori.
					</seg>
					<seg id="b.ROM.6.9" type="verse">
						Ayojeitaque icamaque, aisati itinaanaja. Eiro icamajitsi aisati: tecatsi incantajea incamaje aisati.
					</seg>
					<seg id="b.ROM.6.10" type="verse">
						Icamantacari Jesoshi, icamimentaqueero caari cameetsatatsi antajeitaqueri. Moncarataca: eiro icamajitsi aisati. Meeca aneanaji: quiso yoajiri meeca Tasorentsi, incantaitatiyempani.
					</seg>
					<seg id="b.ROM.6.11" type="verse">
						Aisati aviroripee, piquempejeitaca picamasanojeitaque, eiro pantantajarotsi caari cameetsatatsi; iro cantaincha yoaneajeitajimpi aisati Jesoquirishito, piojeitantajariri Tasorentsi.
					</seg>
					<seg id="b.ROM.6.12" type="verse">
						Tempa oquempetaca picamaque: eiro meeca pantapinitajirotsi caari cameetsatatsi, eiro piquenqueshiretajirotsi.
					</seg>
					<seg id="b.ROM.6.13" type="verse">
						Ari oquempevetaca picamaque, eiro pishinetantajaritsi meeca camaari irantacaapinitempiro caari cameetsatatsi. Aisati oquempevetaca yoaneajimpi Tasorentsi, irootaque pishinetanteariri irantacayetempiro cameetsayetatsiri.
					</seg>
					<seg id="b.ROM.6.14" type="verse">
						Eiro meeca pantajirotsi caari cameetsatatsi. Te aneeroji peranatempine pantero paitapeerica, irointi icavintsaajeitaquempi Tasorentsi, ineshinoncajeitaquempi.
					</seg>
					<seg id="b.ROM.6.15" type="verse">
						¿Paita anteri meeca? Ayojeitaque te ontimeji peranajeiteene aisati ayojeitaque icavintsaapinijeitaquee Tasorentsi. ¿Ocameetsatimpa antashitapinitearo caari cameetsatatsi? Teve, te oncameetsateji.
					</seg>
					<seg id="b.ROM.6.16" type="verse">
						¿Janicampa pimpincatsatasanoteri? Ariorica pimpincatsateri camaari, irantacaapinitempiro caari cameetsatatsi, iro cantaincha impoiji pijate Sharincaveniqui. Iro cantaincha ariorica pimpincatsateri Tasorentsi, irantacaapinitempiro cameetsayetatsiri.
					</seg>
					<seg id="b.ROM.6.17" type="verse">
						Peerani pipincatsaveitarini camaari, meeca pipincatsatajiri Tasorentsi. Piquemisantajiro maaroni yoamejeitajimpiri iriori, irootaque nopasonquitantariri meeca. Pantapiniveitaroni caari cameetsatatsi, meeca pantapinitiro cameetsayetatsiri.
					</seg>
					<seg id="b.ROM.6.19" type="verse">
						Noncamantempiro piojeitantearori, pinquemajeitantearori. Oquempetaca peerani pipincatsaveitarini camaari pantantaroniri caari cameetsatatsi, ocameetsati meeca pimpincatsajeiteri Tasorentsi pantajeitantearori cameetsayetatsiri, pincameetsatasanojeitanteari.
					</seg>
					<seg id="b.ROM.6.20" type="verse">
						Peerani, pipincatsajeiveitarini camaari, te pimpincatsajeiterini Tasorentsi.
					</seg>
					<seg id="b.ROM.6.21" type="verse">
						Iro cantaincha oshequi meeca pipashiventacaajaro pantajeiveitaniri: ¿paita impinatempimeri camaari? Pantajeiveitanarini, irootaque pijatanteameri Sharincaveniqui.
					</seg>
					<seg id="b.ROM.6.22" type="verse">
						Meeca tecatsi incante camaari iromperanajeitajempi aisati: tempa meeca pipincatsajeitajiri Tasorentsi. Iroameetsajeitempi irinti, irisavicacaajeitempi inquitequi: pincantaitatiyempani.
					</seg>
					<seg id="b.ROM.6.23" type="verse">
						Pantapinijeivetacaro caari cameetsatatsi, pijajeitanteameri Sharincaveniqui. Iro cantaincha piquemisantaqueri Jesoquirishito, irootaque icavintsantaquempiri Tasorentsi, irisavicacaajeitempi inquitequi, pincantaitatiyempani.
					</seg>
				</div>
				<div id="b.ROM.7" type="chapter">
					<seg id="b.ROM.7.1" type="verse">
						Tequerarica, noyemisantaririnte, pinquemasanojeite. Avirojeitaque nojorioririnte, noquenquetsatacaajeitiri. Ariorica incame ashaninca, tecatsi incantea inquemisantero icantavetacari Moishishini.
					</seg>
					<seg id="b.ROM.7.2" type="verse">
						Noshiacantempiro oca. Ocanti Sanquenarentsi: &quot;Ariorica aye tsinane ojime, quiso oanaqueri, irosati incamanteari. Te oncameetsateji ojocashitajeari&quot;. Iro cantaincha ariorica incamaque, te aneajeriji ojime.
					</seg>
					<seg id="b.ROM.7.3" type="verse">
						Iro cantaincha ainirorica ojime, te oncameetsateji aimenteari. Ariorica incamaque ojime, ari ocameetsati aaje aisati pashini ojime, meecaquea te aimenteariji ojimeni. Tecatsi tsaneajearone aaje.
					</seg>
					<seg id="b.ROM.7.4" type="verse">
						Aisati, noyemisantaririnte, icamaque Quirishito: aisati oquempevetaca picarajeitaqueri, picamajeitaque. Meeca eiro operanatajimpitsi isanquenare Moishishi, tempa oquempevetaca picamaque. Irointi yoaneajeitajimpi aisati Tasorentsi pimajeitantearori maaroni icoacaajeitaquempiri.
					</seg>
					<seg id="b.ROM.7.5" type="verse">
						Peerani aquemisantaveitarini camaari. Acoapiniveitaroni antapinitironi caari cameetsayetatsi, ora itsaneapitsavetaqueeri Tasorentsi. Aitaque acantajeitaniri, antapinijeitironi, irootaque ajajeitanteameri Sharincaveniqui.
					</seg>
					<seg id="b.ROM.7.6" type="verse">
						Iro cantaincha oquempetaca acamajeitaque. Eiro meeca aquenqueshirejeitajirotsi icantajeitiri jorio, yamejeitari iriori. Meeca te antapiniteroji ocantiniri isanquenatiniri peerani, irointiquea antapinite ocoacaajeitaqueeri Ishire Tasorentsi.
					</seg>
					<seg id="b.ROM.7.7" type="verse">
						¿Paita nocantajeitimpiri? ¿Nocantimpimpa te oncameetsateji isanquenareni Moishishi? Teve, te noncantempiji. Eirome otimime, eiro niotime te oncameetsateji nantayetiri. Eirome ocantime: &quot;Eiro pinevetarotsi yashiyetari itsipapee&quot;, eiro niotime te oncameetsateji.
					</seg>
					<seg id="b.ROM.7.8" type="verse">
						Oamevetaquena te oncameetsateji nonevetearo paitapeerica, niovetaro; iro cantaincha aiquero nojatatii nonevetasanotanacaro paitapeerica. Eirome otimime Sanquenarentsi, eiro niotime te oncameetsateji nonevetearo.
					</seg>
					<seg id="b.ROM.7.9" type="verse">
						Peerani, tequerani nioteroni Sanquenarentsi, noquimoshiretashiveitani. Iro cantaincha impoiji oametaquena otimi nantane, irootaque noashiretantacari. Niotanaque nojateme Sharincaveniqui.
					</seg>
					<seg id="b.ROM.7.10" type="verse">
						Nojivetaca ariorica nanterome maaroni ocantiri Sanquenarentsi noncantaitatiyempani nontimeme inquitequi, iro cantaincha tecatsi noncantea nomatero. Oametaquena meeca otimi nantane, irootaque nojatanteameri Sharincaveniqui.
					</seg>
					<seg id="b.ROM.7.11" type="verse">
						Oshequi noquenqueshiretaquero caari cameetsatatsi, namatavitantajari narosati, irootaque caari nantantaro ocantiri Sanquenarentsi. Impoiji niotaque nojate Sharincaveniqui.
					</seg>
					<seg id="b.ROM.7.12" type="verse">
						Pineaquero, ocameetsataque isanquenareni Moishishi: irootaque irineane Tasorentsi, ocameetsatasanotaque.
					</seg>
					<seg id="b.ROM.7.13" type="verse">
						Ari ocameetsati Sanquenarentsi, iro cantaincha ¿paita nojatanteameri Sharincaveniqui? ¿Irompa Sanquenarentsi jatacayenaneme? Teve, irointi nantaquero caari cameetsatatsi, irootaque nojatanteameri Sharincaveniqui. Tempa oametajana Sanquenarentsi te oncameetsateji catsini oca nantayetaqueri.
					</seg>
					<seg id="b.ROM.7.14" type="verse">
						Ocameetsataque irointi, tempa irio sanquenatacaantirori Tasorentsi; narori, te noncameetsateji nainti, catsini.
					</seg>
					<seg id="b.ROM.7.15" type="verse">
						Te niotacoteaji narosati: nocoaveta nontimeme cameetsa, iro cantaincha, te nomateroji. Nantapinitiro caari nocoasanoveta.
					</seg>
					<seg id="b.ROM.7.16" type="verse">
						Niotaque te oncameetsateji oca nantayetaqueri, niotaque ocameetsati oca oametantiri Sanquenarentsi.
					</seg>
					<seg id="b.ROM.7.17" type="verse">
						Te noncoaveteaji nantero paitapeerica, iro cantaincha nashi noiro te noncameetsateji, irootaque nantashitantarori.
					</seg>
					<seg id="b.ROM.7.18" type="verse">
						Niotaque te noncameetsateji catsini. Ariorica nocoaveta nanterome cameetsayetatsiri, iro cantaincha te nomateroji.
					</seg>
					<seg id="b.ROM.7.19" type="verse">
						Te nantapiniteroji cameetsatatsiri nocoavetari nantemeri, irointi nantapinitiro caari cameetsatatsi caari nocoaveta nantero.
					</seg>
					<seg id="b.ROM.7.20" type="verse">
						¿Paita nantashitantarori caari nocoaveta nantero? Aitaque nashi noiro te noncameetsateji, irootaque nantashitantarori.
					</seg>
					<seg id="b.ROM.7.21" type="verse">
						Aitaque nocantani: nocoavetaca nosaviqueme cameetsa, iro cantaincha omapocaquena nantaquero caari cameetsatatsi.
					</seg>
					<seg id="b.ROM.7.22" type="verse">
						Noquenqueshiretasanovetacaro irineane Tasorentsi, nocoasanovetaca nanterome icoacaaquenari.
					</seg>
					<seg id="b.ROM.7.23" type="verse">
						Oshequi noashiretasanovetaca catsini. Oshequi noquenqueshirevetacari Tasorentsi, nocoavetaca nanterome icoacaaquenari. Iro cantaincha tecatsi noncantea nantero, irointi omapocaquena nantaquero caari cameetsatatsi.
					</seg>
					<seg id="b.ROM.7.24" type="verse">
						Oshequi nashinoncaavetaca. Noquenqueshirevetaca nanterome icantaquenari Tasorentsi, iro cantaincha nashi noiro te noncameetsateji. ¿Janica amitacotenaneri eiro nantapinitantajarotsi aisati caari cameetsatatsi? Iriotaque Avincatsarite Jesoquirishito amitacotenaneri. Irootaque meeca oshequi nopasonquitantariri Tasorentsi.
					</seg>
				</div>
				<div id="b.ROM.8" type="chapter">
					<seg id="b.ROM.8.1" type="verse">
						Ariorica anquemisantajeiteri Jesoquirishito, aisati antapinitero icoacaaqueeri Tasorentsi, eiro yoasanquetaajeiteetsi. Eiro meeca antapinijeitirotsi caari cameetsatatsi acoiri arori.
					</seg>
					<seg id="b.ROM.8.2" type="verse">
						Ari peerani nashi noironi nantapinitironi caari cameetsatatsi, nojateme Sharincaveniqui. Iro cantaincha noquemisantaqueri Jesoquirishito, oavisacotantajanari Ishire Tasorentsi, oaneantajanari. Osavicacaajena coajica anta inquitequi, noncantaitatiyempani.
					</seg>
					<seg id="b.ROM.8.3" type="verse">
						Pineaquero, tecatsi oncantea oavisacojeitee isanquenare Moishishi: ashi airo te ancameetsateji. Te amajeiteroji ocantaqueeri. Iro cantaincha yoavisacojeitaquee Tasorentsi, irinti. Itiancaqueri Itomi aca quipatsiqui, yatiritapaaque, iquempetasanotapaaquee arori, iro cantaincha te iranteroji caari cameetsatatsi. Icamimentaquee arori, ipashinitacaajee eiro aquempetantajatsi peerani.
					</seg>
					<seg id="b.ROM.8.4" type="verse">
						Meeca, ariorica anquemisantero Ishire Tasorentsi, ari amataquero ocantaqueeri Sanquenarentsi. Peerani ashi aironi te ancameetsateji, te amateroni ocantaqueeri.
					</seg>
					<seg id="b.ROM.8.5" type="verse">
						Yora caari cameetsajeitatsi iquenqueshiretapinitiro irantero caari cameetsatatsi. Irinti iotirori Ishire Tasorentsi icoaque irantero ocoacaaqueriri iroori.
					</seg>
					<seg id="b.ROM.8.6" type="verse">
						Ariorica anquenqueshiretero acoashiyetari arori, ajate Sharincaveniqui. Ariorica anquenqueshiretero Ishire Tasorentsi, ari cameetsa ancantaitatiyempani asaviquimojeiteri Tasorentsi.
					</seg>
					<seg id="b.ROM.8.7" type="verse">
						Ariorica antayetero acoaqueri arori, atseencaqueri Tasorentsi: te ancoyeji antayetero icoacaajeivetaqueeri. Eiro amatirotsi.
					</seg>
					<seg id="b.ROM.8.8" type="verse">
						Te irineacameetsateriji Tasorentsi maaroni antayetirori caari cameetsatatsi.
					</seg>
					<seg id="b.ROM.8.9" type="verse">
						Iro cantaincha avirojei avinti, te pinquempejeiteariji iriori. Quiso oajeitaquempi avirori Ishire Tasorentsi. Yora caari quiso oi Ishire, te irioteriji Quirishito.
					</seg>
					<seg id="b.ROM.8.10" type="verse">
						Oshequi pantaquero caari cameetsatatsi, irootaque pincamajeitanteari, iro cantaincha pishanincatacaririca Quirishito, yoameetsataquempi Tasorentsi, pincantaitatiyempani pisaviquimoteri.
					</seg>
					<seg id="b.ROM.8.11" type="verse">
						Tempa yoitinaajiri Jesoshi. Meeca ariorica quiso oaquempi Ishire, irointinaajeitajempi aisati, iroaneajeitajempi aisati. Iro irimatantajempiri pishiretacaro Ishire.
					</seg>
					<seg id="b.ROM.8.12" type="verse">
						Meeca, noyemisantaririnte, atsipetashitacaro aquemisantiri camaari, atsipetashitaro antiro caari cameetsatatsi.
					</seg>
					<seg id="b.ROM.8.13" type="verse">
						Ariorica pantapinitero aisati, pijate Sharincaveniqui. Iro cantaincha ariorica pinquemisantero Ishire Tasorentsi, eiro pantajirotsi aisati caari cameetsatatsi, impoijiquea pisavique inquitequi, pincantaitatiyempani.
					</seg>
					<seg id="b.ROM.8.14" type="verse">
						Maaroni quemisantirori Ishire Tasorentsi, iriojeitaque itomipee Tasorentsi.
					</seg>
					<seg id="b.ROM.8.15" type="verse">
						Pamene, ariorica quiso oajeitaquee Ishire, arojeitaque Itomi. Te anquempeteariji iratiritepee, aisati eiro atsaroacaaritsi. Eiro aquempetajatsi peerani atsaroacaajeivetarini. Tempa queario, acantiri meeca: &quot;Apa&quot;.
					</seg>
					<seg id="b.ROM.8.16" type="verse">
						Ariorica ayotaque quiso oajeitaquee Ishire Tasorentsi, aisati oamejeitaquee, irootaque ayojeitantacari itomintajeitaquee Tasorentsi.
					</seg>
					<seg id="b.ROM.8.17" type="verse">
						Arojeitaquerica itomipee, ari impajeitaquee Tasorentsi maaroni icoacaaqueeri ontimimojeitee coajicani, anquempejeiteari Quirishito. Meeca aitaque anquempejeiteari aneacatsitaquearo paitapeerica, iro cantaincha coajica anquempejeitajeari cameetsa asaviquimojeiteri Tasorentsi, aveshireimentajeiteari.
					</seg>
					<seg id="b.ROM.8.18" type="verse">
						Coajica cameetsa catsini irisavicacaajeitee anta inampiqui, impoiji eiro aquenqueshiretajirotsi paitapeerica aquematsicavetacari meeca.
					</seg>
					<seg id="b.ROM.8.19" type="verse">
						Ayojeitaque maaroni catsini yovetsicajeitaquee Tasorentsi irisavicacaasanojeitaquee cameetsa, aisati impeajeitajee pincatsaritajantsineri. Yaamaajeitacari maaroni catsini: &quot;¿Jaoca oncarate intasoncaventajeitajeri maaroni itomipee?&quot;
					</seg>
					<seg id="b.ROM.8.20" type="verse">
						Yatsipetashita itimayetaque maaroni yovetsicajeitiri Tasorentsi: icamapinijeitaque iriori poshiniripee, panquirentsipee, maaroni; eiro aneajiritsi aisati coajicani. Tecatsi irantajeivetea icamajeitantacari, irointi icamajeitantacari otimi yantaqueri peerani Aran. Iotaque Tasorentsi coajica eiro oquempetajatsi meeca, irointi iroameetsatasanojeitajeri aisati, oquempetaca iroameetsatasanojeitajee arori: tempa arojeitaque itomipee maaroni.
					</seg>
					<seg id="b.ROM.8.22" type="verse">
						Ayojeitaque icatsinatapinijeitini maaroni yovetsicane Tasorentsi, aisati icamajeitini: icantani, irosati meeca.
					</seg>
					<seg id="b.ROM.8.23" type="verse">
						Aisati arorijei quemisantatsiri, ashinoncaajeivetaca, ainiro aquemaatsicajeitacari. Timatsi Ishire Tasorentsi, quiso oajeitaquee, amitacojeitaquee; iro cantaincha acoajeitaque inquempetacaantasanojeitee Tasorentsi itomi. Impoiji eiro aquematsicatajarotsi paitapeerica, eiro acamajitsi.
					</seg>
					<seg id="b.ROM.8.24" type="verse">
						Ariorica ayotaque irimatero Tasorentsi icantaqueeri, aquemisantaqueri avavisacotantajari. Iro cantaincha tequera irimateroji, tequera irimoncarajeiteroji maaroni icantaqueeri arori. Omoncarataquearica, ¿arimpa ayeacotajero irimateero icantaqueeri?
					</seg>
					<seg id="b.ROM.8.25" type="verse">
						Ariorica ayotasanotaque irimoncarateero icantaqueeri, cameetsa ayeacotero, eiro ashematsi.
					</seg>
					<seg id="b.ROM.8.26" type="verse">
						Te ayotasanojeiteji arori, iro cantaincha amitacojeitaquee Ishire Tasorentsi. Te ayotasanojeiteji anquenquetsatacayeri Tasorentsi cameetsa, iro cantaincha ioti irointi Ishire, ocantacoventajeitaquee; cameetsa catsini oquenquetsatacairi, eiro amatirotsi anquempetearo.
					</seg>
					<seg id="b.ROM.8.27" type="verse">
						Iotasanotaquee Tasorentsi, aisati iotaquero paitarica ocantiriri Ishire. Ariorica ocantacoventaquee, iotaque maaroni icoacaaqueeri Tasorentsi.
					</seg>
					<seg id="b.ROM.8.28" type="verse">
						Ayojeitaque ariorica anintaqueri Tasorentsi, aisati ariorica antapinitaquero icoacaajeitaqueeri, irosati incanteani intasoncacoventajeitee. Ariorica ompomerentsitimovetaquee, iro cantaincha eiro ishineteetsi avashinoncayea.
					</seg>
					<seg id="b.ROM.8.29" type="verse">
						Peerani catsini iotiteeni anquemisanteri, irootaque icantitantaniri: &quot;Incameetsatanaque quemisantenaneri, inquempejeiteari Notomi&quot;. Tempa iriotaque Itomi Tasorentsi yora Jesoquirishito. Iriotaque itomisanori peerani catsini, itimitani; impoijeitajee itomintajeitajee arori, ashanincatavacaajeitantajari.
					</seg>
					<seg id="b.ROM.8.30" type="verse">
						Peerani icantitani: &quot;Nontomintajeiteari&quot;, impoiji itomintasanotaquee; impoiji aisati yoameetsataquee, iquempetacaantajee te anteroji caari cameetsatatsi. Aisati icanti: &quot;Coajica cameetsa irisaviquimojeitena aca inquitequi&quot;.
					</seg>
					<seg id="b.ROM.8.31" type="verse">
						Tempa ocameetsajeitaque oca. Pineaquero, itasoncaventasanojeitaquee Tasorentsi: ¿janica meeca oashinoncaajeitajeene? Tecatsi catsini.
					</seg>
					<seg id="b.ROM.8.32" type="verse">
						Te intsaneempariji Itomi, irointi itiancaqueri aca quipatsiqui icamimentajeitaquee. Tempa ayojeitaque aisati coajica impapinijeitee maaroni coiteimojeitaqueeri.
					</seg>
					<seg id="b.ROM.8.33" type="verse">
						Tempa icoyeajeitaquee Tasorentsi, iquempetacaantaquee te anteroji caari cameetsatatsi: ¿janica meeca cantatsine ainiro antane?
					</seg>
					<seg id="b.ROM.8.34" type="verse">
						¿Janicampa oashinoncaajeiteeneri? Tecatsi: tempa icamimentajeitaquee Jesoquirishito yoavisacojeitajee. Aisati itinaanaja, isaviquimotiri Iriri, icaratiri ipincatsariventajeitaquee, aisati icantacoventajeitaquee.
					</seg>
					<seg id="b.ROM.8.35" type="verse">
						¿Janicampa jocacayerineri Quirishito inintajeitee? Tecatsi catsini. Intimerica oashinoncaajeiteeneri, quisajeiteeneri; ariorica ompomerentsitimojeitee paitapeerica, ariorica ayee atashe, eirorica otimitsi anquitsaateari, ariorica antsaroacayearo paitapeerica, intimerica oayeteeneri; iro cantaincha icantani Quirishito, inintasanojeitaquee.
					</seg>
					<seg id="b.ROM.8.36" type="verse">
						Onquempetajea isanquenataqueroni peerani: &quot;Noquemisantaquempi, Tasorentsi, irootaque isareantapiniyeetaquenari iroyeetena. Inquempetacaantena ovisha yoapiniyetiri&quot;.
					</seg>
					<seg id="b.ROM.8.37" type="verse">
						Queario oshequi inintajeitaquee Quirishito, icantani: itasoncaventajeitaquee, irootaque aveshireimentasanojeitantacariri.
					</seg>
					<seg id="b.ROM.8.38" type="verse">
						Queario, te intimeji jocacayerineri inintajeitaquee: eiro imatirotsi inampirepee Tasorentsi, camaaripee, pincatsaripee, jenoquisati, quipatsisati, maaroni yovetsicajeitaqueri Tasorentsi, eiro imatirotsi. Ariorica ancamaque, ariorica aneanaje, eiro imajeitirotsi meeca, aisati eiro imatirotsi coajica. Aquemisantaqueri Avincatsarite Jesoquirishito, meeca inintasanojeitaquee, aisati quiso yoajeitaquee maaroni.
					</seg>
				</div>
				<div id="b.ROM.9" type="chapter">
					<seg id="b.ROM.9.1" type="verse">
						Oshequi noquenqueshireacotaqueri maaroni noshanincasanori, yora nojorioririnte. Queariotaque oca nocantaqueri, iotaque Quirishito te nontseeyaji. Aisati quiso oaquena Ishire, iotacaaquena queario nocantaque. Noashiretacotacari noshaninca, te inquemisanteji. Arioricame nomaterome noavisacoterime noshaninca, nojatetame Sharincaveniqui iravisacotantajeameri; nojatericame anta, eiro noneirime nainti Quirishito; pineaquero, oshequi nocoaque iravisacojeitaje.
					</seg>
					<seg id="b.ROM.9.4" type="verse">
						Ishanincajeitacari Ishirairini aisati itomintajeivetarini Tasorentsi. Ineajeitaqueri itasoncantaque, aisati iquemajeivetaroni icantavetariri, iojeivetaro Isanquenare Moishishi, iojeiveta jaoca incanteameri inquemisanterime, timatsi icashiacaajeitaqueriri,
					</seg>
					<seg id="b.ROM.9.5" type="verse">
						iriojeitaque ishanincani yora intacaroniri peerani, iriojeitaque ishaninca Quirishito. Tempa iriotaque Quirishito Tasorentsi, ocameetsati ancantaitatiyempani aneacameetsajeiteri aisati ampincatsatasanojeiteri maaroni. Aitaque ancantajeiteari.
					</seg>
					<seg id="b.ROM.9.6" type="verse">
						Iojeivetaro irineane Tasorentsi, iro cantaincha te inquemisantajeiteji. ¿Paita caari iquemisantajeitanta? ¿Yamatavitaquerimpa Tasorentsi? Teve, te iramataviteriji. Pamene, maaroni ishanincani Ishirairi te inquempetasanojeiteariji: te inquemisantajeiteji maaroni.
					</seg>
					<seg id="b.ROM.9.7" type="verse">
						Aisati te inquempetasanojeiteariji Avaramani maaroni ishanincani. Tempa icantaquerini peerani Tasorentsi: &quot;Irio pishanincatasanojeiteari maaroni ishanincani yora Isaca&quot;.
					</seg>
					<seg id="b.ROM.9.8" type="verse">
						Meeca noncamantempiro oca ishiacantiri. Te intominteariji Tasorentsi maaroni ishanincani Avaramani. Apaniro ishanincajeitacari yora ishanincani Isaca. Tempa icantiri Tasorentsi:
					</seg>
					<seg id="b.ROM.9.9" type="verse">
						&quot;Apanivaniji osarintsi ontimeri Sara otomi&quot;.
					</seg>
					<seg id="b.ROM.9.10" type="verse">
						Otsipani osarintsi itimaque Isaca. Impoiji yantearitanaque, yaaque ijina, pajitachari Ereveca. Impoiji otsomontetaque, iriotaque tsipari.
					</seg>
					<seg id="b.ROM.9.11" type="verse">
						Ainiroquera iriori otsomontequi iriniro, tequera iranteroji cameetsatatsiri aisati tequera iranteroji caari cameetsatatsi, iro cantaincha otimi icoacaitacariri Tasorentsi. Ari icantitaro Tasorentsi: &quot;Yora jivatatsineri intime impincatsateri yora oijatapeerine&quot;. Tempa irootaque oquenquetsatacotaqueniri Sanquenarentsi: &quot;Icanti Tasorentsi: 'Nonintasanoteri Jacovo, irinti Esao eiro nonintasanotiritsi'&quot;. Pineaquero, iotitani Tasorentsi icoacaitacariniri: impoiji imatacaaqueri.
					</seg>
					<seg id="b.ROM.9.14" type="verse">
						¿Arimpa ancante: &quot;Te oncameetsateji oca yantiri Tasorentsi&quot;? Teve, eiro acantitsi.
					</seg>
					<seg id="b.ROM.9.15" type="verse">
						Tempa peerani icantirini Moishishi: &quot;Tempa narotaque cantatsine janicarica noneshinoncateri, aisati janicarica noncavintsayeri&quot;.
					</seg>
					<seg id="b.ROM.9.16" type="verse">
						Te irio atiri cantatsine, irinti Tasorentsi. Ioti irinti janicarica irineshinoncatasanoteri.
					</seg>
					<seg id="b.ROM.9.17" type="verse">
						Tempa peerani osanquenatacani icantiriri yora ivincatsarite ejipitosati: &quot;Nompeajempi pincatsaritajantsine, iriojeitanteari atiri oshequi notasorentsitaque, aisati oshequi impincatsajeitantenari maaroni savicajeitatsiri&quot;.
					</seg>
					<seg id="b.ROM.9.18" type="verse">
						Pineaquero, tempa iriotaque cantatsine janicarica irineshinoncateri. Tempa aisati iriotaque cantatsineri janicarica impeajeri tseencantatsineri.
					</seg>
					<seg id="b.ROM.9.19" type="verse">
						Naamaaca meeca pincantena: &quot;¿Arimpa? Queariorica picantaqueri, ¿paita inquishimentantenarori nantayetiri? Tempa nantayetaquero icoacaaquenari iriori&quot;.
					</seg>
					<seg id="b.ROM.9.20" type="verse">
						Pamene, aviro atiri: te oncameetsateji pimpiatsateari Tasorentsi, oshequi ipincatsariti irinti. Noshiacantempiro coviti. Ocantirompa vitseirori: &quot;¿Paita caari povetsicantana narori cameetsa?&quot;
					</seg>
					<seg id="b.ROM.9.21" type="verse">
						Ora vitseirori, tempa irootaque coatsiri jaoca oncanterori quipatsi. Tempa ocameetsati ovetsicaque aparo cameetsatasanotatsiri, irointi otsipa eiro oameetsantiro.
					</seg>
					<seg id="b.ROM.9.22" type="verse">
						Ariorica incoaque Tasorentsi, tempa ocameetsati iroashinoncaayeteri iisane. Tempa ocameetsati iriotacaajeiteri atiri ainiro itasorenca. Iro cantaincha te iroashinoncaajeiteriji yora caari cameetsajeitatsi, irointi yamavetiro yantayetiri, icavintsaaqueri.
					</seg>
					<seg id="b.ROM.9.23" type="verse">
						Irio icavintsaasanotaqueri yora jatatsineri inquitequi; icoacaaqueri iriojeite oshequi icavintsanti, aisati oshequi ipincatsariti.
					</seg>
					<seg id="b.ROM.9.24" type="verse">
						Arojeitaque icoyeajeitaqueri, ayojeitantajariri: jorio, aisati caari joriotatsi.
					</seg>
					<seg id="b.ROM.9.25" type="verse">
						Tempa peerani isanquenatacojeitaqueeni yora Oseashi: &quot;Icanti Tasorentsi: 'Caari inaveitani noshaninca, iro cantaincha meeca noshanincatacari. Caari inaveitani nonintasanotiri, iro cantaincha meeca nonintasanotajiri'&quot;.
					</seg>
					<seg id="b.ROM.9.26" type="verse">
						Jero icantini: &quot;Caari inaveitani noshaninca&quot;. Irio iquenquetsatacotaqueri yora peajanchaneri itomipee Tasorentsi; tempa irio Tasorentsi aneasanotatsiri.
					</seg>
					<seg id="b.ROM.9.27" type="verse">
						Jero aisati oca isanquenataqueniri Isayashi. Iquenquetsatacotaqueri joriopee: &quot;Incarajeitaque ishanincani Ishiraeri oshequi catsini. Oquempetaca eiro amatirotsi iotero jaoca ocaratiri ovane impanequi, aisati iriori joriopee, eiro amatiritsi ayojeiteri maaroni, jaocarica incarajeiteri. Iro cantaincha eiro yoshequitasanotitsi avisacotajantsine.
					</seg>
					<seg id="b.ROM.9.28" type="verse">
						Coajica irimatero Tasorentsi maaroni icantaqueri: irimapocajeiteri maaroni tseencantatsiri, iroashinoncaajeiteri. Intsoteasanojeiteri, maaroni&quot;.
					</seg>
					<seg id="b.ROM.9.29" type="verse">
						Tempa aisati isanquenatini: &quot;Eirome icavintsaajeiteeme Tasorentsi, eirome ishanincajeiteeme, tempa intsoncajeiteeme maaroni, anquempejeitearime yora soromasatini aisati yora comorasatini&quot;.
					</seg>
					<seg id="b.ROM.9.30" type="verse">
						¿Paita aisati noncamantempiri? Yora itsipapee atiri te incoajeiveiteani iroameetsateri Tasorentsi, iro cantaincha meeca iquemisantajeitajiri, irootaque yoameetsajeitantajariri.
					</seg>
					<seg id="b.ROM.9.31" type="verse">
						Irinti yora joriopee icoajeiveta iriori irimayeterome icantayetiriniri Moishishini incameetsatanteameri, iro cantaincha te irimajeiteroji.
					</seg>
					<seg id="b.ROM.9.32" type="verse">
						¿Paita caari yoameetsatantari Tasorentsi? Te inquemisantajeiteriji, irointi icoajeiveta irantero paitapeerica. Oshequi icomitacaro, te iriojeiteji inquemisanteri Jesoshi.
					</seg>
					<seg id="b.ROM.9.33" type="verse">
						Peerani isanquenatironi oca icantaqueniri Tasorentsi: &quot;Nontiancaveteanari joriopee notomi, iro cantaincha eiro iojeitavaqueritsi. Oquempevetaca ariorica intsitinquearo mapi, impariaque; te iriojeiteriji Quirishito ini, irootaque iroashiretanteari. Iro cantaincha eiro yoashiretatsi irinti quemisanterineri, irointi iriveshireimentasanojeiteari&quot;.
					</seg>
				</div>
				<div id="b.ROM.10" type="chapter">
					<seg id="b.ROM.10.1" type="verse">
						Noyemisantaririnte, oshequi catsini nocoaque iravisacojeite maaroni nojorioririnte, oshequi nocantapinitiri Tasorentsi: &quot;Pinquemisantacaajeitajeri noshaninca, iravisacojeitantajeari&quot;.
					</seg>
					<seg id="b.ROM.10.2" type="verse">
						Niotaque oshequi icoajeiveta inquearioventenerime Tasorentsi paitapeerica yantiniriri, irishintsiventeneri maaroni. Iro cantaincha te iriojeiteji paitarica icoacaasanojeitaqueriri.
					</seg>
					<seg id="b.ROM.10.3" type="verse">
						Te iriojeiteji jaoca icantajeeri Tasorentsi yoameetsatantajeitajeeri. Icoajeiveta iroameetsajeiteame irisati, te incoyeji iroameetsajeiteri Tasorentsi, irinti.
					</seg>
					<seg id="b.ROM.10.4" type="verse">
						Pamene, ipocaque Quirishito, icamimentajeitaquee. Meeca, ariorica anquemisanteri iriori, iroameetsajeitajee. Atsipetashitacaro meeca antayetaquero icantiniri Moishishi avavisacotanteameri.
					</seg>
					<seg id="b.ROM.10.5" type="verse">
						Peerani yora Moishishi iquenquetsatacotaqueri yora coatsiri irimoncarayetero Sanquenarentsi: &quot;Intimerica coavetachaneri irimoncarayeterome iroameetsatanteameri, oncameetsateme irimoncarajeiterome maaroni, incantaitatiyempani. Eirome icomitarome catsini&quot;.
					</seg>
					<seg id="b.ROM.10.6" type="verse">
						Iro cantaincha ariorica aquemisantaji irootaque acameetsatantajari, eiro acantitsi: &quot;Pomerentsitaca avavisacotajea. Tsame ajatashiteri Quirishito anta jenoqui, ameri aca iroavisacojeitajeeta&quot;. Teve, eiro acantashitatsi;
					</seg>
					<seg id="b.ROM.10.7" type="verse">
						aisati eiro acantashitatsi catsini: &quot;Tsame ajate Sharincaveniqui, aintinaajeri Quirishito, iroavisacojeitajeeta&quot;. Teve, eiro acantitsi catsini. Jampa tinaanaja ini peerani.
					</seg>
					<seg id="b.ROM.10.8" type="verse">
						Ariorica aquemisantaque, aitaque avavisacotaca: eiro acoitsi amayetero pomerentsiyetatsiri. Tempa timatsi aca irineane Tasorentsi: te ompomerentsiteaji pinquenquetsatacotero aisati pishiretearo. Irootaque oca nocamantapinitimpiri: pinquemisante pavisacotantajeari.
					</seg>
					<seg id="b.ROM.10.9" type="verse">
						Ariorica pincamanteri itsipapee atiri pipincatsataqueri Jesoshi, aisati ariorica pishiretearo yoitinaajiri Tasorentsi, aitaque pavisacotaje.
					</seg>
					<seg id="b.ROM.10.10" type="verse">
						Pineaquero, ariorica ashireteari Tasorentsi, irineacameetsajeitee; aisati ariorica ancamanteri itsipapee atiri aquemisantaqueri Jesoquirishito, aitaque avavisacotajea.
					</seg>
					<seg id="b.ROM.10.11" type="verse">
						Tempa ocantini Sanquenarentsi: &quot;Eiro ipashiventatsi yora quemisantatsiri&quot;.
					</seg>
					<seg id="b.ROM.10.12" type="verse">
						Amoncaratavacaajeitaca: jorio aisati itsipapee atiri. Icarati Avincatsarite apaniro. Aventajeitacari, irootaque ipincatsariventajeitantaqueeri, ineshinoncajeitantaqueeri maaroni.
					</seg>
					<seg id="b.ROM.10.13" type="verse">
						Tempa aisati ocantini Sanquenarentsi: &quot;Iravisacojeitaje maaroni aventajeitearineri Avincatsarite&quot;.
					</seg>
					<seg id="b.ROM.10.14" type="verse">
						Eirorica iquemisantiri Tasorentsi atiri, ¿jaoca incanteari iraventanteariri? Eirorica iquemacotiri, ¿jaoca incanteari inquemisantanteariri? Eirorica itimitsi camanterine, ¿jaoca incanteari inquemacotanteariri?
					</seg>
					<seg id="b.ROM.10.15" type="verse">
						Eirorica itimitsi tianquerine camantantatsineri, ¿jaoca incanteari irijatanteari? Tempa ocantini Sanquenarentsi: &quot;Tempa oshequi aveshireimentacari yora camantajeiteerori irineane Tasorentsi, tempa aneacameetsajeitiri&quot;.
					</seg>
					<seg id="b.ROM.10.16" type="verse">
						Iro cantaincha te inquemisantajeiteji maaroni. Tempa irootaque icantaqueniri peerani Isayashi: &quot;Novincatsarite, nocamantajeivetacari, iro cantaincha icarati oshequi caari quemisantatsi&quot;.
					</seg>
					<seg id="b.ROM.10.17" type="verse">
						Eirorica icamanteeteetsi, eiro amatirotsi anquemisante. Tempa icamanteetaquee icamimentaquee Quirishito, yoavisacotantajeeri.
					</seg>
					<seg id="b.ROM.10.18" type="verse">
						Tempa iquemajeitaque maaroni joriopee. Queario, iquemajeivetaca. Jero ocantini Sanquenarentsi: &quot;Ijataque camantantatsiri maaroni quipatsiqui, iquemajeitaqueri maaroni savicajeitatsiri&quot;.
					</seg>
					<seg id="b.ROM.10.19" type="verse">
						Tempa iojeiveta jorio inquemisantajeite itsipapee atiri iriori. Aitaque icamantaquerini peerani Moishishi: &quot;Icanti Tasorentsi: 'Coajica pinquisaneenteri itsipapee atiri pitseencajeivetacari. Iro pinquisanteariri noavisacojeitajeri'&quot;.
					</seg>
					<seg id="b.ROM.10.20" type="verse">
						Impoiji aisati isanquenatini Isayashi: &quot;Icanti Tasorentsi: 'Te incoavetenaji yora atiripee, iro cantaincha iojeitaquena meeca: niotacaasanojeitaqueri.
					</seg>
					<seg id="b.ROM.10.21" type="verse">
						Irinti yora joriopee nocantapinivetacari, iro cantaincha ipiatsataquena, te incoyeji inquemisantena'&quot;. Irootaque isanquenatiniri.
					</seg>
				</div>
				<div id="b.ROM.11" type="chapter">
					<seg id="b.ROM.11.1" type="verse">
						Naamaaca pisampitena meeca: &quot;¿Ariompa? ¿Eirompa meeca yaacameetsatiritsi Tasorentsi maaroni joriopee, yora itomintajeivetari?&quot; Teve, eiro. Tempa narotaque narori jorio. Noshanincatacari Avaramani aisati Vejamini.
					</seg>
					<seg id="b.ROM.11.2" type="verse">
						Narojeitaque jorio. Tempa peerani icoyeajeitaquena Tasorentsi, irosati meeca yaacameetsajeitantajanari. Tempa piojeiti ocantini Sanquenarentsi. Oquenquetsatacotaquerini Iriashi peerani, iquenquetsatacairi Tasorentsi, icantiri: &quot;Novincatsarite, teve incameetsajeiteji yoca nojorioririnte. Yoapiniyetiri yora quenquetsatacotimpiri. Yojocacaayetajiri ishaninca iquemisantajeivetimpi. Meeca icoajeitaque iroyena narori. Apaniro noquemisantimpi nainti&quot;.
					</seg>
					<seg id="b.ROM.11.4" type="verse">
						Tempa piojeitaquero aisati ora yacanaqueriri, icantirini: &quot;Timatsiquera 7,000 shirampari quemisantasanotanari. Te impincatsajeiteroji iriori ora Vari ijitasorentsiyeevetari&quot;.
					</seg>
					<seg id="b.ROM.11.5" type="verse">
						Aisati oquempetaca meeca. Timatsi aisati icoyeane Tasorentsi, ineshinoncajeitaqueri.
					</seg>
					<seg id="b.ROM.11.6" type="verse">
						Pineaquero, ineshinoncajeitaqueri, te incanteriji irantero paitapeerica. Incanterime irantayeterome paitapeerica, te irineshinoncateriji.
					</seg>
					<seg id="b.ROM.11.7" type="verse">
						Ari, ¿jaoca ocantari meeca? Icoajeivetaca irineacameetsajeiterime Tasorentsi, iro cantaincha, te. Ineacameetsayetaqueri aparopee: yora icoyeayetaqueri. Irintiquea itsipapee, te incoajeiteji inquemisante catsini.
					</seg>
					<seg id="b.ROM.11.8" type="verse">
						Tempa aisati ocantini Sanquenarentsi: &quot;Ipeapitsataqueri Tasorentsi iquenqueshireantavetari. Ineayevetacaro paitapeerica, iquemayevetacaro, iro cantaincha te inquemisanteji. Aitaque icantajeitani, irosati meeca&quot;.
					</seg>
					<seg id="b.ROM.11.9" type="verse">
						Aisati icantini Iraviri: &quot;Iveshireimentavetacaro paitapeerica, iro cantaincha yamatavijeitaja irisati. Impoiji incamajeite, irineacatsitimentajeitearo yantayetiri.
					</seg>
					<seg id="b.ROM.11.10" type="verse">
						Eiro coajica otimitsi iotantari, eiro iojeititsi. Incanteani irashinoncayea&quot;.
					</seg>
					<seg id="b.ROM.11.11" type="verse">
						Ari itseencajeitaque joriopee: ¿inquisajeiterimpa meeca Tasorentsi? Teve, eiro iquishiritsi. Irointi yoavisacojeitaqueri itsipapee atiri incoanteari joriopee inquempejeitajeari iriori, inquemisantaje.
					</seg>
					<seg id="b.ROM.11.12" type="verse">
						Itseencajeitaque, te incoajeiteji inquemisante, iro cantaincha yavisacojeitaji itsipapee. Coajica, ariorica inquemisantasanojeite joriopee iriori, tempa aiquero irijatatiye inquemisantasanojeite aisati itsipapee iravisacojeitantajeari.
					</seg>
					<seg id="b.ROM.11.13" type="verse">
						Te avirojei jorio. Piojeiti itiancaquena Tasorentsi noquenquetsatacaajeitaquempi. Nocoasanotaque nomajeitaquero icoacaaquenari.
					</seg>
					<seg id="b.ROM.11.14" type="verse">
						Nocoaque nonquenqueshiretacaajeiteri aisati nojorioririnte, iravisacotaarantantajeari iriori.
					</seg>
					<seg id="b.ROM.11.15" type="verse">
						Itseencajeitaque meeca, irootaque caari yaacameetsajeitantari Tasorentsi; avintiquea yaacameetsajeitaquempi. Iro cantaincha coajica iraacameetsajeitajeri iriori, tempa oncameetsatasanotanaque. Irijajeiteme anta Sharincaveniqui oshequi, iro cantaincha coajica irijajeite oshequi anta inquitequi.
					</seg>
					<seg id="b.ROM.11.16" type="verse">
						Pamene, ineacameetsataquerini Tasorentsi Avaramani, tempa aisati irineacameetsateri ishanincani. Noshiacantempiro aisati inchato: ariorica ocameetsataque ovaritsa, tempa aisati ocameetsataque ojempequi iroori. Oquempetaca icameetsataqueni Avaramani, aisati inquempeteari coajica ishanincani, incameetsajeitanaque.
					</seg>
					<seg id="b.ROM.11.17" type="verse">
						Meeca noshiacantempiro inchato pajitachari orivo. Ocameetsataque ovaritsa, iro cantaincha te ontimeji oitsoqui ojempequiqui. Irootaque ipesanteetarori, yojoqueetajiro. Yaaque pashini ojempequi, irointi orivoniro. Ipatacaaquero, irointiricampa timatsine oitsoqui. Iro ovaritsa shiocacayeroneri. Ora ojempequini oshiacantiri jorio; ora iroaquera ipatacaaqueri oshiacantaquempi avirorijei, tempa avirotaque pashinisati atiri.
					</seg>
					<seg id="b.ROM.11.18" type="verse">
						Meeca eiro pishemetitsi avirori: &quot;Nocameetsati nainti, te nonquempeteariji yora jorio&quot;. Pamene, te pintimashiteaji apaniro, eiro pimatirotsi apaniro.
					</seg>
					<seg id="b.ROM.11.19" type="verse">
						Naamaaca picanti: &quot;Yojocaqueri Tasorentsi jorio, quiso noyeri nainti. Tempa nocameetsatasanoti&quot;.
					</seg>
					<seg id="b.ROM.11.20" type="verse">
						Queario, itseencaqueri, yojocantavetacariri. Piquemisantajeiti avinti, irootaque quiso poajeitantacariri. Pishemeticari, pimpincatsatasanoteri.
					</seg>
					<seg id="b.ROM.11.21" type="verse">
						Pamene, yojocaqueri iriori jivataintsiri, aisati avirori, yojocajimpicari.
					</seg>
					<seg id="b.ROM.11.22" type="verse">
						Piojeitaque icavintsantaque Tasorentsi, iro cantaincha aisati yoasanquetaajeitaqueri yora antirori caari cameetsatatsi. Ariorica pincanteani pinquemisanteri, ari incanteani incavintsaajeitempi. Eirorica piquemisantasanotiri, irojocanajempi avirori.
					</seg>
					<seg id="b.ROM.11.23" type="verse">
						Aisati iriorijei: ariorica inquemisantajeite, iraacameetsajeiteri Tasorentsi, tempa iriotaque Pincatsarisanori. Iriotaque cantacoventerineri jaocarica incantajeiteriri atiri.
					</seg>
					<seg id="b.ROM.11.24" type="verse">
						Peerani te piojeiveitearini, iro cantaincha meeca yaacameetsajeitaquempi. Ariorica inquemisante yora iojeivetariri, tempa aisati iraacameetsajeitajeri iriori.
					</seg>
					<seg id="b.ROM.11.25" type="verse">
						Noyemisantaririnte, timatsi noninti noncamantempiri caari piojeiveta. Iro noncamantantempirori te noninteji pishemete. Pamene, itseencajeiveta yora joriopee meeca, iro cantaincha eiro icantatiani. Ariorica omoncarataquea inquemisantajeite itsipapee atiri, ari omoncarataquea aisati inquemisantajeitaje aisati jorio.
					</seg>
					<seg id="b.ROM.11.26" type="verse">
						Queario iravisacojeitaje coajica, maaroni. Tempa peerani ocantini Sanquenarentsi: &quot;Icanti Tasorentsi: 'Irijoriotaque yora oavisacojeiterineri, inquemisantacaajeiteri ishaninca, irojocacaajeiteri itseencanti.
					</seg>
					<seg id="b.ROM.11.27" type="verse">
						Nomoncarataquero coajica maaroni nocantitacariniri ishanincani peerani: noavisacojeiteri, eiro noquishimentiritsi caari cameetsatatsi yantajeitaqueri'&quot;.
					</seg>
					<seg id="b.ROM.11.28" type="verse">
						Meeca iquisajeitaqueri, aisati itseencajeitaqueri; irootaque meeca yoavisacojeitantaquempiri Tasorentsi avinti. Iro cantaincha inintitarini yora intacantacariniri, aisati meeca inintajeitaqueri maaroni.
					</seg>
					<seg id="b.ROM.11.29" type="verse">
						Te iramatavitanteji Tasorentsi: eiro yaapitsatajeerotsi paitarica ipajeitaqueeri, eiro yojocajiritsi yora icoyeaqueri.
					</seg>
					<seg id="b.ROM.11.30" type="verse">
						Peerani te pinquemisanteni, iro cantaincha itseencasanojeitaqueri jorio, irootaque icavintsaajeitantaquempiri avinti.
					</seg>
					<seg id="b.ROM.11.31" type="verse">
						Meeca te inquemisanteji jorio, iro cantaincha coajica inquemisantaje aisati, inquempejeitempi avirori. Impoiji aisati incavintsaajeitajeri Tasorentsi, inquempetacaantajeitajempi avirori icavintsaajeitaquempi.
					</seg>
					<seg id="b.ROM.11.32" type="verse">
						Icanti Tasorentsi: &quot;Ainiro irantanejei maaroni atiri, iro cantaincha nocoaque noncavintsaajeiteri maaroni, noavisacojeiteri&quot;.
					</seg>
					<seg id="b.ROM.11.33" type="verse">
						Tempa oshequi icameetsataque catsini. Ainiro iotantari, oshequi ioti. Te amateroji ayotero iquenqueshiretiri iriori, te ayoyeteroji yantayetiri.
					</seg>
					<seg id="b.ROM.11.34" type="verse">
						Tempa irootaque ocantiri Sanquenarentsi: &quot;¿Timatsimpa iotirori iquenqueshiretiri Avincatsarite? ¿Timatsimpa oametiriri yantayetantarori paitaricapee?
					</seg>
					<seg id="b.ROM.11.35" type="verse">
						¿Timatsimpa paqueriri paitaricapee ipinatantariri?&quot;
					</seg>
					<seg id="b.ROM.11.36" type="verse">
						Pineaquero, iriotaque vetsiquirori maaroni. Itasoncaqueri maaroni, itimajeitantacari. Tempa iriotaque ashijeitariri maaroni timajeitatsiri. Tsame meeca maaroni ampincatsatasanojeiteri, ancantaitatiyempani. Aitaque ancantajeiteari.
					</seg>
				</div>
				<div id="b.ROM.12" type="chapter">
					<seg id="b.ROM.12.1" type="verse">
						Noyemisantaririnte, tempa oshequi icavintsaasanojeitaquee Tasorentsi. Irootaque nocoacaasanotantaquempiri eiro pantashitarotsi avirori paitapeerica, irointi pincanteri intianquempi irinti. Aneatsimpiquera, cameetsa pisavique iriveshireimentantempiri: irootaque icoacaajeitaqueriri maaroni quemisantajeitiriri.
					</seg>
					<seg id="b.ROM.12.2" type="verse">
						Eiro piquempejeitaritsi tseencantatsiri, irointi pashini pinquenqueshiretapinitaje. Piotasanotero icoacaaquempiri Tasorentsi: ocameetsatasanotaque. Ariorica pantapinitero oca, moncarataca: irineacameetsajeitempi Tasorentsi.
					</seg>
					<seg id="b.ROM.12.3" type="verse">
						Icantaquena Tasorentsi: &quot;Poamejeiteri oromasati&quot;, irootaque nocamantajeitantimpirori oca. Eiro pishemetitsi, eiro pijititsi panaacojeitaqueri itsipapee pipincatsariti. Pinquenqueshirejeitea jaoca picantari, piojeite imatacaasanotimpirica Tasorentsi piquemisantiri.
					</seg>
					<seg id="b.ROM.12.4" type="verse">
						Pamene jaoca acantajeitari: otimi aqui amenantari, ayempita aquemantari, avante aneanatantari, aco ajiricantari, aiti aniitantari, maaroni.
					</seg>
					<seg id="b.ROM.12.5" type="verse">
						Aisati aquempejeitacari maaroni quemisantajeitiriri Quirishito: acarajeitaque oshequi, ashanincatavacaajeitaca. Iro cantaincha onashiyetaca antajeitaqueri.
					</seg>
					<seg id="b.ROM.12.6" type="verse">
						Tempa oshequi ineshinoncajeitaquee maaroni. Imatacaajeitaquee amayetaquero paitapeerica, iro cantaincha onashiyetaca. Eiro aperaventarotsi amayetero. Ariorica irimatacaaquempi pinquenquetsatacayeri pishaninca, pinquemisantasanote cameetsa pinquenquetsatacanteariri pishaninca.
					</seg>
					<seg id="b.ROM.12.7" type="verse">
						Ariorica irimatacaaquempi pintacoteari itsipapee, ari pimatero cameetsa. Ariorica irimatacaaquempi poametante, ari poametante cameetsa.
					</seg>
					<seg id="b.ROM.12.8" type="verse">
						Ariorica irimatacaaquempi piveshireacaayeari itsipapee, ari cameetsa piveshireacaajeiteari. Aisati ariorica incantempi pimpashiyeteari ashinoncaincari paitapeerica, pimpasanoteri: eiro pimashitsatitsi. Ariorica pamitacoteri itsipapee, eiro piperataritsi. Ariorica pincavintsayeri, ari pinquimoshiretasanotanaque.
					</seg>
					<seg id="b.ROM.12.9" type="verse">
						Pinintasanojeiteri pishaninca, eiro picantashitaritsi: &quot;Nonintaquempi&quot;, irointi pinintasanoteri. Eiro catsini picoirotsi caari cameetsayetatsi, irointi pincoasanotaque pantayetero cameetsatasanotatsiri.
					</seg>
					<seg id="b.ROM.12.10" type="verse">
						Pinintasanotavacaajeitea maaroni: tempa piquempetavacaajeitaca, piquemisantajeiti. Pincoasanojeite piveshireacaajeiteari itsipapee.
					</seg>
					<seg id="b.ROM.12.11" type="verse">
						Eiro piperatatsi, irointi pincoasanojeite pishintsiventeneri Avincatsarite maaroni incoacaajeitempiri.
					</seg>
					<seg id="b.ROM.12.12" type="verse">
						Piojeitaque irimataquempiro Tasorentsi maaroni icantaquempiri: meeca piveshireimentearo. Ariorica ompomerentsitimotempi paitapeerica, eiro pishemarotsi. Pincanteani pincanteri Tasorentsi: &quot;Pamitacotena&quot;.
					</seg>
					<seg id="b.ROM.12.13" type="verse">
						Pimpapiniteri piyemisantaririnte coiteimotariri. Pincavintsaapiniteri neajeitimpiri.
					</seg>
					<seg id="b.ROM.12.14" type="verse">
						Pincanteri Tasorentsi incavintsaajeiteri quisajeitaquempiri, eiro pipiataritsi.
					</seg>
					<seg id="b.ROM.12.15" type="verse">
						Ariorica inquimoshiretanaque pishaninca, pinquimoshiretasanotanaque avirori. Ariorica iroashiretea pishaninca, pinquenqueshireacoteri.
					</seg>
					<seg id="b.ROM.12.16" type="verse">
						Paacameetsatavacaajeitea, maaroni. Eiro pitseencayetiritsi pishaninca. Eiro pipinquiritsi ashinoncaincari, irointi paacameetsateri.
					</seg>
					<seg id="b.ROM.12.17" type="verse">
						Ariorica irantimotempi pishaninca caari pinintacairi, eiro piquishiritsi. Cameetsa pisavique iriojeitantempiri atiri picameetsataque.
					</seg>
					<seg id="b.ROM.12.18" type="verse">
						Pincoasanojeite paacameetsajeiteri itsipapee, maaroni.
					</seg>
					<seg id="b.ROM.12.19" type="verse">
						Noshaninca, oshequi nonintajeitaquempi. Eiro pipiataritsi antanajeitaquempiri. Irioquea irinti Tasorentsi oasanquetaajeiterineri. Tempa peerani icantini: &quot;Noasanquetaajeiteri nainti, nompiateari. Tempa naro pivincatsarite.
					</seg>
					<seg id="b.ROM.12.20" type="verse">
						Ariorica ayeri quisaquempiri itashe, pimperi iroyea. Ariorica ayeri imire, pimpacoteri irire. Impoiji ariorica impashiventanaquea, eiroquea iquisantajimpitsi aisati&quot;.
					</seg>
					<seg id="b.ROM.12.21" type="verse">
						Eiro pishinetaritsi caari cameetsayetatsi irantacayempiro paitapeerica, irointiquea pincavintsayeri, ponijayeri cameetsayetatsiri.
					</seg>
				</div>
				<div id="b.ROM.13" type="chapter">
					<seg id="b.ROM.13.1" type="verse">
						Pinquemisantajeiteri pincatsariventajeitiriri pishanincapee: tempa irio Tasorentsi nintacaaqueriri ipincatsaritantacari. Eirome inintacairime, eirome ipincatsariventantime.
					</seg>
					<seg id="b.ROM.13.2" type="verse">
						Yora piatariri ivincatsarite, aisati iquempetaqueri Tasorentsi, ipiatacari iriori. Tempa iriotaque nintacairiri ipincatsariventanti. Coajica iroasanquetaajeiteri maaroni piajeitacariri.
					</seg>
					<seg id="b.ROM.13.3" type="verse">
						Yora savicatsiri cameetsa te intsaroacayeariji pincatsari, irintiquea yora antapinitirori caari cameetsatatsi. Ari, eirorica picoitsi pintsaroacayeari pincatsari, pintime cameetsa; impoiji irineacameetsatempi.
					</seg>
					<seg id="b.ROM.13.4" type="verse">
						Queario, inintacairi Tasorentsi ipincatsariventanti ontimanteari pisavicajeitanteari cameetsa. Iro cantaincha terica oncameetsateji pantayetiri, ari pintsaroacaaqueari. Te irantsipetashiteaji ipincatsariventanti. Inintacairi Tasorentsi iroasanquetaajeiteri maaroni antirori caari cameetsatatsi.
					</seg>
					<seg id="b.ROM.13.5" type="verse">
						Te ancoyeji iroasanquetaajeitee Tasorentsi, aisati te ancoyeji anquenqueshiretea, irootaque ocameetsatantari ampincatsateri avincatsarite.
					</seg>
					<seg id="b.ROM.13.6" type="verse">
						Irootaque aisati pipaarantantariri pincatsaripee piirequite. Pipinataqueri irimatantearori inintacairiri Tasorentsi: ipincatsariventajeitaquempi.
					</seg>
					<seg id="b.ROM.13.7" type="verse">
						Pimpajeiteri maaroni coiteimotacariri: pimperi quirequi, paitapeerica. Pinquemisantajeiteri aisati pimpincatsajeiteri.
					</seg>
					<seg id="b.ROM.13.8" type="verse">
						Eiro pireviyetiritsi pishaninca paitapeerica, irointi pinintavacaajeitea. Ariorica anintavacaajeitea, ari amoncaratero isanquenayetiniri Moishishini, maaroni.
					</seg>
					<seg id="b.ROM.13.9" type="verse">
						Icantini: &quot;Eiro paimentarotsi pijina, eiro paimentaritsi pijime, eiro poantitsi, eiro picoshititsi, eiro pinevetarotsi yashiyetari pishaninca&quot;. Oshequi aisati icantiniri. Impoiji aisati icantini: &quot;Oquempetaca picavintsaaja avisati, pincavintsaajeiteri itsipapee, pinintajeiteri&quot;. Ariorica amajeitaquero oca, tempa amoncarataquero maaroni icantiniri.
					</seg>
					<seg id="b.ROM.13.10" type="verse">
						Ariorica aninteri ashanincapee, tecatsi ancantea ancantimajeiteri, amoncaratantearori maaroni icantiniri Moishishi.
					</seg>
					<seg id="b.ROM.13.11" type="verse">
						Eiro osamanititsi impocashijeitajee Avincatsarite iraajeitanajee antsipajeitanteariri. Peerani aquemisantantacari, ajitashijeivetaca ari osamanitanaque. Meeca aamaajeitacari, irootaque ocameetsatantari antime cameetsa.
					</seg>
					<seg id="b.ROM.13.12" type="verse">
						Ariorica antapinitiro caari cameetsatatsi, oquempetaca ariorica atimaque tsiteniriqui, amanantarori antayetiri. Ariorica atimi cameetsa, oquempetaca atimaque quitaiteriqui, te ampashiventacayearoji antayetiri. Ari meeca oshiavetacaro irootajantsi quitaiteri, tempa irotaintsirica impocaje Avincatsarite iriori. Eiro antapinitirotsi meeca caari cameetsayetatsi, irointi tsame antimajeite cameetsa.
					</seg>
					<seg id="b.ROM.13.13" type="verse">
						Tsame meeca cameetsa antimajeite. Eiro antayetajirotsi caari cameetsayetatsi, eiro ashinquijeitajatsi, eiro antirotsi caari ai, eiro antiritsi caari ai, eiro aquisavacaajatsi, eiro anevetasanotarotsi vaararontsi,
					</seg>
					<seg id="b.ROM.13.14" type="verse">
						eiro antayetirotsi caari cameetsatatsi acoayetiri aisati aquenqueshireyetiri. Irointiquea tsame ancanteri Avincatsarite Jesoquirishito intasoncaventajeitanteeri cameetsa asavicajeitanteari.
					</seg>
				</div>
				<div id="b.ROM.14" type="chapter">
					<seg id="b.ROM.14.1" type="verse">
						Incoaquerica itsipapee quemisantatsiri incarajeitempi pinquemisantajeite, ari paacameetsajeitavaqueri. Tequerarica iriotasanoyetero maaroni icoacaajeitaqueeri Avincatsarite, iro cantaincha eiro picantavacaimentarotsi ioyevetari iriori.
					</seg>
					<seg id="b.ROM.14.2" type="verse">
						Oquempetaca timatsi cantatsiri ocameetsati avajeiteari paitapeerica: ivatsa, maaroni. Iro cantaincha itimi caari iotasanotatsi: jivetachari te oncameetsateji ayeari ivatsa.
					</seg>
					<seg id="b.ROM.14.3" type="verse">
						Ariorica pametari poapinitari ivatsa, eiro picantimatiritsi yora caari oari. Aisati, terica poapiniteari ivatsa, eiro picantitsi: &quot;Te incameetsateji yora oariri ivatsa&quot;. Tempa iriojeitaque itomipee Tasorentsi, yaacameetsajeitaqueri iriori.
					</seg>
					<seg id="b.ROM.14.4" type="verse">
						Tempa iriotaque Tasorentsi ivincatsarite. ¿Ocameetsatimpa pincante avirori: &quot;Te incameetsateji yora, te inquemisanteriji ivincatsarite&quot;? Tempa Tasorentsi cantatsineri irinti ocameetsatirica yantayetaqueri, aisati yamitacotaqueri imayetaquero cameetsayetatsiri.
					</seg>
					<seg id="b.ROM.14.5" type="verse">
						Aisati itimi pashini cantatsiri: &quot;Te omoncaratavacaajeiteaji quitaiteripee, anashitacaajeitearo aparopee quitaiteri anquemisantasanotanteariri Tasorentsi&quot;. Irio itsipa icanti: &quot;Ocameetsajeiti maaroni quitaiteripee anquemisantanteariri, te onashiyeteaji&quot;. Ari ocameetsati piojeite paitarica picoiri avirori, iro cantaincha eiro picantavacaimentarotsi quitaiteripee.
					</seg>
					<seg id="b.ROM.14.6" type="verse">
						Yora cantatsiri: &quot;Nonashitacaajaro aparopee quitaiteri noquemisantantajari&quot;, tempa icoaque impincatsateri Avincatsarite. ¿Paita antsaneacotanteariri? Yora pashini, yoari ivatsa, ipasonquitiri Avincatsarite, aisati ipincatsatiri. ¿Paita antsaneacotanteariri? Aisati yora caari oari ivatsa, ipasonquitiri Avincatsarite aisati ipincatsatiri iriori. Tempa aisati ocameetsati.
					</seg>
					<seg id="b.ROM.14.7" type="verse">
						Te antimashijeiteaji, eiro apincatsatajatsi arosati. Eiro acantitsi paitarica antayeteri meeca, aisati jaocarica oncarate ancame.
					</seg>
					<seg id="b.ROM.14.8" type="verse">
						Meeca aneajeitatsee arori, cameetsa ampincatsajeiteri Avincatsarite, anteneri iriori maaroni icoacaajeitaqueeri. Iriotaque nintacayeeneri jaocarica oncarate ancame, iro cantaincha ancanteani ampincatsajeiteri. Icantani ipincatsariventajeitiri aneatsiri aisati camaintsiri, maaroni.
					</seg>
					<seg id="b.ROM.14.9" type="verse">
						Icoaque Quirishito impincatsariventajeiteri aneajeitatsiri aisati camajeitatsiri, irootaque icamantacari aisati itinaantajari.
					</seg>
					<seg id="b.ROM.14.10" type="verse">
						¿Paita picantacotantacariri piyemisantaririnte: &quot;Te incameetsateji&quot;? ¿Paita pitseencantayetacariri? Eiro pipeacotarotsi oca: coajica aneajeiteri Tasorentsi, impoiji incante irinti ocameetsatirica antajeitaqueri arori.
					</seg>
					<seg id="b.ROM.14.11" type="verse">
						Jeroca ocantiniri Sanquenarentsi: &quot;Icanti Avincatsarite: 'Nocantani naneasanoti nainti, queariotaque oca noncamantempiri. Coajica intiyeroashijeitena atiri impincatsajeitena. Incantajeitena: Picameetsataque'&quot;.
					</seg>
					<seg id="b.ROM.14.12" type="verse">
						Queario, coajica aneajeiteri, aisati ancamantajeiteri maaroni antayetaqueri aca quipatsiqui, impoiji incantacojeitee ocameetsatirica antayetaqueri.
					</seg>
					<seg id="b.ROM.14.13" type="verse">
						Ari meeca te oncameetsateji ancantacotashiteari ayemisantaririnte: &quot;Te oncameetsateji yantayetiri iriori&quot;. Queariompia, pantacairicari caari cameetsatatsi.
					</seg>
					<seg id="b.ROM.14.14" type="verse">
						Yoametaquena Avincatsarite Jesoshi, irootaque niotantacari ocameetsataque maaroni yoyeeyetari. Ocameetsati ayeari ivatsa. Iro cantaincha yora jitashitachari te oncameetsateji ayeari, ari eiro yoaritsi irinti; te oncameetsateji iroyeari.
					</seg>
					<seg id="b.ROM.14.15" type="verse">
						Aisati avirori, ariorica poimoteari piyemisantaririnte ipinquiri iriori, aitaque poashiretacaaqueari: te oncameetsateji. Ariorica pinquenqueshiretacayeri, te pinintasanoteriji. Tempa icamimentaqueri Quirishito iriori, meeca eiro pitseencacairitsi.
					</seg>
					<seg id="b.ROM.14.16" type="verse">
						Pijijeiveta ocameetsayetaque pantayetaqueri, iro cantaincha queariompia, icantimatimpicari itsipapee.
					</seg>
					<seg id="b.ROM.14.17" type="verse">
						Ariorica apincatsataqueri Tasorentsi, eiro aquenqueshireyetirotsi avayetari aisati irayetiri; irointi anquemisantero Ishire Tasorentsi ancameetsatanteari, asavicanteari cameetsa, anquimoshirejeitanteari.
					</seg>
					<seg id="b.ROM.14.18" type="verse">
						Ariorica cameetsa aquemisantaquero, ari cameetsa antaveeteneri Quirishito. Impoiji irineacameetsajeitee Tasorentsi aisati ashanincapee.
					</seg>
					<seg id="b.ROM.14.19" type="verse">
						Tsame meeca aacameetsajeiteri ayemisantaririnte, maaroni; aisati inquempetee iriori, iraacameetsajeitee. Aisati avametavacaajeitea cameetsa anquemisantasanojeitanteari.
					</seg>
					<seg id="b.ROM.14.20" type="verse">
						Pioterica ari pojocacayeri pishaninca iquemisanti, eiro poimotashitaritsi ivatsa. Queario ocameetsati ayeari paitapeerica, iro cantaincha te oncameetsateji ajocacayeri ashaninca iquemisanti.
					</seg>
					<seg id="b.ROM.14.21" type="verse">
						Te oncameetsateji pantero paitapeerica pojocacanteariri pishaninca iquemisanti: eiro poashitaritsi ivatsa, eiro pirashitarotsi cachojari, paitapeerica, maaroni.
					</seg>
					<seg id="b.ROM.14.22" type="verse">
						Ariorica piotaque ishinetaquempi Tasorentsi paitapeerica, eiro picantapinijeitiritsi yora caari ametaro, eiro picantavacaimentarotsi. Ariorica piotasanotaque ocameetsataque pantayetaqueri, tempa pinquimoshiretasanotanaque.
					</seg>
					<seg id="b.ROM.14.23" type="verse">
						Iro cantaincha pijiterica te oncameetsateji paitapeerica yantayetiri piyemisantaririnte, eiro pantashitarotsi, otimicari pantane. Terica piote inintacaaquempiro Tasorentsi pantero, te oncameetsateji pantashitearo.
					</seg>
				</div>
				<div id="b.ROM.15" type="chapter">
					<seg id="b.ROM.15.1" type="verse">
						Pineaquero, ariorica aquemisantasanotaque aisati ayojeitaque ocameetsayetaque oca noquenquetsatacotaqueri, iro cantaincha ocameetsati anquenqueshiretacojeiteri yora caari quemisantasanotatsi, caari iotasanotatsi. Eiro antashitarotsi acoayevetari arori,
					</seg>
					<seg id="b.ROM.15.2" type="verse">
						irointi anquenqueshireacojeiteri ayemisantaririnte, inquimoshirejeitanteari iriori. Aisati amitacojeiteri iriotasanotanteari, inquemisantasanotanteari.
					</seg>
					<seg id="b.ROM.15.3" type="verse">
						Tempa aisati iriori Quirishito, te irantashitearoji icoavetari iriori. Tempa isanquenatacotirini peerani: &quot;Yora Quirishito icantiri iriri: 'Iquisajeitaquena maaroni quisajeitaquempiri avirori'&quot;.
					</seg>
					<seg id="b.ROM.15.4" type="verse">
						Itimacaaqueero Tasorentsi maaroni isanquenareni peeraniniri ayojeitantearori cameetsayetatsiri antayeteri, amavetantearori anquematsicayetearo paitapeerica, aveshireimentanteariri Tasorentsi, aisati ayotasanotanteari coajica antime cameetsa anta inampiqui.
					</seg>
					<seg id="b.ROM.15.5" type="verse">
						Tempa yamitacotapinijeitaquee amavetantarori aquematsicayetacari paitapeerica, aisati yoveshireacaajeitaquee. Nocoaque meeca iramitacojeitempi paacameetsatavacaajeitea. Irootaque icoacaajeitaquempiri aisati Jesoquirishito.
					</seg>
					<seg id="b.ROM.15.6" type="verse">
						Impoiji amoncaratavacaajeitea ancantajeite: &quot;Tempa icameetsataque Apa Tasorentsi aisati Avincatsarite Jesoquirishito&quot;.
					</seg>
					<seg id="b.ROM.15.7" type="verse">
						Tempa yaacameetsajeitaquee Quirishito. Meeca pinquempejeiteari, paacameetsatavacaajeitea maaroni, impoiji irineacameetsajeiteri atiri Tasorentsi.
					</seg>
					<seg id="b.ROM.15.8" type="verse">
						Peerani ipocantacari Quirishito aca quipatsiqui, intacojeitacari ijorioririntepee iojeitantacari te iramatavijeiteriji Tasorentsi. Aisati iotacaajeitaqueri irimoncarajeitero maaroni icantaqueriniri ishanincani.
					</seg>
					<seg id="b.ROM.15.9" type="verse">
						Aisati icoaque iriojeite itsipapee atiri ineshinoncaajeitaqueri, incantanteari iriori: &quot;Tempa icameetsataque Tasorentsi&quot;. Irootaque ocantiniri Sanquenarentsi: &quot;Noncamantajeiteri itsipapee atiri: 'Icameetsataque Tasorentsi, tsame ampampoyeaventajeiteri'&quot;.
					</seg>
					<seg id="b.ROM.15.10" type="verse">
						Otimi pashini Sanquenarentsi cantatsiri: &quot;Caarimpi pinajeiveta jorio, iro cantaincha pincarajeiteri iriori piveshireimentajeiteari Tasorentsi&quot;.
					</seg>
					<seg id="b.ROM.15.11" type="verse">
						Pashini aisati osanquenataca, ocanti: &quot;Maaroni caari joriotatsi incantajeite: 'Tempa icameetsati Tasorentsi'. Irineacameetsajeiteri maaroni&quot;.
					</seg>
					<seg id="b.ROM.15.12" type="verse">
						Aisati yora Isayashini icantini: &quot;Intime ishanincani Jese, impoque impincatsariventajeiteri itsipapee atiri, iriojeitanaque iroavisacojeiteri&quot;.
					</seg>
					<seg id="b.ROM.15.13" type="verse">
						Tempa ayojeitaque irimoncarateenero Tasorentsi maaroni icantaqueeri. Piquemisantajeitaqueri, irootaque nocoantacari iroimoshirencajeitempi, cameetsa irisavicacaajeitempi. Impoiji ontasoncaventajeitempi Ishire Tasorentsi piotasanotanteari eiro yamatavitimpitsi Tasorentsi, intsoteaquempiro maaroni icantaquempiri.
					</seg>
					<seg id="b.ROM.15.14" type="verse">
						Meeca, noyemisantaririnte, niotaque picameetsajeitaque, aisati piotasanojeitaquero irineane Tasorentsi pimajeitantarori poametavacaajeitaca.
					</seg>
					<seg id="b.ROM.15.15" type="verse">
						Meeca oshequi nosanquenajeitaquempiro, noquenqueshiretacaaquempiro maaroni oca eiro pipeacotantarotsi. Queario, ineshinoncataquena Tasorentsi,
					</seg>
					<seg id="b.ROM.15.16" type="verse">
						irootaque itiancantaquenari nonquenquetsatacaajeiteri yora caari joriotatsi. Nocamantajeitaqueri atiri jaoca icanta Jesoquirishito yoavisacojeitantaqueeri. Impoiji oameetsatasanojeitaqueri Ishire Tasorentsi maaroni, aisati yaacameetsajeitaqueri Tasorentsi.
					</seg>
					<seg id="b.ROM.15.17" type="verse">
						Irootaque noveshireimentantaquempiri: icoyeaquena Jesoquirishito nocamantajeitaquempi jaoca icanta Tasorentsi.
					</seg>
					<seg id="b.ROM.15.18" type="verse">
						Eiro noquenquetsatacotashiyetatsi paitapeerica, iotaquea nonquenquetsatacotero imatacaaquenari. Ineajeitaquena itsipapee atiri, aisati iquemajeitaquena, irootaque iquemisantantayetariri Tasorentsi.
					</seg>
					<seg id="b.ROM.15.19" type="verse">
						Otasoncacaaquena Ishire Tasorentsi, nomayetantarori paitapeerica caari ineapiniti atiripee. Ari noquenquetsatacaajeitaqueri atiripee anta Jerosarequi, osamani anta Iririaqui, maaroni nampitsipeequi. Nocamantajeitaqueri jaoca icanta Quirishito yoavisacotanti.
					</seg>
					<seg id="b.ROM.15.20" type="verse">
						Nocoasanotaque nonquenquetsatacaajeiteri yora caari iojeitiri Quirishito. Te noncoyeji nimpoitapeeri narori jivatatsiri iquenquetsatacairi.
					</seg>
					<seg id="b.ROM.15.21" type="verse">
						Tempa ocanti Sanquenarentsi: &quot;Inquemero yora caari quemaveitaroni; iriotajeri yora caari ioveitarini&quot;.
					</seg>
					<seg id="b.ROM.15.22" type="verse">
						Ari oshequi noquenquetsatacaajeitaqueri caari iotatsi, irootaque caari nareetanta aviroriqui.
					</seg>
					<seg id="b.ROM.15.23" type="verse">
						Iro cantaincha notsoteajeitaquero nampitsipee aca, noquenquetsatacaajeitaqueri savicayetatsiri, aisati oshequi osarintsi nocoaveta noneempime,
					</seg>
					<seg id="b.ROM.15.24" type="verse">
						irootaque nojatanteari coajica pinampiqui. Jaocarica oncarate nosaviquimojeitempi, impoiji nocoaque navisanaque anta Eshipaneaqui. Nocoaque aisati ponijayenaro jaocarica nonquenanteari.
					</seg>
					<seg id="b.ROM.15.25" type="verse">
						Iro cantaincha nintapaintearota nojatapainte Jerosarequi, naajeitajeneri ayemisantaririnte
					</seg>
					<seg id="b.ROM.15.26" type="verse">
						iirequite ipacantiriri yora maseroniasati aisati yora acayasati. Yapatojeitiniriri ashinoncaincari quirequi.
					</seg>
					<seg id="b.ROM.15.27" type="verse">
						Aitaque icoaque irineshinoncajeiteri joriopee anta Jerosarequi. Te irishanincaveteariji, iro cantaincha tempa iriojeitaque intacariri icamantajeitaqueri jaoca incanteari iravisacotantajeari. Icantajeiti: &quot;Tempa irio quemisantacaajeiteeri joriopee, irootaque ocameetsatantari meeca ancavintsaajeiteri iriori. Ampajeiteri quirequi iramanantantearori coiteimotacariri&quot;.
					</seg>
					<seg id="b.ROM.15.28" type="verse">
						Ariorica nompapaaqueri quirequi yapatojeitiniriri, ari nojate pinampiqui. Impoiji novaanajea, irosati Eshipaneaqui.
					</seg>
					<seg id="b.ROM.15.29" type="verse">
						Niotaque ariorica nareetapaaquempi nonquenquetsatacaapaaquempi piveshireimentasanotanteariri Quirishito.
					</seg>
					<seg id="b.ROM.15.30" type="verse">
						Meeca, noyemisantaririnte, tempa aquempetavacaajeitaca aquemisantaqueri Avincatsarite Jesoquirishito, aisati oamejeitaquee Ishire Tasorentsi anintavacaajeitaca. Nocoaque meeca pincantajeiteri Tasorentsi intasoncacoventantenari,
					</seg>
					<seg id="b.ROM.15.31" type="verse">
						eiro yaantanatsi yora tseencantatsiri anta Joreaqui. Aisati pincanteri iroamejeiteri yora jerosaresati inquimoshireimentanteariri quirequi ipacantiriri iyemisantaririnte.
					</seg>
					<seg id="b.ROM.15.32" type="verse">
						Impoiji ariorica irinintacayena Tasorentsi, nareejeitapaaquempi, oshequi nonquimoshiretapaaque. Impoiji oshequi aveshireacotavacaajeitea maaroni.
					</seg>
					<seg id="b.ROM.15.33" type="verse">
						Tempa isavicacaajeitaquee cameetsa Tasorentsi, maaroni. Nocoaque quiso iroajeitanaquempi. Aitaque incanteari.
					</seg>
				</div>
				<div id="b.ROM.16" type="chapter">
					<seg id="b.ROM.16.1" type="verse">
						Meeca noncamantempi: coajica ojatashitempi oneempi ayemisantaroronte Jeve. Oponeaca Senquereshiqui, anta oshequi intacojeitacari maaroni quemisantatsiri.
					</seg>
					<seg id="b.ROM.16.2" type="verse">
						Paacameetsajeitavaquero, tempa irootaque quemisantiriri Avincatsarite. Pintacojeitearo, pimpayetero maaroni coiteimotearoneri. Tempa intacojeitacari oshequi ayemisantaririnte; aisati narori, intacotapinitaquena.
					</seg>
					<seg id="b.ROM.16.3" type="verse">
						Novetsajeitaro Pirishira aisati Aquira. Oshequi yamitacojeitaquena iriori nantaveejeitiniri Jesoquirishito.
					</seg>
					<seg id="b.ROM.16.4" type="verse">
						Peerani irotaintsi iroyeetename, iro cantaincha oavisacotaquena Pirishira aisati iriori Aquira. Oavisacotantaquenari, irotaintsi iroyeeterome iroori, aisati ojime. Oshequi nopasonquijeitaquero: narori aisati maaroni ayemisantaririnte, yora caari joriojeitatsi.
					</seg>
					<seg id="b.ROM.16.5" type="verse">
						Novetsajeitari maaroni quemisantapinitatsiri ara ovancoqui. Novetsatari aisati Epeneto, nonintasanotaqueri iriori. Peerani noquenquetsatacantariri yora acayasati, iriotaque jivataintsiri iquemisantaqueri Quirishito.
					</seg>
					<seg id="b.ROM.16.6" type="verse">
						Novetsataro Maria, tempa oshequi intacojeitaquempi iroori.
					</seg>
					<seg id="b.ROM.16.7" type="verse">
						Novetsajeitari noshaninca Antoronico aisati Joniashi. Peerani notsipajeitacari yoiminqueetaquena caravosoqui. Oshequi ineacameetsajeitaqueri yora itiancanepee Quirishito. Ijivajeitaquena narori, iquemisantitacani irinti peerani.
					</seg>
					<seg id="b.ROM.16.8" type="verse">
						Novetsatari Ampiriashi, iquemisantaqueri Avincatsarite, oshequi nonintaqueri iriori.
					</seg>
					<seg id="b.ROM.16.9" type="verse">
						Novetsatari Orovano, oshequi icarajeitaquena noquenquetsatacotaqueri Jesoquirishito. Aisati iriori Eshitaquishi, novetsatari; oshequi nonintaqueri.
					</seg>
					<seg id="b.ROM.16.10" type="verse">
						Aisati novetsatari Apereshi; yora Quirishito, oshequi ineacameetsataqueri. Novetsatari Arishitovoro, aisati ishaninca, maaroni.
					</seg>
					<seg id="b.ROM.16.11" type="verse">
						Novetsatari noshaninca Erorio. Novetsajeitari ishaninca Narishiso, yora quemisantiriri Avincatsarite.
					</seg>
					<seg id="b.ROM.16.12" type="verse">
						Novetsajeitari Tirijena, jeri Tirijosa, tempa irisati antaveetiniriri Avincatsarite. Aisati oquempetaca Pereshira, novetsataro. Oshequi nonintaquero.
					</seg>
					<seg id="b.ROM.16.13" type="verse">
						Novetsatari Irojo, yora quemisantasanotiriri Avincatsarite. Aisati novetsataro iriniro, oshequi intacotaquena noquempetacaantaquero iro ina.
					</seg>
					<seg id="b.ROM.16.14" type="verse">
						Novetsajeitari Ashinquirito, Jereconte, Eremashi, Patorovashi, Eremeshi, jeri maaroni ayemisantaririnte tsipajeitariri.
					</seg>
					<seg id="b.ROM.16.15" type="verse">
						Aisati novetsajeitari Jiroroco, Joria, Nereo, aisati iritsiro, ora Orimpashi, aisati maaroni quemisantajeitatsiri tsipajeitariri, maaroni.
					</seg>
					<seg id="b.ROM.16.16" type="verse">
						Ariorica pineavacaajeitea, paacameetsatavacaajeitea, pinintavacaajeitea. Ivetsajeitimpi maaroni quemisantajeitiriri Quirishito savicajeitatsiri otsipapeequi nampitsi.
					</seg>
					<seg id="b.ROM.16.17" type="verse">
						Meeca noncantempi, noyemisantaririnte: piojeiteri yora oamejeitiriri ayemisantaririnte icantavacaajeita, aisati piojeiteri antacairiri caari cameetsatatsi, jeri aisati cantimpiri: &quot;Te oncameetsateji pinquemisantero oca yoamejeitaquempiri&quot;. Eiro pitsipajeitaritsi, eiro poijajeitiritsi.
					</seg>
					<seg id="b.ROM.16.18" type="verse">
						Te iranteneriji irinti icoacaajeivetariri Avincatsarite Quirishito, irointi yantashijeitaro icoayetiri iriori. Cameetsa ineanaveta, iro cantaincha icoaque iramatavijeiteri caari timatsine iotantari.
					</seg>
					<seg id="b.ROM.16.19" type="verse">
						Iojeiti atiri piquemisantasanotaque, irootaque noveshireimentantaquempiri. Iro cantaincha nocoaque piotasanojeite pantero maaroni cameetsayetatsiri; irointi caari cameetsatatsi, eiro pantimatirotsi catsini.
					</seg>
					<seg id="b.ROM.16.20" type="verse">
						Tempa Tasorentsi savicacaajeitimpiri cameetsa. Eiro osamanititsi iranaacotasanotaqueri Satanashi eiro yantacantajimpirotsi aisati caari cameetsatatsi. Nocoaque meeca irineshinoncaajeitempi Avincatsarite Jesoquirishito.
					</seg>
					<seg id="b.ROM.16.21" type="verse">
						Ivetsajeitimpi Timoteo; itsipataquena nantaveejeitiniri Jesoshi. Aisati ivetsajeitimpi noshaninca Iroshio, Jaso, jeri Soshipatere.
					</seg>
					<seg id="b.ROM.16.22" type="verse">
						Narotaque nainti Tereshio sanquenatiniriri Pavoro oca. Aisati narori, noquemisantiri Avincatsarite. Novetsajeitimpi narori.
					</seg>
					<seg id="b.ROM.16.23" type="verse">
						Aisati ivetsajeitaquempi iriori Cayo. Nosaviquimotiri aca ivancoqui. Aisati ipocapiniti quemisantayetatsiri aca ivancoqui, oshequi yaacameetsajeitaquena, ineshinoncajeitaquena.
					</seg>
					<seg id="b.ROM.16.24" type="verse">
						Ivetsajeitimpi Erashito, yora quempoyeajeitiniriri iirequite savicajeitatsiri aca. Aisati ivetsajeitimpi ayemisantaririnte pajitachari Coarato.
					</seg>
					<seg id="b.ROM.16.25" type="verse">
						Tsame meeca ampincatsajeiteri Tasorentsi. Iriotaque matacaaqueeri aquemisantasanotantacariri, ariorica ashiretasanojeitacaro oca noquenquetsatacotaqueriri Jesoquirishito. Peerani catsini te iriojeiteni yora intacarori impoque Quirishito iroavisacojeitee. Te incamanterini Tasorentsi,
					</seg>
					<seg id="b.ROM.16.26" type="verse">
						iro cantaincha meeca iotacaajeitaquee. Isanquenatacaaqueri yora camantantatsiniri peerani, aisati itiancajeitaquena narori nocamantajeitaqueri maaroni atiripee: &quot;Ocameetsati pinquemisantajeiteri Tasorentsi&quot;. Tempa ocameetsati anquemisanteri iriori, te incamaneteji irinti, icantatiani yanei.
					</seg>
					<seg id="b.ROM.16.27" type="verse">
						Oshequi ioti catsini irinti, apaniro ini. Tsame, maaroni quemisantajeitiriri Jesoquirishito, ancantajeite: &quot;Tempa icameetsatasanotaque Tasorentsi&quot;. Aitaque ancantajeiteari, maaroni. Narotaque sanquenajeitimpirori:
					</seg>
				</div>
			</div>
			<div id="b.1CO" type="book">
				<div id="b.1CO.1" type="chapter">
					<seg id="b.1CO.1.1" type="verse">
						¿Ainirompi, corintosati? ¿Tecatsimpa oajeitempine? Narotaque Pavoro sanquenajeitimpirori oca. Tempa icoyeaquena Tasorentsi, irootaque itiancantaquenari Jesoquirishito, icoacaaquena nonquenquetsatacoteri. Nocarataqueri aca Soshiteneshi nosanquenajeitimpiro maaroni quemisantajeitatsiri ara. Piquemisantaqueri Jesoquirishito, irootaque yoameetsajeitantaquempiri; meeca pishanincatacari Tasorentsi. Piquempejeitacari maaroni aventajeitacariri Avincatsarite Jesoquirishito, irootaque yoavisacotantacariri. Tempa meeca ashanincajeitacari maaroni quemisantajeitiriri, jaocarica isavicajeitiri.
					</seg>
					<seg id="b.1CO.1.3" type="verse">
						Nocoaque irineshinoncajeitempi Apa Tasorentsi, aisati nocoaque cameetsa irisavicacaajeitempi. Aisati inquempejeitempi iriori Avincatsarite Jesoquirishito.
					</seg>
					<seg id="b.1CO.1.4" type="verse">
						Piquemisantaqueri Jesoquirishito, irootaque ineshinoncajeitantaquempiri Tasorentsi, irootaque meeca nocantantariri: &quot;Ariove pimatacaajeitaqueri corintosati&quot;.
					</seg>
					<seg id="b.1CO.1.5" type="verse">
						Oshequi itasoncacoventajeitaquempi, cameetsa isavicacaajeitaquempi, iotacaasanojeitaquempiro paitapeerica icoacaajeitaquempiri.
					</seg>
					<seg id="b.1CO.1.6" type="verse">
						Tempa moncarataca nocantajeitaquempiri peerani: imajeitaquempiro Jesoquirishito maaroni.
					</seg>
					<seg id="b.1CO.1.7" type="verse">
						Tempa iriotaque Avincatsarite: paamayeari, irosati impocantajeari. Tempa itasoncacoventaquempi pimatantacarori pantiniri paitarica icoacaajeitaquempiri, tecatsi coiteimotempine aisati.
					</seg>
					<seg id="b.1CO.1.8" type="verse">
						Incantaitatiyempani intasoncacoventasanojeitempi; impoiji, ariorica impocaje, irineacameetsajeitapaajempi. Eiro iquishimentapaimpirotsi pantayevetari.
					</seg>
					<seg id="b.1CO.1.9" type="verse">
						Eiro yamatavijeitimpitsi Tasorentsi, tempa icoyeajeitaquempi pishanincatanteariri Itomi: tempa iriotaque Avincatsarite Jesoquirishito.
					</seg>
					<seg id="b.1CO.1.10" type="verse">
						Noyemisantaririnte, tempa apincatsajeitiri Jesoquirishito. Irootaque meeca nocantajeitantimpiri cameetsa pinintavacaajeitea, eiroquea piquisavacaajeitatsi. Pinquempetavacaajeitea, eiro picantavacaimentajeitarotsi paitapeerica.
					</seg>
					<seg id="b.1CO.1.11" type="verse">
						Irootaque nocantantimpiri oca icamantapaaquena atirite Coroe oshequi picantavacaajeitaca.
					</seg>
					<seg id="b.1CO.1.12" type="verse">
						Ainiro cantayetaintsiri: &quot;Noquemisantiri narori Pavoro&quot;. Pashini cantajeitaintsi: &quot;Irio noquemisantiri Aporo&quot;. Pashini cantajeitaintsi: &quot;Irio noquemisantiri Sejashi&quot;. Pashini cantajeitaintsi aisati: &quot;Noquemisantaqueri nainti Quirishito&quot;. Irootaque nocantantimpiri: &quot;Eiro picantavacaajeitatsi&quot;.
					</seg>
					<seg id="b.1CO.1.13" type="verse">
						¿Itsipareacampa Quirishito? Te, apaniro ini. ¿Nopajacotimentaquempimpa narori? ¿Pivaotisatimentaquenampa narori? Teve.
					</seg>
					<seg id="b.1CO.1.14" type="verse">
						Meeca nopasonquitiri Tasorentsi te novaotisajeitempiji. Irinti apaniro novaotisataqueri Quirishipo, aisati Cayo.
					</seg>
					<seg id="b.1CO.1.15" type="verse">
						Meeca tecatsi incantashiyeetea: &quot;Novaotisatimentacari Pavoro&quot;.
					</seg>
					<seg id="b.1CO.1.16" type="verse">
						Aisati novaotisataqueri Eshitejana, aisati ishaninca. Te nonquenqueshireteriji pashini novaotisataqueririca.
					</seg>
					<seg id="b.1CO.1.17" type="verse">
						Te iro intiancantena Quirishito novaotisatante, irointiquea itiancantana nocamantacotiro cameetsatatsiri. Nocamantantirica, te noshemetsatacayeroji noneane. Noshemetsatacayerome, eiro ocameetsatime. Pijijeiticari icoacaaquempi Tasorentsi piojeite oshequi pavisacotantajeari. Tempa iriotaque Quirishito camimentajeitaqueeri, irootaque yoavisacojeitantajeeri: irootaque irointi nocoaque niotacaajeitempi.
					</seg>
					<seg id="b.1CO.1.18" type="verse">
						Ariorica acamantavetari yora jatatsineri Sharincaveniqui: &quot;Icamimentaquempi Quirishito coroshiqui, icoaveta iroavisacojeitajempime&quot;, tempa ishirontimentajeitaquee. Iro cantaincha ainti, avavisacojeitaca, ayojeiti ainti ainiro itasorenca Tasorentsi imatantarori yoavisacojeitaquee.
					</seg>
					<seg id="b.1CO.1.19" type="verse">
						Aitaque isanquenayeetini: &quot;Icanti Tasorentsi: 'Nompeitajeri iotantavetari yora ioyevetachari. Nompeapitsatajeri quenqueshireavetachari ora iquenqueshireantavetari'&quot;.
					</seg>
					<seg id="b.1CO.1.20" type="verse">
						¿Jaoca incanteari meeca iotincari? ¿Jaoca incanteari meeca oametantirori Sanquenarentsi? ¿Jaoca incanteari aisati yora oametavacainchari? Tempa itseencaquero Tasorentsi maaroni iojeivetari atiripee.
					</seg>
					<seg id="b.1CO.1.21" type="verse">
						Yatsipetashita atiri iojeivetaro paitapeerica: te iriojeiteriji Tasorentsi. Ioti irinti, irootaque icoantacari iroavisacojeiteri maaroni quemisantirori nocamantajeitaqueriri. Iro cantaincha ishirontimentashitaquena tseencantatsiri.
					</seg>
					<seg id="b.1CO.1.22" type="verse">
						Icoaque jorio antasonqueneri paitapeerica iriotanteari itsipataquee Tasorentsi. Yora caari joriotatsi yoametashitavacaapinitaro paitapeerica.
					</seg>
					<seg id="b.1CO.1.23" type="verse">
						Iro cantaincha nocamantiri atiri: &quot;Icamimentaquee Quirishito coroshiqui yoavisacojeitaquee&quot;, irootaque iquisantaquenari jorio. Irinti caari joriotatsi, ishirontimentajeitaquena.
					</seg>
					<seg id="b.1CO.1.24" type="verse">
						Iro cantaincha itimi icoyeajeitaqueri Tasorentsi iroavisacoteri: jorio, aisati caari joriotatsi. Iotacaajeitaqueri iriori ainiro itasorenca Quirishito, iroavisacotanteariri.
					</seg>
					<seg id="b.1CO.1.25" type="verse">
						¿Paita itseencajeitantariri Tasorentsi? Tempa irio anaacotasanotantatsiri ioti. Tempa irisati anaacotasanotantatsiri ishintsiti. Te aneeriji atiri quempetearine.
					</seg>
					<seg id="b.1CO.1.26" type="verse">
						Pinquenqueshireempa, noyemisantaririnte, jaoca picantajeitari. Oshequi itseencajeitaquempi pishaninca, icantajeiti: &quot;Te irioteji quemisantatsiri&quot;. Queario, te pimpincatsarijeiteji, aisati te pashitaaranteaji, irootaque itseencajeitantimpiri.
					</seg>
					<seg id="b.1CO.1.27" type="verse">
						Ishirontimentajeivetaquempi atiri, te impincatsajeivetempiji, iro cantaincha icoyeaquempi Tasorentsi iroavisacojeitempi. Iriotacaasanojeitempi, impeajeitempi pincatsaritatsineri. Impoijiquea impashiventajeitanaquea shirontimentajeivetimpiniri, tseencajeivetimpiniri.
					</seg>
					<seg id="b.1CO.1.28" type="verse">
						Icoyeasanotaqueri Tasorentsi yora caari pincatsatachane, yora ipiincayeevetari atiri, yora itseencanayeevetari: irio itomintasanojeitari. Irintiquea yora pincatsarivetachari aisati iojeivetachari iroashinoncaajeiteri.
					</seg>
					<seg id="b.1CO.1.29" type="verse">
						Tecatsi meeca incantea atiri irishemetimoteari Tasorentsi.
					</seg>
					<seg id="b.1CO.1.30" type="verse">
						Piquemisantaqueri Jesoquirishito, irootaque yoaneajeitantaquempiri Tasorentsi, irisavicacaajeitempi inampiqui. Tempa iriotaque Jesoshi iotacaajeitaqueeri, oameetsajeitaqueeri, shanincajeitaqueeri, oavisacojeitaqueeri.
					</seg>
					<seg id="b.1CO.1.31" type="verse">
						Tempa aitaque isanquenayeetironi: &quot;Eiro ashemetitsi, irointi aneacameetsatasanoteri Avincatsarite irinti&quot;.
					</seg>
				</div>
				<div id="b.1CO.2" type="chapter">
					<seg id="b.1CO.2.1" type="verse">
						Nareetantapaaquempiri, noyemisantaririnte, nocamantacotapaaqueri Tasorentsi. Te noshemetsatapeeroji noneane, te noametashiyetapeempiroji nioyetiri; apatiro noametapaimpiro icantiri Tasorentsi.
					</seg>
					<seg id="b.1CO.2.2" type="verse">
						Iotaca noquenquetsatacotapaaqueri Jesoquirishito, icamimentajeitaquee coroshiqui. Tecatsi pashini nonquenquetsatacote.
					</seg>
					<seg id="b.1CO.2.3" type="verse">
						Nopashiventashireavetapaaca, notsaroashireavetapaaca, nopioncapaaca.
					</seg>
					<seg id="b.1CO.2.4" type="verse">
						Pamene, noquenquetsatacaapaaquempi aisati nocamantapaaquempiro irineane Tasorentsi, iro cantaincha te noametashitapeempiroji nioyetiri. Iotacaasanotaquempi Ishire Tasorentsi queariotaque irineane, aisati itasoncacoventajeitaquempi piotantarori queario noametaquempiri.
					</seg>
					<seg id="b.1CO.2.5" type="verse">
						Ora iojeitiri atiri, tecatsi oncantea oavisacojeitempi, irointi itasoncacoventaquempi Tasorentsi pavisacojeitantacari.
					</seg>
					<seg id="b.1CO.2.6" type="verse">
						Ariorica noametapinitiri quemisantasanotatsiri, queario notsoteaqueneri irinti noametasanojeitiri, niotaque iquemavaquero nocantaqueriri. Iro cantaincha te noametashiteariji ioyetiri atiripee aisati ivincatsaritepee. Eiro oavisacojeitiritsi ora yoametavacaashiyetari.
					</seg>
					<seg id="b.1CO.2.7" type="verse">
						Irointiquea noquenquetsatacoti ioyetiri Tasorentsi. Peerani imanavetacaro, te ayojeiveitearoni. Peerani, tequerani irovetsiqueroni paitapeerica, icantitani: &quot;Nosavicacaajeiteri cameetsa aca nonampiqui maaroni yora pincatsajeitenaneri, coajica&quot;.
					</seg>
					<seg id="b.1CO.2.8" type="verse">
						Te iriojeiteroji peerani yora pincatsaripee. Iriojeitaquerome, eirome ipajacotirime Avincatsarite, yora cameetsatasanotatsiri.
					</seg>
					<seg id="b.1CO.2.9" type="verse">
						Irootaque isanquenatacotitaqueeniri: &quot;Timatsi yovetsicaqueri Tasorentsi. Te irineapiniteroji atiri, te inquemacotapiniteroji, te inquenqueshiretapiniteroji. Iro cantaincha yovetsiquiniri maaroni nintasanotiriri&quot;.
					</seg>
					<seg id="b.1CO.2.10" type="verse">
						Irootaque iotacaajeitaqueeri Tasorentsi ainti, iro vaajeerori Ishire. Iotasanojeitaquero maaroni Ishire, otsoteaquero maaroni iquenqueshiretaqueri Tasorentsi.
					</seg>
					<seg id="b.1CO.2.11" type="verse">
						¿Janica iotirori iquenqueshiretiri ashaninca? Tempa apaniro iotiro irinti. Aisati oquempetaca, tecatsi ioterone iquenqueshiretiri Tasorentsi: apaniro ioti Ishire irointi.
					</seg>
					<seg id="b.1CO.2.12" type="verse">
						Pamene, te anquemisantashitearoji ioyetiri atiripee, irointi aquemisantaquero Ishire Tasorentsi. Irootaque ayotantacarori icoaque Tasorentsi irineshinoncajeitee, irisavicacaajeitee cameetsa.
					</seg>
					<seg id="b.1CO.2.13" type="verse">
						¿Piquemaquerompa nocantaquempiri? Te irioteroji atiripee, aisati te iroamejeiteeroji, irointi oamejeiteerori Ishire Tasorentsi. Oamejeitaqueri yora otimantashiretari, iquemajeitantarori irinti.
					</seg>
					<seg id="b.1CO.2.14" type="verse">
						Yora caari otimantashireta Ishire Tasorentsi, te inquemavaqueroji ocantayetiri, irointi ishirontimentacaro. Tecatsi incantea inquemero. Iro caari iquemantaro, te ontimantashireteariji. Apaniro iquemajeitiro otimantashiretasanotari, irinti.
					</seg>
					<seg id="b.1CO.2.15" type="verse">
						Iquemajeitaquero iriori maaroni, iro cantaincha yora tseencantatsiri, tecatsi inquemasanote irinti.
					</seg>
					<seg id="b.1CO.2.16" type="verse">
						Pamene, ¿timatsimpa iotirori iquenqueshiretiri Avincatsarite? ¿Timatsimpa materone iroameteri Tasorentsi? Te intimeji catsini. Iro cantaincha niotiro nainti iquenqueshiretiri Quirishito, tempa yoametaquena.
					</seg>
				</div>
				<div id="b.1CO.3" type="chapter">
					<seg id="b.1CO.3.1" type="verse">
						Noyemisantaririnte, te noncantempiji quemisantirori Ishire Tasorentsi, ainti nocantaquempi caari quemisantiro. Piquempetaca iroaquera piquemisantaqueri Quirishito, piquempejeitaca jananequi.
					</seg>
					<seg id="b.1CO.3.2" type="verse">
						Irootaque noamejeitantimpirori peerani caari pomerentsitatsi: oquempetaca niraacaaquempiro tsomitsi; te nompempiji ivatsa, tequera pimateroni. Irosati picanta meeca, te pimateroji.
					</seg>
					<seg id="b.1CO.3.3" type="verse">
						Tequera pinquemisanteroji Ishire Tasorentsi. Ariorica pininatavacaajeitaca, aisati piquisavacaajeitaca, tequera pinquemisanteroji. Piquempetacari caari quemisantayetatsi.
					</seg>
					<seg id="b.1CO.3.4" type="verse">
						Jero icanti aparo: &quot;Noquemisantiri Pavoro&quot;. Icanti pashini: &quot;Noquemisantiri Aporo&quot;. Tempa piquempejeitari caari quemisantatsi.
					</seg>
					<seg id="b.1CO.3.5" type="verse">
						Pamene, ¿jaoca icantari Aporo? Aisati ¿jaoca nocantari narori picantavacaimentantanari? Narojeitaque iveranaro Tasorentsi, quemisantacaaquempiri. Nantiniri Avincatsarite icoacaaquenari.
					</seg>
					<seg id="b.1CO.3.6" type="verse">
						Oquempetaca nopanquitaquero narori oitsoqui. Irio saitacotirori Aporo. Irintiquea Tasorentsi shiocacaaquerori.
					</seg>
					<seg id="b.1CO.3.7" type="verse">
						Notsataaca nopanquitashitaro: tempa noquenquetsatacaajeitaquempi. Impoiji Aporo isaitacotashitaro: yoamejeitaquempi. Apaniro irinti Tasorentsi ishiocacairo: irio quemisantacaasanojeitaquempiri.
					</seg>
					<seg id="b.1CO.3.8" type="verse">
						Aisati imoncaratavacaaca yora panquitirori aisati yora saitacotirori. Imoncaratiniri yora ashitarori panquirentsi ipinajeitiri.
					</seg>
					<seg id="b.1CO.3.9" type="verse">
						Aisati oquempetaca, nomoncaratacari Aporo nantiniri Tasorentsi icoacaajeitaquenari. Avirojei pishiajeitaquero iroane Tasorentsi. Aisati pishiacantaquero ivanco yovetsicaqueri.
					</seg>
					<seg id="b.1CO.3.10" type="verse">
						Noshiacantaqueri iotasanotatsiri yovetsiqui pancotsi. Ineshinoncataquena Tasorentsi, irootaque ishinetantaquenari noatiaquero otincami. Ainiro pashini, ovaavaquerori. Ariorica yovaavaquero, iraamayearoyea, icomitarocari.
					</seg>
					<seg id="b.1CO.3.11" type="verse">
						Iro otincami pancotsi oshiacantaqueri Quirishito, irio shiaquerori otincamisanori. Te intimeji pashini shiyerone otincami.
					</seg>
					<seg id="b.1CO.3.12" type="verse">
						Yora ovaavaquerori, ¿paita irovetsicantearori? Iroorica oro, iroorica perata, iroorica mapi marereatatsiri; iroorica inchato, iroorica saveshi, iroorica compiroshi. ¿Ariompa onquisotaque? ¿Eirompa oquisotitsi?
					</seg>
					<seg id="b.1CO.3.13" type="verse">
						Onconijatanaque coajicani yovetsicayetiri. Iriotaquero Tasorentsi, iriotasanotero. Ariorica ovetsicaquea pancotsi cameetsatasanotatsiri, eiro otaatsi; irompa ariorica ovetsicavetaquea caari quisotatsi, ario ontaaquea. Irineantearo Tasorentsi aisati maaroni antajeitaqueri, iriotanteari ocameetsatasanotirica.
					</seg>
					<seg id="b.1CO.3.14" type="verse">
						Ariorica oncameetsatasanote antajeiteneriri, oshiaquero quisoyetatsiri avetsicantayetarori; ari cameetsa impinajeitee.
					</seg>
					<seg id="b.1CO.3.15" type="verse">
						Terica oncameetsateji antayeteri, onquempetearo avetsicantaro caari quisotatsi; ontayea irointi, oshiaquero tecatsi amatasanote. Ariorica avavisacotajea, iro cantaincha tecatsi timimoteeneri, onquempetimotaquee otaacojeitaque maaroni timimojeiteeri: apaniro ainti avavisacotajea.
					</seg>
					<seg id="b.1CO.3.16" type="verse">
						Tempa arojeitaque shiaquerori pancotsi isavicantari Tasorentsi. Tempa aisati oquempetaca osavicantajeitaquee Ishire.
					</seg>
					<seg id="b.1CO.3.17" type="verse">
						Eirorica picavintsairo isavicantari Tasorentsi, eiro aisati icavintsaimpitsi avirori. Ocameetsatasanoti isavicantari Tasorentsi: tempa avirojeitaque isavicantari.
					</seg>
					<seg id="b.1CO.3.18" type="verse">
						Eiro pamatavitajatsi avisati. Ari picarajeitiri jivetachari iotasanoti paitapeerica. Te oncameetsateji irishemete. Ariorica irishemeventero ioyetiri, eiro iotacairitsi Tasorentsi. Iro cantaincha incanteririca: &quot;Te nioteji, poametena&quot;, ari iroametasanoteri.
					</seg>
					<seg id="b.1CO.3.19" type="verse">
						Itseencaquero Tasorentsi maaroni ioyevetari atiripee. Tempa aitaque isanquenayeetini: &quot;Yora tsimeripee ijivetaca tecatsi ayerineri, iro cantaincha omapocaqueri oashirentsi aavaqueri, oamaaqueri. Aisati iquempejeitaca maaroni shemetimentarori ioyetiri: irimapoqueri Tasorentsi, iroashinoncaajeiteri&quot;.
					</seg>
					<seg id="b.1CO.3.20" type="verse">
						Aisati isanquenayeetini: &quot;Ioti Avincatsarite te oncameetsateji iquenqueshireyetaqueri iotasanovetachari&quot;.
					</seg>
					<seg id="b.1CO.3.21" type="verse">
						Eiro pishemetimentiritsi atiri, te oncameetsateji. Yovetsicajeitaquempiro Tasorentsi maaroni timayetatsiri poveshireimentantearori iroori. Irootaque nocantantimpiri:
					</seg>
					<seg id="b.1CO.3.22" type="verse">
						itiancaquena Tasorentsi namitacojeitantempiri, aisati itiancaqueri Aporo, aisati Sejashi iriori, iramitacojeitantempiri. Yovetsicajeitaquempiro maaroni timayetatsiri quipatsiqui, piveshireimentantearori. Aneatsimpirica, piveshireempa. Pincamaquerica, aisati piveshireanaquea. Piveshireimentearo timayetatsiri meeca, aisati timayetatsineri coajica.
					</seg>
					<seg id="b.1CO.3.23" type="verse">
						Aisati oquempetaca, pamitacojeitiri Quirishito, iveshireimentaquempi. Yamitacotiri iriori Tasorentsi, iveshireimentacari iriori.
					</seg>
				</div>
				<div id="b.1CO.4" type="chapter">
					<seg id="b.1CO.4.1" type="verse">
						Meeca piojeitaquena narojeitaque iveranaro Quirishito. Itiancajeitaquena Tasorentsi novaaqueneri atiripee oca imanapitsaveitariniri peerani.
					</seg>
					<seg id="b.1CO.4.2" type="verse">
						Aitaque icoasanotaque ariorica novayempiro, eiro namatavijeitimpitsi.
					</seg>
					<seg id="b.1CO.4.3" type="verse">
						Te oncantimoneentimatenaji paitarica pincantacotashijeitenari, ainirorica nantane; aisati te oncantimoneentimatenaji paitarica incantacotashijeitenari atiripee. Tecatsi noncantea noncantacotajea narosati: &quot;Nocameetsati&quot;.
					</seg>
					<seg id="b.1CO.4.4" type="verse">
						Noquenqueshiretaca narori tecatsi nantane, iro cantaincha eiro nocantashitatsi: &quot;Nocameetsataque&quot;. Irintiquea Avincatsarite cantacotenaneri irinti, nocameetsatirica.
					</seg>
					<seg id="b.1CO.4.5" type="verse">
						Irootaque meeca noncamantantempirori: meeca te oncameetsateji ancantacotashiteari itsipapee: &quot;Ainiro irantane&quot;; coajicaquea ari ayotasanojeitanaque. Tempa impocaje Avincatsarite, inquitaitetacojeitapaajero maaroni manavetachari meeca tsiteniriqui. Ironijayero paitarica acoasanojeitiri maaroni. Acameetsatirica, ari incantajeitee Tasorentsi: &quot;Picameetsati&quot;.
					</seg>
					<seg id="b.1CO.4.6" type="verse">
						Pamene, noyemisantaririnte. Narosati quenquetsatacotacha, aisati noquenquetsatacotiri Aporo piojeitanteari eiro pipincatsatashitantaritsi atiri. Ariorica pincante: &quot;Nonintasanotiri aparo&quot;, pitseenquiricari itsipa.
					</seg>
					<seg id="b.1CO.4.7" type="verse">
						¿Paita pishemetimentiri? Tempa Tasorentsi pashijeitimpirori maaroni timimojeitaquempiri. Meeca ¿paita pishemetantacari, oquempetaca te impashitempiro?
					</seg>
					<seg id="b.1CO.4.8" type="verse">
						Piquempetacari ashitaarantachari: pijivetaca tecatsi coiteimotempine. Pijitashijeivetaca piotasanojeiti: te pincoyeji oamejeitempineri. Pijitashijeivetaca pipincatsatasanotaque, pitseencaquena narori, piquempetacantaquena naro patirite. Ja, nocoavetaca pimpincatsaritasanojeiteme, antsipatavacayeame ampincatsariventantajeiteme.
					</seg>
					<seg id="b.1CO.4.9" type="verse">
						Ari nocarajeitaqueri itsipapee itiancane Tasorentsi, oquempetimotaquena ipeajeitaquena nampirentsi: itseencajeitaquena atiripee. Aisati oquempetaca isareetaquena iroyeetena; yamenashejeitaquena maaroni: inampirepee Tasorentsi, aisati atiripee.
					</seg>
					<seg id="b.1CO.4.10" type="verse">
						Nopincatsataqueri Quirishito, irootaque picantajeitantanari: &quot;Te pioteji&quot;. Iro cantaincha piquemisantajeitaqueri avirori Quirishito, irootaque picantantari: &quot;Niojeitaque narori&quot;. Picantajeiti: &quot;Tecatsi irimatimate iriori Pavoro, oshequi amajeitaque ainti&quot;. Oshequi pineapincatsatashitaja avisati, nainti pitseencajeitaquena.
					</seg>
					<seg id="b.1CO.4.11" type="verse">
						Ari notasheapinitaqueni, nomiretapinitaqueni, noquitsaatsaratani nomaatsara, ipasanatapiniyeetanani, noquenaquenatapinitaqueni; irosati meeca.
					</seg>
					<seg id="b.1CO.4.12" type="verse">
						Nocantatiani nopomerentsitapinitacaro nantaveeti. Ariorica iquisatsayeetaquena, nocantiri Tasorentsi: &quot;Pineshinoncatajeri yora quisaquenari&quot;. Ariorica iquisasanoyeetana, te nompiateariji.
					</seg>
					<seg id="b.1CO.4.13" type="verse">
						Ariorica itseeyacoyeetaquena, cameetsa noneanatavaqueri. Queario, ipinqueetaquena, iquempetacanteetaquena cajara, icanteeti: &quot;Te incameetsateji Pavoro&quot;.
					</seg>
					<seg id="b.1CO.4.14" type="verse">
						Te iro nosanquenatantempiro oca novashiventaajeitempi, irointi noshiacantimpi notomipee nonintasanotiri; nocoaque noncavintsayempi, nonquenqueshiretacayempi.
					</seg>
					<seg id="b.1CO.4.15" type="verse">
						Timatsi oshequi oamejeitimpiri piquemisantiri Quirishito, iro cantaincha te intimeji oshequi ashitempineri. Pamene, nocamantajeitaquempiro oca cameetsatatsiri piquemisantantacariri Jesoquirishito, irootaque apaniro nainti noshiacantantimpiri notomipee, nishintopee.
					</seg>
					<seg id="b.1CO.4.16" type="verse">
						Irootaque nocantasanojeitantimpiri: &quot;Pishiasanojeitena&quot;.
					</seg>
					<seg id="b.1CO.4.17" type="verse">
						Notiancaquempiri Timoteo, noshiacantaqueri iriori notomi nonintasanotiri. Iquearioventiniri Avincatsarite paitarica yantiniriri. Inquenqueshiretacayempiro jaoca ocantari nocamantacotapinitiri Quirishito, jaocarica anta yapatotimentariri.
					</seg>
					<seg id="b.1CO.4.18" type="verse">
						Pishemetaarantaque, pijitaarantavetaca eiro nojatashitimpitsi narori.
					</seg>
					<seg id="b.1CO.4.19" type="verse">
						Ariorica inintacaaquena Avincatsarite, nocoaque intsipaite nojatashijeitempi. Eiro noquemisantashitapaarotsi irineane yora shemetatsiri, irointi niotapaaque otimirica imatacaaqueriri Tasorentsi.
					</seg>
					<seg id="b.1CO.4.20" type="verse">
						Ariorica ipincatsariventaquee Tasorentsi, eiro aneanatashiveeta, irointi amayetero icoacaaqueeri.
					</seg>
					<seg id="b.1CO.4.21" type="verse">
						¿Paita picoajeitaqueri? ¿Picoajeitaquempa nonquisatsajeitapeempi? ¿Irompa picoajeitiri nonintajeitapeempi, cameetsa noneshinoncajeitapeempi?
					</seg>
				</div>
				<div id="b.1CO.5" type="chapter">
					<seg id="b.1CO.5.1" type="verse">
						Icamanteetana picarajeitaqueri airori iashiane. Yaanirotajiro shirampari irinirotsori yaavetari iriri. Tecatsi quempetearineri: yora caari ioterine Tasorentsi te iraapiniteroji yaavetari iriri.
					</seg>
					<seg id="b.1CO.5.2" type="verse">
						Avintiquea pishemenirojeitaque. ¿Paita caari poashirejeitanta? Ariorica pampatotimentapiniteari Tasorentsi, eiro pishinetiritsi impocanirotapee iriori.
					</seg>
					<seg id="b.1CO.5.3" type="verse">
						Te noncarajeivetempiji, iro cantaincha noquenqueshireacojeitaquempi. Oquempetimotaquena ariorica nosaviquimojeitaquempime, nocantantimpiri te oncameetsateji
					</seg>
					<seg id="b.1CO.5.4" type="verse">
						irantero iashiane. Itasorentsitaque Avincatsarite Jesoshi, irio matacaaquenarori nocantacoventantariri yoranqui. Ariorica pampatojeitea, piojeite noquenqueshirejeitaquempi narori.
					</seg>
					<seg id="b.1CO.5.5" type="verse">
						Pishineteri Satanashi iraanirotanajeri, iroasanquetayerita. Impoiji ariorica inquenqueshiretajea, ari iravisacotaje coajica impocajerica Avincatsarite Jesoquirishito.
					</seg>
					<seg id="b.1CO.5.6" type="verse">
						¿Paita pishemenirojeitantacari? Tempa piojeiti otimirica tapiacaarori tanta capichaji, omatasanotaquero maaroni tanta, otapiacaajeitacaro.
					</seg>
					<seg id="b.1CO.5.7" type="verse">
						Pojocajeri yora noshiacantimpiri tapiacaarori tanta, pinquempejeitantearori tanta iroaquerari, caari tapiacha. Eirorica pojoquiri, iquempejeitaricari iriori itsipapee quemisantatsiri. Pineaquero, yoyeetaqueri Quirishito, ishiaqueri ovisha yoantapiniyeetariri ora quitaiteri Yavisantaniri.
					</seg>
					<seg id="b.1CO.5.8" type="verse">
						Meeca, ariorica aveshireimenteari, tsame ancameetsatanaque: eiro amatavitantitsi. Eiro aquisatsi, eiro antapinitirotsi caari cameetsatatsi.
					</seg>
					<seg id="b.1CO.5.9" type="verse">
						Nosanquenatantimpirori peerani, nocantajeivetaquempi eiro piconoaritsi antirori tsinane caari yai.
					</seg>
					<seg id="b.1CO.5.10" type="verse">
						Te nonquenquetsatacoteriji caari quemisantatsi antirori caari yai, yora coasanotirori yashiyetari ishaninca, amatavitantatsiri incoshite, quenquetsatacaavetarori yovetsicashiyetari. Te noncantempiji: &quot;Eiro pitsipataritsi caari quemisantatsi&quot;. Tecatsi pincantajeite pojocavacayea, tempa pincanteani pineapiniteri irisavique.
					</seg>
					<seg id="b.1CO.5.11" type="verse">
						Iro cantaincha nosanquenatacotiri yora cantatsiri: &quot;Narotaque piyemisantaririnte&quot;. Ariorica yantiro tsinane caari yai, eiro quiso poajeitiritsi. Aisati pinquempejeiteri yora coasanotirori yashiyetari itsipapee, aisati quenquetsatacaavetarori yovetsicashiyetari impeemeri itasorentsite, quisatsatashitariri ishaninca, aisati shinquitachari, aisati coshitantatsiri. Aitaque nocantaquempi, eiro poimotaritsi quempetariri nocantaquempiri.
					</seg>
					<seg id="b.1CO.5.12" type="verse">
						¿Arimpa pincante jaoca incanteari caari quemisantatsi? Eiro. Tempa irinti pincante yora piyemisantaririnte.
					</seg>
					<seg id="b.1CO.5.13" type="verse">
						Irintiquea Tasorentsi oasanquetayerineri caari quemisantatsi. Meeca pojocajeitajeri yora caari cameetsatatsi picarajeivetari: eiro pijitashitaritsi quemisantatsiri.
					</seg>
				</div>
				<div id="b.1CO.6" type="chapter">
					<seg id="b.1CO.6.1" type="verse">
						Ariorica pinquisaqueri piyemisantaririnte, ¿ocameetsatimotimpimpa paventapeempari caari quemisantatsi incantantempiri jaocarica pincantajeiteari? Tempa oncameetsateme paventapeemparime piyemisantaririnte irinti.
					</seg>
					<seg id="b.1CO.6.2" type="verse">
						Tempa pioti yora quemisantatsiri yoameetsantiri Tasorentsi irimatero incantacoventajeiteri maaroni atiri, jaocarica incantajeiteari. Ariorica pincantacoventajeiteri coajica maaroni atiri, ¿paitaquea caari pimatantaro meeca pincantacoventajeiteri piyemisantaririnte?
					</seg>
					<seg id="b.1CO.6.3" type="verse">
						Tempa pioti pincantajeiteri coajicani inampire Tasorentsi jaocarica incantajeiteari. Pincantacoventajeiteririca iriori, ¿eirompa pimatiri pincantacoventajeiteri meeca pishaninca avirori?
					</seg>
					<seg id="b.1CO.6.4" type="verse">
						Otimirica meeca piquisavacaimentari, ¿paita paventantariri yora caari quemisantatsi incantantempiri jaocarica pincantajeiteari? ¿Paita incantempiri iriori?
					</seg>
					<seg id="b.1CO.6.5" type="verse">
						Iro nocantantimpiri, nocoaque pimpashiventanaquea. ¿Tecatsimpa quemisantatsiri ioterone incanteri itsipapee jaocarica incanteari?
					</seg>
					<seg id="b.1CO.6.6" type="verse">
						Iro cantaincha piquisaqueri piyemisantaririnte, aisati paventacari caari quemisantatsi.
					</seg>
					<seg id="b.1CO.6.7" type="verse">
						Patsipetashijeitacaro paventajeitacari joeshi, tecatsi incantea iramitacojeitempi. Te oncameetsateji paventeari. Iro cameetsavetachari pishineteri incoshiyeetempita.
					</seg>
					<seg id="b.1CO.6.8" type="verse">
						Te oncameetsateji pantavacaajeitea. Jero aisati picoshitavacaajeita. Pantapinijeitiri piyemisantaririnte.
					</seg>
					<seg id="b.1CO.6.9" type="verse">
						Yora caari cameetsatatsi eiro yareetatsi anta ipincatsaritinta Tasorentsi. Tempa piotiro, eiro picomitarotsi. Eiro ijatitsi anta ipincatsaritinta yora antirori tsinane caari yai, aisati yora quenquetsatacaashitarori yovetsicashiyetari, aisati aimentarori ijina, aisati tsinampairiri ishiramparirinte, aisati coshitantatsiri, aisati coasanotirori yashiyetari itsipapee, aisati shinquitachari, quisatsatiriri ishaninca, aisati amatavitiriri ishaninca icoshitantariri. Tecatsi catsini incantajeitea iriori irareetajea anta ipincatsaritinta Tasorentsi.
					</seg>
					<seg id="b.1CO.6.11" type="verse">
						Aitaque piquempejeiveitaniri. Iro cantaincha yoameetsajeitaquempi Avincatsarite Jesoquirishito, aisati Ishire Tasorentsi: yaacameetsataquempi, ipeaquempi itomi Tasorentsi.
					</seg>
					<seg id="b.1CO.6.12" type="verse">
						Icanteeti: &quot;Ocameetsati nantero paitapeerica caari itsaneacotee Jesoshi&quot;, iro cantaincha ariorica antashitearo paitapeerica, tecatsi amate: tempa antsipetashitaquearo. Te ancoyeji ametasanotearo caari ineacameetsata itsipapee quemisantatsiri.
					</seg>
					<seg id="b.1CO.6.13" type="verse">
						Otimi avari aquemari. Aisati otimi asheito onantari avari. Iro cantaincha coajica eiro otimajitsi ayeari aisati asheito iroori. Impeajero Tasorentsi, eiro otimitsi inquitequi. Tempa atsipetashitaro anevetaro paitapeerica. Te iro irovetsicantee antero caari ai, irointi yovetsiquimentee Avincatsarite anquenqueshirejeitanteariri iriori. Aisati iquempeta, iquenqueshiretapinijeitaquee arori.
					</seg>
					<seg id="b.1CO.6.14" type="verse">
						Otimi itasorenca Tasorentsi, irootaque imatantarori yoitinaajiri Avincatsarite, aisati irimatantajeitajeeri aroripee.
					</seg>
					<seg id="b.1CO.6.15" type="verse">
						Avatsapee arori irootaque iraco Quirishito iriori: iyempita, iroqui, iiti, maaroni. Tempa piotiro oca. Arojeitaquerica ivatsa Jesoshi, ¿ocameetsatimpa antero tsinane neayetiriri itsipapee shirampari? Tempa oquempevetaca antacaaqueri Jesoshi tsinane. Teve, te oncameetsateji.
					</seg>
					<seg id="b.1CO.6.16" type="verse">
						Ariorica yantiro shirampari tsinane, oquempetimotacari Tasorentsi yaasanotaquero. Tempa piotiro. Isanquenayeeti: &quot;Apite inaveitani shirampari aisati tsinane, iro cantaincha ariorica iraavacayea irampanirojeitanaque, te oncameetsateji irijocavacayea&quot;.
					</seg>
					<seg id="b.1CO.6.17" type="verse">
						Iro cantaincha ariorica quiso airi Avincatsarite, aquempetacari iriori.
					</seg>
					<seg id="b.1CO.6.18" type="verse">
						Eiro pantirotsi catsini caari pai, eiro pantiritsi catsini caari pai. Paitapeerica pashini pantayetaqueri, poashinoncaaqueri itsipapee pishaninca; iro cantaincha yora antirori otsipapee tsinane, yashinoncaja irisati.
					</seg>
					<seg id="b.1CO.6.19" type="verse">
						Tempa pioti otimantacaro pivatsa Ishire Tasorentsi. Itiancaquempiro Tasorentsi quiso oantaquempiri. Te meeca aviro pincatsariventachane avisati, irinti Tasorentsi pincatsariventimpiri.
					</seg>
					<seg id="b.1CO.6.20" type="verse">
						Yoavisacotantajimpiri, oshequi opomerentsitimovetacari: tempa itianquiri itomi icamimentaquee. Meeca, paitapeerica pantayetaqueri, pimataqueneri Tasorentsi, irineacameetsatanteeteariri.
					</seg>
				</div>
				<div id="b.1CO.7" type="chapter">
					<seg id="b.1CO.7.1" type="verse">
						Ari chapinqui pisanquenatantaquenari, timatsi pisampitaquenari. Meeca nancanaquempi. Queario ocameetsatasanoti eiro paitsi pijina.
					</seg>
					<seg id="b.1CO.7.2" type="verse">
						Iro cantaincha ariorica pintimashitea, pantirocari tsinane caari pai; aisati tsinane, antiricari shirampari caari ai. Irootaque ocameetsatantari paasanoteta pijina, aisati aasanoteta tsinane ojime.
					</seg>
					<seg id="b.1CO.7.3" type="verse">
						Cameetsa irishinetearo ijina oneeri, aisati onquempeteri iroori, oshineteari irineero.
					</seg>
					<seg id="b.1CO.7.4" type="verse">
						Ijina eiro opincatsatajatsi irosati, irointi ocameetsati ompincatsateri ojime. Aisati inquempetea iriori ojime, eiro ipincatsatashitajatsi irisati, irointi impincatsatero ijina.
					</seg>
					<seg id="b.1CO.7.5" type="verse">
						Eiro pitsaneapitsatarotsi pijina; aisati tsinane, eiro pitsaneapitsataritsi pijime. Ariorica pincantavacayea: &quot;Eirotsita aneavintsatavacaajatsi aparopee quitaiteri; iotea anquenquetsatacayeri Tasorentsi&quot;, ari cameetsa. Iro cantaincha impoiji pineavintsatavacayea aisati. Pamene, terica pimatero pimaashitea, yantacaimpicari Satanashi caari cameetsatatsi.
					</seg>
					<seg id="b.1CO.7.6" type="verse">
						Te noncantasanovetempiji: &quot;Payero pijina&quot;, iro cantaincha pincoaquerica paye, ocameetsati paye.
					</seg>
					<seg id="b.1CO.7.7" type="verse">
						Nocoavetaca pinquempejeitename narori, iro cantaincha inashitacaajeitaquee Tasorentsi, te amoncaratavacaajeiteaji. Jeri aparo, timatsi imatacaaqueri. Jeri itsipa, onashita imatacaaqueriri iriori.
					</seg>
					<seg id="b.1CO.7.8" type="verse">
						Yora caari aatsi ijina, aisati camajinantachari, noncamantajeitempi: cameetsa pinquempejeitena narori, pintimashijeitea. Aisati onquempejeitea tsinane, cameetsa ontimashijeitea iroori.
					</seg>
					<seg id="b.1CO.7.9" type="verse">
						Iro cantaincha eirorica pimatirotsi pintimashitea, cameetsa paajeta aisati. Cameetsa paye, te oncameetsateji pincoashiveetea paye. Aisati oquempeta tsinane, te oncameetsateji oncoashiveetea ayeta.
					</seg>
					<seg id="b.1CO.7.10" type="verse">
						Meeca noncamantasanotero aatsiri ojime. Te naro camantasanoterone, irintiquea Avincatsarite camantasanoterone: te oncameetsateji pojoqueri pijime.
					</seg>
					<seg id="b.1CO.7.11" type="verse">
						Ariorica pojoqueri, ari pintimashitasanotanaquea. Eirorica pitimashitatsi, pampiitajeri paajeri aisati pijimentavetacari. Aisati, te oncameetsateji irojocajero shirampari ijina.
					</seg>
					<seg id="b.1CO.7.12" type="verse">
						Meeca noncamanteri itsipapee, te irio Avincatsarite camanterineri: otimirica ayemisantaririnte ijina caari quemisantatsi, ariorica ocoaque aasanoteri, te oncameetsateji irojocajero.
					</seg>
					<seg id="b.1CO.7.13" type="verse">
						Aisati, tsinane, iriorica pijime caari quemisantatsi, ariorica icoaque quiso iroasanotempi, te oncameetsateji pojocajeri.
					</seg>
					<seg id="b.1CO.7.14" type="verse">
						Otimirica tsinane quemisantatsiri, irinti ojime te inquemisante. Iro cantaincha te inquempeteariji itseencaririnte; inashitacaari Tasorentsi, icanti: &quot;Iriotaque ojime quemisantanari. Iriotaque iriri otomipee. Nocoacaasanojeitaqueri inquemisantajeitajena maaroni&quot;. Aisati oquempetaca ijina quemisantatsiri, terica onquemisante. Te onquempetajearoji otseencaroronte; inashitacaacaro Tasorentsi, icanti: &quot;Irootaque ijina quemisantanari. Irootaque iriniro itomipee. Nocoacaasanotaquero onquemisantajena, aisati nocoasanotaque inquemisantajeite itomipee quemisantanari&quot;.
					</seg>
					<seg id="b.1CO.7.15" type="verse">
						Terica onquemisante ijina ayemisantaririnte, oncoaquerica ojocajeri, ari ojocajerita. Aisati ojime ayemisantaririnte, terica inquemisante iriori: incoaquerica irojocajero, ari irojocajerota. Tecatsi meeca canterine yora quemisantatsiri quiso iroantearori ora coatsiri ojocajeri. Aisati onquempeteari quemisantatsiri tsinane. Ariorica icoaque ojime irojocajero, tecatsi canterine quiso oanteariri. Te incoyeji Tasorentsi anquisavacaajeitea.
					</seg>
					<seg id="b.1CO.7.16" type="verse">
						Tsinane, ariorica quiso poyeri pijime caari quemisantatsi, tempa ariorica poavisacotacantajeri. Aisati oquempetaca avirori, shirampari: ariorica quiso poyero pijina caari quemisantatsi, tempa ariorica poavisacotacantero?
					</seg>
					<seg id="b.1CO.7.17" type="verse">
						Aitaque icoyeajeitaquempi Tasorentsi. Cameetsa pantajeiteneri Avincatsarite paitarica icoacaimpiri avirori. Irootaque nocantajeitaqueriri quemisantatsiri jaocarica yapatojeitacari.
					</seg>
					<seg id="b.1CO.7.18" type="verse">
						Peerani icoyeajeitaquempi Tasorentsi. ¿Pijivataquempa pitoyeantaca? Aitanaji, eiro pipeajirotsi. Avirori pashini, terica pintoyeantea, eiro picoitsi meeca pintoyeantea, aitanaji.
					</seg>
					<seg id="b.1CO.7.19" type="verse">
						Ariorica pitoyeantani, tecatsi oncantempi oavisacotempi. Aisati oquempetaca, terica pintoyeantea, tecatsi oncantempi. Iro cameetsatasanotatsiri anquemisantero icantajeiteeri Tasorentsi.
					</seg>
					<seg id="b.1CO.7.20" type="verse">
						Jaocarica picantajeitaniri peerani icoyeantaquempiri, aitaque pincanteari.
					</seg>
					<seg id="b.1CO.7.21" type="verse">
						Icoyeantaquempiri Tasorentsi, ¿avirorica pimantaari? Eiro piquenqueshiretirotsi. Iro cantaincha iroimpacajempirica amanantimpiri, cameetsa pisoquijanaje.
					</seg>
					<seg id="b.1CO.7.22" type="verse">
						Icoyeantaquempiri Avincatsarite, avirorica pimantaari pinaveitani, ari oquempetaca yoimpacacoventajimpi: eiro meeca iperanatimpitsi camaari. Avirorica caari pimantaari pinaveitani, meeca oquempetaca yamanantimpi Quirishito, meeca incantempi iriori paitapeerica pantayeteneriri.
					</seg>
					<seg id="b.1CO.7.23" type="verse">
						Oquempetaca yamanantaquempi iriori, oshequi pivinaro: tempa oshequi ipomerentsiventaquempi yoavisacotaquempi. Eiro pipeajatsi meeca ivimantane atiri.
					</seg>
					<seg id="b.1CO.7.24" type="verse">
						Irootaque, noyemisantaririnte, noncamantantempirori oca: jaocarica picantajeitaniri peerani icoyeantaquempiri, aitaque pincanteari; iro cantaincha, quiso poanajeri Tasorentsi.
					</seg>
					<seg id="b.1CO.7.25" type="verse">
						Meeca nonquenquetsatacotero caari neavintsatiri shirampari. Tecatsi incantasanotena Avincatsarite, iro cantaincha noncamantempi noquenqueshiretiri narori. Ineshinoncataquena, irootaque caari namatavitantimpi. Piojeitiro oca.
					</seg>
					<seg id="b.1CO.7.26" type="verse">
						Irotaintsi ompomerentsitimotasanojeitee, irootaque noquenqueshiretantacarori oca. Jaocarica picantajeitari meeca, aitaque pincanteari.
					</seg>
					<seg id="b.1CO.7.27" type="verse">
						Paaquerica pijina, eiro pojocajirotsi. Pitimashitarica meeca, eiro picoitsi paye pijina.
					</seg>
					<seg id="b.1CO.7.28" type="verse">
						Ariorica paye pijina, cameetsa. Aisati ariorica aye ojime ora caari neavintsatiri shirampari, cameetsa; iro cantaincha oshequi pinquematsicajeitaquearo. Ariorica paye, oshequi ompomerentsitimotasanojeitaquempi. Te noninteji ompomerentsitimotempi, irootaque nocantantimpiri: &quot;Eiro pai meeca&quot;.
					</seg>
					<seg id="b.1CO.7.29" type="verse">
						Meeca noncamantempi, noyemisantaririnte: eiro osamanititsi irojocacaashiyeetempiro pantayevetanariri Avincatsarite icoacaimpiri. Otimirica pijina, iro cantaincha pinquearioventeneri iriori Tasorentsi icoacaimpiri.
					</seg>
					<seg id="b.1CO.7.30" type="verse">
						Ariorica poashiretaquea, ariorica pinquimoshiretaque; iro cantaincha eiro piquenqueshiretirotsi, irointi pinquearioventero pantaveeteneri. Ariorica pamanantayete, iro cantaincha eirorica osamanititsi pineero pamanantayeveteari.
					</seg>
					<seg id="b.1CO.7.31" type="verse">
						Eiro osamanititsi piveshireimentearo timayetatsiri quipatsiqui, impoiji eiro pimatirotsi piveshireimentearo. Cameetsa pisavicajeiveta meeca, ainiro pamejeitacari, iro cantaincha opashiniyetanaque maaroni aneayetiri quipatsiqui; coajica ompomerentsitimojeitempi.
					</seg>
					<seg id="b.1CO.7.32" type="verse">
						Nocoaque eiro picantashiretapinitanaque. Yora timashitachari, iquenqueshiretapinitiro icoayetiri Avincatsarite, icoaque inquimoshiretacayeri.
					</seg>
					<seg id="b.1CO.7.33" type="verse">
						Irintiquea yora aatsiri ijina, iquenqueshiretapinitiro maaroni yantapiniyetiri ishaninca: icoaque inquimoshiretacayero ijina,
					</seg>
					<seg id="b.1CO.7.34" type="verse">
						oshequi iquenqueshireyetaque paitapeerica. Ora tsinane timashitachari aisati caari neavintsatiri shirampari: oshequi oquenqueshirejeitiro icoayetiri Avincatsarite, ocamantaqueri: &quot;Paitarica pincoacayenari, ari nomataquempiro. Paitarica pincoacayenari nonquenqueshireteri, ari nonquenqueshiretero&quot;. Iro cantaincha ora aatsiri ojime oquenqueshiretiro maaroni yantapinijeitiri atiri, ocoaque onquimoshiretacayeri ojime.
					</seg>
					<seg id="b.1CO.7.35" type="verse">
						Iro nocamantajeitantimpirori oca, nocoaque namitacojeitempi, te noninteji nompomerentsitacayempi. Noninti cameetsa pisavicajeite, aisati piojeite pantasanojeiteneri Avincatsarite paitapeerica incoacayempiri.
					</seg>
					<seg id="b.1CO.7.36" type="verse">
						Pamene, otimirica pishinto caari neavintsatiri shirampari. Ariorica pineaquero antearotaque, picoaque meeca paacayero; ari cameetsa. Ayeta, eiro otimitsi pantane.
					</seg>
					<seg id="b.1CO.7.37" type="verse">
						Ariorica pincoasanote pintsaneemparo, ari ocameetsatasanoti, eiro piquemisantashitaritsi yora ashereayetimpiri, irointi pantero picoasanotiri avirori, paitarica piquenqueshiretiri.
					</seg>
					<seg id="b.1CO.7.38" type="verse">
						Pineaquero, ariorica paacayero pishinto, ocameetsati; iro cantaincha ariorica pintsaneemparo, ocameetsatasanoti.
					</seg>
					<seg id="b.1CO.7.39" type="verse">
						Ariorica aye tsinane ojime, ari quiso oanaqueri, irosati incamanteari. Ariorica incamaque, ari oshinetantari aajeta pashini ojime onintasanotiri. Iro cantaincha apatiro aaje quemisantiriri Avincatsarite.
					</seg>
					<seg id="b.1CO.7.40" type="verse">
						Ariorica oncantatiyempani ontimashitea, naamaaca onquimoshiretasanotanaque. Ari naamaaca yoametaquenaro Ishire Tasorentsi oca nocamantaquempiri.
					</seg>
				</div>
				<div id="b.1CO.8" type="chapter">
					<seg id="b.1CO.8.1" type="verse">
						Meeca noncamantempiro jaoca pincanteriri ivatsa yoyeetinirori yovetsicashiyetari ijitasorentsitiri. Ijijeiveta atiripee iotasanoti jaoca incanteriri ivatsa. Iro cantaincha, ariorica ayotashitea, ashemeticari. Te incoacaasanoteeji Tasorentsi ayotashitea, irointi icoacaasanotaquee anintavacaajeitea avametavacaasanotantanaqueari antimantajeiteari cameetsa.
					</seg>
					<seg id="b.1CO.8.2" type="verse">
						Itimirica jivetachari ioti, irisati amatavitajancha: te iriotasanoteji.
					</seg>
					<seg id="b.1CO.8.3" type="verse">
						Iro cantaincha ariorica aninteri Tasorentsi, iroamejeitee irinti.
					</seg>
					<seg id="b.1CO.8.4" type="verse">
						Pisampitacoventaqueri ivatsa yoyeetaquenero ijitasorentsitiri yovetsiqueetiri. Ari ayojeiti te ontasorentsiteji yovetsicashiyeetari. Itimi apaniro Tasorentsisanori, te intimeji itsipa.
					</seg>
					<seg id="b.1CO.8.5" type="verse">
						Ainiro timayetatsiri anta inquitequi aisati aca quipatsiqui ijitasorentsitashitari atiri. Ainiro onaveta oshequi ijitasorentsitashiyetari, oshequi ivincatsaritepee.
					</seg>
					<seg id="b.1CO.8.6" type="verse">
						Ayojeiti ainti itimi apaniro Tasorentsi, yora Apa. Iriotaque timacaaquerori maaroni aneayetiri, aisati yovetsicajeitaquee arori. Irisati vetsicanontaincha. Timatsi aisati Avincatsarite apaniro: yora Jesoquirishito, vetsicajeitirori maaroni timayetatsiri, vetsicajeitaqueeri aisati arori.
					</seg>
					<seg id="b.1CO.8.7" type="verse">
						Iro cantaincha ainiro ayemisantaririnte caari iojeitiro oca nocamantaquempiri. Peerani yameyetaroni aparopee iquenquetsatacaapiniveitaroni yovetsicashiyetari atiripee. Ariorica yoarini ivatsa yoyeetinirori, ijivetacarini ashisanori yora ijitasorentsiyeetiri. Te irioveteaji; ariorica iroashiteari meeca ivatsa yoyeetinirori yovetsiqueetiri, oshequi inquenqueshireanaquea, irijivetea te oncameetsateji iroyeari.
					</seg>
					<seg id="b.1CO.8.8" type="verse">
						Ariorica ayeari ivatsa, tecatsi oncantimoneenteari Tasorentsi. Ayearirica, tecatsi incantee ivatsa. Antitearirica, eiro yoameetsashireteetsi.
					</seg>
					<seg id="b.1CO.8.9" type="verse">
						Cameetsani poyeari, iro cantaincha pantacairicari caari cameetsatatsi yora caari iotatsi.
					</seg>
					<seg id="b.1CO.8.10" type="verse">
						Irineempirica caari iotatsi poaca anta ovancoqui ijitasorentsiyeetiri, icanticari: &quot;Ioti irinti. Nonquempeteari, noyeari ivatsa yoyeetinirori ijitasorentsiyeetiri&quot;.
					</seg>
					<seg id="b.1CO.8.11" type="verse">
						Piotasanoti, ocameetsatantari poari. Irintiquea, te irioteji. Ariorica iroashiteari, oshequi inquenqueshiretanaquea: &quot;Terica oncameetsateji nantaquerica. Otimi meeca nantane&quot;. Iriotaque piyemisantaririnte, icamimentaqueri Quirishito.
					</seg>
					<seg id="b.1CO.8.12" type="verse">
						Te oncameetsateji pantacayeri caari cameetsatatsi. Te irioveteaji, piquenqueshiretacairicari. Aisati irineacotaquempi Quirishito, te oncameetsateji pantaqueri. Tempa icantaquee: &quot;Pinintajeiteri pishaninca, eiro pantacairitsi caari cameetsatatsi&quot;.
					</seg>
					<seg id="b.1CO.8.13" type="verse">
						Irootaque nocantantimpiri: ariorica noaqueari ivatsa, irosati nantacanteariri noyemisantaririnte caari cameetsatatsi, eiro catsini noajaritsi ivatsa aisati. Nantacairicari caari cameetsatatsi.
					</seg>
				</div>
				<div id="b.1CO.9" type="chapter">
					<seg id="b.1CO.9.1" type="verse">
						Tempa ishinetaquena Tasorentsi paitapeerica. Tempa itiancana. Tempa noneasanotaqueri Avincatsarite Jesoshi. Tempa iriotaque matacaaquenarori noquemisantacaaquempi.
					</seg>
					<seg id="b.1CO.9.2" type="verse">
						Terica iriojeiteji itsipapee itiancaquena Tasorentsi, iro cantaincha piotasanojeitaque avinti itiancaquena. Avirojei iotacaajeiterine atiripee itiancana Avincatsarite.
					</seg>
					<seg id="b.1CO.9.3" type="verse">
						Ainiro tseencaquenari, cantanari: &quot;Te intianquempiji Tasorentsi&quot;. Jero oca nocantavaqueriri:
					</seg>
					<seg id="b.1CO.9.4" type="verse">
						&quot;Tempa ocameetsati ayea aisati ire.
					</seg>
					<seg id="b.1CO.9.5" type="verse">
						Ariorica nonquenayetanaque nonquenquetsatacayeteri ashaninca; ontimeme nojina, tempa oncameetsateme nontsipatanaquearome. Aitaque imatapiniyetiro itsipapee itiancane Avincatsarite, aisati irirentipee, aisati Sejashi.
					</seg>
					<seg id="b.1CO.9.6" type="verse">
						¿Apanirompa nompomerentsiventearo nompinatero noyeari? Aisati iquempetana Verenave, ipomerentsiventaro iriori yoari.
					</seg>
					<seg id="b.1CO.9.7" type="verse">
						Noshiacantempiro: tempa ipinatapiniyeetiri soraro. Ariorica apomerentsitaro apanquitiro ova, tempa aisati avaquearo. Ariorica ashentapinitiri avirapee, tempa irapinitiro otsomi&quot;. Irootaque nocantaqueriri yora tseencaquenari.
					</seg>
					<seg id="b.1CO.9.8" type="verse">
						Noquenquetsatacotaquero aneapinijeitaqueri, iro cantaincha ¿paita ocantiri isanquenatiniri Moishishi?
					</seg>
					<seg id="b.1CO.9.9" type="verse">
						Jero oca ocantiri: &quot;Eiro pipashicavantetiritsi vaca aticaitirori tirico itaquireantarori&quot;. ¿Apanirompa vaca iquenqueshiretiri Tasorentsi? Teve.
					</seg>
					<seg id="b.1CO.9.10" type="verse">
						Tempa aisati arori oshiacantaquee isanquenareni. Oamejeitaquee paitarica antajeitaqueri. Ariorica inquiavanetaquero quipatsi impanquitantearori, icoaque yora quiavaneteroneri iraarantayetajero oitsoqui, coajica. Aisati iquempetaca yora taquireeroneri, icoaque iraarantayetajero oitsoqui iriori.
					</seg>
					<seg id="b.1CO.9.11" type="verse">
						Pamene, oshiacantaca nopanquitiro pishirequi irineane Tasorentsi. ¿Opomerentsitimotimpimpa meeca pimpaarantenaro noyeari, noitsaare, paitapeerica?
					</seg>
					<seg id="b.1CO.9.12" type="verse">
						Ariorica pipaarantashiyetari itsipapee, tempa oncameetsateme pimpaarantaquename narori. Iro cantaincha tecatsi pimpena. Piquemisantaquero peerani oca cameetsatatsiri nocamantacotiriri Quirishito. Oshequi opomerentsitimotaquenani, iro cantaincha te noncoyeniji nojocacayempiro piquemisantaqueni, irootaque caari nocoacotantimpini paitapeerica.
					</seg>
					<seg id="b.1CO.9.13" type="verse">
						Pamene. Yora antaveetatsiri ivancoqui Tasorentsi yaapinitiro yoari anta, yoaro. Aisati yora oaqueneriri Tasorentsi virantsipee anta yoapinitinirinta, yoaarantari ivatsa. Tempa piotiro.
					</seg>
					<seg id="b.1CO.9.14" type="verse">
						Aisati oquempetaca, icanti Avincatsarite: &quot;Cameetsa impaaranteeteri coiteimotariri yora quenquetsatirori oca cameetsatatsiri&quot;.
					</seg>
					<seg id="b.1CO.9.15" type="verse">
						Oncameetsateme naarantitempirome paitapeerica, iro cantaincha tecatsi naitempi. Aisati te iro nosanquenatimentempi pimpantenari paitapeerica. Noquimoshiretaque tecatsi noncoacotempini; arioricame ayename notashe, eiro nocantimpitsi: &quot;Pimpena noyeari&quot;. Ayenata, noncameta.
					</seg>
					<seg id="b.1CO.9.16" type="verse">
						Ariorica nocamantacotiro oca cameetsatatsiri, tecatsi noncantea noshemete. Tecatsi noncantea nomajerete, aisati nonquenqueshiretea: &quot;Te nomateneri Novincatsarite icoacaavetaquenari&quot;.
					</seg>
					<seg id="b.1CO.9.17" type="verse">
						Noncoasanotericame nocamantanti, impinatename Tasorentsi. Iro cantaincha te noncoaveteaji, tempa iperanataquena.
					</seg>
					<seg id="b.1CO.9.18" type="verse">
						¿Paita meeca impinatenari? Oncameetsataqueme noncoacojeitempime, iro cantaincha te noncoyeji. Apatiro noveshireimentaquempi piquemisantajeiti.
					</seg>
					<seg id="b.1CO.9.19" type="verse">
						Impinayeetename, nompeaqueame iratirite pinatenanemeri, incantapinitename paitapeerica nantapinitenerimeri. Iro cantaincha nopomerentsiventashijeitacari oshequi atiri noquemisantacantajariri.
					</seg>
					<seg id="b.1CO.9.20" type="verse">
						Ariorica nocarajeitaqueri jorio, noquempejeitacari iriori, noquemisantacantajariri. Ariorica nocarajeitaqueri quemisantirori isanquenare Moishishi, noquempejeitacari iriori, noquemisantacantajariri. Iro cantaincha te nompincatsatearoji meeca isanquenare Moishishi, te nompomerentsiventearoji.
					</seg>
					<seg id="b.1CO.9.21" type="verse">
						Ariorica nocarajeitaqueri caari quemisantiro isanquenare Moishishi, noquempejeitacari iriori, noquemisantacantajariri. Te noavisajeroji icantiri Tasorentsi; noquemisantajeitaquero icantiri Quirishito.
					</seg>
					<seg id="b.1CO.9.22" type="verse">
						Aisati, ariorica nocarajeitaqueri caari matasanotiro inquemisante, noquempejeivetacari iriori, noquemisantacantasanotacariri. Aitaque noquempejeivetacari maaroni atiripee noquemisantacantajeitacariri.
					</seg>
					<seg id="b.1CO.9.23" type="verse">
						Iro noquempetapinijeitantariri irioripee inquemisantajeitantearori oca cameetsatatsiri nocamantajeitiriri. Aisati narori, noveshireimentearo oca cameetsatatsiri.
					</seg>
					<seg id="b.1CO.9.24" type="verse">
						Pamene, tempa piojeiti ishiajeitanaca oshequi shirampari iriojeitanteari janicarica anaacotantaintsineri. Iranaacotantaque apaniro yora shiasanotanainchari, ari impeeteri icanteetiro premio. Aisati pishiyeri avirori, pishiasanotanaque, paantearori premio. Ariorica pishintsiventero icoacaimpiri Tasorentsi, ari paaque.
					</seg>
					<seg id="b.1CO.9.25" type="verse">
						Irisati cavintsaajancha maaroni coatsiri iranaacotante ariorica irishiye. Irootaque icavintsantari irisati irimatantearori irishiasanote iraantearori amatseerentsi. Oshintsiti opatsai, iro cantaincha oca amatseerentsi ayeri arori, eiro opatsaitsi irointi, irootaque ocameetsatantari ashintsiventasanotero.
					</seg>
					<seg id="b.1CO.9.26" type="verse">
						Te nontipitipiyetanaque noshianaca, irointi catinca noshianaca nomatantearori nanaacotante. Pashini noshiacantempiri capojavacaachari. Icapojavacaasanotaca iriotanteari janicarica anaacotantaintsineri. Oquempevetaca aisati nocapojasanotiri itsipa, te noncapojaiteashiteaji; noquearioventiniri Tasorentsi icoacaanari,
					</seg>
					<seg id="b.1CO.9.27" type="verse">
						noshintsiventasanotaqueneri; noperanataja narosati. Oshequi noquenquetsatacaajeitiri itsipapee, te noncoyeji incantena Tasorentsi coajica: &quot;Te pimatasanotenaroji nocoacaavetimpiri&quot;.
					</seg>
				</div>
				<div id="b.1CO.10" type="chapter">
					<seg id="b.1CO.10.1" type="verse">
						Meeca, noyemisantaririnte, noncamantempi piotanteari jaoca icantajeitari jorioni anta caaraiteriqui, peerani. Otsimancapinijeitanaquerini mencori; aisati otencareajataqueneri incajare, nianqui yaniijeitanaque pirijapatsariqui.
					</seg>
					<seg id="b.1CO.10.2" type="verse">
						Anta mencoriqui aisati incajarequi yoamejeitiri Tasorentsi iojeitantacari iquemisantajeitaqueri peerani Moishishi.
					</seg>
					<seg id="b.1CO.10.3" type="verse">
						Yoapinijeitacaro yoari ipapinijeitaqueriri Tasorentsi.
					</seg>
					<seg id="b.1CO.10.4" type="verse">
						Irapinijeitanaquero nija ipapinitiriri, ora soquijatatsiri mapiqui. Yoaqueneri Tasorentsi ora mapi, oshiacaaventiri Quirishito, oijajeitanaqueriri.
					</seg>
					<seg id="b.1CO.10.5" type="verse">
						Iro cantaincha te iriveshireempaji Tasorentsi. Te iriveshireimentajeiteariji oshequi yora atiripee, irootaque icamajeitantacari anta caaraiteriqui.
					</seg>
					<seg id="b.1CO.10.6" type="verse">
						Pinquenqueshireajeitero oca piojeitanteari icoacaimpiri Tasorentsi. Piquempejeitaricari jorioni: picoirocari caari cameetsatatsi.
					</seg>
					<seg id="b.1CO.10.7" type="verse">
						Eiro piquemisantirotsi ijitasorentsitashiyetari. Aitaque imataarantaquero peerani. Osanquenatacani: &quot;Isavicajeitaque atiri, yoajeitaca aisati iraajeitaque. Impoiji icatiajeitanaca, imaticajeitanaque, omaninquejeitanaque&quot;.
					</seg>
					<seg id="b.1CO.10.8" type="verse">
						Queariyea, aquempejeitaricari arori: ineavintsataarantavacaaca caari yai, irootaque icamaarantantacari 23,000 atiri aparoni quitaiteri.
					</seg>
					<seg id="b.1CO.10.9" type="verse">
						Ineantaarantacari Avincatsarite, iriotanteari inquisheririca, irosati itiancantacanari oshequi maranque. Ari yatsicajeitaqueri, icamajeitaque. Queariya, ashiiricari arori, aneantaricari Tasorentsi.
					</seg>
					<seg id="b.1CO.10.10" type="verse">
						Aisati icantimataarantanaqueri, irootaque ipoyerearantantacariri yora inampire Tasorentsi. Queariya, aquempejeitaricari arori.
					</seg>
					<seg id="b.1CO.10.11" type="verse">
						Iro imatantayetacarori oca, anquenqueshireanteari. Isanquenayeetironi, ayojeitantajari meeca. Irovetaincha omoncaratajea impocantajeari Jesoquirishito.
					</seg>
					<seg id="b.1CO.10.12" type="verse">
						Meeca, ariorica picanti: &quot;Noncantatiyempani nainti nonquearioventero nonquemisante&quot;, nocantimpi narori: &quot;Paamaventea, pantirocari caari cameetsatatsi&quot;.
					</seg>
					<seg id="b.1CO.10.13" type="verse">
						Ainiro aquenqueshirejeitiro antero caari cameetsatatsi: ashi avajeitiro maaroni atiri. Iro cantaincha ariorica aventeari Tasorentsi, iramitacojeitee eiro antantarotsi. Eiro yamataviteetsi, iramitacotasanojeitee eiroquea antantarotsi caari cameetsatatsi aquenqueshirevetacari.
					</seg>
					<seg id="b.1CO.10.14" type="verse">
						Irootaque, nonintane, noncamantantempirori oca: &quot;Eiro catsini piquemisantirotsi yovetsicashiyeetari ijitasorentsitiri&quot;.
					</seg>
					<seg id="b.1CO.10.15" type="verse">
						Ainiro piotantari, meeca pinquenqueshirejeitero oca nocantimpiri.
					</seg>
					<seg id="b.1CO.10.16" type="verse">
						Ariorica ancanteri Tasorentsi: &quot;Irove, Apa, aviro panarori oca nireri&quot;, tempa aquempetavacaapinijeitaca, aveshireimentajeitaro iriraja Quirishito yaparajatimentaquee. Aisati, ariorica acarajapinitiro tanta, tempa aquempetavacaapinijeitaca, aveshireimentajeitaro ivatsa, aquenqueshirejeitiri icamimentajeitaquee.
					</seg>
					<seg id="b.1CO.10.17" type="verse">
						Ari ocarati avapinijeitari tanta aparo. Aisati oquempeveta, oshequi anajeiveta, iro cantaincha amoncaratavacaajeitaca, ashanincajeitacari Quirishito: tempa apaniro ini irinti.
					</seg>
					<seg id="b.1CO.10.18" type="verse">
						Pinquenqueshirejeitero yamejeitacari joriopee. Ariorica yoajeitacari ivatsa yoiniriri Tasorentsi, tempa ishanincatavacaajeitaca iriori.
					</seg>
					<seg id="b.1CO.10.19" type="verse">
						Jero oca nosampitempiri: ¿Tasorentsimpa oca yovetsiqueeyetiri? Tempa yatsipetashita yoapinitiniro ivatsa.
					</seg>
					<seg id="b.1CO.10.20" type="verse">
						Jero oca noncamantasanotempiri. Ainiro yoaqueneri ivira. Iro cantaincha caari oni Tasorentsi yoaqueneri, irinti camaari. Te nonintacayempiji pishanincateari camaari.
					</seg>
					<seg id="b.1CO.10.21" type="verse">
						Ariorica pirimenteri Avincatsarite, eiro pimatirotsi pirimenteri camaari aisati. Ariorica poimenteari Avincatsarite, eiro pimatirotsi poimenteari camaari aisati.
					</seg>
					<seg id="b.1CO.10.22" type="verse">
						¿Arimpa picoaque inquisaquempi Avincatsarite? ¿Panaacojeitirimpa pishintsitasanoti?
					</seg>
					<seg id="b.1CO.10.23" type="verse">
						Icanteeti: &quot;Ocameetsati nantero paitapeerica caari itsaneacotee Jesoshi&quot;, iro cantaincha ariorica antashitearo paitapeerica, tecatsi amate, tempa antsipetashitearo. Eiro amitacojeiteetsi paitapeerica antashiyeveteari.
					</seg>
					<seg id="b.1CO.10.24" type="verse">
						Eiro piquenqueshireacotapinitirotsi picoayevetari avirori, irointi pinquenqueshireacotapiniteri icoayetiri itsipapee.
					</seg>
					<seg id="b.1CO.10.25" type="verse">
						Ariorica ipimantayeti ivatsa, poyeari. Eiro pisampitacoventiritsi: &quot;¿Jaoca pairiri? ¿Irimpa yoyeetinirori ijitasorentsiyeetiri?&quot; Ariorica pamananteri ivatsa, eiro pisampitacoventiritsi, pijiticari ariorica poyeari eiro picameetsashiretanajitsi.
					</seg>
					<seg id="b.1CO.10.26" type="verse">
						Ocantini Sanquenarentsi: &quot;Irio Avincatsarite ashiyetarori quipatsi aisati maaroni timantajeitarori&quot;.
					</seg>
					<seg id="b.1CO.10.27" type="verse">
						Ariorica incajemempi caari quemisantatsi iroacayempi. Ariorica picoaque pijate, poajeiteariyea maaroni impajeitavaquempiri. Eiro pisampitacoventiritsi ivatsa, eiro pijititsi ariorica poyeari, eiro picameetsashiretanajitsi.
					</seg>
					<seg id="b.1CO.10.28" type="verse">
						Iro cantaincha incanteetempirica: &quot;Jeri yoca ivatsa, yoyeetinirori ijitasorentsiyeetiri&quot;. Ari pinquenqueshireteri yora camantaquempiri: yaamaacari ariorica iroyeari, eiro icameetsashiretanajitsi. Irijiterica te oncameetsateji iroyeari, eiro poaritsi avirori. Avinti piovetaca tecatsi incantempi ivatsa, iro cantaincha pincavintsayeri yora caari iotatsi. Naamaaca intime cantatsineri: &quot;Ishinetana Tasorentsi noyeari paitapeerica, ¿paita itsaneacotashitantanariri yora caari iotatsi?
					</seg>
					<seg id="b.1CO.10.30" type="verse">
						Ariorica avapinijeitari, acantapinijeitiri: 'Iriove, Apa, aviro panariri noayetari'. Ariorica ampasonquiteri, ¿paita icantimentanteeriri ayearirica?&quot;
					</seg>
					<seg id="b.1CO.10.31" type="verse">
						Ari noncamantempi. Ariorica poajeitea, aisati ariorica pirajeite; iro cantaincha paitapeerica pantayeteri, panteneri Tasorentsi icoacaimpiri, iriveshireimentantempiri. Impoijiquea incantajeite atiri: &quot;Tempa icameetsati Tasorentsi. Cameetsa isavicacaajeitiri quemisantajeitiriri&quot;.
					</seg>
					<seg id="b.1CO.10.32" type="verse">
						Pantacairicari caari cameetsatatsi yora jorio, yora caari joriotatsi, aisati yora quemisantajeitiriri Tasorentsi.
					</seg>
					<seg id="b.1CO.10.33" type="verse">
						Paitapeerica nantayetiri, noninti namitacojeiteri atiri. Te naro intacotajanchane narosati, irointi nintacotapinijeitari iriori itsipapee atiri. Iro nomatapinijeitantanariri iravisacojeitantajeari.
					</seg>
				</div>
				<div id="b.1CO.11" type="chapter">
					<seg id="b.1CO.11.1" type="verse">
						Pimoncarajeitaquena, noquempetaca narori nomoncaratacari Quirishito.
					</seg>
					<seg id="b.1CO.11.2" type="verse">
						Piquenqueshiretapinitaquena, aisati piquenqueshiretiro maaroni noametaquempiri, irootaque noneacameetsatantaquempiri.
					</seg>
					<seg id="b.1CO.11.3" type="verse">
						Jero oca, piotero: irio Quirishito cantajeitiriri atiri paitarica irantajeiteri; irio shirampari cantajeitirori ijina; aisati irio Tasorentsi cantiriri Quirishito.
					</seg>
					<seg id="b.1CO.11.4" type="verse">
						Pamene yora shirampari, ariorica iquenquetsatacairi Tasorentsi, aisati ariorica icamantanti, te irameteaji impashicainatea. Ariorica impashicainataquea, te impincatsateriji Quirishito.
					</seg>
					<seg id="b.1CO.11.5" type="verse">
						Irointiquea tsinane, ariorica oquenquetsatacairi Tasorentsi, aisati ariorica ocamantanti, opashicainatapinitaca. Terica ompashicainatea, te ompincatsateriji ojime: oquempetimotacaro ameetiro oishi.
					</seg>
					<seg id="b.1CO.11.6" type="verse">
						Terica oncoyeji tsinane ompashicainatea, ari ocameetsati aisati ameeterota oishi. Iro cantaincha ariorica opashiventaca ameetero, cameetsa ompashicainatea.
					</seg>
					<seg id="b.1CO.11.7" type="verse">
						Te oncameetsateji impashicainatea shirampari: iquempevetacari Tasorentsi, aisati ipincatsatiri. Aisati oquempetaca tsinane, opincatsatiri shirampari.
					</seg>
					<seg id="b.1CO.11.8" type="verse">
						Ijivataqueri yovetsiqueetiri shirampari. Iro imerequi yovetsiqueeti tsinane; irointi omerequi tsinane, te irovetsiqueeteroji shirampari.
					</seg>
					<seg id="b.1CO.11.9" type="verse">
						Yovetsiqueetiri peerani shirampari, impoiji yovetsiqueetiniri tsinane. Irointi tsinane, tecatsi irovetsiqueetene.
					</seg>
					<seg id="b.1CO.11.10" type="verse">
						Ocameetsati ompashicainatea tsinane iriotantajeiteari inampire Tasorentsi opincatsatiri ojime.
					</seg>
					<seg id="b.1CO.11.11" type="verse">
						Pamene, te ontimashiteaji tsinane, te intimashiteaji shirampari. Icoaque Avincatsarite ancoiteavacayea.
					</seg>
					<seg id="b.1CO.11.12" type="verse">
						Iro imerequi shirampari yovetsicaqueri tsinane, aisati meeca otimapinitiri tsinane otomi. Irinti Tasorentsi vetsicajeitiriri maaroni.
					</seg>
					<seg id="b.1CO.11.13" type="verse">
						¿Paita piquenqueshiretiri avirori? Ariorica onquenquetsatacayeri tsinane Tasorentsi, ¿cameetsampa ompashicainareajea?
					</seg>
					<seg id="b.1CO.11.14" type="verse">
						Te amejeiteaji anquishipejeite arori shirampari. Eirome apashiventame intimeme quishipenti.
					</seg>
					<seg id="b.1CO.11.15" type="verse">
						Irointi tsinane, tempa aneacameetsajeitiro oquishipetirica oishi: irootaque opashicainatari.
					</seg>
					<seg id="b.1CO.11.16" type="verse">
						¿Timatsimpa coatsiri impiatsatena? Noncamantempi: nametacaro oca nocamantaquempiri, aisati yamejeitacaro maaroni quemisantajeitiriri Tasorentsi.
					</seg>
					<seg id="b.1CO.11.17" type="verse">
						Timatsi pashini noncamantempiri. Te noneacameetsateroji oca pantajeitiri ariorica papatojeita: te oncameetsateji, te oameetsashirejeitempiji.
					</seg>
					<seg id="b.1CO.11.18" type="verse">
						Nojivate noncamantempiro oca. Icamanteetana ariorica papatojeita piquemisantantapinitari, picantavacaajeita. Naamaavetaca queario icamanteetana.
					</seg>
					<seg id="b.1CO.11.19" type="verse">
						Picantavacaajeitaca piojeitantacariri janicarica quearioventasanotirori iquemisanti.
					</seg>
					<seg id="b.1CO.11.20" type="verse">
						Ariorica papatojeita, poajeiveta, iro cantaincha te poimentajeiteariji Avincatsarite.
					</seg>
					<seg id="b.1CO.11.21" type="verse">
						Ariorica poapinijeita, paanontajeitanaca poari avirori, poapitsajeitacari itsipapee. Te poyeavacaavaqueaji. Itasheanaque aparopee, ishinquitanaca itsipapee.
					</seg>
					<seg id="b.1CO.11.22" type="verse">
						¿Paitasa pantajeitiri? Tempa otimi pivanco poanteari, piranteari. ¿Pipincaquerimpa yora pocashitiriri inquemisanteri Tasorentsi? ¿Pishirontimentarimpa yora caari ashitaarantacha? ¿Jaocampa noncantempiri? ¿Ariompa noneacameetsatempi? Teve.
					</seg>
					<seg id="b.1CO.11.23" type="verse">
						Irio Avincatsarite oametanarori oca novaaquempirica. Peerani, tsiteniriqui, ari yaaquero Avincatsarite Jesoshi tanta. Icantiri Iriri: &quot;Irove, Apa, aviro panarori oca noyeari&quot;, impoiji icarajaquero. Icanti: &quot;Jero oca tantaca: ariorica poapinitearo, pinquenqueshiretapinijeitena. Tempa narotaque camimentajeitempineri&quot;. Ari yoajeitaca. Impoiji yaaquero aisati iramento. Icantajeitiri: &quot;Jero oca oja, ariorica pirapinijeitero, pinquenqueshirejeitena, piotasanojeite amparajatimentajeitempi niraja pavisacojeitantajeari. Ariorica noncamimentempi, piotanaque eiro namatavitimpitsi, nomatempiro maaroni nocamantaquempiri&quot;. Irosati yananincantanaja tsiteniriqui, irosati yaanteetacari.
					</seg>
					<seg id="b.1CO.11.26" type="verse">
						Ari meeca poapinijeitearo, pirapinijeitero, poametantapiniteariri atiri icamimentajeitaquee Avincatsarite. Pimatapinijeitero, irosati impocantajeari.
					</seg>
					<seg id="b.1CO.11.27" type="verse">
						Ariorica poimenteari, ariorica pirimenteri, pinquenqueshireempa: eiro pantashitarotsi. Ainiro irantane yora antashitarori: itseenquiro ivatsa Avincatsarite, itseenquiro iriraja.
					</seg>
					<seg id="b.1CO.11.28" type="verse">
						Pijivate piotacotea avisati, otimirica pantane. Piotacotearica te aneeroji pantane, ari poyearo, aisati pirero.
					</seg>
					<seg id="b.1CO.11.29" type="verse">
						Te oncameetsateji avashiveetearo, aisati irashiveetearo. Terica anquenqueshiretasanoteri Avincatsarite, tempa avamempeacaro, iramempeacaro: ontime antane.
					</seg>
					<seg id="b.1CO.11.30" type="verse">
						Irootaque pojoquiitaarantantacari, aisati caari pishintsiyetanta. Irootaque aisati icamaarantantacari pishanincapee.
					</seg>
					<seg id="b.1CO.11.31" type="verse">
						Ariorica ayotacotea arosati otimirica antane, ocameetsati ajivate anquenqueshireempa ancameetsatantajeari; impoijiquea, ariorica avajeitimenteari Quirishito, eiro yoasanqueteetsi Tasorentsi.
					</seg>
					<seg id="b.1CO.11.32" type="verse">
						Tempa aisati ocameetsati incantacoventee Avincatsarite, aisati iroasanquetee, oncanteataquea eiro ajatantatsi Sharincaveniqui. Te incoacaajeiteeji antsipajeiteari maaroni yora tseencantatsiri.
					</seg>
					<seg id="b.1CO.11.33" type="verse">
						Meeca, noyemisantaririnte, ariorica pampatojeitea poimentajeiteari Avincatsarite, poyeavacaavaqueatsita.
					</seg>
					<seg id="b.1CO.11.34" type="verse">
						Ariorica pintasheasanotaque, pijivate poyea anta pivancoqui. Eiro papatotashijeitatsi pinquemantearori poyeari: otimicari pantane. Ariorica nareetempi nontsoteapeempiro, noameyetempiro pashini.
					</seg>
				</div>
				<div id="b.1CO.12" type="chapter">
					<seg id="b.1CO.12.1" type="verse">
						Meeca, noyemisantaririnte, noamejeitempiro maaroni omatacaajeitaquempiri Ishire Tasorentsi. Te noncoyeji pincomijeitearo, irointi nocoaque piojeitavaquero.
					</seg>
					<seg id="b.1CO.12.2" type="verse">
						Piojeiti peerani te pinquemisantajeiveiteani. Piquemisantashiyeveitaroni povetsicashiyetari, pijitasorentsivetari. Tempa omasontijeitaque iroori.
					</seg>
					<seg id="b.1CO.12.3" type="verse">
						Nocoaque piojeitavaquero oca. Ariorica oneaveetacaaqueri Ishire Tasorentsi atiri, eiro icantitsi: &quot;Te incameetsateji Jesoshi&quot;. Aisati oquempetaca, eirome oametirime, eiro icantime: &quot;Irio novincatsarite Jesoshi&quot;.
					</seg>
					<seg id="b.1CO.12.4" type="verse">
						Onashiyetaca omatacaajeitaqueeri, iro cantaincha apaniro oni Ishire Tasorentsi.
					</seg>
					<seg id="b.1CO.12.5" type="verse">
						Onashiyetanaca oca antajeitiniriri Avincatsarite, iro cantaincha apaniro ini irinti.
					</seg>
					<seg id="b.1CO.12.6" type="verse">
						Onashiyetaca antajeitaqueneriri, iro cantaincha apaniro ini irinti Tasorentsi. Tempa iriotaque matacaajeiteerori maaroni.
					</seg>
					<seg id="b.1CO.12.7" type="verse">
						Oamejeitaquee Ishire intacotavacantajeitacari.
					</seg>
					<seg id="b.1CO.12.8" type="verse">
						Iotacaayetaqueri aparopee, cameetsa iquenquetsatantacari; irio itsipapee oametaqueri, cameetsa yoametantaqueerori ioyetiri. Ocarati oameyetiriri apaniro: ora Ishire Tasorentsi.
					</seg>
					<seg id="b.1CO.12.9" type="verse">
						Irosati matacaayetiriri itsipapee ishirejeitacaro icantayetiri Tasorentsi; itsipapee omatacaaqueri yoavisacoyetiri mantsiaripee.
					</seg>
					<seg id="b.1CO.12.10" type="verse">
						Irosati matacaayetiriri itsipapee itasoncantayeti. Pashini omatacaaqueri icamantantayeti. Pashinipee iotacaaqueri ioyetavaqueri quenquetsatacaantatsiri: iriorica quenquetsatacairiri camaari, irompa terica irio. Pashini, omatacaayetiri ineanatashiyetaro pashinipee neantsi. Pashini aisati omatacaayetiri yovaajeenero ora icantaqueeri.
					</seg>
					<seg id="b.1CO.12.11" type="verse">
						Onashiyetaca oamejeitaqueri, iro cantaincha aparoni oni oamejeitiriri: irootaque Ishire Tasorentsi. Paitarica onintacaayetiriri, irootaque oameyetiriri, omatacaaqueri.
					</seg>
					<seg id="b.1CO.12.12" type="verse">
						Pamene: apaniro onaveta avatsa, iro cantaincha ainiro aiti, aco, aqui, ayempita, maaroni. Oshequi onaveta, iro cantaincha apaniro onaveta avatsa. Aisati iquempeta iriori Quirishito.
					</seg>
					<seg id="b.1CO.12.13" type="verse">
						Apaniro onaveta Ishire Tasorentsi. Otasoncacoventajeitaquee, irootaque ashanincatavacaajeitantacari, oquempetacaajeitaquee apaniro anajeiti. Acarajeitiri jorio, itsipapee caari joriotatsi; itsipapee pimantaari inaveta, pashinipee te impimanteeteriji. Quiso oajeitaquee Ishire Tasorentsi: apaniro oni.
					</seg>
					<seg id="b.1CO.12.14" type="verse">
						Apaniro oni avatsa, iro cantaincha timatsi aniitantari, ajiricantari, amenantari, aquemantari, oshequi.
					</seg>
					<seg id="b.1CO.12.15" type="verse">
						Te oncanteji aiti: &quot;Te naro iraco, te naro ivatsa iriori&quot;. Tempa irootaque aiti avatsa, te onashiteaji.
					</seg>
					<seg id="b.1CO.12.16" type="verse">
						Te oncanteji ayempita: &quot;Te naro iroqui, te naro ivatsa iriori&quot;. Pineaquero, tempa irootaque ayempita avatsa, te onashiteaji.
					</seg>
					<seg id="b.1CO.12.17" type="verse">
						Ioteamerica avatsa apajaquironi, ¿jaoca ancanteameri anquemanteameri? Ioteamerica aquemantari, ¿jaoca ancanteameri anquemeencatanteameri?
					</seg>
					<seg id="b.1CO.12.18" type="verse">
						Iro cantaincha cameetsa yovetsicayetaquero Tasorentsi avatsa: aquemantari, amenantari, aniitantari, maaroni. Paitarica icoiri, imayetaquero.
					</seg>
					<seg id="b.1CO.12.19" type="verse">
						Iotaquearicame aqui anaqueme, ¿jaoca ancanteameri?
					</seg>
					<seg id="b.1CO.12.20" type="verse">
						Apaniro oni avatsa, iro cantaincha otimi aiti, aqui, ayempita, aco, maaroni.
					</seg>
					<seg id="b.1CO.12.21" type="verse">
						Tecatsi oncantea aqui oncantero aco: &quot;Te pincanteji&quot;. Aisati aito, te oncanteroji aiti: &quot;Te nonintempiji&quot;. Teve, te oncanteroji.
					</seg>
					<seg id="b.1CO.12.22" type="verse">
						Timatsi avatsapeequiniri paitapeerica, ajivetaro otimashita, iro cantaincha ocameetsatasanotaque otimayeti.
					</seg>
					<seg id="b.1CO.12.23" type="verse">
						Aisati oquempeta, ainiro apashiventacari, iro cantaincha ocameetsati ontime. Apashiquiro caari acoi onconijate.
					</seg>
					<seg id="b.1CO.12.24" type="verse">
						Te ampashiqueroji caari apashiventaca. Iro cantaincha cameetsa yovetsicayetaquero avatsa yora Tasorentsi. Ocameetsati ontimajeite ora caari aneacameetsaveta.
					</seg>
					<seg id="b.1CO.12.25" type="verse">
						Imataquero oca oncavintsavacaajeitanteari aiti, aqui, maaroni. Tecatsi oncantajeitea onquisavacaajeitea.
					</seg>
					<seg id="b.1CO.12.26" type="verse">
						Ariorica ocatsitaque aparo, ari aquemaquero maaroni avatsapeequi. Tecatsirica oyerone aparo, tempa aquimoshireventajeitaquero.
					</seg>
					<seg id="b.1CO.12.27" type="verse">
						Avirojeitaque ivatsa Quirishito. Avirojeitaque iiti, iraco, iroqui, iyempita, maaroni.
					</seg>
					<seg id="b.1CO.12.28" type="verse">
						Ari acarajeiti oshequi quemisantajeitiriri Tasorentsi. Ijivataque Tasorentsi itiancaqueri aparopee iquenquetsati. Pashini itiancaqueri icamantanti. Pashini itiancaqueri yoametanti. Impoiji pashini itiancayetaqueri itasoncantayetaque, pashini yoavisacoyetiri mantsiaripee, pashini intacotanta, pashini icantayetiri quemisantatsiri paitarica irantayeteri, pashini ineanatashiyetaro pashinipee neantsi.
					</seg>
					<seg id="b.1CO.12.29" type="verse">
						¿Itiancajeitaqueempa anquenquetsate maaroni? ¿Acamantantajeitimpa maaroni? ¿Avametantajeitimpa maaroni? ¿Atasoncantajeitimpa maaroni?
					</seg>
					<seg id="b.1CO.12.30" type="verse">
						¿Avavisacojeitirimpa maaroni mantsiaripee? ¿Amajeitaquerompa maaroni aneanatashiyetaro otsipapee neantsi? ¿Amajeitaquerompa maaroni avaaqueneri ashaninca oca icantiriri?
					</seg>
					<seg id="b.1CO.12.31" type="verse">
						Iro cantaincha cameetsa pincoacotasanoteri Tasorentsi irimatacayempiro cameetsatatsiri. Meeca noametasanotempiro cameetsatasanotatsiri.
					</seg>
				</div>
				<div id="b.1CO.13" type="chapter">
					<seg id="b.1CO.13.1" type="verse">
						Ariorica amatero aneanatashitearo otsipapee neantsi, ariorica amatero anquemero irineane inampirepee Tasorentsi, iro cantaincha eirorica anintajeitiri itsipapee, tempa antsipetashijeitaquearo, ayotashiyevetearo aneaveete. Aquempetarocari campana, ocantashita, teeiin, teeiin. Aquempetarocari tamporo ocantashita, tin, tin, tin.
					</seg>
					<seg id="b.1CO.13.2" type="verse">
						Ariorica ayotitayetearo caariquera ineeti, ariorica ayotitayetearo maaroni imanayevetacari Tasorentsi, ariorica amayetero maaroni ioyetiri atiri, ariorica anquearioventero anquemisantasanoteri Tasorentsi, irootaque amatantearori avaayetajero toncaaripee: iro cantaincha eirorica anintasanotiri itsipapee, antsipetashijeitearo ayotashivetearo maaroni, eiro acameetsatitsi.
					</seg>
					<seg id="b.1CO.13.3" type="verse">
						Ariorica ampashiyeteari ashinoncaincari maaroni timimojeiteeri, ariorica anquearioventeneri Tasorentsi anquenquetsatacoteri, irootaque inquisanteeri atiri, intaimenteetanteerori; iro cantaincha eirorica anintasanotiri itsipapee, antsipetashijeitearo maaroni, tecatsi amatimateneri Tasorentsi.
					</seg>
					<seg id="b.1CO.13.4" type="verse">
						Ariorica anintasanojeiteri itsipapee, eiro ashintsititsi anquisheri, irointi aneshinoncateri, eiro aquishimentiritsi imayetaqueri iriori, eiro ashemetitsi.
					</seg>
					<seg id="b.1CO.13.5" type="verse">
						Ariorica anintasanoteri itsipapee, eiro antirotsi caari cameetsayetatsi apashiventacari, eiro antirotsi acoasanotiri arori, irointi anteneri inintacayeeri iriori; eiro ashemaritsi, eiro aquenqueshiretapinitirotsi caari cameetsatatsi yantayetiri.
					</seg>
					<seg id="b.1CO.13.6" type="verse">
						Ariorica aninteri itsipapee, eiro aveshireimentarotsi caari cameetsatatsi, irointi aveshireimentea queariotasanotatsiri,
					</seg>
					<seg id="b.1CO.13.7" type="verse">
						eiro aperataritsi, eiro aamaaritsi, eiro atseenquiritsi, irointi ancavintsayeri aisati intacoteari.
					</seg>
					<seg id="b.1CO.13.8" type="verse">
						Eiro acantatiani ancamantante, eiro acantatiani aneaveetashitearo otsipapee neantsi. Eiro acantatiani ayotashivetearo paitapeerica, irointiquea ancantaitatiyempani anintavacaajeitea.
					</seg>
					<seg id="b.1CO.13.9" type="verse">
						Te ayotasanojeiveteaji, te ancamantantasanojeiveteaji.
					</seg>
					<seg id="b.1CO.13.10" type="verse">
						Coajica omoncarataquearica cameetsatasanotatsiri, eiro acoajirotsi oca cameetsayevetachari.
					</seg>
					<seg id="b.1CO.13.11" type="verse">
						Peerani ajananequiveitani, aquempeveitani jananequi aneaveetashita, ayotashiveta capichaji, aquenqueshireaveta capichaji. Antearitantapaacari, ajocanaquero ajananequiveitani.
					</seg>
					<seg id="b.1CO.13.12" type="verse">
						Meeca oquempetaca amenaatacotaqueri Tasorentsi amenaarontsiqui, te inconijatasanoteji. Coajica amenavorotasanotapeeri inquitequi. Meeca ayojeivetari capichaji, coajica ayotasanojeitapaajeri, oquempetaca iotasanotaquee meeca.
					</seg>
					<seg id="b.1CO.13.13" type="verse">
						Meeca acantatiani aquemisantajeitaqueri Tasorentsi, ayojeiti eiro yamataviteetsi, anintavacaajeitaca. Iro cameetsatasanotaintsiri anintavacaajeitaca.
					</seg>
				</div>
				<div id="b.1CO.14" type="chapter">
					<seg id="b.1CO.14.1" type="verse">
						Pincoasanojeite pinintajeiteri itsipapee. Aisati pincoasanotero pimatero maaroni omatacaaqueeri Ishire Tasorentsi, pincamantantajeiteariri itsipapee.
					</seg>
					<seg id="b.1CO.14.2" type="verse">
						Ainiro atiri omapocashitacari ineanatashitanacaro otsipapee neantsi. Te inquemavaqueriji atiri, irintiquea Tasorentsi. Tecatsi quemavaquerone icantiriri. Omanavetaca oca oneanatacairi Ishire Tasorentsi.
					</seg>
					<seg id="b.1CO.14.3" type="verse">
						Iro cantaincha yora oametantirori irineane Tasorentsi, yoametaqueri atiri, iveshireacaacari, iquimoshiretacaaqueri.
					</seg>
					<seg id="b.1CO.14.4" type="verse">
						Yora neanatashitarori pashinipee neantsi yoametaja irisati, iro cantaincha yora camantantatsiri yoamejeitiri maaroni iyemisantaririnte.
					</seg>
					<seg id="b.1CO.14.5" type="verse">
						Nocoaveta pineanatero otsipapee neantsi, iro cantaincha nocoasanotaque poametantero irineane Tasorentsi. Oshequi imataque irinti camantantatsiri: iotacaajeitiri iyemisantaririnte. Intimerica ovaayeeroneri irineane yora neanatashitachari, ocameetsati aisati. Iriojeitavaquero quemisantatsiri, inquemavaquero.
					</seg>
					<seg id="b.1CO.14.6" type="verse">
						Pamene, noyemisantaririnte: noneanatashitapeempirome otsipasato neantsi, tempa nantsipetashitaquearome. Nocoapinitaque namitacojeitimpi, tempa irootaque nocamantantimpirori caari pioti, irootaque niotacaantaquempirori. Tempa nocamantimpiro irineane Tasorentsi. Tempa noametaquempi.
					</seg>
					<seg id="b.1CO.14.7" type="verse">
						Te aneeji shiovirentsi, jaaviquirentsi, caari oni atiri. Ariorica osamejencataque, joa, joa, joa, te ayoteji paitarica oncantemeri.
					</seg>
					<seg id="b.1CO.14.8" type="verse">
						Pamene, itioyeetiniri soraro iriotanteari irimanatea, tiii, tiii. Iro cantaincha ariorica osamejencataque, ¿ariompa iriojeitaque irovetsicajeitaquea irimanatanteari?
					</seg>
					<seg id="b.1CO.14.9" type="verse">
						Aisati piquempetacaro. Ariorica pineanatashitearo caari iquemeetavaque, vero, vero, ¿jaoca incanteari inquemanteetavaquearori pincanterimeri? Tempa ari pantsipetashitaquearome pineaveeteme.
					</seg>
					<seg id="b.1CO.14.10" type="verse">
						Aca quipatsiqui ainiro oshequi neantsipee. Onashiyetanaca, iro cantaincha te incomijencatearoji yora ashitarori irineane.
					</seg>
					<seg id="b.1CO.14.11" type="verse">
						Iro cantaincha terica anquemavaquero irineane neanavetachari, te irishanincateeji, aisati te ashanincateariji iriori.
					</seg>
					<seg id="b.1CO.14.12" type="verse">
						Tempa picoajeitaque omatacaajeitempi Ishire Tasorentsi, ari pincoasanotaque meeca omatacayempi poametasanoteri piyemisantaririnte.
					</seg>
					<seg id="b.1CO.14.13" type="verse">
						Irootaque noncamantantempirori oca: ariorica pineanatero neantsi caari iojeiti, iro cantaincha pincanteri Tasorentsi iramitacotempi pimatantearori povaayeneri piyemisantaririnte picantavetacariri.
					</seg>
					<seg id="b.1CO.14.14" type="verse">
						Ariorica noneanatantari Tasorentsi neantsi caari noneanatapiniti, noquenquetsatacaavetacari noshirequi, iro cantaincha te nioteroji noncantayeterimeri.
					</seg>
					<seg id="b.1CO.14.15" type="verse">
						¿Paita nanteri narori? Ariorica nonquenquetsatacayeri Tasorentsi, nonquenquetsatacayeri noshirequi, iro cantaincha oncameetsate aisati nonquenqueshiretero paitarica noncanteriri. Ariorica nompampoyeaventeri Tasorentsi, nompampoyeaventeri noshirequi, iro cantaincha ocameetsati aisati nonquenqueshiretero paitarica nompampoyeaventaqueriri.
					</seg>
					<seg id="b.1CO.14.16" type="verse">
						Pamene, ariorica pinquenqueshiretaquea: &quot;Icameetsatasanoti Tasorentsi&quot;, iro cantaincha pincomitsatearorica pineane, ¿jaoca incanteari inquemantajeitearori yora iroaquera tsipajeitimpi? Eiro iotavaquerotsi paitapeerica pincanterimeri.
					</seg>
					<seg id="b.1CO.14.17" type="verse">
						Ariorica pimpasonquitasanoteri Tasorentsi, iro cantaincha terica onconijateji, tecatsi pincantea poameteri itsipapee.
					</seg>
					<seg id="b.1CO.14.18" type="verse">
						Nanaacojeitaquempi noneanatashitaro neantsi caari ioyeeti, irootaque nopasonquitantariri Tasorentsi.
					</seg>
					<seg id="b.1CO.14.19" type="verse">
						Iro cantaincha ariorica ampatotimentajeiteari Tasorentsi, nonintasanotaque noneanatantearo noquemasanotaqueri, noametanteariri itsipapee. Ariorica noneanatashitearome oshequi neantsi caari iquemeeti, eiro ocameetsatime. Nantsipetashitearome, vero, vero. Cameetsataque noneanatero aparopee neantsi iquemajeitaqueri.
					</seg>
					<seg id="b.1CO.14.20" type="verse">
						Meeca, noyemisantaririnte, eiro pishiiritsi jananequi: pinquenqueshiretasanotanaquea. Eiro catsini piquenqueshiretirotsi caari cameetsatatsi: pinquempetajeari iroaquera timatsi, te inquenqueshireteroji iriori. Iro cantaincha ariorica pinquenqueshiretasanotanaquea, cameetsa pinquempeteari antearipee, timatsiri iotantari.
					</seg>
					<seg id="b.1CO.14.21" type="verse">
						Jero oca ocantiniri Sanquenarentsi: &quot;Icanti Avincatsarite: 'Nocantavetacari joriopee, iro cantaincha te inquemisantenaji. Coajica nontianqueneri itsipapee atiri, nashitarori irineane, incamantaveteari, iro cantaincha aisati iriori, eiro iquemisantavaquenatsi'&quot;.
					</seg>
					<seg id="b.1CO.14.22" type="verse">
						Irootaque noncamantantempirori oca: ineanatashiyeetacaro otsipapee neantsi iriojeitanteari caariquera quemisantatsi yoametaquee Tasorentsi. Te irineanatashiyeeteneri quemisantatsiri iroameteri. Ocameetsati avameteri quemisantatsiri irineane Tasorentsi. Tequera avameteriji irinti caari quemisantatsi: tequera inquemeroji.
					</seg>
					<seg id="b.1CO.14.23" type="verse">
						Pamene, noncamantempiro: pampatotimentajeitearirica Tasorentsi, ariorica pineanatashijeitaquearo otsipapee neantsi caari iojeiti: vero, vero. Jeri inqueapee itsipapee atiri, caari quemisantatsi; tempa incantapaaque: &quot;Jo, pamenerite yoca, itsaviataque&quot;.
					</seg>
					<seg id="b.1CO.14.24" type="verse">
						Iro cantaincha ariorica poametante aneanequi, ari inquemapaaquero caari quemisantatsi, ariorica itsipapee atiri. Inquemapaaquempi, iriotanteari te incameetsateji, otimi irantane. Onquenqueshiretacayeri maaroni iquemajeitapaaqueri.
					</seg>
					<seg id="b.1CO.14.25" type="verse">
						Inquenqueshiretanajero maaroni imanavetacari ishirequi. Intiyeroashiteari Tasorentsi, impincatsateri. Incantempi: &quot;Queario, itsipatasanojeitaquempi Tasorentsi&quot;.
					</seg>
					<seg id="b.1CO.14.26" type="verse">
						Pineaquero, noyemisantaririnte. Ariorica pampatojeitea, cameetsa impampoyee aparo, iroametante itsipa, incamantante pashini, itsipa irineanatero neantsi caari piquemajeiti, pashini irovaajeneri quemisantatsiri icantaqueriri. Iro cantaincha, paitapeerica pantajeiteri, pantero poamejeitanteariri piyemisantaririnte.
					</seg>
					<seg id="b.1CO.14.27" type="verse">
						Intimerica neanatantearoneri neantsi caari iquemeeti, cameetsa irineanate ariorica apite, ariorica mava: eiroquea oshequi. Eiro itsipatavacaajeitatsi irineanajeite. Irijivate aparo, impoiteri itsipa. Cameetsa intime ovaajenerine pishaninca icantaqueriri.
					</seg>
					<seg id="b.1CO.14.28" type="verse">
						Terica intime ovaajenerine icantiriri, cameetsa irimajeretanaque, eiro ineanatashijeitatsi apatojeitainchari, irointi cameetsa irineanashirete ishirequi, aisati irineanateri Tasorentsi ishirequi.
					</seg>
					<seg id="b.1CO.14.29" type="verse">
						Cameetsa iroametantero irineane Tasorentsi, incarataque camantantatsineri apite, ariorica mava. Irintiquea itsipapee, inquenqueshiretasanojeitero icamantayetaqueriri.
					</seg>
					<seg id="b.1CO.14.30" type="verse">
						Ariorica iroameteri Tasorentsi pashini savicatsiri caari iojeiveta, ocameetsati irimajeretanaque. Ariorica irivecarataquero yora jivatatsiri iquenquetsati, ari impoiji iriori iroametante.
					</seg>
					<seg id="b.1CO.14.31" type="verse">
						Cameetsa incamantacotero irineane Tasorentsi apaniro, impoiji aparo pashini, iriojeitanteari maaroni, inquimoshirejeitanteari.
					</seg>
					<seg id="b.1CO.14.32" type="verse">
						Yora camantantirori irineane Tasorentsi, cameetsa irimajerete, ariorica ijivataque ineanataque itsipa.
					</seg>
					<seg id="b.1CO.14.33" type="verse">
						Te incoyeji Tasorentsi onconoanatavacaayea aneanepee tecatsi anquemantavaquearori, irointi icoaque amajerejeitanaque anquemajeitantearori. Ariorica yapatotimentapinitari Tasorentsi maaroni yoameetsajeitiri, amejeitaca
					</seg>
					<seg id="b.1CO.14.34" type="verse">
						tsinane omajerejeitaque. Te oshinetanteaji oneanate. Cameetsa onquemisante, tempa aitaque ocanti Sanquenarentsi.
					</seg>
					<seg id="b.1CO.14.35" type="verse">
						Ocoirica iote paitapeerica, cameetsa osampiteri ojime anta ovancoqui. Te oncameetsateji oneanate pampatotimentajeitaririca Tasorentsi.
					</seg>
					<seg id="b.1CO.14.36" type="verse">
						Pamene, te avirojei intearone poametantajeitero irineane Tasorentsi. ¿Pijitaquempa apaniro piotiro?
					</seg>
					<seg id="b.1CO.14.37" type="verse">
						¿Picarajeitirimpa camantantatsiri? ¿Picarajeitirimpa quemisantirori Ishire Tasorentsi? Nocoaque iriotavaquero iriori oca: oca nosanquenatimpiri, irootaque irineane Avincatsarite.
					</seg>
					<seg id="b.1CO.14.38" type="verse">
						Eirorica iquemisantirotsi pishaninca oca, eiro piquemisantajeitiritsi iriori.
					</seg>
					<seg id="b.1CO.14.39" type="verse">
						Meeca, noyemisantaririnte, pincoasanojeite pincamanteri itsipapee irineane Tasorentsi. Iro cantaincha eiro pitsaneacotaritsi irineanayeetero neantsi caari piquemajeiti.
					</seg>
					<seg id="b.1CO.14.40" type="verse">
						Poameetsatero paitapeerica pantayeteri. Te oncameetsateji pineanaveete: pimajerejeite maaroni, pinquemisanteri aparo neanatatsineri.
					</seg>
				</div>
				<div id="b.1CO.15" type="chapter">
					<seg id="b.1CO.15.1" type="verse">
						Meeca, noyemisantaririnte, nonquenqueshiretacaajempiro aisati nocamantitaquempiri: tempa ocameetsataque, piquemisantitavacaro; irosati meeca picanta piotasanoti queariotaque, te ontseeyantsiteaji.
					</seg>
					<seg id="b.1CO.15.2" type="verse">
						Irootaque oavisacojeitempineri, ariorica pincantatiyempani pinquemisantasanotero. Iro cantaincha ariorica pinquemisantamempeashitearo, eiro oavisacotimpitsi.
					</seg>
					<seg id="b.1CO.15.3" type="verse">
						Nojivati novaaquempiro oca icamantiteetaquenari: ainiro antajeitaqueri caari cameetsatatsi, irootaque icamimentantajeitaqueeri Quirishito. Imoncarataquero ocamantacotitariniri Sanquenarentsi.
					</seg>
					<seg id="b.1CO.15.4" type="verse">
						Yoiminqueetaqueri omoroqui. Ocarataque mava quitaiteri itinaantanajari aisati. Imoncarataquero aisati ocamantacotitariniri Sanquenarentsi.
					</seg>
					<seg id="b.1CO.15.5" type="verse">
						Inijaacari Sejashi, aisati inijaajeitajari yora iroamereni, icarataque 12.
					</seg>
					<seg id="b.1CO.15.6" type="verse">
						Impoiji inijaajeitajari oshequi ayemisantaririnte, yapatotavacaajeita. Yanaaquero 500 neajeitaqueriri. Aneatsiquera oshequi, iro cantaincha icamaarantaque aparopee.
					</seg>
					<seg id="b.1CO.15.7" type="verse">
						Impoiji inijaajari Santiaco, aisati inijaajari maaroni itiancanepee.
					</seg>
					<seg id="b.1CO.15.8" type="verse">
						Impoitajana narori, inijaajana. Oquempevetaca impoiji notimaque.
					</seg>
					<seg id="b.1CO.15.9" type="verse">
						Itiancaquena, iro cantaincha te nonquempeteariji itsipapee itiancane, te noncameetsateji: tempa noquisaveitarini maaroni quemisantiriri Tasorentsi.
					</seg>
					<seg id="b.1CO.15.10" type="verse">
						Ineshinoncataquena Tasorentsi, irootaque noquempetantajari meeca. Te irantsipetashiteaji ineshinoncataquena. Ipomerentsiventajari Tasorentsi itsipapee yora itianquiri, iro cantaincha nanaacojeitajiri nainti, nopomerentsiventasanotajari. Te nomatashitearoji narori, irointi ineshinoncataquena, nomatantacarori.
					</seg>
					<seg id="b.1CO.15.11" type="verse">
						Ariorica noquenquetsatacaajeitimpi, iriorica itsipapee itiancane quenquetsatacaajeitimpiri: te ompashiniteji. Aitaque omoncaratavacaaca nocamantajeitimpiri: ariorica piquemisantaquero, aitaque pavisacotaje.
					</seg>
					<seg id="b.1CO.15.12" type="verse">
						Pamene, nocamantajeitaquempi: &quot;Icamaque Quirishito, itinaanaja aisati&quot;. Piquemisantajeitavaquena. ¿Paitasa picantaarantantacari te intinaayeji camayetaintsiri?
					</seg>
					<seg id="b.1CO.15.13" type="verse">
						Eirome itinaajame camaintsiri, eirome itinaajame iriori Quirishito.
					</seg>
					<seg id="b.1CO.15.14" type="verse">
						Eiroricame itinaajame, natsipetashitacarome nocamantantayeti, patsipetashitacarome avirori piquemisantajeitaque.
					</seg>
					<seg id="b.1CO.15.15" type="verse">
						Aisati piotaqueme notseeyacotacari Tasorentsi. Pineaquero, tempa nocamantacotaqueri: &quot;Yoitinaajiri Quirishito&quot;, iro cantaincha eirome itinaajame camayetaintsiri, eirome yoitinaajirime iriori.
					</seg>
					<seg id="b.1CO.15.16" type="verse">
						Eirome itinaajame camaintsiri, eirome itinaajame Quirishito iriori.
					</seg>
					<seg id="b.1CO.15.17" type="verse">
						Eirome itinaajame, patsipetashijeitacarome piquemisantajeitaque; ainirome ontimimotempime caari cameetsatatsi,
					</seg>
					<seg id="b.1CO.15.18" type="verse">
						aisati incanteanime irijatapiniteme Sharincaveniqui camajeitatsiri, aisatime iriori yora quemisantajeivetariri Quirishito.
					</seg>
					<seg id="b.1CO.15.19" type="verse">
						Aisati arori, eirome atinaajame, atsipetashitacarome aquemisantavetacari meeca Quirishito, avashinoncaasanotaqueame, anaacojeitaquerime maaroni atiri ashinoncaajeitachaneri.
					</seg>
					<seg id="b.1CO.15.20" type="verse">
						Iro cantaincha itinaasanotaja Quirishito, ijivajeitaqueri maaroni pashini camajeitatsiri.
					</seg>
					<seg id="b.1CO.15.21" type="verse">
						Timatsi yantaqueri yora Aran, irootaque acamajeitantacari meeca. Aisati iquempetacari, timatsi yantaqueri iriori itsipa shirampari, yora Quirishito, irootaque antinaajeitantajeari.
					</seg>
					<seg id="b.1CO.15.22" type="verse">
						Ashanincajeitacari Aran, irootaque acamajeitantacari. Aisati oquempetaca, ashanincajeitacari Quirishito, irootaque iroaneajeitantajeeri.
					</seg>
					<seg id="b.1CO.15.23" type="verse">
						Ijivajeitaquee iriori. Impoiji, ariorica impocaje, intinaajeitanaje maaroni quemisantajeitiriri. Aitaque oncanteari: ariorica omoncarataquea, antinaajeitanaje, maaroni.
					</seg>
					<seg id="b.1CO.15.24" type="verse">
						Impoiji irivecarayero maaroni, impoyereajeri Quirishito maaroni caari pincatsatiri: pincatsarijeivetachari, jivatacantantavetachari, savicacaantatsiri, maaroni. Incanteri Tasorentsi: &quot;Meeca, Apa, pimpincatsariventeri avinti maaroni timajeitatsiri&quot;.
					</seg>
					<seg id="b.1CO.15.25" type="verse">
						Impincatsariventante Quirishito irosati intsoncajeitantajeari maaroni quisajeivetacariri.
					</seg>
					<seg id="b.1CO.15.26" type="verse">
						Impoiji eiro icamajitsi aisati atiri.
					</seg>
					<seg id="b.1CO.15.27" type="verse">
						Ocantini Sanquenarentsi: &quot;Ipeaqueri Tasorentsi Quirishito pincatsariventiriri maaroni timajeitatsiri&quot;. Tempa ocanti: &quot;Maaroni timajeitatsiri&quot;, iro cantaincha eiro ipincatsariventiritsi Iriri: tempa iriotaque peaqueriri pincatsari.
					</seg>
					<seg id="b.1CO.15.28" type="verse">
						Coajica aitaque iranaacojeiteri Quirishito maaroni timajeitatsiri, impincatsariventajeiteri maaroni. Apaniro irinti Iriri, tecatsi incanteri impincatsariventeri irinti. Incanteri: &quot;Apa, aviro nopincatsati, panaacojeitana maaroni, pipincatsaritasanotaque avinti&quot;. Queario, Tasorentsisanori ini irinti, pincatsarisanori ini.
					</seg>
					<seg id="b.1CO.15.29" type="verse">
						Pamene, timatsi vaotisatimentariri camaintsiri. Eirome itinaajame camaintsiri, tempa irantsipejeitearome.
					</seg>
					<seg id="b.1CO.15.30" type="verse">
						Aisati, eirome atinaajame, tempa nantsipetashitearome nopomerentsiventapinitaro noquenquetsati.
					</seg>
					<seg id="b.1CO.15.31" type="verse">
						Piquemisantajeitaqueri Avincatsarite Jesoquirishito, irootaque noveshireimentantajeitaquempiri: queario oca nocantaquempiri. Aisati oquempetaca, queario oca noncamantempiri: te nioteji jaocarica oncarate iroimenteetenaro noquenquetsati. Maaroni quitaiteri timatsi coavetachari iroimentenaro.
					</seg>
					<seg id="b.1CO.15.32" type="verse">
						Anta Ejesoqui iquisasanotaquena savicayetatsiri, oshequi opomerentsitimotaquena. Oquempetimovetaquena noipiavajiri maniti oyenanemeri. Oshequi opomerentsitaca. Pamene, eirome atinaajame, tempa nantsipetashitaquearome. Eirome atinaajame, eiro aquenqueshiretirime Tasorentsi: tsame avajeitea, tsame ashinquijeitea; impoiji ancamaque, ari acarati.
					</seg>
					<seg id="b.1CO.15.33" type="verse">
						Eiro pishinetiritsi tseencantatsiri iramatavitempi. Tempa queario icanteeti: &quot;Eiro quiso poiritsi tseencantatsiri: yantacaimpirocari caari cameetsatatsi&quot;.
					</seg>
					<seg id="b.1CO.15.34" type="verse">
						Pinquenqueshireempa, eiro papiitajirotsi aisati caari cameetsatatsi. Picaratapinijeitiri caari iojeitiri Tasorentsi: ¿paita caari pipashiventanta?
					</seg>
					<seg id="b.1CO.15.35" type="verse">
						Ariorica irisampitee tseencantatsiri: &quot;¿Jaoca incanteari intinaantanajeari camaintsiri? ¿Jaoca oncanteari ivatsa, ariorica intinaaje?&quot;
					</seg>
					<seg id="b.1CO.15.36" type="verse">
						Te inquenqueshireempaji. Eirorica opanquitatsi oitsoqui quipatsiqui, eiro oshioquitsi.
					</seg>
					<seg id="b.1CO.15.37" type="verse">
						Ariorica ampanquitero oitsoqui, te ampanquitacoteroji ovatsa, ominca, oshi, maaroni: atsatairo apanquitiro oitsoqui. Ariorica ampanquitero arori tirico, ariorica pashini oitsoqui,
					</seg>
					<seg id="b.1CO.15.38" type="verse">
						iro cantaincha itimacaaquero Tasorentsi ovatsa, ominca, oshi, maaroni; imataquero inintacaaquerori. Tirico oitsoquitacairo oitsoquisanori iroori. Caniri otimi ovatsasanori iroori. Aisati oquempejeitaca maaroni shiocayetatsiri.
					</seg>
					<seg id="b.1CO.15.39" type="verse">
						Te irimoncaratavacaajeiteaji maaroni timajeitatsiri. Ainiro atiri, inashita iriori poshiniri. Inashita aisati vanquitachari. Inashita aisati shima.
					</seg>
					<seg id="b.1CO.15.40" type="verse">
						Ainiro timatsiri quipatsiqui, aisati timatsiri inquitequi. Icameetsajeitaque, iro cantaincha inashiyetaca, te irimoncaratavacaajeiteaji.
					</seg>
					<seg id="b.1CO.15.41" type="verse">
						Iporei catsirincaiteri. Inashita yora cashiri, iquitasanteti irinti. Inashita aisati yora impoquiro, iquitaporoquiti. Aisati inashijeitaca impoquiropee: aparo quitasantevetachari, yorari pashini, te.
					</seg>
					<seg id="b.1CO.15.42" type="verse">
						Aisati ashiaquero arori, ariorica antinaanaje: eiro aquempetajatsi meeca. Intijeetee, ari ampatsaajeitanaque. Antinaajerica, eiro apatsaajitsi aisati.
					</seg>
					<seg id="b.1CO.15.43" type="verse">
						Te oncameetsateji oca intijeeterica, iro cantaincha oncameetsatasanotaque tinaajanchaneri. Meeca te ashintsiteji, irompa antinaanajerica, ashintsitasanotanaje.
					</seg>
					<seg id="b.1CO.15.44" type="verse">
						Oca avatsa itijeetiri, tempa ametacaro quipatsi atimajeitantaro. Ariorica antinaanaje, onashitanajea avatsa, ametantapaajearori asavicajeitapaaje anta inquitequi. Otimi avatsa quipatsiquiniri, ontimaje coajica aisati savicajantsineri inquitequi.
					</seg>
					<seg id="b.1CO.15.45" type="verse">
						Ocanti Sanquenarentsi: &quot;Aneatsiri inaveitani yora jivataintsiri shirampari, yora Aran&quot;. Irinti yora impoitiriri, yora Quirishito, oaneantasanotatsiri ini, ainiro itasorenca irinti.
					</seg>
					<seg id="b.1CO.15.46" type="verse">
						Tempa ojivataque meeca oca avatsa asavicantacari aca quipatsiqui; coajica ontimaje avatsa iroaqueratajantsineri, savicajantsineri inquitequi, irointi.
					</seg>
					<seg id="b.1CO.15.47" type="verse">
						Iponeaca yora jivataintsiri Aran quipatsiqui, oshanincataro ivatsa quipatsi. Yora apitetapaintsiri iponeaca inquitequi.
					</seg>
					<seg id="b.1CO.15.48" type="verse">
						Isavicaveitani quipatsiqui Aran, aisati aquempejeitacari maaroni timajeitatsiri aca quipatsiqui. Isaviqui inquitequi itsipa, aisati anquempejeiteari maaroni jatatsineri inquitequi.
					</seg>
					<seg id="b.1CO.15.49" type="verse">
						Aisati oquempetaca: ashiajeitaquero meeca ivatsa yora quipatsisati, coajica ashiapaajero ivatsa yora inquitesati.
					</seg>
					<seg id="b.1CO.15.50" type="verse">
						Irootaque, noyemisantaririnte, noncamantantempirori oca: tecatsi oncantea oca avatsaca ojate anta ipincatsaritinta Tasorentsi, tempa ompatsaye. Tecatsi oncantea ojate anta te impatsaajeitenta savicajeitatsiri.
					</seg>
					<seg id="b.1CO.15.51" type="verse">
						Pamene, noncamantempiro oca manavetachari: eiro acamajeititsi maaroni, iro cantaincha ampashinijeitanaje maaroni.
					</seg>
					<seg id="b.1CO.15.52" type="verse">
						Ari intioyeete, ayojeitanteari omoncarataca. Intsipaite ampashinijeitanaque, oquempetaca amatsioqui aparo, ari omataca, matsio. Intioyeete, irosati irointinaantajeitajeari Tasorentsi maaroni camajeivetainchari; eiro ipatsaajeitajitsi aisati. Aitaque, ampashinijeitanaque maaroni.
					</seg>
					<seg id="b.1CO.15.53" type="verse">
						Ashi airo apatsaajeiti, iro cantaincha eiro apatsaajeitajitsi aisati. Ashi airo acamajeiti, iro cantaincha eiro acamajeitajitsi aisati.
					</seg>
					<seg id="b.1CO.15.54" type="verse">
						Ompatsaajeitanaque oca avatsaca maaroni, iro cantaincha ontimaje avatsa caari patsaanetajantsine. Ancamajeitanaque maaroni, irompa coajica, eiro acamanejeitajitsi. Impoiji omoncarataquea oca isanquenayeetiri:
					</seg>
					<seg id="b.1CO.15.55" type="verse">
						&quot;Ariove. Eiro apiitajatsi ancamajeitaje aisati. Eiro aquenqueshiretajatsi ancame. Cameetsave. Meeca eiro atsaroacaajeitajarotsi ancame&quot;.
					</seg>
					<seg id="b.1CO.15.56" type="verse">
						Ariorica antayetero caari cameetsatatsi, ari antsaroacaaquearo ancame. Timatsi aisati isanquenare Moishishi, camantaqueeri: &quot;Ainiro pantane&quot;.
					</seg>
					<seg id="b.1CO.15.57" type="verse">
						Irio oavisaacojeitaqueeri Avincatsarite Jesoquirishito. Ariove. Cameetsa ini Tasorentsi. Eiro atsaroacaajeitarotsi ancame.
					</seg>
					<seg id="b.1CO.15.58" type="verse">
						Irootaque, noyemisantaririnte nonintasanotiri, noncamantantempirori oca: pinquearioventeneri Avincatsarite paitapeerica panteneriri, eiro piperashireatsi, pincantatiyempani pinquearioventero. Piojeitaque eiro patsipetashitarotsi pimpomerentsiventeari.
					</seg>
				</div>
				<div id="b.1CO.16" type="chapter">
					<seg id="b.1CO.16.1" type="verse">
						Meeca nonquenquetsatacoteri quirequi pampatoteneri ayemisantaririnte ashinoncaajeitachari anta Jerosarequi. Oca nocamantimpiri, nocamantaqueri aisati quemisantatsiri anta Carashiaqui.
					</seg>
					<seg id="b.1CO.16.2" type="verse">
						Maaroni tomincoqui ocameetsati pampatotapiniteneri jerosaresati piirequite, pinquempoyeneri. Jaocarica incarate piirequite, pinquempoyearanteneri. Pintearo pampatotiteanari meeca, opomerentsitimotimpicari ariorica nareetapaaquea.
					</seg>
					<seg id="b.1CO.16.3" type="verse">
						Aisati nocoaque pincoyeitea aanajenerine. Ariorica nareetapeempa, nosanquenateneri jerosaresati, iriotantavaqueariri. Irosati antiancanteari Jerosarequi.
					</seg>
					<seg id="b.1CO.16.4" type="verse">
						Pincoajeiterica nojate narori, ari nontsipajeitanaqueari.
					</seg>
					<seg id="b.1CO.16.5" type="verse">
						Coajica nojate noneajeitempi, iro cantaincha nocoaque nojatapainte Maseroniaqui.
					</seg>
					<seg id="b.1CO.16.6" type="verse">
						Ariorica osamani nosaviquimojeitempi, ariorica nosarintsitacotaque. Impoiji pincavintsaajeitavaquena, jaocarica nojateri aisati.
					</seg>
					<seg id="b.1CO.16.7" type="verse">
						Ariorica noneapaajempi, te noninteji noshintsitanaque navisanaquempi. Nocoaque osamani nosaviquimotanaquempi, irishinetenarica Avincatsarite.
					</seg>
					<seg id="b.1CO.16.8" type="verse">
						Nosavicanaquetsita aca Ejesoqui, irosati omoncaratanteari Pentecoshiteshi.
					</seg>
					<seg id="b.1CO.16.9" type="verse">
						Icoacaajeitaquena oshequi nonquenquetsatacaajeitanaqueri. Oshequi iquemisantajeiti. Itimi aisati oshequi quisajeitaquenari.
					</seg>
					<seg id="b.1CO.16.10" type="verse">
						Irareetapeempirica Timoteo, pineshinoncajeitavaqueri. Tempa iquempetaquena narori, oshequi yantaveetiniri Avincatsarite.
					</seg>
					<seg id="b.1CO.16.11" type="verse">
						Eiro pitseencavaqueritsi. Ariorica omoncaratapaaquea impiaje aca, aisati cameetsa pineshinoncatavajeri, cameetsa irareetitantajeari aca. Noyeaqueri, aisati itsipapee ayemisantaririnte.
					</seg>
					<seg id="b.1CO.16.12" type="verse">
						Aisati nocantavetacari ayemisantaririnte, Aporo. Nocantasanovetacari irijateme irineempime, intsipatearime itsipapee quemisantatsiri. Te incoyeji irijate meeca. Ariorica coajica irijatanaque.
					</seg>
					<seg id="b.1CO.16.13" type="verse">
						Paamayeariyea, yamatavitimpicari. Pinquearioventajeitero pinquemisantasanojeite. Eiro pitsaroajeititsi. Pishintsiventeneri Tasorentsi maaroni.
					</seg>
					<seg id="b.1CO.16.14" type="verse">
						Tsame anintajeiteri ashanincapee, paitapeerica anteneriri.
					</seg>
					<seg id="b.1CO.16.15" type="verse">
						Piojeitiri, noyemisantaririnte, yora Eshitejana aisati ishaninca iriori. Ijivajeitiri Acayasati iquemisantajeiti. Iquearioventaquero icavintsaajeitiri maaroni ayemisantaririnte yoameetsantiri Tasorentsi. Tecatsi canterine, iotashitaca icavintsavacaajeitaca.
					</seg>
					<seg id="b.1CO.16.16" type="verse">
						Ipomerentsitaca yamitacotasanojeitimpi, paitapeerica yantayetimpiri. Nocoaque pinquemisantajeitavaqueri iriori, aisati pinquemisantajeitavaqueri maaroni quempejeitacariri.
					</seg>
					<seg id="b.1CO.16.17" type="verse">
						Noveshireimentavacari yora areejeitachari: yora Eshitejana, Jorotonato, aisati Acaico. Ainirojeitatsi aca, oquempetimotaquena avirojeitaquerica tsipajeitaquenari aca.
					</seg>
					<seg id="b.1CO.16.18" type="verse">
						Iquimoshiretacaaquempi chapinqui, meeca iquimoshiretacaapaaquena narori. Cameetsa pineacameetsajeitavaqueri iriori.
					</seg>
					<seg id="b.1CO.16.19" type="verse">
						Yovetsatasanojeitaquempi maaroni apatotimentariri Tasorentsi aca Ashiaqui. Aisati yovetsajeitimpi Aquira aisati iroori Pirishira, aisati maaroni apatotapinijeitachari anta ivancoqui. Tempa iriojeitaque quemisantajeitiriri Avincatsarite.
					</seg>
					<seg id="b.1CO.16.20" type="verse">
						Yovetsajeitaquempi maaroni ayemisantaririnte. Ariorica povetsatavacaaquea, cameetsa paacameetsatavacaajeitea.
					</seg>
					<seg id="b.1CO.16.21" type="verse">
						Narotaque Pavoro vetsajeitimpiri. Narotaque sanquenajeitimpirori.
					</seg>
					<seg id="b.1CO.16.22" type="verse">
						Irijateta Sharincaveniqui maaroni caari ninterine Avincatsarite. Pishintsite, Novincatsarite, pimpocaje.
					</seg>
					<seg id="b.1CO.16.23" type="verse">
						Cameetsa irineshinoncajeitempi Avincatsarite Jesoshi.
					</seg>
					<seg id="b.1CO.16.24" type="verse">
						Tempa aquemisantajeitiri Jesoquirishito, irootaque meeca nonintasanojeitantimpiri. Narotaque sanquenajeitimpirori oca:
					</seg>
				</div>
			</div>
			<div id="b.2CO" type="book">
				<div id="b.2CO.1" type="chapter">
					<seg id="b.2CO.1.1" type="verse">
						¿Ainirompi corintosati? Narotaque aca Pavoro sanquenajeitimpirori. Peerani itiancaquena Jesoquirishito noquenquetsatacotaqueri, irootaque inintacaaquenari Tasorentsi. Notsipatari aca ayemisantaririnte Timoteo nosanquenajeitimpi. Nosanquenajeitimpiro maaroni quemisantajeitatsiri ara corintoqui aisati Acayaqui.
					</seg>
					<seg id="b.2CO.1.2" type="verse">
						Nocoaque irineshinoncajeitempi Apa Tasorentsi, aisati cameetsa irisavicacaajeitempi. Nocoaque aisati inquempetaquempi iriori Avincatsarite Jesoquirishito.
					</seg>
					<seg id="b.2CO.1.3" type="verse">
						Tempa icameetsatasanotaque Tasorentsi, yora iriri Avincatsarite Jesoquirishito. Iriotaque neshinoncajeitaqueeri, veshireacaajeitaqueeri.
					</seg>
					<seg id="b.2CO.1.4" type="verse">
						Ariorica ashinoncaajeivetaca tempa yoveshireacaajeitaquee. Pamene, intacaro yoveshireacaajeitaquee arori, ayojeitantacari aveshireacaajeiteari yora itsipapee ayemisantaririnte, ariorica irashinoncayea iriori.
					</seg>
					<seg id="b.2CO.1.5" type="verse">
						Ariorica oshequi anquematsicatimenteari Quirishito, oshequi aisati iroveshireacaajeitaquee.
					</seg>
					<seg id="b.2CO.1.6" type="verse">
						Iro noquemaatsicatantacarori nocoaque oshequi piveshireimentajeiteari Tasorentsi, aisati poavisacojeitanteari. Ariorica noveshireimenteari, nocoaque aisati piveshireimenteari avirori: piojeitaque ariorica pinquematsicatearo paitapeerica, iroveshireacaajeitempi pamavetantearori.
					</seg>
					<seg id="b.2CO.1.7" type="verse">
						Niotasanotaque ariorica pinquempejeitena pinquematsicatearo avirori paitapeerica, aisati pinquempejeitena piveshireimentajeiteari Tasorentsi.
					</seg>
					<seg id="b.2CO.1.8" type="verse">
						Nocoaque piojeite, noyemisantaririnte, oshequi catsini noquematsicayetacaro anta Ashiaqui. Oshequi nashinoncaaca, te capichaji. Nojivetaca ari noncamaque.
					</seg>
					<seg id="b.2CO.1.9" type="verse">
						Queario, niotaque tecatsi noncantea noavisacotajea narosati, irootaque naventantacariri Tasorentsi. Apaniro irinti imataquero yoavisacotaquena: tempa aisati imatiro yoitinairi camaintsiri.
					</seg>
					<seg id="b.2CO.1.10" type="verse">
						Ari yoavisacotaquena, caari nocamanta; aitaque iroavisacotajena aisati, niotaque incanteani iroavisacotapinitena.
					</seg>
					<seg id="b.2CO.1.11" type="verse">
						Pamitacojeitena, pincanteri Tasorentsi iramitacotena. Impoiji, ariorica iriojeite itsipapee iquemisantaquempi Tasorentsi, yoavisacotaquena, oshequi iriveshireimentajeiteari Tasorentsi iriori.
					</seg>
					<seg id="b.2CO.1.12" type="verse">
						Ari yamitacotaquena Tasorentsi, ineshinoncataquena, irootaque noquearioventantanariri nantaveetiniri. Te niotashiteaji paitarica nantiniriri, iro cantaincha yoametaquena iriori ocameetsatantari nomayetaqueneri. Niotaque pineacameetsataquero nantayetaqueri, aisati iquempetaca itsipapee atiri, irootaque noquimoshiretantacari.
					</seg>
					<seg id="b.2CO.1.13" type="verse">
						Te ompomerentsiteaji pineanatero oca nosanquenatimpiri, aisati te ompomerentsiteaji piojeitavaquero. Nocoaque piotasanojeitavaquero.
					</seg>
					<seg id="b.2CO.1.14" type="verse">
						Capichaji piquemavetacaro nocamantaquempiri peerani, aisati capichaji piquemisantavetaquena. Ariorica impiapaaje Avincatsarite Jesoshi, noveshireimentajeitempi, iro cantaincha nocoaque pinquemasanotero nocamantitaquempiri piveshireimentajeitantenari meeca.
					</seg>
					<seg id="b.2CO.1.15" type="verse">
						Ari niotaque piveshireimentavetaquena, pineacameetsavetaquena, irootaque noquenqueshireantavetacari noneajantempime. Nojivajeitempime noneajeitanajempime, impoiji novaanaqueame anta Maseroniaqui. Impoiji noneapaajempime aisati, impoijiquea novaanajeame Joreaqui. Apite aveshireimentavacaajeiteame.
					</seg>
					<seg id="b.2CO.1.17" type="verse">
						¿Ariompa nocoaque namatavitempi? ¿Noquempetacarimpa amatavitantatsiri cantashitachari: &quot;Ari&quot;, aisati: &quot;Eiro&quot;? Te nonquempeteariji. Te noncoyeji nainti namatavitempi.
					</seg>
					<seg id="b.2CO.1.18" type="verse">
						Tempa queariotaque icantiri Tasorentsi, te iramatavitanteji. Aisati narori, te noncantapinitempiji: &quot;Ari nomataquero&quot;, impoiji: &quot;Eiro nomatirotsi&quot;.
					</seg>
					<seg id="b.2CO.1.19" type="verse">
						Ari nocarataqueri Shirivano, jeri Timoteo nocamantajeitaquempi jaoca icantari Jesoquirishito, yora Itomi Tasorentsi. Te incanteji iriori: &quot;Ari nomataquero&quot;, impoiji: &quot;Eiro nomatirotsi&quot;. Apatiro icantapiniti: &quot;Ari nomatasanotero&quot;, impoiji imataquero.
					</seg>
					<seg id="b.2CO.1.20" type="verse">
						Queario imajeitaqueenero maaroni icantaqueeri Tasorentsi. Irootaque nocantajeitantariri maaroni atiri icameetsataque, impincatsajeitanteariri iriori.
					</seg>
					<seg id="b.2CO.1.21" type="verse">
						Aquemisantajeitaqueri Quirishito, irootaque itasoncaventantaqueeri Tasorentsi ashanincatavacaajeitantacari. Aisati timatsi icoacaajeitaqueeri antajeiteri, maaroni.
					</seg>
					<seg id="b.2CO.1.22" type="verse">
						Itasoncaventajeitaquee maaroni, aisati itiancaqueero Ishire quiso oajeitantaqueeri. Meeca ayojeitaque eiro yojocajeiteetsi.
					</seg>
					<seg id="b.2CO.1.23" type="verse">
						Iro caari nojatanta noneajempi peerani, te noncoyeji nonquenquejaimentempiro pantajeivetacari, te noncoyeji noashiretacaajeitempi. Ioti Tasorentsi te nontseeyaji.
					</seg>
					<seg id="b.2CO.1.24" type="verse">
						Te noncoyeji noncantapinijeitempi pinquemisantajeitena, tempa piquemisantasanojeitaqueri Tasorentsi. Irointi nocoaque noveshireacaajeitempi, maaroni.
					</seg>
				</div>
				<div id="b.2CO.2" type="chapter">
					<seg id="b.2CO.2.1" type="verse">
						Noquenqueshiretaque: &quot;Eiro meeca nojatitsi noneeri yora corintosati. Napiitacaajiricari noashiretacaajeari, aisati noashiretacotaricari narori&quot;.
					</seg>
					<seg id="b.2CO.2.2" type="verse">
						Ariorica noashiretacayempi, tempa aisati narori noashiretacojeitempi. Impoiji, ¿janica veshireacaajeitenaneri? Ariorica noneajeitajempi piveshireajeitanajea, ari noveshireanajea narori. Irompa eirorica piveshireajatsi, eiro noveshireajatsi narori.
					</seg>
					<seg id="b.2CO.2.3" type="verse">
						Peerani nosanquenatantimpirori noshintsitsajeitaquempi pojocajeitantearori caari cameetsatatsi pantajeitaqueri. Te noncoyeji noashiretacojeitempi, irointi ocameetsati noveshireacojeitempi. Niotaque ariorica pineajeitavaquena nonquimoshiretapaaque, ari piveshireimentajeitavaquena avirori.
					</seg>
					<seg id="b.2CO.2.4" type="verse">
						Peerani nosanquenajeitantaquempironiri, oshequi noashiretacojeitaquempi catsini, oshequi niracojeitaquempi. Iro cantaincha te noninteji noashiretacaajeitempi, irointi nocoaqueni piojeite oshequi nocavintsaajeitaquempi catsini.
					</seg>
					<seg id="b.2CO.2.5" type="verse">
						Queario noashiretacovetacari yora aavetarori iashiane, iro cantaincha tempa avirojeitaque oashiretasanotainchari.
					</seg>
					<seg id="b.2CO.2.6" type="verse">
						Ari poasanquetaajeitaqueri yora aavetarori iashiane, irootaque yojocantajarori yantaveitaniri, meeca moncarataca.
					</seg>
					<seg id="b.2CO.2.7" type="verse">
						Meeca eiro piquisajiritsi aisati, irointi pincavintsaajeiteri. Piveshireacaajeiteari, te aninteji aiquero irijatatiiye iroashiretasanotanaquea catsini.
					</seg>
					<seg id="b.2CO.2.8" type="verse">
						Nocoaque meeca piotacayeri queario picavintsaasanojeitaqueri.
					</seg>
					<seg id="b.2CO.2.9" type="verse">
						Irootaque nosanquenatantimpirori peerani: nocoaqueni noneantajeitaquempi. Nocoaqueni niote queariorica piquemisantasanotaquena.
					</seg>
					<seg id="b.2CO.2.10" type="verse">
						Janicarica picavintsaajeitiri, aisati narori noncavintsayeri. Ariorica irantimojeitaquee ashaninca caari cameetsatatsi, icoaque Quirishito eiro aquishimentiritsi, aisati icoaque ancavintsaajeiteri. Irootaque nocavintsantacariri. Aisati avirori, nocoaque paacameetsatavacaajeitea.
					</seg>
					<seg id="b.2CO.2.11" type="verse">
						Aisati te noncoyeji irantacaajeiteero Satanashi caari cameetsatatsi. Niotaque oshequi icoaveta iramatavijeiteeme.
					</seg>
					<seg id="b.2CO.2.12" type="verse">
						Ari chapinqui nareetaca Toroashiqui, nocamantajeitaqueri savicayetatsiri jaoca icanta Quirishito yoavisacotanti. Oshequi yamitacotaquena Avincatsarite, oshequi yaacameetsajeitaquena savicajeitatsiri, oshequi iquemisantajeiti.
					</seg>
					<seg id="b.2CO.2.13" type="verse">
						Nocoavetapaacari Tito, iro cantaincha te noneeriji. Oshequi noquenqueshiretaqueri, irootaque novaantanajari Maseroniaqui.
					</seg>
					<seg id="b.2CO.2.14" type="verse">
						Ari nocantani narori nopasonquitapinitiri Tasorentsi. Aquemisantaqueri Quirishito, irootaque itasoncacoventajeitantaqueeri, imatacaajeitantaqueerori maaroni icoacaajeitaqueeri. Meeca iotacojeitaqueri maaroni savicajeitatsiri.
					</seg>
					<seg id="b.2CO.2.15" type="verse">
						Ari aquemisantajeitaqueri Quirishito, aisati ashanincajeitacari, irootaque ineacameetsajeitantajeeri Tasorentsi. Acarajeitaqueri savicatsineri inquitequi, aisati jatatsineri Sharincaveniqui.
					</seg>
					<seg id="b.2CO.2.16" type="verse">
						Avamejeivetari aparopee, iro cantaincha itseencajeitaquee, irootaque irijatanteari iriori Sharincaveniqui. Yora itsipapee avamejeitaqueri, ari iquemisantajeitaquee irinti, irootaque irijajeitanteari inquitequi. Incantaitatiyempani irisavicajeite cameetsa. Oshequi noquenqueshiretasanotaquerove: ashinetiricari irijajeite Sharincaveniqui. Eirome yamitacotaname Tasorentsi, eiro nomatirome nonquemisantacaajeiteri itsipapee.
					</seg>
					<seg id="b.2CO.2.17" type="verse">
						Ainiro oshequi oametantashijeivetarori irineane Tasorentsi iraanteariri quirequi. Te nonquempeteariji nainti. Itiancaquena Tasorentsi noametantero irineane, iotaque nocoasanotaque noametantero. Aisati yamitacotaquena Quirishito.
					</seg>
				</div>
				<div id="b.2CO.3" type="chapter">
					<seg id="b.2CO.3.1" type="verse">
						Ari pineanatavaquero nojivataquempiri nosanquenataquempiri. ¿Pijitaquempa meeca oshequi noshemeti narori? ¿Picoaquempa intime pashini sanquenatacotenaneri camantempineri nocameetsatirica? Aisati narori, te noncoacayempiji pisanquenatacotena, pincamanteri pashini ashaninca nocameetsataque.
					</seg>
					<seg id="b.2CO.3.2" type="verse">
						¿Paita noncoantearori? Iojeitaque atiri oshequi noquenqueshirejeitaquempi, oshequi nocavintsaajeitaquempi. Iojeitaque iriori te namatavijeitempiji.
					</seg>
					<seg id="b.2CO.3.3" type="verse">
						Te pisanquenatacotenaji paperiqui, iro cantaincha noquemisantacaajeitaquempi, aisati oameetsataquempi Ishire Tasorentsi, yora aneasanotatsiri. Meeca ioshirejeitaquena atiripee queario itiancaquena Quirishito, te namatavitanteji.
					</seg>
					<seg id="b.2CO.3.4" type="verse">
						Niotaque queario oca nocamantajeitaquempiri. Noquemisantaqueri Quirishito, irootaque yamitacotantanari Tasorentsi nomayetaquero nocantaquempiri.
					</seg>
					<seg id="b.2CO.3.5" type="verse">
						Te nomatashitearoji apaniro, irinti Tasorentsi matacaaquenarori.
					</seg>
					<seg id="b.2CO.3.6" type="verse">
						Iriotaque iotacaanari jaoca icanta meeca yoavisacotanti. Peerani otimini isanquenare Moishishi camantajeiteeri paita icoacaaqueeri. Iro cantaincha eirorica amoncarajeitirotsi, ajate Sharincaveniqui. Iro cantaincha iroaquera meeca itiancajeiteero Tasorentsi Ishire, aajeitanajeeneri asavicantajeari anta inquitequi.
					</seg>
					<seg id="b.2CO.3.7" type="verse">
						Peerani intacaro Tasorentsi, isanquenataquero mapi. Ineantacariri Moishishi, oshipaquireanaque ivoro, shipaquirerere; impoiji yoirincapaaja. Ari ineantajeitavajariri ishaninca opeavetanaja ishipaquirei, iro cantaincha te irimajeiteroji iramenavorojeitajeri: irosati icanta yatsioquintaqueri. Ari maaroni caari moncaratiro ocantiri isanquenare ijajeitaque Sharincaveniqui.
					</seg>
					<seg id="b.2CO.3.8" type="verse">
						Ari isanquenatantarori Tasorentsi mapi, oshipaquireanaque ivoro Moishishini, yoanaque cavaco, aisati yoajeitanaque cavaco maaroni ishaninca. Meeca ainiro Ishire Tasorentsi, quiso oajeitaquee, aisati coajica osavicacaajeitajee anta inquitequi. Tempa aitaque avasanojeitapaaque cavaco, sorerere.
					</seg>
					<seg id="b.2CO.3.9" type="verse">
						Yora caari moncaratiro ora sanquenarentsi yamaqueri Moishishi irijajeite irinti Sharincaveniqui, iro cantaincha ishipaquireacaaquero Tasorentsi ivoro Moishishi. Iro cantaincha ayojeitaque meeca yoameetsajeitaqueri Tasorentsi maaroni quemisantajeitiriri, ayojeitaque corajica aneajeitajeri anta inquitequi irishipaquireacotasanojeitajee.
					</seg>
					<seg id="b.2CO.3.10" type="verse">
						Peerani aneacameetsajeivetaro isanquenare Moishishi, iro cantaincha meeca te aneacameetsatasanotajearo. Timatsi meeca cameetsatasanotatsiri catsini: yoameetsajeitaquee Tasorentsi, asaviquimojeitapaajeri anta ocameetsaitetinta catsini.
					</seg>
					<seg id="b.2CO.3.11" type="verse">
						Ocameetsavetaca isanquenatiniri Moishishi, iro cantaincha eiro ocantaitatiani ontime. Irisavicacaasanojeitajee Tasorentsi inquitequi, ancantaitatiyempani: tempa ocameetsatasanotaque irointi, catsini.
					</seg>
					<seg id="b.2CO.3.12" type="verse">
						Ari ayojeitaque queario asaviquimojeiteri Tasorentsi, irootaque caari apashiventanta aquenquetsatacaajeitaqueri atiri.
					</seg>
					<seg id="b.2CO.3.13" type="verse">
						Te anquempejeiteariji Moishishini, ipashicavorotaca irinti: te incoyeji irineajeiteri ishaninca ompeanajea ishipaquireavorovetaca.
					</seg>
					<seg id="b.2CO.3.14" type="verse">
						Iro cantaincha te inquenqueshireajeiteaji joriopee. Icantani ineanatapinivetaro isanquenare Moishishi, iro cantaincha te iriotacoteroji. Apatiro Quirishito matirori iriotacaajeiteri.
					</seg>
					<seg id="b.2CO.3.15" type="verse">
						Queario, irosati icantajeita meeca. Ariorica irineanatero isanquenare, te iriotacoteroji: tecatsi incantea inquemero.
					</seg>
					<seg id="b.2CO.3.16" type="verse">
						Iro cantaincha ariorica iraventeari Avincatsarite, iriotacayeri eiro yamatavitantajatsi irisati; irointi iriotasanotanaque.
					</seg>
					<seg id="b.2CO.3.17" type="verse">
						Ainiro Avincatsarite Ishire, oamejeitaquee eiro apomerentsiventiro isanquenare Moishishi.
					</seg>
					<seg id="b.2CO.3.18" type="verse">
						Meeca tecatsi amatavijeiteeneri, irointi timatsi ayojeitiri. Ayojeitaque icameetsatasanotaque Avincatsarite. Otasoncaventajeitaquee Ishire anquempejeitanteariri. Meeca aquempejeivetacari capichaji. Acantani apashinitapinitanaque. Coajica anquempetasanojeitapaajeari, ancameetsatasanojeitapaaje.
					</seg>
				</div>
				<div id="b.2CO.4" type="chapter">
					<seg id="b.2CO.4.1" type="verse">
						Tempa icavintsaajeitaquee Tasorentsi, irootaque itiancantanari nonquenquetsatacayeri atiripee. Meeca eiro nojocajirotsi.
					</seg>
					<seg id="b.2CO.4.2" type="verse">
						Te noninteji namataviteri ashanincapee: te incameetsateji yora pashini amatavijeitiriri. Te nompashiniteroji irineane Tasorentsi, aisati te noncamantashiteariji atiri ocameetsayetaque icoayetiri iriori: namatavitiricari. Irointi queario noamejeitaqueri atiri. Piojeitaque, aisati iotaque Tasorentsi queario oca nocantaquempiri.
					</seg>
					<seg id="b.2CO.4.3" type="verse">
						Intimerica caari iotatsi jaoca incanteari iravisacotantajeari, iriojeitaque jatatsineri anta Sharincaveniqui.
					</seg>
					<seg id="b.2CO.4.4" type="verse">
						Yamatavitaqueri Satanashi caari imatantaro iriote. Tempa iriotaque ivincatsarite maaroni tseencantatsiri. Te incoacayeriji iriote jaoca incanteari iravisacotaje; te irinintacayeriji iriojeite oshequi ipincatsariti Quirishito, Tasorentsi ini.
					</seg>
					<seg id="b.2CO.4.5" type="verse">
						Te naro quenquetsatacotachane, irinti Avincatsarite Jesoquirishito noquenquetsatacotiri. Noquemisantaqueri irinti, irootaque nocoantacari nintacojeitempi.
					</seg>
					<seg id="b.2CO.4.6" type="verse">
						Peerani, yovetsicantarori Tasorentsi quipatsi, otsiteniveitani, iro cantaincha icanti: &quot;Onquitaitetanaque&quot;. Ari oquitaitetanaque, irootaque meeca amenajeitantari paitapeerica. Aisati meeca iotacaajeitaquee jaoca icantari Quirishito, ayotantacari oshequi ipincatsaritaque Tasorentsi.
					</seg>
					<seg id="b.2CO.4.7" type="verse">
						Te noshintsivatsateji narori, aisati nojoquiitapinitaca piojeitantacari tecatsi catsini nomate apaniro, irinti Tasorentsi matacaaquenarori noquenquetsatacotiri. Irootaque ocameetsatantari pimpincatsajeiteri, eiroquea pipincatsatashitanatsi narori.
					</seg>
					<seg id="b.2CO.4.8" type="verse">
						Oshequi yoashinonqueetaquena, iro cantaincha te irojocacayeetenaroji noquenquetsati; oshequi noquenqueshiretaque, iro cantaincha te noashireteaji.
					</seg>
					<seg id="b.2CO.4.9" type="verse">
						Oshequi iquisheetaquena, iro cantaincha te irojoquenaji Tasorentsi; ipasanatapiniyeetaquena, iro cantaincha te iroyenaji.
					</seg>
					<seg id="b.2CO.4.10" type="verse">
						Oquempetaca peerani itimi oshequi coapinivetainchari iroyerime Jesoshi, aisati itimi oshequi coapinivetachari iroyename narori. Apaniro Jesoshi yoavisacotapinitaquena, iojeitantacari atiri aneanaji ini.
					</seg>
					<seg id="b.2CO.4.11" type="verse">
						Queario, ariorica anquemisanteri Jesoshi, aitaque incantajeiteari, incoajeite iroajeitee. Coajica, ari ancamajeitaque, iro cantaincha maaroni neajeitaqueeri meeca iojeiti aneasanotaji ini Jesoshi.
					</seg>
					<seg id="b.2CO.4.12" type="verse">
						Noquenquetsati, irootaque icoanteetacari iroyena; iro cantaincha piquemisantajeitaque, irootaque pintimajeitanteari anta inquitequi, pincantaitatiyempani.
					</seg>
					<seg id="b.2CO.4.13" type="verse">
						Tempa isanquenatini peerani yora ayemisantaririnteni: &quot;Noquemisantaque, irootaque noquenquetsatacantariri noshaninca irineane Tasorentsi&quot;. Aisati noquempejeitacari narori: noquemisantaque, irootaque noquenquetsatacantajeitaquempiri.
					</seg>
					<seg id="b.2CO.4.14" type="verse">
						Ayojeitaque ainiro yora oitinaajiriri Avincatsarite Jesoshi. Coajica irointinaasanojeitajee arori, antsipajeiteari Jesoshi. Impoiji quiso avajeitanajeri iriori.
					</seg>
					<seg id="b.2CO.4.15" type="verse">
						Oshequi noquematsicatimentajeitaquempi, ineshinoncajeitantajimpiri Tasorentsi: aisati irineshinoncajeiteri itsipapee atiri. Impoiji pimpasonquijeiteri maaroni, pincantajeite: &quot;Tempa icameetsati Tasorentsi&quot;.
					</seg>
					<seg id="b.2CO.4.16" type="verse">
						Meecari, meeca, oshequi amaojeitaque, coajica anteashipajeitanaque, ancamajeitanaque; iro cantaincha eiro aquenqueshireajeitirotsi. Tempa icantani Tasorentsi iveshireacaajeitaquee maaroni quitaiteriqui.
					</seg>
					<seg id="b.2CO.4.17" type="verse">
						Meeca capichaji yoashinoncaajeitaquee tseencantatsiri, iro cantaincha te antsipetashiteaji ashinoncaaca. Capichaji aneaquero meeca, iro cantaincha ioti Tasorentsi, impoijiquea cameetsa irisavicacaajeitajee anta inampiqui. Ancantaitatiyempani asavique cameetsa, eiro oquempetajatsi aca.
					</seg>
					<seg id="b.2CO.4.18" type="verse">
						Eiro aquenqueshiretasanojeitirotsi pomerentsiyetachari aisati timayetatsiri aca quipatsiqui. Coajica tempa ompeajeitanajea maaroni aneajeitaqueri aca. Irointi anquenqueshiretasanotero caari aneapiniti meeca: ora timajeitatsiri inquitequi. Eiro opeajatsi irointi.
					</seg>
				</div>
				<div id="b.2CO.5" type="chapter">
					<seg id="b.2CO.5.1" type="verse">
						Ayojeitaque ariorica ancamajeite aca, antimajeite inquitequi. Ontime avatsa cameetsari irovetsicajeeneri Tasorentsi, te irio atiri vetsicajeerone. Ancantaitatiyempani asavique anta.
					</seg>
					<seg id="b.2CO.5.2" type="verse">
						Aca quipatsiqui oshequi meeca ashinoncaapinijeitaca aisati oshequi aquenqueshirejeitaque; oshequi acoajeitaque ontime avatsa iroaquerari anta inquitequi.
					</seg>
					<seg id="b.2CO.5.3" type="verse">
						Eiro apatiro ontime ashire, irointi ontime aisati avatsa.
					</seg>
					<seg id="b.2CO.5.4" type="verse">
						Meeca oshequi aquenqueshirejeitaque: te ancoajeiveteaji ajocajero oca avatsa, iro cantaincha acoasanotaque avatsa iroaqueratajantsineri. Acoaque ampashinitanaje ontimanteari avatsa caari tsoncanetajanchane.
					</seg>
					<seg id="b.2CO.5.5" type="verse">
						Iriotaque Tasorentsi tasoncaventajeitajeeneri ontimanteari pashini avatsa iroaqueratajantsineri. Quiso oajeitaquee Ishire ayojeitantacari queario intasoncaventaquee,
					</seg>
					<seg id="b.2CO.5.6" type="verse">
						irootaque aquimoshirejeitantacari. Ayojeitaque atimajeiti aca quipatsiqui, tequeratsita antsipatasanoteari Avincatsarite.
					</seg>
					<seg id="b.2CO.5.7" type="verse">
						Tequera aneajeitero inampi, iro cantaincha aquemisantaque, ayojeitantacari aneajero coajica.
					</seg>
					<seg id="b.2CO.5.8" type="verse">
						Aveshireimentajeivetari Avincatsarite aca quipatsiqui, iro cantaincha acoasanoveta antsipatasanoteari anta jenoqui, anampitasanotearo.
					</seg>
					<seg id="b.2CO.5.9" type="verse">
						Ainirotatsiquera asaviqui aca, acoasanotaque iriveshireimentajeitee. Aisati, ajaterica anta ancoaque iriveshireimentajeitee.
					</seg>
					<seg id="b.2CO.5.10" type="verse">
						Coajica incantacoventajeitee Quirishito. Ariorica meeca antayetero cameetsatatsiri, incavintsaajeitee; ariorica antayetero meeca caari cameetsatatsi, iroasanquetaajeitee.
					</seg>
					<seg id="b.2CO.5.11" type="verse">
						Oshequi apincatsajeitaqueri Avincatsarite, irootaque aquemisantacaantajeitacariri atiri. Ioti Tasorentsi nopincatsatasanotaqueri, nocoaque piojeitero aisati avirori.
					</seg>
					<seg id="b.2CO.5.12" type="verse">
						Te noncoyeji noneatsatajea narosati, iro cantaincha te aisati noncoyeji pimpashiventacotena. Yora cantimataquenari, oshequi ishemetaque irinti, ishemetimentayetaquero yantayetiri, iro cantaincha te incameetsashireteji. Icantimataquena iriori, iro cantaincha nocoaque pimpiateari.
					</seg>
					<seg id="b.2CO.5.13" type="verse">
						Icanti: &quot;Te iriotacoteaji Pavoro&quot;, iro cantaincha apatiro nantiniri Tasorentsi icoacaaquenari. Otimi niotantari nintacotantaquempiri.
					</seg>
					<seg id="b.2CO.5.14" type="verse">
						Oshequi inintaquena Quirishito, icavintsaasanotaquena. Niotaque icamimentajeitaquee maaroni: meeca oquempevetaca acamajeitaque maaroni, eiro amatapinitantajarotsi aisati caari cameetsatatsi. Aisati icoacaaquee eiro antanontajatsi arosati, irointi anteneri iriori icoacaaqueeri: tempa icamimentajeitaquee arori, itinaanaja aisati.
					</seg>
					<seg id="b.2CO.5.16" type="verse">
						Peerani nojivetacari Quirishito atiri ini, te niovetearini Tasorentsi ini. Iro cantaincha meeca niotasanotaqueri, niotaque jaoca icanta. Aisati yora ayemisantaririnte, eiro atseenquiritsi: tempa ineacameetsajeitaqueri Tasorentsi.
					</seg>
					<seg id="b.2CO.5.17" type="verse">
						Ariorica iquemisantaqueri ashaninca Quirishito, ari inashitacaacari iriori; eiro yantapinitirotsi yantaveitaniri, irointi impashinitanaje.
					</seg>
					<seg id="b.2CO.5.18" type="verse">
						Iriotaque intacarori Tasorentsi. Itiancaqueri Quirishito icamimentajeitaquee, yoameetsajeitaquee, yaacameetsatantaqueeri iriori. Meeca icoaque ancamanteri itsipapee atiri inquemisante, iraacameetsatanteariri iriori.
					</seg>
					<seg id="b.2CO.5.19" type="verse">
						Pineaquero, itiancaqueri Quirishito iroameetsajeitee arori, irineacameetsajeitantajeeri. Eiro iquenqueshiretajirotsi aisati caari cameetsatatsi antajeivetaniri. Meeca itiancajeitaquee arori ancamantajeiteri itsipapee icoaque Tasorentsi iraacameetsajeiteri, maaroni.
					</seg>
					<seg id="b.2CO.5.20" type="verse">
						Queario, itiancaquena Quirishito: novaajimpiro irineane Tasorentsi. Aisati iriori Quirishito icoacaaquempi pinquemisanteri iraacameetsatantempiri Tasorentsi.
					</seg>
					<seg id="b.2CO.5.21" type="verse">
						Tecatsi irante Quirishito caari cameetsatatsi, iro cantaincha itiancaqueri iriri icamimentajeitaquee. Oquempetimovetacari yantaquero iriori caari cameetsatatsi. Irootaque meeca yoameetsatantajeitajeeri Tasorentsi.
					</seg>
				</div>
				<div id="b.2CO.6" type="chapter">
					<seg id="b.2CO.6.1" type="verse">
						Meeca nantiniri Tasorentsi icoacaaquenari, irootaque nocantantimpiri: icavintsaasanojeitaquempi. Eiro meeca pitseenquiritsi.
					</seg>
					<seg id="b.2CO.6.2" type="verse">
						Jero oca ocantiri irineane: &quot;Picantaquena, aisati noquemisantaquempi; moncarataca pavisacotantajari, irootaque nintacotantaquempiri&quot;. Meeca aisati narori noncamantempi: moncarataca meeca pinquemisante, pavisacotantajeari.
					</seg>
					<seg id="b.2CO.6.3" type="verse">
						Tecatsi nante, tecatsi pinquisantenari; cameetsa noamejeitaquempi piojeitantacari pavisacojeitaje.
					</seg>
					<seg id="b.2CO.6.4" type="verse">
						Nocantani nantaveetiniri Tasorentsi, noquearioventaquero, piojeitantacari queario nopincatsatasanotaqueri. Nocantani nantaveetiniri, iro cantaincha oshequi noquematsicatimentacari, nashinoncaapinitaca, maaroni.
					</seg>
					<seg id="b.2CO.6.5" type="verse">
						Ipasanataquena soraro, yoiminqueapinitaquena. Iquisapinijeitaquena atiripee. Oshequi opomerentsitimotaquena noquenquetsatacaajeitiri atiripee. Nosaaquitapiniti tsiteniriqui. Noquemapinitaquero notasheni.
					</seg>
					<seg id="b.2CO.6.6" type="verse">
						Iro cantaincha cameetsa nosaviqui, niotasanotaquero irineane Tasorentsi, oshequi namavetaquero iquisaquena caari quemisantatsi, piojeitantacari queario nantaveetiniri Tasorentsi. Amitacotapinitaquena Ishire Tasorentsi, nocavintsantapiniti,
					</seg>
					<seg id="b.2CO.6.7" type="verse">
						queario oni oca noametantapinitiri, te nontseeyaji. Itasoncacoventapinitaquena Tasorentsi, yojocacoventaquena, aisati imatacaaquena noquemisantacaaqueri itsipapee atiri icameetsatantajari.
					</seg>
					<seg id="b.2CO.6.8" type="verse">
						Ainiro pincatsataquenari aisati shirontimentaquenari. Ainiro neacameetsataquenari aisati cantimataquenari. Ainiro quemisantaquenari aisati tseencaquenari.
					</seg>
					<seg id="b.2CO.6.9" type="verse">
						Te iriojeitenaji atiripee, iro cantaincha iotaquena Tasorentsi. Isareajeivetaquena atiri iroyename, iro cantaincha aneatsina noni. Oshequi noneacatsiyetacaro, iro cantaincha iquempoyeaquena Tasorentsi.
					</seg>
					<seg id="b.2CO.6.10" type="verse">
						Noashiretacojeitacari ashanincapee, iro cantaincha noveshireimentacari Tasorentsi. Nashinoncaavetaca narori, iro cantaincha noamejeitaqueri ashanincapee cameetsa yoveshireimentantajariri Tasorentsi. Tecatsi nashitaarantea, iro cantaincha ipaquena Tasorentsi maaroni coiteimotaquenari.
					</seg>
					<seg id="b.2CO.6.11" type="verse">
						Noyemisantaririnte, nocamantasanojeitaquempi maaroni noquenqueshiretaqueri, tecatsi nomanapitsatempi. Oshequi nonintajeitaquempi.
					</seg>
					<seg id="b.2CO.6.12" type="verse">
						Te nompashiventeaji narori noquenquetsatacaimpi, iro cantaincha naamaaca ainiro pipashiventajeita avinti.
					</seg>
					<seg id="b.2CO.6.13" type="verse">
						Ari noquempetacaantajeitaquempi notomipee, nishintopee: oshequi nocavintsaajeitaquempi. Aisati nocoaque pincavintsaajeitena narori.
					</seg>
					<seg id="b.2CO.6.14" type="verse">
						Eiro quiso poiritsi yora caari quemisantatsi. Pamene, ariorica acameetsataque, ¿aquempetacarimpa caari cameetsatatsi? ¿Ashanincajeitacarimpa? Oquempetaca quitaiteri aisati tsiteniri: te omoncaratavacayeaji, onashita.
					</seg>
					<seg id="b.2CO.6.15" type="verse">
						¿Ishanincatacarimpa Quirishito yora Satanashi? Ariorica aquemisantaque, ¿aquempetacarimpa tseencantatsiri?
					</seg>
					<seg id="b.2CO.6.16" type="verse">
						¿Omoncaratavacaacampa ivanco Tasorentsi aisati ovanco isheroncayetiri atiri? Pamene, quiso yoajeitaquee Tasorentsi, yora aneasanotatsiri, tempa peerani isanquenayeetironi irineane iriori: &quot;Quiso noajeitanaqueri maaroni quemisantanari, eiro nojocajeitiritsi. Nontasoncaventajeiteri, aisati impincatsajeitena.
					</seg>
					<seg id="b.2CO.6.17" type="verse">
						Pinijantareajeri tseencantatsiri, eiro quiso poajeitiritsi, eiro pantayetirotsi caari cameetsatatsi. Impoiji naacameetsatasanojeitempi maaroni,
					</seg>
					<seg id="b.2CO.6.18" type="verse">
						nontomintajeitajempi, nishintojeitajempi, pincantajeitena: 'Apa'. Irootaque icantaqueriniri Avincatsarite, yora Tasorentsisanori&quot;.
					</seg>
				</div>
				<div id="b.2CO.7" type="chapter">
					<seg id="b.2CO.7.1" type="verse">
						Ari, nonintane, ayojeitaquero oca icantaqueeri Tasorentsi. Eiro meeca antayetirotsi caari cameetsatatsi, aisati eiro aquenqueshiretirotsi. Tsame cameetsa ampincatsatasanojeiteri Tasorentsi, anquearioventajeiteneri icoacayeeri.
					</seg>
					<seg id="b.2CO.7.2" type="verse">
						Nocoaque paacameetsajeitena. Piojeitaque te noashinoncaajeitempiji, te nantacaajeitempiroji caari cameetsatatsi, te namatavijeitempiji.
					</seg>
					<seg id="b.2CO.7.3" type="verse">
						Te noncantempiji ainiro pantane, teve. Tempa nocamantaquempi oshequi nocavintsaajeitaquempi, oshequi nonintajeitaquempi. Nocantani noquenqueshirejeitaquempi aca quipatsiqui. Aisati ariorica noncamaque, noncanteani nonquenqueshirejeitapaajempi anta inquitequi.
					</seg>
					<seg id="b.2CO.7.4" type="verse">
						Te nonquenqueshireacotempiji, niotaque piquemisantaquena, irootaque noveshireimentantaquempiri, noquimoshireventantaquempiri. Oshequi yoashinonqueetaquena, iro cantaincha noveshireimentasanojeitaquempi.
					</seg>
					<seg id="b.2CO.7.5" type="verse">
						Peerani, nareetantacari Maseroniaqui, te nomateroji nomaoreapee: yoashinoncaapiniyeetaquena. Aisati oshequi notsaroashiretanaque.
					</seg>
					<seg id="b.2CO.7.6" type="verse">
						Iro cantaincha tempa iveshireacaapinijeitaquee Tasorentsi. Itiancaquenari yora Tito, irootaque noquimoshiretantacari.
					</seg>
					<seg id="b.2CO.7.7" type="verse">
						Ari noveshireimentacari Tito iriori, itsipataquena. Aisati icamantapaaquena paacameetsajeitavaqueri chapinqui, aisati iveshireimentaquempi. Icamantaquena picoiteajeitaquena, aisati piquenqueshiretanaca: eiro papiitajirotsi oca pantaveitaniri peerani. Aisati icamantaquena pinintajeitaquena. Noquemantavacariri icantapaaquena, oshequi noquimoshiretanaque.
					</seg>
					<seg id="b.2CO.7.8" type="verse">
						Nosanquenatantaquempirori peerani, noquenqueshiretacaajeitaquempi. Poashirejeivetanaca, iro cantaincha impoiji pojocaquero pantaveitaniri, paventajeitajari Tasorentsi. Te nantsipetearoji nosanquenajeitaquempiro, te noashinoncaajeitempiji. Peerani aquenqueshirejeitanaca, iro cantaincha meeca aquimoshirejeitaque.
					</seg>
					<seg id="b.2CO.7.10" type="verse">
						Icoaque Tasorentsi avashiretanaquea ajocantearori caari cameetsatatsi antajeitaqueri, ampashinitantajeari. Impoiji ancanteri iroavisacojeitee. Ariorica amatero oca icoacaaqueeri, anquimoshirejeitanaque. Yoashirejeivetaca aisati iriori tseencantatsiri, iro cantaincha te iraventajeiteariji irinti Tasorentsi, irootaque ijatantacari Sharincaveniqui.
					</seg>
					<seg id="b.2CO.7.11" type="verse">
						Poashirejeivetacani, iro cantaincha meeca piquearioventaquero piquemisantajeitaque. Picoajeitaque cameetsa pisavicajeitanaque. Oshequi piquenqueshirejeitaca, aisati pitsaroajeitaque, irootaque picoantacari namitacojeitempi. Piquemisantasanojeitaquena, aisati pojocacaaqueri yoranqui yantaniroveitaniri. Pitsoteaquero maaroni nocantajeitaquempiri, meeca cameetsa pisavicajeiti.
					</seg>
					<seg id="b.2CO.7.12" type="verse">
						Nosanquenatantaquempirori nocoacaaquempi pamitacoteri yoranqui antacotiriri iriri, aisati yora iriri, pamitacoteri. Iro cantaincha nocoacaasanotaquempi piojeitaque pinintasanojeitaquena. Tempa irootaque icoacaaquempiri aisati Tasorentsi.
					</seg>
					<seg id="b.2CO.7.13" type="verse">
						Ari meeca noveshireimentajeitaquempi, aisati noveshireimentavajari Tito. Oshequi iquimoshiretapaaque, icamantapaajana: &quot;Cameetsa isavicacaajeitavaquena&quot;.
					</seg>
					<seg id="b.2CO.7.14" type="verse">
						Chapinqui, tequeratsitani irijatashitempi, nocamantavaqueri: &quot;Icameetsajeitaque corintosati, cameetsa iraacameetsatavaquempi&quot;. Ari yareetantaquempiri iotaque queario nocantaqueriri, te nontseeyaji. Aisati oquempetaca, te namatavijeitempiji avirojei.
					</seg>
					<seg id="b.2CO.7.15" type="verse">
						Oshequi inintajeitaquempi: iotaque piquemisantajeitavaqueri aisati pipincatsajeitavaqueri.
					</seg>
					<seg id="b.2CO.7.16" type="verse">
						Aisati narori, noveshireimentajeitaquempi: niotaque pantapinitaquero icoacaaquempiri Tasorentsi.
					</seg>
				</div>
				<div id="b.2CO.8" type="chapter">
					<seg id="b.2CO.8.1" type="verse">
						Meeca, noyemisantaririnte, nocoaque noncamantempi oshequi ineshinoncajeitaqueri Tasorentsi maaroni yora ayemisantaririnte anta Maseroniaqui.
					</seg>
					<seg id="b.2CO.8.2" type="verse">
						Oshequi yoashinoncaajeivetacari ishanincapee, iro cantaincha oshequi iveshireimentajeitacari Tasorentsi. Aisati te irashitaarantasanoveteaji, iro cantaincha oshequi yapatojeitiniri quemisantatsiri quirequi, ipiriri. Iojeitaque yashinoncaajeitaca ayemisantaririnte anta Jerosarequi.
					</seg>
					<seg id="b.2CO.8.3" type="verse">
						Te capichaji imperi, oshequi ipaqueri. Te iriojeiteji intsaneempari iirequite. Tecatsi canterine: &quot;Pincavintsayeri piyemisantaririnte&quot;. Irisati iotashitacha icavintsairi.
					</seg>
					<seg id="b.2CO.8.4" type="verse">
						Icantasanotaquena: &quot;Nocoaque namitacojeiteri noyemisantaririnte&quot;.
					</seg>
					<seg id="b.2CO.8.5" type="verse">
						Ari niovetaca imperi quirequi, iro cantaincha imapocaquena icantajeitaquena: &quot;Nanteneri Tasorentsi paitarica icoacaanari, aisati nantempiro paitarica pincantaquenari. Pincamantena paitarica icoacaaquenari Tasorentsi&quot;.
					</seg>
					<seg id="b.2CO.8.6" type="verse">
						Ari chapinqui intanacaro Tito icantaquempi: &quot;Pampatoteneri jerosaresati piirequite&quot;. Ari cameetsa papatojeitaqueneri. Meeca nontiancajempiri aisati incantajempi pampatotasanojeiteneri aisati piirequite, pincavintsaasanojeiteri piyemisantaririnte.
					</seg>
					<seg id="b.2CO.8.7" type="verse">
						Oshequi panaacojeitaqueri pashinipee piyemisantaririnte: panaacotaqueri piquemisantasanojeiti, piquenquetsatasanojeiti, piotasanojeiti, piquearioventasanotiniri Avincatsarite icoacaimpiri, aisati pinintasanojeitaquena. Meeca nocoaque panaacojeiteri pineshinoncatasanojeiteri ashinoncaincari.
					</seg>
					<seg id="b.2CO.8.8" type="verse">
						Te noncoyeji nomperanatempi pimpajeiteri ashinoncaincari, iro cantaincha ariorica pimpasanoteri, piotacaajeiteri itsipapee queario pinintasanojeitaqueri piyemisantaririnte.
					</seg>
					<seg id="b.2CO.8.9" type="verse">
						Tempa aisati oshequi ineshinoncajeitaquee Avincatsarite Jesoquirishito. Oshequi yashitaarantaca anta inquitequi, aisati oshequi catsini ipincatsaritini, iro cantaincha ipocantacari aca quipatsiqui, yojocanaquero maaroni cameetsayetatsiri. Yashinoncaavetapaaca: tecatsi timimotajerine, itseencajeitaqueri ishaninca, maaroni. Yashinoncaimentaquee arori, oncanteata cameetsa irisavicacaajeitajee anta inquitequi.
					</seg>
					<seg id="b.2CO.8.10" type="verse">
						Nocoaque pintacotasanoteari yora ashinoncaajeitachari anta Jerosarequi: tempa avirojeitaque intasanotacarori peerani.
					</seg>
					<seg id="b.2CO.8.11" type="verse">
						Picoajeitaque pintacoteari: meeca, intimerica piirequite pintacotanteariri, jentsite, pampatoteri pimpacantanteariri.
					</seg>
					<seg id="b.2CO.8.12" type="verse">
						Ocameetsati picoaque pincavintsayeri. Ari itimirica piirequite, tempa ari pimataquero avinti pimperi. Iro cantaincha terica intimeji piirequite, eiro nocantashitimpitsi pimperi.
					</seg>
					<seg id="b.2CO.8.13" type="verse">
						Te noninteji ompomerentsitimojeitempi, aisati eiro opomerentsitimojeitiritsi itsipapee.
					</seg>
					<seg id="b.2CO.8.14" type="verse">
						Timatsi pashitaarantajeitaca, meeca pincavintsayeri yora ashinoncaincari. Coajica ariorica irashitaarantaquea iriori, aisati ariorica pashinoncaajeitaquea avirori, impoijiquea impiatempi incavintsaajeitempi avirori.
					</seg>
					<seg id="b.2CO.8.15" type="verse">
						Tempa ocantini Sanquenarentsi: &quot;Yora piotasanovetacarori mana, te ontimimotajeriji aisati timaarantajantsine. Irintiquea yora aatsiri capichaji, te irashinoncayeaji irinti. Aitaque, imoncaratavacaajeitaca maaroni&quot;.
					</seg>
					<seg id="b.2CO.8.16" type="verse">
						Ari iquempetaquena Tito, oshequi inintajeitaquempi, irootaque nopasonquitantacariri Tasorentsi.
					</seg>
					<seg id="b.2CO.8.17" type="verse">
						Nocantaqueri: &quot;Pijatashitajeri aisati corintosati, pineeri&quot;. Iro cantaincha te apaniro narori noncoacayeri, irisati coashitacha irineajempi aisati.
					</seg>
					<seg id="b.2CO.8.18" type="verse">
						Nontianquempiri itsipa ayemisantaririnte intsipatanaqueari. Oshequi iquenquetsatapinitiro irineane Tasorentsi, irootaque iojeitantacariri maaroni quemisantatsiri. Aisati avirori, piquemacojeitaqueri.
					</seg>
					<seg id="b.2CO.8.19" type="verse">
						Aisati itiancajeitaqueri ayemisantaririnte intsipatanaquena narori anta Jerosarequi, iramitacotena naanajeneri ashinoncaincari quirequi. Oshequi icavintsaajeitaqueri ayemisantaririnte, irootaque incantanteari jerosaresati: &quot;Icameetsataque Tasorentsi&quot;. Aisati iriojeitanaque oshequi acavintsaajeitaqueri.
					</seg>
					<seg id="b.2CO.8.20" type="verse">
						Ari icarataque oshequi quirequi pintianqueneriri, oshequi picavintsaajeitaqueri. Irootaque nocoantacari intime tsipatenaneri naanajeneri. Icanteetanacari: &quot;Picoshitaqueri&quot;.
					</seg>
					<seg id="b.2CO.8.21" type="verse">
						Te apaniro noncoaque irineacameetsatena Tasorentsi, aisati nocoaque irineacameetsajeitena ashanincapee.
					</seg>
					<seg id="b.2CO.8.22" type="verse">
						Aisati pineavajeri pashini ayemisantaririnte nontianqueri. Niotaqueri, iquearioventaquero iquemisantaque. Nocamantaqueri oshequi piquemisantajeitaque aisati oshequi picavintsantajeitaque, irootaque icoasanotantacari irijate irineempi.
					</seg>
					<seg id="b.2CO.8.23" type="verse">
						Yora Tito, quiso yoapinitaquena, yamitacotapinitaquena nintacojeitaquempi. Aisati yora intsipajeiteari irineempi, iriojeitaque itiancanepee ayemisantaririnte aca. Cameetsa inajeiti, quemisantasanotiriri Quirishito.
					</seg>
					<seg id="b.2CO.8.24" type="verse">
						Ari oshequi nocantapinijeitaqueri quemisantatsiri aca: &quot;Icameetsajeitaque corintosati&quot;. Ariorica pineavaqueri yoca, paacameetsatasanotavaqueri iriojeitanteari queario oca nocantaqueriri.
					</seg>
				</div>
				<div id="b.2CO.9" type="chapter">
					<seg id="b.2CO.9.1" type="verse">
						Jero oca nocantaquempiri: &quot;Pintacoteari piyemisantaririnte&quot;. Iro cantaincha tempa piotasanotaque picavintsaajeitaqueri. Niotaque te pintsaneempariji piirequite, irootaque nocamantantariri maseroniasati: &quot;Ocarataque meeca aparoni osarintsi icoantacari corintosati intianqueneri jerosaresati quirequi&quot;. Iotacojeitaquempi, irootaque icoasanojeitantacari inquempejeitempi, irintacojeitantea iriori.
					</seg>
					<seg id="b.2CO.9.3" type="verse">
						Ari nocantajeitaqueri: &quot;Icoaque corintosati intianqueneri jerosaresati iirequite&quot;. Meeca nontianqueri yoca irijivatanaquena, incantempi pimpiotasanotanteariri. Nimpoitanaje narori noneajeitempi, ariorica intsipatanaquena itsipapee maseroniasati. Ariorica irineapaaquempi pivioncaqueneri jerosaresati piirequite, iriojeitapaaque queario nocantaqueriri, aisati eiro nopashiventatsi narori.
					</seg>
					<seg id="b.2CO.9.5" type="verse">
						Ari nocantaqueri yoca ayemisantaririnte irijivatanaquena, pampatojeitanteariri piirequite. Avirojei cantashitachari peerani: &quot;Nintacoteari ashinoncaincari&quot;, te naro cantasanotempine.
					</seg>
					<seg id="b.2CO.9.6" type="verse">
						Ariorica pampatoteri piirequite, piquempevetacari panquiveetatsiri: ariorica impanquitero oshequi oitsoqui, irayero coajica oshequi, impiotero. Iro cantaincha impanquiterorica capichaji, ari capichaji iraye.
					</seg>
					<seg id="b.2CO.9.7" type="verse">
						Piojeitaque jaoca incarate quirequi picoaqueri pimperiri. Aitaque incarataque pimperiri. Eiro pitsaneashiretaritsi, aisati eiro piperanataritsi itsipapee. Iro icoaqueri Tasorentsi ariorica pintacoteari, pinquimoshiretanaque.
					</seg>
					<seg id="b.2CO.9.8" type="verse">
						Tempa ioti Tasorentsi icavintsaasanotaquempi catsini, eiro ishinetajimpitsi pashinoncaajeitea. Intimacayempiro maaroni coiteimotaquempiri, impasanotempiro ontimanteari pintacotanteariri aisati itsipapee.
					</seg>
					<seg id="b.2CO.9.9" type="verse">
						Tempa aitaque ocantini Sanquenarentsi: &quot;Te pantsipetashiteaji pintacojeitari ashinoncaincari, eiro catsini ipeacotarotsi Tasorentsi picavintsanti&quot;.
					</seg>
					<seg id="b.2CO.9.10" type="verse">
						Yora Tasorentsi ipapinitiri panquiveetatsiri oitsoqui impanquitantearori, aisati ipapinijeitaquee avajeitari. Tempa aisati irishequianaquempiro timimojeitempineri ontimanteari pincavintsaajeitanteariri ashinoncaincari.
					</seg>
					<seg id="b.2CO.9.11" type="verse">
						Aiquero irovanaaquempiro Tasorentsi, pintacotasanotanteariri itsipapee. Impoiji impasonquijeiteri iriori Tasorentsi, irineacameetsatasanojeiteri.
					</seg>
					<seg id="b.2CO.9.12" type="verse">
						Ariorica intacotantea arori, ampasanoteri ashinoncaincari coiteimotacariri. Iro cantaincha aisati avamejeiteri impasonquijeiteri Tasorentsi.
					</seg>
					<seg id="b.2CO.9.13" type="verse">
						Ariorica pincavintsaajeiteri piyemisantaririnte, iriojeitanaque iriori queario avirojeitaque quemisantasanojeitiriri Quirishito. Aisati iriojeitanaque te pintsaneempariji piirequite, irointi oshequi pintacotantaca, impoiji irineacameetsajeiteri Tasorentsi.
					</seg>
					<seg id="b.2CO.9.14" type="verse">
						Oshequi iquenqueshirejeitaquempi, aisati oshequi icantapinitiri Tasorentsi iramitacojeitempi. Iojeitaque oshequi catsini ineshinoncajeitaquempi Tasorentsi.
					</seg>
					<seg id="b.2CO.9.15" type="verse">
						Tsame ampasonquijeiteri, tempa icavintsaasanojeitaquee catsini.
					</seg>
				</div>
				<div id="b.2CO.10" type="chapter">
					<seg id="b.2CO.10.1" type="verse">
						Ari itimi quisaquenari, cantajeitaquempiri: &quot;Ariorica itsipajeitaquempi Pavoro, itsaroacaajeitaquempi. Ariorica itimi arejiqui ipacantaquempi sanquenarentsi, iquisatsataquempi&quot;. Ari timatsi noninti noncamantempiri. Tempa ineshinoncajeitaquee Quirishito, te irishintsitsateeji: aisati noninti nonquempetempi narori.
					</seg>
					<seg id="b.2CO.10.2" type="verse">
						Timatsi yora cantimpiri: &quot;Te iranteroji Pavoro icoacaavetariri Tasorentsi, irointi yantashitacaro icoayetiri iriori&quot;. Terica irimajerete iriori, pamenavaquenayea eiro nontsaroacaapaaritsi, irointi nonquisatsatapaaqueri. Iro cantaincha te noncoyeji nonquisatsajeitapeempi, irointi nocoaque aacameetsatavacaajeitea maaroni.
					</seg>
					<seg id="b.2CO.10.3" type="verse">
						Aca quipatsiqui timatsi camaari quisajeitaqueeri: tecatsi ancantea amanateri; te inquempejeiteariji atiripee amanajeitanteariri.
					</seg>
					<seg id="b.2CO.10.4" type="verse">
						Te ontimeji amanatanteariri, iro cantaincha timatsi irinti Tasorentsi tasoncacoventajeitaqueeri ampiajeitanteariri camaari.
					</seg>
					<seg id="b.2CO.10.5" type="verse">
						Timatsi yora piatsatacariri Tasorentsi, aisati cantiriri ashaninca: &quot;Eiro piquemisantiritsi Tasorentsi&quot;. Iro cantaincha itasoncacoventajeitaquee Tasorentsi aimajerentajeitanteariri maaroni piatsajeivetacariri, aisati anquemisantacanteariri, irishiretasanotanteariri Quirishito.
					</seg>
					<seg id="b.2CO.10.6" type="verse">
						Aisati anta pinampiqui, niotaque piquemisantajeitaquena, iro cantaincha naamaaca itimaarantaque aparopee piatsataquenari. Irintiquea yora piatsataquenari, noncanteri Tasorentsi iroasanquejeiteri.
					</seg>
					<seg id="b.2CO.10.7" type="verse">
						Ainiro caveaquenari, aisati tseencaquenari. Ijivetaquena te naro itiancane Quirishito. Icantacotashitaca irisati: &quot;Naro itiancane Quirishito&quot;, iro cantaincha noncantempi nainti: narosanotaque nainti itiancane.
					</seg>
					<seg id="b.2CO.10.8" type="verse">
						Nocantapinitaquempi itiancaquena, iro cantaincha queariotaque oca nocantimpiri. Icoacaaquena Avincatsarite nonquemisantacaasanojeitempi: te incoacayenaji nontseencacaajeitempi. Nantiniri icantaquenari, irootaque caari nopashiventanta.
					</seg>
					<seg id="b.2CO.10.9" type="verse">
						Eiro pijititsi notsaroacaajeitimpi, irootaque noquisatsatantaquempiri nosanquenatitaquempiri peerani.
					</seg>
					<seg id="b.2CO.10.10" type="verse">
						Timatsi cantimpiri: &quot;Isanquenatashita Pavoro, te irioteji. Iquisatsatashitaquempi. Ariorica impoque aca, pineavaqueri tecatsi pimpincatsatimenteriri. Te irioteji inquenquetsatacaasanojeitempi&quot;.
					</seg>
					<seg id="b.2CO.10.11" type="verse">
						Pincamanteri iriori: &quot;Ariorica irareejeitempi Pavoro, incamantasanotapaajempiro oca isanquenajeitimpiri. Eiro ipashinitirotsi irineane&quot;.
					</seg>
					<seg id="b.2CO.10.12" type="verse">
						Ari ineacameetsajeitashitaja irisati yora tseencajeitanari. ¿Paita noncoanteari nonquempejeiteari iriori? Icantajeitaque: &quot;Nomoncaratavacaajeitaca nainti, nocameetsatasanojeitaque&quot;. Queario, imoncaratavacaajeitaca, iro cantaincha te iriojeiteji, te aneeroji iojeitantari.
					</seg>
					<seg id="b.2CO.10.13" type="verse">
						Te noninteji noneacameetsatashitea narosati: apatiro nocoaque nomataqueneri Tasorentsi maaroni icoacaaquenari. Niotaque icoacaaquena nonquemisantacaasanojeitempi avirori.
					</seg>
					<seg id="b.2CO.10.14" type="verse">
						Te nanteroji caari icoacaana, iro cantaincha tempa narotaque intasanotacarori noquenquetsatacaajeitaquempi peerani. Narotaque nainti camantajeitaquempiri ariorica pinquemisantajeiteri Quirishito, iroavisacojeitempi.
					</seg>
					<seg id="b.2CO.10.15" type="verse">
						Te noninteji noncantashitea nomataquero nainti imataqueri iriori: tempa onashiyetaca. Nocoaque aiquero pijajeitatiye avirori pinquemisantasanojeitanaque. Impoiji novaanajea narori,
					</seg>
					<seg id="b.2CO.10.16" type="verse">
						nonquenquetsatacaajeiteri itsipapee atiri aisati, yora caariquera iojeitatsi. Eiro nompoitiritsi itsipapee quenquetsatacantatsiri, eiro nocantashitatsi naro quemisantacairiri yora iquemisantacairi iriori.
					</seg>
					<seg id="b.2CO.10.17" type="verse">
						Te oncameetsateji ashemetimentero amataqueri arori, irointi ocameetsati aveshireimentearo imatacaajeitaqueeri Avincatsarite.
					</seg>
					<seg id="b.2CO.10.18" type="verse">
						Te incameetsateji neacameetsatashitachari irisati, irintiquea cameetsatatsiri yora ineacameetsatiri Avincatsarite.
					</seg>
				</div>
				<div id="b.2CO.11" type="chapter">
					<seg id="b.2CO.11.1" type="verse">
						Nocoaque nonquenquetsatacotajea aisati. Terica aneeroji niotantari, iro cantaincha, eiro pishemanatsi.
					</seg>
					<seg id="b.2CO.11.2" type="verse">
						Pamene, tempa icoasanotapiniti shirampari irayero caari neiri shirampari. Ariorica oneaqueri pashini shirampari impiincaquero, irojocajero. Aisati noquempetaca narori, nocoaque nonquemisantacaasanotempi irineacameetsatasanotantempiri Tasorentsi, eiro yojocantimpitsi.
					</seg>
					<seg id="b.2CO.11.3" type="verse">
						Peerani yora maranque yamatavitaquero Eva. Queariya, iquempetacantimpicari yoranqui: yamatavijeitimpicari. Piquemisantasanojeivetacari Avincatsarite, pipincatsatasanojeivetacari. Yojocacaimpirocari amatavitantatsiri.
					</seg>
					<seg id="b.2CO.11.4" type="verse">
						Te pinquenqueshiretimateaji. Piquemisantashijeitavacari maaroni jatashijeitimpiri. Onashita oca iquenquetsatacotaqueri Jesoshi. Nocoacaaquempi oamejeitempi Ishire Tasorentsi, icoacaaquempi iriori iroamejeitempi camaari. Nocamantajeitaquempi pinquemisanteri Jesoshi pavisacojeitantajeari, onashita yoamejeitaquempiri iriori amatavijeitimpiri. ¿Paita piquemisantajeitantariri?
					</seg>
					<seg id="b.2CO.11.5" type="verse">
						Itseencajeivetana iriori, iro cantaincha ¿paita noncoanteari nompincatsateri iriori?
					</seg>
					<seg id="b.2CO.11.6" type="verse">
						Yaamaavetaquena te nonquenquetsate cameetsa, iro cantaincha timatsi nioyetiri. Piojeitaquena, piojeiti timatsi nioyetiri.
					</seg>
					<seg id="b.2CO.11.7" type="verse">
						Pamene, peerani iroaquera noquemisantacantaquempiri, tecatsi noncoacotimajeitempi, iro cantaincha naamaaca ocameetsaveta noncoacotempime.
					</seg>
					<seg id="b.2CO.11.8" type="verse">
						Naaque iirequite ipaquenari itsipapee quemisantatsiri nomatantarori noamejeitaquempi.
					</seg>
					<seg id="b.2CO.11.9" type="verse">
						Nosaviquimojeitantimpiri, nashinoncaavetaca, iro cantaincha te noncamantempiji. Impoiji iponeaca Maseroniaqui quemisantatsiri, ipapaaquenari aisati quirequi. Tecatsi catsini noncoacojeitempi avirori.
					</seg>
					<seg id="b.2CO.11.10" type="verse">
						Niotaque irootaque icoacaaquenari Quirishito. Meeca noncamantajeiteri maaroni acayasati tecatsi noncoacojeitempini peerani.
					</seg>
					<seg id="b.2CO.11.11" type="verse">
						¿Paita noncamantanteariri? ¿Pijitimpa te nonintajeitempi? Ioti Tasorentsi queario nonintasanojeitaquempi.
					</seg>
					<seg id="b.2CO.11.12" type="verse">
						Iro cantaincha nocoaque niotacaasanojeitempi te nonquempeteariji yora itsipapee oamejeivetimpiri, amatavijeitimpiri. Pipinatiri, irootaque yoamejeitantaquempiri iriori. Naroquea nainti, tecatsi noncoacotempi.
					</seg>
					<seg id="b.2CO.11.13" type="verse">
						Te intianqueriji irinti Tasorentsi. Yamatavijeitaquempi. Ishiacantashitaca itiancane Quirishito.
					</seg>
					<seg id="b.2CO.11.14" type="verse">
						Aitaque icanta, yamatavitanti, iquempetacari Satanashi, yamatavitanti iriori. Ishiacantashitacari iriori inampire Tasorentsi.
					</seg>
					<seg id="b.2CO.11.15" type="verse">
						Aitaque icantari quemisantiriri camaari: ishiacantashitaca iquemisantiri Tasorentsi. Iro cantaincha coajica impiateari Tasorentsi, iroasanquetaajeiteri.
					</seg>
					<seg id="b.2CO.11.16" type="verse">
						Nampiitajempiro: eiro pijitashitanatsi te aneeroji niotantari. Pijitenarica caari iotatsi, pinquenqueshiretero oca: capichaji nonquenquetsatacotajea narosati.
					</seg>
					<seg id="b.2CO.11.17" type="verse">
						Te incamantenaji Avincatsarite nonquenquetsatacotea, te incoacaayenaji noshemetashitea.
					</seg>
					<seg id="b.2CO.11.18" type="verse">
						Iro cantaincha ishemejeiti irinti yora quisajeitaquenari: meeca nonquempeveteari narori, noshemete.
					</seg>
					<seg id="b.2CO.11.19" type="verse">
						Pijijeiveta piojeitaque avinti, pitseencaquena, iro cantaincha piquemisantashitaquena.
					</seg>
					<seg id="b.2CO.11.20" type="verse">
						Irintiquea yora amatavijeitimpiri, te pintseenqueriji irinti. Oshequi iperanajeitaquempi, yaapitsajeitaquempiri piirequite, ishemetimojeitaquempi, aisati ipasavoronirojeitaquempi. ¿Paitaquea?
					</seg>
					<seg id="b.2CO.11.21" type="verse">
						Queario, te nioteji nonquempeteari. Ari ainiro oshequi ishemetimentiri: meeca nonquempeteari, oshequi noshemetimentaquero narori, onquempeteame te aneeroji niotantari.
					</seg>
					<seg id="b.2CO.11.22" type="verse">
						Ishementimentaquero ijoriotaque. Tempa narotaque narori jorio. Ishanincatacari Ishiraeri, yora icoyeane Tasorentsi. Aisati noquempetacari narori. Icanti: &quot;Noshanincatacari Avaramani&quot;. Aisati narori, noshanincatacari.
					</seg>
					<seg id="b.2CO.11.23" type="verse">
						Icantashiveta: &quot;Nantiniri Quirishito icoacaaquenari&quot;. Oshequi nainti nanaacotaqueri. ¿Paitaquea noshemetantacari? Oshequi noquearioventaquero nantiniri Quirishito icoacaaquenari, irootaque yoiminqueanteetapinivetaquenari caravosoqui, ipasatantapiniyeetaquenari. Oshequi nocamapinivetaca.
					</seg>
					<seg id="b.2CO.11.24" type="verse">
						Yora nojorioririnte ipasatapinitaquena, tac, tac, tac, tac, ocarataque 39 ipasataquena. Pashini quitaiteri aisati 39 ipasanatajana, tac, tac, tac. Aisati iquempetajana pashini quitaiteri, ocarataque quitaiteri apapacoroni.
					</seg>
					<seg id="b.2CO.11.25" type="verse">
						Pashini quitaiteri ipasanatapinitaquena, tac, tac, tac. Impoijini aisati ipasatajana, tac, tac, tac. Iro aisati ipasatajana. Iro ipasatantanari inchaquipee. Pashini aisati ipichanayetaquena mapi, pitsec, pitsec, pitsec. Aisati noquenavetanaja pitotsiqui antearojaqui incajare. Jero otsitianaque, irovetaincha nompiinqueme. Impoiji aisati noquempetapinitaca, nompiinqueme. Aparoni quitaiteri notsatajataca nianquijaqui, noquitaitetacotaque.
					</seg>
					<seg id="b.2CO.11.26" type="verse">
						Oshequi noquenaquenayetanaque noquenquetsatantacari. Oshequi nompiinqueme eniqui. Oshequi icoshitapinitaquena coshitantatsiri, yoashinoncaapinitaquena. Iroyename noshaninca, aisati itsipapee atiri. Iroyename savicatsiri nampitsiqui. Notimpinacavetaca inchatoshiqui, nashinoncaavetaca anta. Irovetaincha nompiinqueme antearojaqui incajare. Yoashinoncaaquena shiavetachari iquemisanti.
					</seg>
					<seg id="b.2CO.11.27" type="verse">
						Oshequi opomerentsitimotaquena, oshequi nashinoncaapinitaca. Oshequi te nomateroji nomaye tsiteniriqui. Noquemapinitaquero notashe aisati nomire. Oshequi quitaiteri te ontimeji noyeari. Noquemaquero noatsincare, te ontimeji noicoro.
					</seg>
					<seg id="b.2CO.11.28" type="verse">
						Aisati nocantani noquenqueshiretapinitaqueri ayemisantaririnte, nocoacaasanotaqueri inquemisantasanojeite.
					</seg>
					<seg id="b.2CO.11.29" type="verse">
						Ariorica yoashiretaca ayemisantaririnte, noashiretaca narori. Itimirica oashinoncairiri, noquisacotacari narori.
					</seg>
					<seg id="b.2CO.11.30" type="verse">
						Ari noshemevetaca, iro cantaincha nocamantajeitaquempiro oca piojeitanteari te naro matashitearone, irinti Tasorentsi matacaanarori paitapeerica.
					</seg>
					<seg id="b.2CO.11.31" type="verse">
						Iriotaque Iriri Avincatsarite Jesoquirishito, tsame ancantaitatiyempani ampincatsajeiteri maaroni. Iotaque iriori te nontseeyaji.
					</seg>
					<seg id="b.2CO.11.32" type="verse">
						Peerani ipincatsariventantini yora Aretashi. Itianquiri ivincatsaririnte ipincatsariventanti anta Tamashicoqui. Iriotaque aacantenanemeri. Icoacoajeivetaquena soraropee,
					</seg>
					<seg id="b.2CO.11.33" type="verse">
						iro cantaincha yaanaquena ayemisantaririnte anta tantotsiqui shoncarori nampitsi. Yataitacaanaquena irosati omoroquinta, impoini yoaniitacotajana quipatsiqui. Irootaque nomatantarori noshiapitsatacari pincatsari aacantenanemeri.
					</seg>
				</div>
				<div id="b.2CO.12" type="chapter">
					<seg id="b.2CO.12.1" type="verse">
						Pamene, te oncameetsaveteaji nonquenquetsatacotapinitea narosati, iro cantaincha nocoaque noncamantempi noneaqueri narori. Aisati noncamantempi icamantaquenari Avincatsarite.
					</seg>
					<seg id="b.2CO.12.2" type="verse">
						Ocarataque meeca 14 osarintsi yaanaquena Avincatsarite anta inquitequi jenoqui, anta ocameetsaitetasanoti catsini. Ojataquerica novatsa, te nioteji: apanirorica ojataque noshire. Ioti Tasorentsi irinti.
					</seg>
					<seg id="b.2CO.12.4" type="verse">
						Tecatsi noncantea noncamantempiro maaroni noquemaqueri anta. Arioricame nomavetaquearome, eiro icoacaanarotsi Tasorentsi noncamantempiro.
					</seg>
					<seg id="b.2CO.12.5" type="verse">
						Oshequi noveshireimentayetacaro noneayetaqueri, iro cantaincha tecatsi noncantea noshemetimentearo. Irointi noncamantempi te noncameetsateji narori. Tecatsi nomate narori: iriotaque Tasorentsi matacaanarori paitapeerica, irootaque noveshireimentantacariri.
					</seg>
					<seg id="b.2CO.12.6" type="verse">
						Noveshireimentaquearome nantaqueri narori, eirome otimime niotantari. Aisati nontseeyame: pineaquero, tecatsi nomate apaniro. Te noninteji noncamantempiro nomayetirica narori. Timatsi pineacotaquenari aisati piquemacotaquenari: moncarataca, eiro novaimpirotsi aisati.
					</seg>
					<seg id="b.2CO.12.7" type="verse">
						Timatsi oshequi iotacaaquenari Tasorentsi, iro cantaincha te incoacayenaji noshemetimentearo. Irootaque ishinetantacariri Satanashi yoashinoncaaquena, noquematsicatantacarori nojoquiitaca.
					</seg>
					<seg id="b.2CO.12.8" type="verse">
						Ocarataque mava nocantavetacari Avincatsarite: &quot;Poavisacotajena&quot;,
					</seg>
					<seg id="b.2CO.12.9" type="verse">
						iro cantaincha icantaquena: &quot;Noncavintsayempi, moncarataca. Eiro noavisacotimpitsi, iro cantaincha nontasoncacoventempi pamavetantearori&quot;. Meeca noveshireimentacaro oca noquematsicatacari: niotaque meeca itasoncacoventaquena Quirishito.
					</seg>
					<seg id="b.2CO.12.10" type="verse">
						Iriotaque noveshireimentasanotacari. Te noshintsiteji, ishirontimentajeitaquena itsipapee, noquematsicayetacaro paitapeerica, iquisheetapinitaquena, nashinoncaapinitaca, iro cantaincha noveshireimentacari Quirishito. Iotaque te noshintsiteji, iro cantaincha ishintsitacaaquena.
					</seg>
					<seg id="b.2CO.12.11" type="verse">
						Pineaquero, oshequi noquenquetsatacotaja narosati. Oncameetsateme pineacameetsatename, pinquenquetsatacotename, iro cantaincha, te. Irootaque noquenquetsatacotantajari narosati. Te noncameetsateji narori, tecatsi nomatasanote. Iro cantaincha te iranaacojeitenaji yora oamejeivetimpiri pineacameetsajeivetari.
					</seg>
					<seg id="b.2CO.12.12" type="verse">
						Peerani, notsipatantaquempiri, jentsiquero noamejeitaquempi, niotacaasanojeitaquempi queario itiancasanotaquena Tasorentsi. Pineacojeitaquena imatacaaquena notasoncantayetaque, nomayetaquero caari pineapiniti.
					</seg>
					<seg id="b.2CO.12.13" type="verse">
						Nintacojeitaquempi, maaroni. Noquempetacaantajeitaquempi maaroni quemisantatsiri anta otsipapeequi nampitsi. Apatiro avinti, te noncantajeitempiji: &quot;Pimpena coiteimotaquenari&quot;. Ocameetsaveta noncantajeitempime piojeitanteameri. Eiro piquishimentanarotsi te noncamantempiji peerani.
					</seg>
					<seg id="b.2CO.12.14" type="verse">
						Irotaintsi meeca nojate noneajantempi aisati. Eiro opomerentsitimojeitimpitsi, tecatsi noncoacojeitempi. Apatiro nocoaque pinquemisantajeitena. Noquempetacaajeitaquempi notomipee. Atomipee te impapiniteeji coiteimoteeri, ainti apapinitiri coiteimotariri irinti.
					</seg>
					<seg id="b.2CO.12.15" type="verse">
						Nocoaque nainti nonquearioventasanotempiro maaroni nantaqueri pinquemisantasanojeitanteari. Oshequi catsini nonintasanojeivetaquempi avinti, iro cantaincha avirori, te pimpiatenaji pincavintsayena.
					</seg>
					<seg id="b.2CO.12.16" type="verse">
						Ari picantajeiti: &quot;Queario, tecatsi incoacojeitee Pavoro, iro cantaincha timatsi ionirotantari iriori. Aamaaca yamatavijeitaquee, yaantarori paitapeerica&quot;.
					</seg>
					<seg id="b.2CO.12.17" type="verse">
						¿Timatsimpa yaitaquempiri yora notiancaquempiri?
					</seg>
					<seg id="b.2CO.12.18" type="verse">
						Chapinqui notiancaquempiri Tito aisati notiancaqueri itsipa ayemisantaririnte. ¿Timatsimpa yaitaquempiri iriori? Tempa iquempetaquena narori: tecatsi incoacojeitempi.
					</seg>
					<seg id="b.2CO.12.19" type="verse">
						Pijitashijeivetaca apatiro nocoaque pineacameetsajeitena. Noquemisantaqueri Quirishito, noshaninca, irootaque nocoantacari nonquemisantacaajeitempi. Iotaque Tasorentsi queario nocantaquempiri.
					</seg>
					<seg id="b.2CO.12.20" type="verse">
						Oshequi noquenqueshiretaca meeca. Naamaaca ariorica noneajeitapaaquempi eiro noneacameetsatasanojeitapaimpitsi. Aisati naamaaca eiro pineacameetsatavaquenatsi narori. Naamaaca noneapaaquempi piquisatsatavacaaca, piquisavacaaca, picantimatavacaajeitaca, otimi oshequi cantaantsi, pishemejeitaque, maaroni; te pisavicajeite cameetsa.
					</seg>
					<seg id="b.2CO.12.21" type="verse">
						Naamaaca ariorica nareetajempi aisati noashiretacotapeempi. Iro noashiretacotantempiri, yoametaquena Tasorentsi te oncameetsateji pantajeitaqueri. Nompashiventacayeari yora caari jocajiro caari cameetsatatsi yantapiniyetaqueri: yora mayempiyetirori tsinane, aimentarori ijina, airori iyashiane, maaroni.
					</seg>
				</div>
				<div id="b.2CO.13" type="chapter">
					<seg id="b.2CO.13.1" type="verse">
						Ari ocarataque apite noneantajantimpiri peerani, meeca noneajantempi aisati. Ari ocantini Sanquenarentsi: &quot;Intimerica apite, ariorica mava neacoterineri ashaninca irantero caari cameetsatatsi, piotasanotaque queario yantasanotaquero, oncameetsatanteari poasanquetaajeiteri&quot;.
					</seg>
					<seg id="b.2CO.13.2" type="verse">
						Peerani apitetaque nocantajeivetacari yora antirori caari cameetsatatsi, aisati meeca nosanquenajeitaqueneri iroimpacantajearori oca yantayetaqueri. Eirorica yoipacajirotsi eiro nocavintsaajiritsi aisati.
					</seg>
					<seg id="b.2CO.13.3" type="verse">
						Impoiji piojeitanaque queario novaajeitimpiro irineane Quirishito. Te intsaroacaajeitempiji iriori, irointi oshequi ipincatsariventajeitaquempi, itasorentsitasanotaque.
					</seg>
					<seg id="b.2CO.13.4" type="verse">
						Ipajacotanteevetacariri peerani Jesoshi, te irishintsiveteaji, iro cantaincha itasoncacoventaqueri Tasorentsi, yaneantajari meeca. Te noshintsijeiteji narori, noquempevetacari Quirishito peerani. Iro cantaincha itasoncaventaquena, nomatantarori nopincatsariventajeitaquempi.
					</seg>
					<seg id="b.2CO.13.5" type="verse">
						Piotacojeitea avisati, piojeite queariorica piquemisantasanojeitaque. Tempa pioti quiso yoajeitaquempi Quirishito, itasoncaventajeitaquempi. Terica quiso iroyempi, te pinquemisanteji.
					</seg>
					<seg id="b.2CO.13.6" type="verse">
						Nocoaque piojeitaque avirori noquemisantasanotaque nainti.
					</seg>
					<seg id="b.2CO.13.7" type="verse">
						Nocantapinitiri Tasorentsi iramitacojeitempi eiro pantantarotsi caari cameetsatatsi. Te noncoaveteaji pineacameetsatashitena, irointi nocoasanotaque pincameetsatasanojeitanaque. Irompa nainti, eirorica pineacameetsatana.
					</seg>
					<seg id="b.2CO.13.8" type="verse">
						Tecatsi noncantea nompashinitero irineane Tasorentsi: tempa oqueariotasanotaque; nocoaque pinquemisantasanojeitero, maaroni.
					</seg>
					<seg id="b.2CO.13.9" type="verse">
						Iro nocoacaasanojeitaquempiri pinquemisantasanojeite. Ariorica pinquemisantasanojeite, moncarataca, eiro ocantimoneentanatsi pitseencanarica. Aitaque nocantiri Tasorentsi iramitacojeitempi pinquemisantasanojeitanteari.
					</seg>
					<seg id="b.2CO.13.10" type="verse">
						Noshintsitsajeitaquempi meeca, oncanteata ariorica nareejeitempi tecatsiquea noshintsitsatimentapeempiri aisati. Icoacaaquena Tasorentsi nompincatsariventante, iro cantaincha te noncoyeji noasanquejeitempi, irointi namitacojeitempi pinquemisantasanotanteari.
					</seg>
					<seg id="b.2CO.13.11" type="verse">
						Ari, noyemisantaririnte, piveshireimentajeiteari Quirishito. Pinquenqueshirejeitea, eiro papiitajirotsi aisati caari cameetsatatsi. Poveshireacaavacaajeitea, paacameetsatavacaajeitea, impoiji quiso iroajeitempi Tasorentsi. Tempa oshequi inintajeitaquee, cameetsa isavicacaajeitaquee.
					</seg>
					<seg id="b.2CO.13.12" type="verse">
						Piquemisantasanojeitirica, paacameetsatasanotavacaajeitea: eiro piquisavacaajeitajatsi aisati.
					</seg>
					<seg id="b.2CO.13.13" type="verse">
						Ivetsajeitimpi maaroni ayemisantaririnte aca.
					</seg>
					<seg id="b.2CO.13.14" type="verse">
						Nocoaque meeca irineshinoncajeitempi Avincatsarite Jesoquirishito, irinintajeitempi Tasorentsi, aisati quiso oajeitempi Ishire. Ari ocarati nosanquenajeitimpiri:
					</seg>
				</div>
			</div>
			<div id="b.GAL" type="book">
				<div id="b.GAL.1" type="chapter">
					<seg id="b.GAL.1.1" type="verse">
						¿Savicajeitatsimpi, carashiasati? ¿Tecatsimpa oajeitempine? Narotaque aca Pavoro sanquenatimpirori oca. Te naro itiancane atiri, te incantenaji atiri: &quot;Pinquenquetsate&quot;. Irintiquea tiancana yora Jesoquirishito noquenquetsatacaapinitiri atiri. Aisati iriri iriori itiancaquena: yora oitinaajiriri. Nocarajeitaqueri aca quemisantajeitatsiri, nosanquenajeitaquempiro noyemisantaririnte, maaroni.
					</seg>
					<seg id="b.GAL.1.3" type="verse">
						Nocantapinitiri Apa Tasorentsi: &quot;Pineshinoncajeiteri carashiasati, cameetsa pisavicacaajeiteri&quot;; aisati iriori nocantiri Avincatsarite Jesoquirishito.
					</seg>
					<seg id="b.GAL.1.4" type="verse">
						Tempa irisati shinetaincha peerani ipajacotanteetacariri, irootaque inintacaaqueriri Apa Tasorentsi. Te ancameetsajeiveiteani, irootaque ipajacotimentantaqueeri, aisati yoavisacojeitantajeeri, maaroni. Te incoacayeriji tseencantatsiri irantacaajeitajeero caari cameetsatatsi.
					</seg>
					<seg id="b.GAL.1.5" type="verse">
						Tsame aneacameetsatasanojeiteri Tasorentsi, ancantaitatiyempani. Aitaque ancantajeiteari.
					</seg>
					<seg id="b.GAL.1.6" type="verse">
						Noquenqueshireacotaquempi, jaoca picantajeitacari. Icoyeaquempi Tasorentsi, irootaque ineshinoncatantaquempiri Quirishito. ¿Picatimaitacampa pojocajerome piquemisantiri? ¿Pijitimpa eiro imatirotsi iroavisacotajempi? ¿Picoaquempa pashini oavisacotempineri?
					</seg>
					<seg id="b.GAL.1.7" type="verse">
						Queario nocamantajeivetaquempi jaoca pincanteari pavisacotantajeari. Eirorica piquemisantana, eiro pavisacotajitsi. Iro cantaincha timatsi pashini, comitacaajeitaquempiri. Icoaque pashini irantacaajeitempime, icantavetimpi: &quot;Eiro imatirotsi Quirishito iroavisacotempi&quot;.
					</seg>
					<seg id="b.GAL.1.8" type="verse">
						Ariorica nompashiniterome oca nocamantitaquempiri, oncameetsateme iroasanquetaquename Tasorentsi, intianquename Sharincaveniqui. Aisati inquempetea iriori, ariorica impashiniterome inampire Tasorentsi, oncameetsateme aisati iroasanquejeiterime Tasorentsi.
					</seg>
					<seg id="b.GAL.1.9" type="verse">
						Aitaque nocamantitaquempi, meeca nampiitajempiro: intimerica pashiniteroneri nocamantitaquempiri, aitaque iroasanquetaqueri Tasorentsi.
					</seg>
					<seg id="b.GAL.1.10" type="verse">
						¿Janicampa nocoaqueri nonquimoshiretacayeri? ¿Iriompa atiripee? Teve, tempa irinti Tasorentsi. ¿Iriompa atiri nocoaque noveshireacayeari? Noncoaqueme noveshireacayeari atiri, tecatsi noncanteame nantenerime Quirishito.
					</seg>
					<seg id="b.GAL.1.11" type="verse">
						Meeca, noyemisantaririnte, piojeitaque nocamantajeitaquempi jaoca acantajeitajari avavisacojeitantajari. Te irio atiri ashitearone irineane.
					</seg>
					<seg id="b.GAL.1.12" type="verse">
						Caari ini atiri iotacaanarori oca, te irio oametenarone atiri. Irinti Jesoquirishito iotacaanarori maaroni.
					</seg>
					<seg id="b.GAL.1.13" type="verse">
						Piojeitaque jaoca nocantaveitaniri peerani: naro jorio, nomoncaratasanoveitaroni maaroni yamejeitari noshanincapee. Piojeitaque aisati noquisaveitarini maaroni quemisantajeitiriri Tasorentsi. Nocantirive, nocoaveitani nojocacaajeiterime iquemisantajeiti.
					</seg>
					<seg id="b.GAL.1.14" type="verse">
						Queario, nomoncaratasanovetacaro maaroni yamejeitacari noshaninca: nanaacojeitaqueri maaroni noshiramparirinte. Aitaque, nomatasanoveitaroni maaroni yamejeitaniri noshanincani peeraniniri.
					</seg>
					<seg id="b.GAL.1.15" type="verse">
						Iro cantaincha peerani, tequeratsitani nontimeni, iotitanani Tasorentsi. Ineshinoncatitanani, irootaque icoyeantajanari yoavisacotajana.
					</seg>
					<seg id="b.GAL.1.16" type="verse">
						Inijaaquenari itomi, noneasanotantajariri: nioti jaoca icantari. Caari pinajeiveta noshaninca, iro cantaincha icoacaaquena nocamantajeitantajimpiri jaoca icantajeitaqueeri yoavisacojeitantaqueeri. Te nosampitashiteariji itsipapee atiri: &quot;¿Paita nanteri?&quot;
					</seg>
					<seg id="b.GAL.1.17" type="verse">
						Tempa itiancaquena Tasorentsi irinti noquenquetsati. Te nojateji Jerosarequi nosampiteri itsipa itiancane: yora ijivataqueri itiancaqueri, ainti nojataque Araviaqui. Impoiji nopianaja aisati Tamashicoqui.
					</seg>
					<seg id="b.GAL.1.18" type="verse">
						Ari mava osarintsi nosavicanaque, impoiji nojatanaque Jerosarequi, irosati noneantapaacari Sejashi. Ocarataque quitaiteri 15 nosaviquimotaqueri.
					</seg>
					<seg id="b.GAL.1.19" type="verse">
						Aisati noneaqueri Santiaco, yora irirenti Avincatsarite. Te noneeriji itsipapee iroamereni Jesoshi.
					</seg>
					<seg id="b.GAL.1.20" type="verse">
						Ineaquena Tasorentsi, iotaque te nontseeyaji. Queariotaque oca nosanquenataquempiri.
					</seg>
					<seg id="b.GAL.1.21" type="verse">
						Impoiji aisati noquenayetanaque anta Shiriaqui aisati Shirishiaqui.
					</seg>
					<seg id="b.GAL.1.22" type="verse">
						Tequerani iriojeitenani quemisantajeitiriri Quirishito anta Joreaqui,
					</seg>
					<seg id="b.GAL.1.23" type="verse">
						irointi iquemacotashitaquena noquemisantaji. Icantajeitaque: &quot;Iquisajeiveiteeni maaroni, icoaveitani impoyereajeiteeme, iro cantaincha meeca icamantajeitaqueri atiri: 'Pinquemisantajeiteri Quirishito'&quot;.
					</seg>
					<seg id="b.GAL.1.24" type="verse">
						Iveshireimentaquena quemisantajeitatsiri anta, icantajeiti: &quot;Tempa icameetsati Tasorentsi, yoavisacotaqueri Pavoro&quot;.
					</seg>
				</div>
				<div id="b.GAL.2" type="chapter">
					<seg id="b.GAL.2.1" type="verse">
						Ari opeeraniitanaque, ocarataque 14 osarintsi, ari nopianaja Jerosarequi. Notsipatanacari Verenave aisati naanajiri iriori Tito.
					</seg>
					<seg id="b.GAL.2.2" type="verse">
						Iotacaaquena Tasorentsi ocameetsati nojataque. Apaniro nojatashijeivetacari yora jivatacaajeitiriri ayemisantaririnte, te nojatashijeiveteariji maaroni quemisantajeitatsiri. Nocamantasanotaqueri oca nocamantapinijeitimpiri. Nosampijeitiri: &quot;¿Ocameetsatimpa oca nocamantajeitiriri yora itsipapee atiri? ¿Natsipetashitarompa?&quot; Icantajeitana: &quot;Je, cameetsa; te pantsipetashitearoji&quot;.
					</seg>
					<seg id="b.GAL.2.3" type="verse">
						Pamene, notsipatacari iriori Tito. Caari ini jorio, iro cantaincha te incantajeiteriji: &quot;Pintoyeantea&quot;.
					</seg>
					<seg id="b.GAL.2.4" type="verse">
						Aisati itimi iriori cantavetachari: &quot;Naro piyemisantaririnte&quot;, iro cantaincha caari ini. Te noncajemeriji: iqueashitapaaca anta noametavacaajeitanta. Iro iqueantacari, icoaque iriote nomoncarajeitirorica isanquenare Moishishi, icoajeiveta intoyeantacaajeiteeme. Te irioteji avavisacojeitaja maaroni quemisantajeitaqueriri Jesoquirishito, te imperanajeiteeji Quirishito amajeitero yamejeitacari joriopee.
					</seg>
					<seg id="b.GAL.2.5" type="verse">
						Te nonquemisantimateriji yora amatavitenanemeri. Nocoasanotaque piotasanotero jaoca acantajeitajari avavisacotantajari.
					</seg>
					<seg id="b.GAL.2.6" type="verse">
						Tecatsi pashini incantena yora jivatacaajeitantatsiri. Te incantenaji: &quot;Impeajeitajea itsipapee atiri jorio iravisacotantajeari&quot;. Pamene, peerani iroamereni Jesoshi inaveitani, iro cantaincha te nompincatsatashiteariji. Tempa iquempejeitaquee arori: ioti icomijeita iriori. Aisati iriori Tasorentsi, te impincatsateariji: iotiri icomijeita, tempa atiri ini.
					</seg>
					<seg id="b.GAL.2.7" type="verse">
						Tecatsi imperanatena, irointi icantaque: &quot;Queario, itiancaqueri Tasorentsi Pavoro iquenquetsatacairi itsipapee atiri, icamantajeitiri jaoca incanteari iravisacotantajeari. Iquempetaca itiancaqueri Petero icamantajeitiri ashanincasanori arori&quot;.
					</seg>
					<seg id="b.GAL.2.8" type="verse">
						Queario, yora Tasorentsi itiancaqueri Petero iquenquetsatacaajeitiri joriopee. Naroquea nainti, itiancaquena noquenquetsatacaajeitiri itsipapee atiri.
					</seg>
					<seg id="b.GAL.2.9" type="verse">
						Pineaquero, ijivatacanti Santiaco, Sejashi, aisati Joa. Ari iojeitaque iriori itasoncacoventajana Tasorentsi. Yaacameetsajeitavaquena, aisati yaacameetsajeitavaqueri Verenave; icantajeitaquena: &quot;Queario, aquempetavacaajeitaca. Oquempetaca noquenquetsatacaajeitiri narori ajorioririnte, pijajeite avinti pinquenquetsatacaajeiteri itsipapee atiri&quot;.
					</seg>
					<seg id="b.GAL.2.10" type="verse">
						Apatiro aisati icantaquena: &quot;Pincavintsaajeiteri ashinoncaincari&quot;. Tempa aitaque nametacaro nocavintsaapinitiri.
					</seg>
					<seg id="b.GAL.2.11" type="verse">
						Iro cantaincha ijatantacari Sejashi Antioquiaqui, yantaquero caari cameetsatatsi, irootaque nocantantacariri. Meeca noncamantempiro jaoca ocantari.
					</seg>
					<seg id="b.GAL.2.12" type="verse">
						Yareetantapaacari yoacotapinivetacari caari joriotatsi. Ocameetsataque oca, iro cantaincha impoiji yareejeitapaaca itiancane Santiaco. Yora Sejashi itsaroacaavacari yora cantatsiri ocameetsati amoncarajeitero isanquenareni Moishishi avavisacotantajeari, irootaque itentareantanacariri yora yoacojeivetacari. Irointiquea oca, te oncameetsateji.
					</seg>
					<seg id="b.GAL.2.13" type="verse">
						Impoiji ineacojeitaqueri yora itsipapee jorio yantaqueri Sejashi, iquempejeitacari: itentareashitanajari iyemisantaririnte, ipashiventacaajeitacari intsipajeitajeari. Iojeivetaca te oncameetsateji intentareeri, iro cantaincha aisati iquempejeitacari Verenave.
					</seg>
					<seg id="b.GAL.2.14" type="verse">
						Ari impoiji nareetapaaja narori. Noneantapaacariri Sejashi te intsipajeiteariji itsipapee atiri, niotaque te irimoncarateroji oca queariotatsiri acamantajeitiriri atiri: &quot;Yoavisacotashijeitee Jesoquirishito, te incantajeiteeji amoncaratero isanquenare Moishishi avavisacotanteari&quot;. Ari napatojeitaca maaroni quemisantajeitatsiri. Nocantaqueri Sejashi: &quot;Tempa aviro jorio, iro cantaincha te pinquempetasanotajeari ashanincasanori, irinti piquempetaca itsipapee ashaninca. Pamene, ¿paitasa picoacaantacariri yora itsipapee atiri inquempejeitee arori?
					</seg>
					<seg id="b.GAL.2.15" type="verse">
						Arojeitaque jorio, ashi airo ajoriojeiti. Te anquempeteariji itsipapee atiri: te iriojeiterini peerani irinti Tasorentsi.
					</seg>
					<seg id="b.GAL.2.16" type="verse">
						Iro cantaincha piojeitaque ariorica amoncarajeitaquerome maaroni isanquenareni Moishishini, eirome ineacameetsateeme Tasorentsi, ioti antajeitaquero caari cameetsatatsi. Ariorica ashireteari Jesoshi, anquemisanteririca, ari incavintsaasanojeitaquee Tasorentsi, eiro iquenqueshiretajirotsi aisati caari cameetsatatsi antajeitaqueri. Ari ashirejeitacari Jesoshi, aquemisantaqueri, irootaque ineacameetsajeitantajeeri Tasorentsi, iquempetacantaquee te antajeiteroji caari cameetsatatsi. Te inquenqueshireteroji amoncarataquerorica isanquenare Moishishi. Te irineacameetsatashiteariji yora moncarajeiteronemeri maaroni ocantiri isanquenare Moishishi&quot;. Irootaque nocantaqueriri Sejashi aisati maaroni nojorioririnte.
					</seg>
					<seg id="b.GAL.2.17" type="verse">
						Pamene, ¿paita aventantacariri Quirishito? Tempa acoaque iroameetsajeitajee. Tempa oamejeitaquee isanquenareni Moishishi ainiro antane, irootaque aventantacariri Quirishito. ¿Yantacaajeitaqueempa Quirishito caari cameetsatatsi? Teve, te irantacaajeiteeroji.
					</seg>
					<seg id="b.GAL.2.18" type="verse">
						Ari notseencaquero isanquenare Moishishi, eiro oavisacojeiteetsi. Noncantempiricame meeca: &quot;Tsame amoncaratero isanquenare Moishishi avavisacotantajeari&quot;, tempa ontimeme nantane.
					</seg>
					<seg id="b.GAL.2.19" type="verse">
						Pineaquero, te noncanteji narori: &quot;Nomoncarayetaquero isanquenayetiniri Moishishi&quot;. Oquempetaca nocamaque, te nonquenqueshiretajeroji. Oametaquena eiro nomatirotsi maaroni ocantiri, aisati oametaquena noquemisantaqueri Tasorentsi. Iriotaque irinti oaneaquenari, naneantacari meeca; irootaque noquemisantantacariri narori. Ipajacotaca Quirishito coroshiqui, icamaque, torein. Oquempevetaca notsipatacari narori coroshiqui, nocamaque, torein,
					</seg>
					<seg id="b.GAL.2.20" type="verse">
						irootaque caari noquemisantantari cantavetanari: &quot;Pinquemisantero isanquenare Moishishi pavisacotantajeari&quot;. Queario, aneatsiquera noni, iro cantaincha te naro aneashitachane apaniro, irinti quiso yoana Quirishito. Iriotaque itomi Tasorentsi noquemisantaqueri, matacaanarori maaroni cameetsatatsiri nantayetiri. Inintasanotaquena, ishinetacotaca yoyeetaqueri, icamimentaquena irootaque yoameetsatantaquenari.
					</seg>
					<seg id="b.GAL.2.21" type="verse">
						Te irantsipetashitearoji Tasorentsi ineshinoncajeitaquee. Iro cantaincha, pijiticari ariorica pimoncarajeitaquero isanquenare Moishishi ari pavisacojeitaque. Paventaquearoricame isanquenare, tecatsi pincantea pinquemisanteri Quirishito. Eirorica piquemisantiritsi, tempa yatsipetashitaca icamimentajeitaquempi.
					</seg>
				</div>
				<div id="b.GAL.3" type="chapter">
					<seg id="b.GAL.3.1" type="verse">
						Meeca, carashiasati, te aneeroji piotantari. ¿Janicampa amatavijeitimpiri? Peerani nocamantajeitaquempini ipajacotimentajeitaquee Jesoquirishito yoavisacotantajeeri. Piotasanojeivetacaroni, meeca picomitanajaro.
					</seg>
					<seg id="b.GAL.3.2" type="verse">
						Aparo nosampijeitempi: ora Ishire Tasorentsi, ¿paita quiso oajeitantaquempiri? ¿Irompa pimoncarajeitaquero isanquenare Moishishi quiso oajeitantaquempiri? Tempa iro quiso oantaquempiri pishiretacaro nocamantitaquempiri. Tempa pinquenqueshireempa.
					</seg>
					<seg id="b.GAL.3.3" type="verse">
						Piquemisantantacari peerani, ¿paita oavisacojeitaquempiri? Tempa iro Ishire Tasorentsi. ¿Paitasa picoantacari meeca pimoncarajeitero isanquenare Moishishi? ¿Arimpa omatacaajeitaquempi icoacaajeitaquempiri Tasorentsi?
					</seg>
					<seg id="b.GAL.3.4" type="verse">
						Oshequi pineacatsitimentari Jesoquirishito. ¿Patsipetashitarompa? ¿Ariompa pintseencanajeri meeca?
					</seg>
					<seg id="b.GAL.3.5" type="verse">
						Pamene: tempa itiancaquempiro Tasorentsi Ishire. Tempa itasoncacoventapinitaquempi. ¿Paita itasoncacoventantaquempiri? ¿Irompa pimoncaratapinitaquero isanquenare Moishishi? Teve. Tempa pishiretacari, irootaque itasoncacoventantaquempiri.
					</seg>
					<seg id="b.GAL.3.6" type="verse">
						Tempa aisati piquempetacari Avaramani. Ishiretacaroni peerani maaroni icantaqueriri Tasorentsi, irootaque ineacameetsatantacariri, oquempevetaca te iranteroji caari cameetsatatsi.
					</seg>
					<seg id="b.GAL.3.7" type="verse">
						¿Janica meeca shanincatasanotajariri Avaramani? Tempa yora quempetasanotajariri: yora shiretasanotariri Tasorentsi, quemisantasanotiriri.
					</seg>
					<seg id="b.GAL.3.8" type="verse">
						Ora irineane Tasorentsi oquenquetsatacotiri itsipasatipee atiri. Ocantitani coajica inquemisantajeitaje atiri iravisacotantajeari. Yora Tasorentsi peerani icamantaquerini Avaramani, icantiri: &quot;Pishiretaquena, irootaque notasoncacoventantaquempiri. Aisati nonquempetaqueri yora itsipapee atiri: ariorica irishiretena, nontasoncacoventaqueri&quot;.
					</seg>
					<seg id="b.GAL.3.9" type="verse">
						Aitaque icanta, itasoncacoventajeitiri maaroni quemisantatsiri, iquempetacantajeitaqueriri Avarama.
					</seg>
					<seg id="b.GAL.3.10" type="verse">
						Ainiro inaveta coatsiri irimoncarajeiterome maaroni isanquenareni Moishishi, iravisacotantajeameri. Te irimateroji, irootaque iroasanquetantajeiteariri Tasorentsi, intiancajeiteri Sharincaveniqui. Pineaquero, ocanti Sanquenarentsi: &quot;Iroasanquejeiteri Tasorentsi yora caari moncaratasanojeitiro maaroni isanquenatiniri Moishishi&quot;.
					</seg>
					<seg id="b.GAL.3.11" type="verse">
						Pineaquero, tecatsi ancantero amoncarajeitero ora sanquenarentsi. Eiro ajititsi amoncaratasanojeitero avavisacotantajeari. Eiro ineacameetsatashijeiteetsi Tasorentsi, irointi icantaquee: &quot;Ariorica pishiretena, ari noneacameetsajeitaquempi, impoiji pincantaitatiyempani paneajeitanaje inquitequi&quot;.
					</seg>
					<seg id="b.GAL.3.12" type="verse">
						Aisati isanquenareni Moishishi, te oamejeiteeji ashireteari Tasorentsi avavisacotantajeari, irointi oamejeitaquee ancantatiyempani amoncaratasanotero ocantayeteeri, avavisacotantajeari.
					</seg>
					<seg id="b.GAL.3.13" type="verse">
						Te amoncaratapiniteroji isanquenareni Moishishi, irootaque incantanteemeri Tasorentsi: &quot;Pijate Sharincaveniqui&quot;. Te amoncarajeiteroji, iro cantaincha icamimentaquee Jesoquirishito, yoavisacojeitaquee. Tempa ocantitani Sanquenarentsi: &quot;Yora pajacotachaneri inchatoqui incamimenteri maaroni antirori caari cameetsatatsi&quot;.
					</seg>
					<seg id="b.GAL.3.14" type="verse">
						Ari icamimentajeitaqueri pashinisatipee atiri, yoavisacojeitantajariri maaroni quemisantajeitiriri. Aisati iquempejeitani iriori yora Avaramani, iquemisantini, irootaque yavisacotantajari. Aisati Ishire Tasorentsi, quiso oajeitaquee maaroni arori quemisantajeitiriri. Irootaque icashiacaitacariniri Avaramani peerani.
					</seg>
					<seg id="b.GAL.3.15" type="verse">
						Pinquenqueshiretero, noyemisantaririnte, oca amejeitacari. Ariorica acoaque ancashiacayeri ashaninca amperi paitapeerica, asanquenateneri acashiacaaqueriri, iriotasanotantearori. Aisati asanquenatero avajiro. Impoiji tecatsi ancantea ampashinitapinitero, eiro amatirotsi amataviteri yora acashiacaaqueri paitapeerica.
					</seg>
					<seg id="b.GAL.3.16" type="verse">
						Aisati iriori Tasorentsi, icantiri Avarama: &quot;Ariorica pinquemisantena, ari noavisacotajempi&quot;. Aisati icantaqueri: &quot;Nontianqueri pishaninca, coajicani, iroavisacojeitajeri maaroni quemisanterineri&quot;. Pamene, te incanteriji: &quot;Nontiancajeiteri oshequi oavisacojeitempine&quot;. Teve. Irinti iquenquetsatacotaqueri aparoni ishaninca, oavisacotantatsineri: yora Quirishito.
					</seg>
					<seg id="b.GAL.3.17" type="verse">
						Pineaquero, otimi icantaqueriniri Tasorentsi Avaramani peerani. Icantantacariniri, tequerani ontimeni isanquenareni Moishishi. Impoiji ocarataque osarintsi 430, ari isanquenatacaaqueri Tasorentsi Moishishi. Te impashiniteroji oca icamantitacariniri yora Avarama, te iramataviteriji.
					</seg>
					<seg id="b.GAL.3.18" type="verse">
						Incoaqueme Tasorentsi amoncaraterome isanquenare Moishishi avavisacotanteameri, eiro aquempetarime Avarama. Te ontimeniji irimoncaratantearomeri. Te iranteroni iriori ocantiri isanquenare Moishishi, irointi iquemisantaqueri Tasorentsi, irootaque icantantacariri: &quot;Noavisacotempi&quot;.
					</seg>
					<seg id="b.GAL.3.19" type="verse">
						Ari, ¿paita otimantacari isanquenare Moishishi? Iotacaajeitaquee ainiro antane, irootaque acoajeitantacari oavisacojeiteeneri. Ipocaque Quirishito, te meeca ancoajeroji isanquenare Moishishi. Tempa iriotaque Quirishito ishanincani Avarama: yora icamantitaniri peerani Tasorentsi: &quot;Nontiaquempiri coajica oavisacotempineri&quot;. Aisati noncamantempiro oca: yora Tasorentsi icantiri inampire: &quot;Pincamantaiteri Moishishi noneane&quot;. Impoiji iriori Moishishi yovaaqueneri atiripee irineane Tasorentsi.
					</seg>
					<seg id="b.GAL.3.20" type="verse">
						Irintiquea Avarama iriotasanotaque neanatasanotaqueriri Tasorentsi, tecatsi ovayenerine irineane. Apaniro icamantaqueri, apaniro ini.
					</seg>
					<seg id="b.GAL.3.21" type="verse">
						Peerani icantiri Tasorentsi Avarama: &quot;Ariorica pinquemisantena, noavisacotempi&quot;. Ari impoiji isanquenatacairi Moishishi, otimantacari isanquenare. ¿Onashitampa oca icantaqueriri Moishishi? Teve. Meeca ayojeiti te oavisacojeiteeji isanquenare Moishishi, tecatsi oncante oameetsatasanojeitee.
					</seg>
					<seg id="b.GAL.3.22" type="verse">
						Oamejeitaquee sanquenarentsi ainiro antanepee maaroni. Te amajeiteroji icoacaaqueeri Tasorentsi. Iro cantaincha timatsi icantajeitaqueeri maaroni arori shirejeitariri: ariorica anquemisanteri Jesoquirishito, aitaque iroavisacojeitaquee.
					</seg>
					<seg id="b.GAL.3.23" type="verse">
						Peerani, oshequi operanajeitaquee isanquenare Moishishi, oquempetacari variria, ariorica iroiminqueaquee caravosoqui. Oquempetacantaquee oquempoyeajeitaquee irosati ipocantacari yora aquemisantajeitaqueri.
					</seg>
					<seg id="b.GAL.3.24" type="verse">
						Aisati isanquenare Moishishi oshiaqueri oametantatsiri: oamejeitaquee ainiro antane, acoantacari anquemisantajeiteri Quirishito, iroameetsajeitantajeeri, inquempetacantajee te anteroji caari cameetsatatsi.
					</seg>
					<seg id="b.GAL.3.25" type="verse">
						Meeca ayojeitaqueri Quirishito, aquemisantaqueri. Aitapaji. Te ancoajeji meeca oametajeeneri anquemisanteri: tempa moncarataca.
					</seg>
					<seg id="b.GAL.3.26" type="verse">
						Aquemisantajeitaqueri Jesoquirishito, irootaque itomintantajeitaqueeri Tasorentsi.
					</seg>
					<seg id="b.GAL.3.27" type="verse">
						Pamene, aisati avaotisatimentari, iojeitantacari atiri aquemisantaqueri, aisati ashanincajeitacari.
					</seg>
					<seg id="b.GAL.3.28" type="verse">
						Meeca acarajeitaqueri jorio, caari joriotatsi, aisati acarajeitaqueri pimantaari, caari pimantacha, shirampari, tsinane, maaroni: amoncaratavacaajeitaca aquemisantajeitaque. Iro cantaincha jaocarica acantajeitari, eiro aquenqueshiretirotsi. Pineaquero, ariorica ashanincatacari Jesoquirishito, ashanincatavacaajeitaca.
					</seg>
					<seg id="b.GAL.3.29" type="verse">
						Aisati oquempetaca, ariorica aquemisantaqueri Quirishito, aquempejeitajari Avarama. Tempa icantirini peerani Tasorentsi: &quot;Pinquemisantenarica, aitaque nontasoncacoventaquempi&quot;. Irootaque icantajeitaqueeri meeca arori, eiro yamataviteetsi, irootaque aquempejeitantajariri Avaramani arori.
					</seg>
				</div>
				<div id="b.GAL.4" type="chapter">
					<seg id="b.GAL.4.1" type="verse">
						Piotacotiri yameyetacari ashitaarantachari. Itimirica itomi, icoaque imperi maaroni yashiyetari. Aisati icantiri ishaninca: &quot;Ariorica noncamaque, pinquempoyeajeneriya notomijaniqui maaroni nashiyetari. Ariorica irantearitanaje, ari pimpajeri maaroni&quot;. Ari icoaque imperi maaroni; tempa iriotaque ashijeivetariri itomi maaroni, iro cantaincha ainiroquera ijananequiti, tequeratsita impincatsateaji. Oquempetaca te irishineteriji nampirentsipee impimantayetero iroaararo nampitariri, aisati tequera irishineteri itomi impimantayetero iroaararo.
					</seg>
					<seg id="b.GAL.4.2" type="verse">
						Itimi quempoyeajiriri, aisati quempoyeajiniriri yashiyetari. Ariorica omoncaratapeempa icantaqueriri iririni, aitaque irishineteri paitapeerica.
					</seg>
					<seg id="b.GAL.4.3" type="verse">
						Aitaque aquempevetaniri peerani arori, tequerani impoqueni Quirishito. Oquempoyeaveiteeni isanquenare Moishishi, oamejeiveiteeni antapinijeitironi pomerentsiyetachari. Aquemisantashiyevetaroni icantayetiri atiri, iperanajeiteeni.
					</seg>
					<seg id="b.GAL.4.4" type="verse">
						Impoiji omoncarataca icantaqueriri Tasorentsi. Itiancaqueri itomi, otimaqueri tsinane, jorio inavetapaaca, ipomerentsitimentaquero isanquenare Moishishi.
					</seg>
					<seg id="b.GAL.4.5" type="verse">
						Ayojeitaque opomerentsitaca amajeitero ocantayetiri isanquenare Moishishi. Aquempeveitarini pimantaari, iro cantaincha yoavisacojeitajee, irootaque itomintasanojeitantajeeri Tasorentsi.
					</seg>
					<seg id="b.GAL.4.6" type="verse">
						Tempa meeca arojeitaque itomipee, irootaque itiancantajeitaqueerori Ishire Itomi, quiso oajeitaquee. Irootaque meeca acantajeitantajariri: &quot;Apa Tasorentsi&quot;.
					</seg>
					<seg id="b.GAL.4.7" type="verse">
						Te arojei meeca pimantaari, meeca arojeitaque itomipee Tasorentsi. Ineshinoncajeitaquee, timatsi icashiacaajeitaqueeri maaroni.
					</seg>
					<seg id="b.GAL.4.8" type="verse">
						Peerani, te piojeiveitearini Tasorentsi, pijitasorentsijeiveitarini irovetsicane Tasorentsi. Tecatsi incantajeitea intasorentsite.
					</seg>
					<seg id="b.GAL.4.9" type="verse">
						Iro cantaincha meeca piojeitaqueri Tasorentsisanori, tempa aisati iriotaque iojeitaquempiri. ¿Paita picoajeitantacari pinquempetajea peerani? ¿Picoaquempa pinquempetajea aisati pimantaari? ¿Paita pinquemisantashitanteariri caari tasorentsitatsi? Eiro imatirotsi iroavisacotempi.
					</seg>
					<seg id="b.GAL.4.10" type="verse">
						Pinashitacaapiniyetaro quitaiteripee, cashiripee, osarintsipee, paitapeerica. Iro pinashitacaapiniyetantarori picoajeiveta irineacameetsatempime Tasorentsi.
					</seg>
					<seg id="b.GAL.4.11" type="verse">
						Oshequi nocantashireti meeca. ¿Natsipetashitampa nopomerentsiventimpi noamejeivetimpi?
					</seg>
					<seg id="b.GAL.4.12" type="verse">
						Meeca, noyemisantaririnte, pinquempejeitena: eiro pipomerentsiventajarotsi isanquenare Moishishi. Tempa nojocajiro narori, meeca noquempejeitajimpi avirori, te pimpomerentsiventearoni peerani, te pioveitearoni. Nojatashitantimpiniri peerani, te pintseencajeitavaquenaji.
					</seg>
					<seg id="b.GAL.4.13" type="verse">
						Aisati piojeitaque nocamantantapaaquempiniri jaoca pincanteari poavisacotea, nojoquiitapaaca narori.
					</seg>
					<seg id="b.GAL.4.14" type="verse">
						Pipincayevetari mantsiayetatsiri, iro cantaincha te pimpincavaquenaji nainti, cameetsa poisavicavaquena. Impoquericame inampire Tasorentsi, pincavintsayerime; aisati impoquericame Jesoquirishito, pincavintsayerime iriori. Iro cantaincha narotaque nainti areetaquempiri. Oquempetaca pincavintsaavaquerime iriori, picavintsaasanotavaquena narori.
					</seg>
					<seg id="b.GAL.4.15" type="verse">
						Peerani piquimoshireimentavaquena, ¿paita caari piquimoshirejeitanta meeca? Peerani picavintsaajeitaquena catsini. Arioricame noncantempime: &quot;Pinquitsoreajenaro poqui, pimpenaro&quot;, ari pimpaquenarome, arioricame pimataquerome. Niotaque oshequi pinintasanojeitaquena.
					</seg>
					<seg id="b.GAL.4.16" type="verse">
						Ari queariosanotaque oca noamejeitaquempiniri, ¿meecampame piquishimentaquenaro?
					</seg>
					<seg id="b.GAL.4.17" type="verse">
						Queariompia: icoaque iroveshireacayempi yora amatavitimpiri, iro cantaincha eiro yamitacotasanotimpitsi. Icoaque pintseencajeitena, pinquemisantanteariri irinti, piveshireimentanteariri irinti.
					</seg>
					<seg id="b.GAL.4.18" type="verse">
						Pamene, ocameetsati ancoaque ancavintsaavacaajeitea, eiro amatavitavacaajeitatsi. Ariorica nontsipatempi, ocameetsati ancavintsaavacaajeitea, aisati ariorica nonteentareanajempi, ancavintsaavacayeani aisati.
					</seg>
					<seg id="b.GAL.4.19" type="verse">
						Aisati, noshaninca, noquempetaca: oshequi noquenqueshireacotaquempi catsini, tequera pimoncarateroji icoacaaquempiri Quirishito, tequera pinquempeteari iriori. Nonquenqueshireacotempini, noncanteani, irosati pinquempetanteariri.
					</seg>
					<seg id="b.GAL.4.20" type="verse">
						Nocoasanovetaca nontimimotanajempime, cameetsa nonquenquetsatacaanajempime. Te niotacotempiji paitarica noncantempiri ontimanteari piotanteari.
					</seg>
					<seg id="b.GAL.4.21" type="verse">
						Ariorica pijivetaca pimoncarataquero isanquenare Moishishi pavisacotantajeari, pincamantena: ¿piotasanotirompa ocantiri isanquenare?
					</seg>
					<seg id="b.GAL.4.22" type="verse">
						Ocanti itimini itomi Avarama apite. Aparo ashi inampire yamanantiri. Irio pashini ashi ijinasanori, te iramananteroji irointi.
					</seg>
					<seg id="b.GAL.4.23" type="verse">
						Yora otomi inampire iquempetasanojeitacari itsipapee jananequipee. Iro cantaincha inashita irinti otomi ijina. Icantitacaroni Tasorentsi: &quot;Intime pitomi&quot;. Impoiji omoncarataca icantaquerori, itimaque.
					</seg>
					<seg id="b.GAL.4.24" type="verse">
						Ainiro oshiacantaqueri oca tsinane apite. Opajita nampirentsi Acara. Oshiacantaqueri iroori pomerentsiventirori isanquenare Moishishi. Isanquenataquero iriori icantaqueriri Tasorentsi anta toncaariqui timatsiri anta Araviaqui, pajitachari Shinai. Otomi ora nampirentsi, iquempetajaro iriniro: nampirentsi ini iriori, ainiro peranatariri. Aisati oshiacantaqueri nampirentsi joriopee timayetatsiri meeca Jerosarequi: yatsipetashitacaro ipomerentsiventajeitacaro isanquenare Moishishi, maaroni.
					</seg>
					<seg id="b.GAL.4.26" type="verse">
						Iro cantaincha ainiro pashini tsinane: ijinasanori Avarama. Oshiacantaqueri iroori savicatsineri pashiniqui Jerosare, timatsiri anta jenoqui. Arojei savicatsineri anta, anampijeitearo irointi. Te arojei nampirentsi, te ampomerentsiventearoji isanquenare Moishishi, eiro apomerentsiventarotsi catsini.
					</seg>
					<seg id="b.GAL.4.27" type="verse">
						Irootaque isanquenatacotaqueniri Isayashini: &quot;Pishiravarovetaca, iro cantaincha piveshireanaquea. Tequera pintimeri pitomi, iro cantaincha pinquimoshiretasanotanaque, irishequiasanotanaque pisaripee, eiro ishequititsi osaripee pinampire&quot;.
					</seg>
					<seg id="b.GAL.4.28" type="verse">
						Meeca, noyemisantaririnte, aquempejeitacari ainti Isaca. Ainiro icashiacaaqueriri Tasorentsi Isaca, aisati ainiro icashiacaajeitaqueeri arori.
					</seg>
					<seg id="b.GAL.4.29" type="verse">
						Peerani, yora Ishimairi, yora otomi nampirentsi, iquisapinitaqueri irirenti: yora Isaca. Aisati oquempetaca, yora coatsiri amoncarajeitero isanquenare Moishishi iquisapinijeitaquee arori: tempa arojeitaque quiso oajeitaquerori Ishire Tasorentsi.
					</seg>
					<seg id="b.GAL.4.30" type="verse">
						Jero oca ocantiri isanquenatiniri Moishishi: &quot;Icantiri Tasorentsi Avarama: 'Pintiancajero ora pinampire aisati otomi. Yora Ishimairi, eiro iquempetasanotaritsi otomi pijinasanori. Yora Isaca irashitasanotajearo maaroni timimojeitimpiri'&quot;.
					</seg>
					<seg id="b.GAL.4.31" type="verse">
						Pineaquero, noyemisantaririnte, te ashanincajeitearoji ora nampirentsi, eiro apomerentsiventarotsi isanquenare Moishishi. Irointiquea ashanincajeitacari itomisanori Avarama: yora Isaca. Aquemisantaque, irootaque itomintantaqueeri Tasorentsi.
					</seg>
				</div>
				<div id="b.GAL.5" type="chapter">
					<seg id="b.GAL.5.1" type="verse">
						Tempa peerani yoavisacotajee Quirishito, irootaque meeca ocameetsatantari aijatasanojeiteri. Te incoyeji anquempetajeari pimantaari. Eiro picoitsi imperanayeetempi pimayetero paitapeerica pavisacotantajeari.
					</seg>
					<seg id="b.GAL.5.2" type="verse">
						Pinquemisantasanotena. Narotaque Pavoro camantimpirori oca. Ariorica pintoyeantea, pijiticari oavisacotempi; patsipetashitarocari paventavetacarini Quirishito, eiro imatirotsi iroavisacotempi.
					</seg>
					<seg id="b.GAL.5.3" type="verse">
						Noncamantajempi aisati: ariorica pintoyeantea pavisacotantajeari, ocameetsati pimoncarajeitero isanquenare Moishishi, pintsoteaquero maaroni catsini. Eirorica pimoncarajeitirotsi maaroni, eiro pavisacotajitsi.
					</seg>
					<seg id="b.GAL.5.4" type="verse">
						Ariorica pininti pimoncarajeitero sanquenarentsi irineacameetsatantempiri Tasorentsi, te pincoyeji irineshinoncatempi. Pitseenquiricari Quirishito.
					</seg>
					<seg id="b.GAL.5.5" type="verse">
						Iro cantaincha ariorica ashinetero Ishire Tasorentsi oamejeitee anquemisante, ayojeitaque irimoncaratero Tasorentsi maaroni icantaqueeri. Aitaquequea ayojeitaque iroameetsatasanojeitee.
					</seg>
					<seg id="b.GAL.5.6" type="verse">
						Ariorica aquemisantasanotaqueri Jesoquirishito, eiro isampiteetsi Tasorentsi: &quot;¿Pitoyeantampa?&quot; Teve. Te inquenqueshireteroji. Ariorica anquemisante, ari anintajeiteri itsipapee atiri. Irootaque icoacaaqueeri Tasorentsi.
					</seg>
					<seg id="b.GAL.5.7" type="verse">
						Peerani cameetsa piquemisantajeiveitani. Pishiretasanojeivetacaroni quearioyetatsiri. ¿Janicampa jocacaaquempirori piquemisanti?
					</seg>
					<seg id="b.GAL.5.8" type="verse">
						Te irijocacayempiro irinti Tasorentsi. Iriotaque coyeaquempiri iroavisacotempi.
					</seg>
					<seg id="b.GAL.5.9" type="verse">
						Otimirica tapiacaarori tanta capichaji, ari otapiacaacaro oshequi tanta, otsoteanaquero, maaroni. Aisati oquempetaca, aparoni amatavitantatsiri yamatavijeitiri oshequi atiri.
					</seg>
					<seg id="b.GAL.5.10" type="verse">
						Noshiretacari Tasorentsi, niotaque inquenqueshiretacaajempi, pinquempejeitantajenari. Te nioteji janicarica ashereaquempiri, iro cantaincha coajica iroasanqueteri Tasorentsi.
					</seg>
					<seg id="b.GAL.5.11" type="verse">
						Timatsi cantanirotatsiri nocamantiri atiri irimoncaratero isanquenare Moishishi. Noncantempime: &quot;Pintoyeantea pavisacojeitantajeari&quot;, eiro nocamantimpime: &quot;Icamimentaquee Quirishito coroshiqui yoavisacojeitajee&quot;. Impoiji eirome iquisaname joriopee.
					</seg>
					<seg id="b.GAL.5.12" type="verse">
						Timatsi yora cantanirovetimpiri pintoyeantea, oshequi yashereajeitaquempi. Nocoaveta narori iraitsoquireempame iriori.
					</seg>
					<seg id="b.GAL.5.13" type="verse">
						Meeca, noyemisantaririnte, noncamantempi. Icoyeaquempi Tasorentsi iroavisacojeitempi, te irinintacayempiji pimpomerentsiventearo isanquenareni Moishishi. Yoavisacojeitaquempi, iro cantaincha te irishinetempiji pantero paitapeerica picoiri. Icoaque pinintavacaajeitajea maaroni, aisati pincavintsavacaajeitajea.
					</seg>
					<seg id="b.GAL.5.14" type="verse">
						Jero oca isanquenatiniri Moishishi: &quot;Oquempetaca avisati cavintsaajancha, aisati pinquempejeiteri itsipapee, pincavintsaasanojeiteri, pinintasanojeiteri&quot;. Ariorica amajeitaquero oca, cameetsa. Moncarataca.
					</seg>
					<seg id="b.GAL.5.15" type="verse">
						Iro cantaincha piquisavacaajeitaca, oshequi picatsimajeitaque: oquempetaca patsicavacaajeitaca, aisati oquempetaca pipatsareavacaajeitaca, patsare. Ariorica pincatsimajeite, aitaque pimpoyereavacaajeitajea; eiro pimajeitirotsi pinquemisantajeite.
					</seg>
					<seg id="b.GAL.5.16" type="verse">
						Noncamantasanotempi: pincantero Ishire Tasorentsi oamejeitempi paitapeerica panteri. Eiro pantirotsi caari cameetsatatsi picoayevetari avirori pantajeitemeri.
					</seg>
					<seg id="b.GAL.5.17" type="verse">
						Timatsi caari cameetsatatsi acoayevetari antajeiteri arori, aisati timatsi ocoacaavetaqueeri Ishire Tasorentsi antacayeemeri. Te omoncaratavacayeaji. Onashiyetaca, irootaque caari amajeitantaro cameetsayetatsiri antemeri.
					</seg>
					<seg id="b.GAL.5.18" type="verse">
						Ariorica anquemisantero Ishire Tasorentsi paitarica antacayeeri, eiro aquenqueshiretirotsi amoncaratero isanquenare Moishishi.
					</seg>
					<seg id="b.GAL.5.19" type="verse">
						Ayojeitaquero caari cameetsatatsi antapinijeitiri: ineavintsatiro shirampari caari yai, oneavintsatiri tsinane caari ai, antavintsatavacaajeita: acantirove, te ampashiventeaji.
					</seg>
					<seg id="b.GAL.5.20" type="verse">
						Aisati ashiacantaqueri paitapeerica ajitasorentsitashiyetari, amatsitanti, aquisavacaajeita, aquisatsatavacaajeita, anevetaro paitapeerica yashiyetari ashanincapee, atsimaajencata, te ancavintsaavacayeaji, te aacameetsatavacaajeiteaji, irointi aquisashireavacaajeita.
					</seg>
					<seg id="b.GAL.5.21" type="verse">
						Aisati anintitaqueri aitayeteri irovaararo ashaninca, avanti, ashinquijeita, maaroni. Peerani nocamantitimpini: &quot;Queariompiya. Ariorica antapinitero maaroni ocapee, eiro amatirotsi ajate anta ipincatsaritinta Tasorentsi&quot;. Meeca nampiitajempiro: &quot;Queariompiya. Pantirocari caari cameetsatatsi&quot;.
					</seg>
					<seg id="b.GAL.5.22" type="verse">
						Iro cantaincha Ishire Tasorentsi oamejeitaquee anintavacaajeitaca, aquimoshirejeitaque, aveshireajeitaca, eiro aquisavacaatsi, acavintsavacaaca, acameetsataque, eiro amatavitantitsi,
					</seg>
					<seg id="b.GAL.5.23" type="verse">
						aneshinoncatavacaaca, eiro antayetirotsi caari cameetsatatsi acoavetari antemeri. Te ontsaneapitsateeroji isanquenare Moishishi maaroni oca.
					</seg>
					<seg id="b.GAL.5.24" type="verse">
						Yora pajacojeitachari coroshiqui icamajeitaque, torein: tecatsi irantaje aisati. Ariorica aquemisantaqueri Jesoquirishito, oquempetaca arosati pajacotajancha, oshiacantaca acamaque, tecatsi ancantea ancoajeitaje antajero caari cameetsatatsi.
					</seg>
					<seg id="b.GAL.5.25" type="verse">
						Iro cantaincha oshiacantaca oaneajee aisati Ishire Tasorentsi, iotacaajeitajee aisati. Tsame ancantero oamejeitee paitapeerica antayeteri.
					</seg>
					<seg id="b.GAL.5.26" type="verse">
						Eiro ashemetitsi, aquisacaaricari itsipapee. Eiro anintashireitiritsi ioyetiri iriori.
					</seg>
				</div>
				<div id="b.GAL.6" type="chapter">
					<seg id="b.GAL.6.1" type="verse">
						Noyemisantaririnte, ariorica pineeri pishaninca yantiro caari cameetsatatsi, pincantero Ishire Tasorentsi oametempi pincavintsayeri. Queariya, piquishiricari, jentsiquero pineanateri. Queariompiya pantirocari avirori caari cameetsatatsi.
					</seg>
					<seg id="b.GAL.6.2" type="verse">
						Pincavintsaavacaajeitea. Ariorica pincavintsante, pimataquero yoamejeiteeri Quirishito.
					</seg>
					<seg id="b.GAL.6.3" type="verse">
						Itimirica shemetatsiri, yamatavitaja irisati. Te incameetsateji iriori.
					</seg>
					<seg id="b.GAL.6.4" type="verse">
						Pinquenqueshireempa: piote ocameetsatirica pantayetiri. Ariorica ocameetsati pantayetiri, pinquimoshiretanaque. Eiro pishemetitsi, eiro pitseenquiritsi itsipapee,
					</seg>
					<seg id="b.GAL.6.5" type="verse">
						tempa ainiro antajeitiri maaroni.
					</seg>
					<seg id="b.GAL.6.6" type="verse">
						Ocameetsati ampapiniteri oamejeiteerori irineane Tasorentsi maaroni coiteimojeitacariri. Te ancoyeji incoiteayetearo paitapeerica. Irinti quemisantajeitiriri pajeiterineri.
					</seg>
					<seg id="b.GAL.6.7" type="verse">
						Queariompiya, eiro pamatavijeitajatsi avisati, te incoacayeeji Tasorentsi antseencajeiteri. Paitapeerica apanquiyetiri, aayetajero oitsoquipee oshanincasanori iroori.
					</seg>
					<seg id="b.GAL.6.8" type="verse">
						Oshiaquero ariorica antapinitero caari cameetsatatsi acoajeivetari, ari ajate Sharincaveniqui. Ariorica antapinitero ocoacaaqueeri Ishire Tasorentsi, ari ancantaitatiyempani asavique inquitequi.
					</seg>
					<seg id="b.GAL.6.9" type="verse">
						Eiro aperatarotsi antapinitero cameetsatatsiri. Ariorica ancantatiyempani antapinitero, ari impinajeitaquee coajicani Tasorentsi.
					</seg>
					<seg id="b.GAL.6.10" type="verse">
						Ari ocameetsati ancavintsaajeiteri itsipapee atiri, aiquero ajatatiye ancavintsaasanojeiteri ayemisantaririnte.
					</seg>
					<seg id="b.GAL.6.11" type="verse">
						Narotaque Pavoro sanquenatimpirori oca: pineaquero, antearo nosanquenataquero.
					</seg>
					<seg id="b.GAL.6.12" type="verse">
						Yora coanirovetachari pintoyeantea, icoaque yora ijorioririnte irineacameetsanirojeiteri. Te irinintaniroteji inquisajeiteri. Incantempime: &quot;Icamimentaquempi Quirishito coroshiqui yoavisacojeitajimpi&quot;, ari inquisajeiterime ishaninca.
					</seg>
					<seg id="b.GAL.6.13" type="verse">
						Maaroni yora toyeantachari te irimoncarateroji isanquenare Moishishi, iro cantaincha icoanirovetaca pintoyeantea avirori irishemetanteari. Irishemetimentempime, incanterime ishaninca: &quot;Pineaquero, notoyeantacaacari. Iquemisantajeitaquena&quot;.
					</seg>
					<seg id="b.GAL.6.14" type="verse">
						Iro cantaincha te oncameetsateji noshemete nainti, irointi nocoaque noveshireimenteari yora Avincatsarite Jesoquirishito: yora pajacotimenteeri coroshiqui. Meeca oquempetimotaquena nopajacotaca narori. Nocamaque, te meeca noncoayetajeroji caari cameetsatatsi icoayetiri atiri, te nonquenqueshiretajeroji caari cameetsatatsi.
					</seg>
					<seg id="b.GAL.6.15" type="verse">
						Eiro yavisacotashitatsi maaroni toyeantachari, aisati eiro yavisacotashitatsi caari toyeantacha. Iro cantaincha ariorica impashinitacaajee Tasorentsi, ari avavisacotajea.
					</seg>
					<seg id="b.GAL.6.16" type="verse">
						Ariorica piquemisantaquero oca, ari ishanincataquempi Tasorentsi, aisati nocoaque cameetsa irisavicacayempi, aisati nocoaque incavintsayempi.
					</seg>
					<seg id="b.GAL.6.17" type="verse">
						Meeca eiro pashereanatsi, eiro pipiatsatanatsi. Narotaque antaveetiniriri Jesoshi, irootaque iquishimentantanarori tseencantatsiri, irootaque namashiyetantacari novatsapeequi.
					</seg>
					<seg id="b.GAL.6.18" type="verse">
						Meeca, noyemisantaririnte, nocoaque irineshinoncajeitajempi aisati Avincatsarite Jesoquirishito. Tempa aitaque icantapinijeitimpiri. Ari ocarati. Narotaque sanquenatirori oca:
					</seg>
				</div>
			</div>
			<div id="b.EPH" type="book">
				<div id="b.EPH.1" type="chapter">
					<seg id="b.EPH.1.1" type="verse">
						¿Savicajeitatsimpi, ejesosati? ¿Tecatsimpa oajeitempine? Narotaque Pavoro sanquenajeitimpirori oca. Itiancaquena Jesoquirishito noquenquetsatacotiri, irootaque icoacaaquenari Tasorentsi. Meeca nosanquenajeitimpiro maaroni quemisantajeitatsiri, maaroni quearioventiniriri Jesoquirishito icoacaajeitaquempiri.
					</seg>
					<seg id="b.EPH.1.2" type="verse">
						Nocoaque irineshinoncajeitempi Apa Tasorentsi, cameetsa irisavicacaajeitempi. Aisati iriori Avincatsarite Jesoquirishito: irineshinoncajeitempi, aisati cameetsa irisavicacaajeitempi.
					</seg>
					<seg id="b.EPH.1.3" type="verse">
						Tsame ancamantajeiteri atiri icameetsatasanoti catsini Tasorentsi: yora iriri Avincatsarite Jesoquirishito. Aquemisantaqueri Quirishito, meeca icantajeitaquee Tasorentsi: &quot;Pisaviquimojeitena coajica anta inquitequi jenoqui&quot;. Tempa aisati meeca oshequi icavintsaajeitaquee, aveshireimentasanotacari catsini, oquempetaca asaviquimojeitaqueri inquitequi.
					</seg>
					<seg id="b.EPH.1.4" type="verse">
						Peerani, tequerani irovetsiqueroni quipatsi, icoyeajeititaqueeni, iotitacani iroavisacojeitee Quirishito. Iquenqueshiretitacani: &quot;Noameetsatasanojeiteri maaroni quemisantajeiterineri notomi&quot;. Meeca ineacameetsajeitaquee, iquempetacantajeitaquee te anteroji caari cameetsatatsi.
					</seg>
					<seg id="b.EPH.1.5" type="verse">
						Inintasanojeitaquee catsini, irootaque itiancantacariri Jesoquirishito icamimentajeitaquee. Aitaque icantitani peerani: &quot;Nontomintajeiteari iriori quemisantatsineri&quot;. Irootaque icoacaajeitaqueeri maaroni.
					</seg>
					<seg id="b.EPH.1.6" type="verse">
						Meeca ashanincajeitacari Itomi inintasanotiri, irootaque ineshinoncajeitantaqueeri. Icavintsaasanojeitaquee catsini. Tsame ancantaitatiyempani ancamantajeiteri atiri: &quot;Icameetsatasanotaque Tasorentsi&quot;.
					</seg>
					<seg id="b.EPH.1.7" type="verse">
						Ineshinoncatasanojeitaquee maaroni, inintasanojeitaquee catsini. Itiancaqueri Itomi icamimentajeitaquee, aparajatimentajeitaquee iriraja. Icavintsaasanojeitaquee, meeca te inquenqueshiretajeroji aisati caari cameetsatatsi antajeitiri. Tempa aitaque yoavisacojeitaquee. Iotacaajeitaquee, otimantacari ayojeitantajari.
					</seg>
					<seg id="b.EPH.1.9" type="verse">
						Aisati iotacaajeitaquee paita itiancantacariri Quirishito: te ayojeiveitearoni peerani. Aitaque, peerani icoitacani intianqueri iroavisacojeitajee.
					</seg>
					<seg id="b.EPH.1.10" type="verse">
						Jero oca icoacaajeitaqueeri maaroni: coajica impincatsaritasanotanaque catsini Quirishito. Ariorica omoncarataquea, irampatojeitaquee maaroni catsini: inquitesati aisati maaroni quipatsisati. Impoiji impincatsariventajeitaquee, maaroni.
					</seg>
					<seg id="b.EPH.1.11" type="verse">
						Ari aquemisantajeitaqueri Quirishito, meeca timatsi icoacaajeitaqueeri Tasorentsi. Tempa icoyeajeitaquee peerani, catsini: tequerani irovetsiqueroni quipatsi. Timatsi aisati icashiacaajeitaqueeri: irimajeitaqueero maaroni icantaqueeri.
					</seg>
					<seg id="b.EPH.1.12" type="verse">
						Narojeitaque jorio jivajeitatsiri noquemisantajeitaqueri Quirishito, irootaque icoantacari Tasorentsi nompincatsajeiteri, aisati noncamantajeiteri atiri: &quot;Icameetsatasanotaque Tasorentsi&quot;.
					</seg>
					<seg id="b.EPH.1.13" type="verse">
						Aisati avirojei: piquemacojeitaqueri Quirishito. Piquemaque ipocashijeitaquee yoavisacojeitaquee. Queario oni, irosati piquemisantantacari. Peerani icantajeitaquee Tasorentsi: &quot;Ariorica pinquemisantaquena, quiso oajeitempi Noshire&quot;. Meeca quiso oajeitaquempi, ayojeitantacari pishanincatacari Quirishito.
					</seg>
					<seg id="b.EPH.1.14" type="verse">
						Ariorica quiso oajeitaquee, ayojeitaque queario, intsoteajeero Tasorentsi maaroni icantitaqueeri. Eiro yamataviteetsi. Tempa queario iraajeitanajee inampiqui antsipajeitanteariri iriori. Tempa icameetsatasanotaque. Tsame aisati ancamantajeiteri maaroni atiri: &quot;Icameetsataque Tasorentsi&quot;.
					</seg>
					<seg id="b.EPH.1.15" type="verse">
						Noquemacojeitaquempi avirori, piquemisantasanojeitaqueri Avincatsarite Jesoshi, aisati pinintasanojeitaqueri piyemisantaririnte.
					</seg>
					<seg id="b.EPH.1.16" type="verse">
						Irootaque nocantantariri Tasorentsi: &quot;Ariove pimatacaaqueri ejesosati&quot;. Nocantani nopasonquitacoventajeitimpi, aisati nocantiri Tasorentsi iramitacojeitempi.
					</seg>
					<seg id="b.EPH.1.17" type="verse">
						Noquenquetsatacaapinitiri yora iriri Avincatsarite Jesoquirishito: tempa icameetsatasanotaque. Nocantiri: &quot;Piotacaajeiteri ejesosati, piotacaajeiteri jaoca picanta avirori.
					</seg>
					<seg id="b.EPH.1.18" type="verse">
						Piotacaasanojeiteri, iriojeitantearori jaoca noncantajeiteari, coajica: tempa ocameetsatasanotaque catsini anta inquitequi&quot;. Tempa yashijeitaquee, irootaque nocoantacari piojeite ocameetsatasanojeiti maaroni icashiacaajeitaqueeri.
					</seg>
					<seg id="b.EPH.1.19" type="verse">
						Oshequi catsini itasorentsitasanotaque, te ompeempaji itasorenca. Itasoncaventajeitaqueri maaroni quemisantajeitiriri. Peerani iotacaajeitaquee itasorentsitasanotaque,
					</seg>
					<seg id="b.EPH.1.20" type="verse">
						tempa yoitinaajiri Quirishito. Yaanajiri anta inquitequi, aisati isavicacaajiri anta iracosanoriqui icaratajiri ipincatsariventantajeiti.
					</seg>
					<seg id="b.EPH.1.21" type="verse">
						Icantaqueri: &quot;Notiomi, nocoaque pimpincatsariventajeiteri maaroni pincatsarijeivetachari, savicacantajeivetachari, jivatacaantajeivetachari, maaroni. Pimpincatsariventajeiteri maaroni timajeitatsiri meeca, aisati pimpincatsariventajeiteri maaroni timajeitajantsineri coajicani&quot;. Ari yanaacojeitiri maaroni, ipincatsaritasanotaque catsini.
					</seg>
					<seg id="b.EPH.1.22" type="verse">
						Aisati icantaqueri: &quot;Avirotaque cantacanterone jaocarica oncantayeteari paitapeerica, aisati pimpincatsariventajeiteri maaroni quemisantajeitimpiri.
					</seg>
					<seg id="b.EPH.1.23" type="verse">
						Impincatsajeitempi iriori. Tempa piquempetasanotaquena narori, pitasorentsitasanotaque catsini, picantani pitasoncacoventajeitaqueri maaroni quemisantajeitimpiri&quot;.
					</seg>
				</div>
				<div id="b.EPH.2" type="chapter">
					<seg id="b.EPH.2.1" type="verse">
						Peerani, avirori, te piojeiveitearini Tasorentsi, pantapiniveitaroni caari cameetsatatsi, irootaque pijajeitanteameri Sharincaveniqui: iro cantaincha yoavisacojeitaquempi Tasorentsi, irootaque pijajeitantajeari inquitequi, paneasanojeitapaaje anta.
					</seg>
					<seg id="b.EPH.2.2" type="verse">
						Piquempejeiveitarini yora itsipapee tseencantatsiri, piquemisantaveitarini Satanashi, yora pincatsariventiriri iamaaririnte tasoncantavetachari. Iriotaque pincatsariventajeitiriri maaroni piatsajeitariri Tasorentsi.
					</seg>
					<seg id="b.EPH.2.3" type="verse">
						Tempa peerani aquempeveitarini yora tseencantatsiri, antapiniveitaroni caari cameetsatatsi acoajeiveitaroni. Acantani, antapiniveitaroni paitapeerica acoaveitaniri, paitapeerica aquenqueshireveitaniri. Irootaque iquishimentantavetaqueerori Tasorentsi, iquempetacaantaquee itsipapee atiri.
					</seg>
					<seg id="b.EPH.2.4" type="verse">
						Peerani, antapiniveitaroni caari cameetsatatsi, ashi aironi: te ayojeiveitearini Tasorentsi, aisati ajajeiteme Sharincaveniqui. Iro cantaincha yashi yoiro icavintsaasanojeitaquee, oshequi inintasanojeitaquee. Peerani yoaneajiri itomi, icantani meeca yaneanaji. Meeca aisati yoavisacojeitaquee arori, ancantaitatiyempani asaviquimojeiteri inquitequi. Tempa ineshinoncajeitaquee, irootaque yoavisacojeitantajeeri.
					</seg>
					<seg id="b.EPH.2.6" type="verse">
						Icamaque Quirishito, impoiji yoitinaajiri Tasorentsi. Aisati arori aquempevetacari, ipashinitacaaquee Tasorentsi arori, aveshireimentajeitacari meeca Quirishito; aisati ayojeiti ancarajeiteri coajica anta inquitequi.
					</seg>
					<seg id="b.EPH.2.7" type="verse">
						Incantaitatiyempani iriotacaajeitajee, oshequi catsini ineshinoncatasanojeitaquee, icavintsaasanojeitaquee: yashi yoiro. Iro icavintsaajeitantaqueeri ashanincatacari Jesoquirishito.
					</seg>
					<seg id="b.EPH.2.8" type="verse">
						Piquemisantaqueri, irootaque yoavisacotantaquempiri Tasorentsi: tempa oshequi ineshinoncatasanojeitaquempi. Tecatsi pincantajeitea poavisacojeitajea avisati, irintiquea yoavisacotashijeitaquempi.
					</seg>
					<seg id="b.EPH.2.9" type="verse">
						Arosatime oavisacotajanchaneme, tempa ashemejeiteme.
					</seg>
					<seg id="b.EPH.2.10" type="verse">
						Iro cantaincha itasoncaventajeitaquee Tasorentsi ashanincajeitantacariri Jesoquirishito, icoaque antayetero cameetsayetatsiri. Peerani, tequerani antimeni, otimini icoacaajeitaqueeri antayeteri. Icoaque ancantaitatiyempani antapinijeitero.
					</seg>
					<seg id="b.EPH.2.11" type="verse">
						Te avirojei jorio. Ipincajeitaquempi iriori, icanti: &quot;Te iriojeiteriji pashinipee atiri Tasorentsi, te intoyeanteaji&quot;. Ijijeiveta iotiri irinti Tasorentsi.
					</seg>
					<seg id="b.EPH.2.12" type="verse">
						Pinquenqueshirejeitero jaoca picantajeitani peerani: te pinquemisantajeiveitearini Quirishito, te pishanincajeiteariji joriopee, te piojeiveitearoni icantayetiri Tasorentsi, aisati te piojeiveitearoni icashiacaajeitaqueeri. Te pioveitearini Tasorentsi, aisati te pioveiteani icoaqueni irineshinoncajeitempi.
					</seg>
					<seg id="b.EPH.2.13" type="verse">
						Queario, peerani te piojeiveitearini Tasorentsi, oquempetaca pitimini arejiqui catsini. Iro cantaincha icamimentajeitaquempi Quirishito, aparajatimentajeitaquempi iriraja. Meeca piquemisantajeitaqueri, pishanincajeitacari. Irootaque piojeitantacariri Tasorentsi, quiso poasanojeitantacariri.
					</seg>
					<seg id="b.EPH.2.14" type="verse">
						Peerani narori, aisati maaroni nojorioririnte, noquisajeiveitimpini: narori aisati iriori maaroni pishanincapeeni, aisati piquisajeiveitanani avirori. Iro cantaincha yoavisacojeitaquee Quirishito, ipeajiro aquisavacaajeiveitani, cameetsa isavicacaajeitaquee. Meeca aquempetavacaajeitaja maaroni.
					</seg>
					<seg id="b.EPH.2.15" type="verse">
						Icamimentaquee, eiroquea apomerentsiventantarotsi isanquenareni Moishishi, tecatsi oncantajeitee. Peerani onashitacaajeiveiteeni, te ashanincatavacaajeiveiteani. Iro cantaincha meeca ashanincajeitacari Quirishito, aisati ashanincatavacaajeitaca maaroni, aquempetavacaajeitaja,
					</seg>
					<seg id="b.EPH.2.16" type="verse">
						acatsimareavacaajeitaja maaroni. Iro acatsimareavacantajeitajari, ashanincajeitajari yora pajacotimentajeitaqueeri coroshiqui. Meeca eiro atsipetashitarotsi anquemisantero isanquenareni Moishishi avavisacotantajeari. Meeca aneacameetsajeitiri Tasorentsi maaroni: noshaninca aisati pishaninca.
					</seg>
					<seg id="b.EPH.2.17" type="verse">
						Narojeitaque jorio: niojeivetaca jaoca icantari Tasorentsi, niojeivetaro irineane, iro cantaincha te nonquemisantajeiteriji. Avirojei, avinti, te piojeiveitearini catsini, oquempetaca pitimini avirori arejiqui. Iro cantaincha ipocaque Quirishito, icamantajeitaquee maaroni jaoca acantajari ashanincatavacantajeitajari, aquempetavacantajeitajari.
					</seg>
					<seg id="b.EPH.2.18" type="verse">
						Oshequi imataqueeneri Quirishito, irootaque amajeitantacarori aquenquetsatacaajeitiri Tasorentsi. Aisati Ishire Tasorentsi oamejeitaquee aquenquetsatacaajeitiri.
					</seg>
					<seg id="b.EPH.2.19" type="verse">
						Peerani te pioveitearini Tasorentsi, te pishanincaveitearini. Iro cantaincha meeca, pinashijeitaca; piquempejeitacari itsipapee quemisantatsiri, piojeitaqueri Tasorentsi, pishanincajeitacari.
					</seg>
					<seg id="b.EPH.2.20" type="verse">
						Meeca noshiacantempiro. Ariorica avetsiquero avanco, tempa ajivataque amenero cameetsari quipatsi, impoiji amenero otincamipee cameetsatatsiri, quisotatsiri. Impoiji atancotashitaquero maaroni inchaquipee, ashiticaquero oshipee, maaroni. Ariorica antsonquero pancotsi, asavicaque. Aisati aquempejeitacaro, ariorica aquemisantaque. Ijivataque yora itiancanepee Tasorentsi aisati yora camantantatsiniri icamantajeitaquee jaoca icantari Jesoquirishito: icameetsataque, imataquero yoavisacojeitaquee. Tempa iriotaque meeca Avincatsarite. Impoiji ashequiajeitaque maaroni quemisantatsiri, aisati otasoncaventajeitaquee Ishire Tasorentsi aquempetavacaajeitantajari: tempa ashanincajeitacari Quirishito, maaroni. Meeca yashijeitaquee Tasorentsi, quiso yoajeitaquee.
					</seg>
				</div>
				<div id="b.EPH.3" type="chapter">
					<seg id="b.EPH.3.1" type="verse">
						Te avirojei jorio, iro cantaincha nonintajeitaquempi. Nocavintsaajeitaquempi, nocamantaquempi: &quot;Ariorica pinquemisantajeiteri Jesoquirishito, ari iroavisacojeitempi&quot;, irootaque yoiminqueanteetaquenari caravosoqui.
					</seg>
					<seg id="b.EPH.3.2" type="verse">
						Tempa ineshinoncataquena Tasorentsi, irootaque nomatantarori noquenquetsatacaajeitimpi.
					</seg>
					<seg id="b.EPH.3.3" type="verse">
						Iotacaaquena caari iojeitini itsipapee, tampatica yoametaquena. Aitaque nosanquenajeitaquempiro, novaajimpiro icamantaquenari.
					</seg>
					<seg id="b.EPH.3.4" type="verse">
						Ariorica pineanatero oca nosanquenataquempiri, piojeitavaquero oca niotacotaqueri Quirishito, caari ioyeetini peerani.
					</seg>
					<seg id="b.EPH.3.5" type="verse">
						Te irioveitearoni yora peeraniniri, iro cantaincha Ishire Tasorentsi iotacaajeitaquena: narojeitaque itiancanepee Quirishito aisati quenquetsatacoyetiriri.
					</seg>
					<seg id="b.EPH.3.6" type="verse">
						Te avirojei jorio, iro cantaincha iotacaaquena ariorica pinquemisantajeite, pavisacojeitanaque. Pimoncarajeitacari noshanincapee narori: ainiro cameetsayetatsiri icashiacaajeitaqueeri Tasorentsi. Aisati ashanincatavacaajeitaca: noshaninca aisati pishaninca avirori. Ariorica piquemisantaqueri Quirishito, irimoncarajeitaquempiro maaroni icantajeitaquenari narori.
					</seg>
					<seg id="b.EPH.3.7" type="verse">
						Irootaque oca noquenquetsatacotapinitaqueri. Ineshinoncataquena Tasorentsi, aisati itasoncaventaquena, nomatantacarori noquenquetsati.
					</seg>
					<seg id="b.EPH.3.8" type="verse">
						Pamene, noquemisantaveta; iro cantaincha te nonquempeteariji itsipapee quemisantatsiri: tecatsi nomataque narori. Iro cantaincha ineshinoncatashitaquena Tasorentsi, itiancaquena nocamantajeitaqueri itsipapee atiri jaoca icantari Quirishito icavintsaasanojeitaquee catsini. Te ayotacotashiteariji, irointi oamejeitaquee Ishire.
					</seg>
					<seg id="b.EPH.3.9" type="verse">
						Aisati itiancaquena nocamantajeitaquempi icoaque iroavisacojeitempi avirori, aisati maaroni itsipapee atiri. Aitaque peerani catsini icoaqueni iroavisacojeitempi, iro cantaincha te irioyeeteni peerani iroavisacojeitempi, iroaquera iotacaajeitaquee. Iriotaque vetsicajeitiriri maaroni timajeitatsiri.
					</seg>
					<seg id="b.EPH.3.10" type="verse">
						Meeca icoaque iriotacaajeiteri maaroni yora inquitequiniri: yora cantacaantayetatsiri aisati yora pincatsariyetatsiri. Iriojeitanaque inquitequiniri oshequi itasoncaventajeitaqueri Tasorentsi quemisantajeitiriri, impoiji iriojeitanaque ainiro iotantari catsini Tasorentsi, yashi yoiro ioti catsini.
					</seg>
					<seg id="b.EPH.3.11" type="verse">
						Aitaque icoitacani peerani iriojeite maaroni inquitequiniri. Ainiro imayetaqueeneri Avincatsarite Jesoquirishito, iotantacari yora inquitequiniri oshequi ioti Tasorentsi catsini. Irootaque icoacaaqueriri.
					</seg>
					<seg id="b.EPH.3.12" type="verse">
						Aquemisantaqueri Quirishito, irootaque ayotantacari ocameetsataque anquenquetsatacayeri Tasorentsi, inquemisantavaquee. Eiro atsaroacaaritsi.
					</seg>
					<seg id="b.EPH.3.13" type="verse">
						Piojeitaque noamejeitaquempi, irootaque oshequi yoashinoncanteetaquenari, iro cantaincha eiro poashiretacojeitanatsi, irointi pinquimoshirejeite.
					</seg>
					<seg id="b.EPH.3.14" type="verse">
						Oshequi ioti Tasorentsi, oshequi imataqueeneri, irootaque nopincatsatantacariri, aisati noquenquetsatacaapinitantacariri.
					</seg>
					<seg id="b.EPH.3.15" type="verse">
						Iriotaque ashijeitaqueeri, maaroni quemisantajeitaqueriri. Asavicajeiti arori aca quipatsiquica, ainiro isaviqui pashini inquitequi, iro cantaincha ashanincajeitacari.
					</seg>
					<seg id="b.EPH.3.16" type="verse">
						Icameetsatasanotaque catsini Apa, itasorentsitasanotaque catsini, irootaque nocantantacariri incantero Ishire ontasoncaventempi, impoiji ontimasanotanaque piotanteari.
					</seg>
					<seg id="b.EPH.3.17" type="verse">
						Nocantaqueri inquemisantacaasanojeitempi, pishiretapinitanteariri Quirishito. Aisati, nocoaque pishirejeitaquearo jaoca icanta Tasorentsi inintasanojeitaquempi, pinquemisantasanotantajeariri.
					</seg>
					<seg id="b.EPH.3.18" type="verse">
						Ariorica pishiretasanotaqueari, pinquempeteari itsipapee quemisantatsiri, piotasanojeite oshequi catsini inintasanojeitaquee Quirishito, te capichaji. Yashi yoiro inintasanojeitaquee, icantani.
					</seg>
					<seg id="b.EPH.3.19" type="verse">
						Nocoaque piojeite inintasanojeitaquee, iro cantaincha te ayojeiteji paita inintantajeiteeri. Ariorica piojeitaque inintasanojeitaquee, nocoaque aisati pishiretasanojeiteari Tasorentsi aisati nocoaque irimatacaasanojeitempiro catsini maaroni icoacaajeitaquempiri.
					</seg>
					<seg id="b.EPH.3.20" type="verse">
						Ari itasoncaventasanojeitaquee Tasorentsi, oshequi intacojeitaquee, yoanaaqueero maaroni acoacojeitaqueriri. Tecatsi ancantea antsoteajeitero anquenqueshirejeitero maaroni imajeitaqueeneri.
					</seg>
					<seg id="b.EPH.3.21" type="verse">
						Tsame maaroni quemisantajeitiriri Jesoquirishito ampincatsajeiteri Tasorentsi; tsame ancamantapinijeiteri atiripee icameetsatasanoti, ancantaitatiyempani. Aitaque ancantajeiteari.
					</seg>
				</div>
				<div id="b.EPH.4" type="chapter">
					<seg id="b.EPH.4.1" type="verse">
						Noquemisantaqueri Avincatsarite, irootaque yoiminqueanteetaquenari aca caravosoquica. Meeca noncantajeitempi: cameetsa pisavicajeite; icoyeajeitaquempi Avincatsarite, meeca pimajeiteneri maaroni icoacaajeitaquempiri.
					</seg>
					<seg id="b.EPH.4.2" type="verse">
						Eiro pishemejeititsi, pincavintsantajeite, eiro pishemajeitaritsi pishaninca, irointi pinintajeiteri, eiro piquishiritsi.
					</seg>
					<seg id="b.EPH.4.3" type="verse">
						Pincantajeitero Ishire Tasorentsi oamejeitempi pinquempetavacaajeitanteari, cameetsa paacameetsatavacaajeitanteari.
					</seg>
					<seg id="b.EPH.4.4" type="verse">
						Maaroni quemisantatsiri ashanincatavacaajeitaca, aisati ainiro Ishire Tasorentsi apaniro, ora quiso oajeitaqueeri. Amoncaratavacaajeitaca: icoyeajeitaquee Tasorentsi, ayojeitaque irimajeitaqueenero maaroni icantajeitaqueeri, irootaque aveshireimentasanotantacariri.
					</seg>
					<seg id="b.EPH.4.5" type="verse">
						Icarataque Avincatsarite apincatsajeitaqueri apaniro, amoncaratavacaajeitaca aquemisantajeitaqueri arori, aisati amoncaratavacaajeitaca avaotisatimentajeitacari.
					</seg>
					<seg id="b.EPH.4.6" type="verse">
						Itimi aparo Tasorentsi: yora Apasanori arori. Ipincatsariventajeitaquee maaroni arori, itasoncaventajeitaquee, quiso yoajeitaquee maaroni.
					</seg>
					<seg id="b.EPH.4.7" type="verse">
						Ineshinoncaajeitaquee Quirishito, iro cantaincha onashiyetaca imatacaajeitaqueeri.
					</seg>
					<seg id="b.EPH.4.8" type="verse">
						Ora irineane Tasorentsi oquenquetsatacotitarini, ocantitani: &quot;Irovancanajearica Quirishito coajica inquitequi, iranaacojeiteri maaroni camaari quisajeivetacariri; irinti atiripee, irimatacaajeiteri paitapeerica&quot;.
					</seg>
					<seg id="b.EPH.4.9" type="verse">
						¿Paita ocantantari: &quot;Irovancanajea&quot;? Aitaque iponeanacari peerani inquitequi jenoqui, irosati isavicantapaacari aca quipatsiquica. Impoiji yovancanaja aisati.
					</seg>
					<seg id="b.EPH.4.10" type="verse">
						Yora aniireatsiri aca quipatsiquica yovancanaja aisati anta inquitequi jenoqui. Anta ipincatsariventajeitaquee aisati itasoncaventajeitaquee maaroni, catsini.
					</seg>
					<seg id="b.EPH.4.11" type="verse">
						Imatacaasanojeitaqueri quemisantajeitatsiri yantajeitaquero paitarica icoacaajeitaqueriri: itiancanepee, camantantatsiri, quenquetsatacaantatsiri, jivatacaantatsiri, oametantatsiri, maaroni.
					</seg>
					<seg id="b.EPH.4.12" type="verse">
						Ari imatacaajeitaquee arori, aisati iriori maaroni quemisantajeitiriri, irootaque amajeitantarori antaveetiniri. Aisati imatacaajeitaquee aquemisantacaasanojeitaqueri maaroni quemisantajeivetariri Quirishito.
					</seg>
					<seg id="b.EPH.4.13" type="verse">
						Ari incanteani irimatacaajeitee, irosati amoncaratavacanteari anquemisantasanojeite, aisati ayotasanojeitanteariri iriori. Icoaque ayotasanojeiteri anquempetasanojeitanteariri iriori.
					</seg>
					<seg id="b.EPH.4.14" type="verse">
						Peerani aquempeveitarini jananequi, te amatasanojeiveitearoni antajeivetaniri. Aquemisantashijeivetacarini amatavijeitaqueerini, te ayoveiteani. Iro cantaincha te incoyeji Tasorentsi anquempetajeari jananequi, irointi icoaque anquempeteari antearipee, icoaque ontimasanote ayojeitanteari.
					</seg>
					<seg id="b.EPH.4.15" type="verse">
						Icoasanotaque ancavintsaasanojeiteri itsipapee, cameetsa ancamantajeiteri irineane: tempa queariotasanotaque. Icoaque aiquero ajatatiye anquempetasanojeitanaqueari Quirishito: yora Avincatsarite.
					</seg>
					<seg id="b.EPH.4.16" type="verse">
						Aquemisantajeitaqueri, irootaque ashanincatavacaajeitantacari; aisati yoamejeitaquee amitacotavacaajeitantacari, aisati yoamejeitaquee amajeitantacanariri maaroni icoacaajeitaqueeri. Aisati yoamejeitaquee anintavacaajeitantacari.
					</seg>
					<seg id="b.EPH.4.17" type="verse">
						Meeca novaajempiro icantaqueri Avincatsarite, noncamantempiro icoacaaquempiri. Te incoacayempiji pinquempetajeari caari quemisantatsi: yatsipetashijeita iriori yaamaashiyetacaro paitapeerica, te inquenqueshireempaji.
					</seg>
					<seg id="b.EPH.4.18" type="verse">
						Te iriojeiteriji Tasorentsi, oquempetaca te ontimeji ishire. Te irinintajeiteji inquenqueshireteri, te incoajeiteji irioteri, irootaque caari irimatantearo Tasorentsi iroaneasanojeiteri irisaviquimojeitanteariri anta inampiqui.
					</seg>
					<seg id="b.EPH.4.19" type="verse">
						Yantapinitashitacaro caari cameetsatsi, iro cantaincha te impashiventajeiteaji. Imayempitapinijeiti, itsinampavacaajeita, maaroni.
					</seg>
					<seg id="b.EPH.4.20" type="verse">
						Yora Quirishito, te iroamejeitempiji pinquempeteari yora tseencantatsiri.
					</seg>
					<seg id="b.EPH.4.21" type="verse">
						Tempa piquemacotaqueri Jesoshi, queario noamejeitaquempi jaoca icantari.
					</seg>
					<seg id="b.EPH.4.22" type="verse">
						Ari meeca eiro piquempetajatsi peerani. Pashi poironi te pincameetsateni. Pinintasanotironi pantayetironi caari cameetsatatsi, irootaque pamatavitantajari avisati.
					</seg>
					<seg id="b.EPH.4.23" type="verse">
						Eiro piquenqueshiretajirotsi piquenqueshireveitaniri peerani, irointi pinquenqueshiretajero cameetsatatsiri.
					</seg>
					<seg id="b.EPH.4.24" type="verse">
						Pimpashinijeitanaque: eiro pantashitajarotsi caari cameetsatatsi, irinti pinquempejeitajea Tasorentsi, tempa icameetsatasanotaque.
					</seg>
					<seg id="b.EPH.4.25" type="verse">
						Meeca eiro pamatavitantajitsi aisati, irointi tampatica pineanateri pishaninca. Pamene: ariorica ashanincatacari Quirishito, ashanincatavacaajeitaca, maaroni.
					</seg>
					<seg id="b.EPH.4.26" type="verse">
						Ariorica pinquisashireaquea, eiro pantasanotirotsi caari cameetsatatsi. Aisati, ariorica pinquisashiretaquea, pishintsite pincatsimareajea aisati,
					</seg>
					<seg id="b.EPH.4.27" type="verse">
						oncanteataquea eiro catsini imatimatantimpitsi camaari irantacayempiro caari cameetsatatsi.
					</seg>
					<seg id="b.EPH.4.28" type="verse">
						Ariorica picoshiveitani, eiro papiitajirotsi pincoshitaje, irointi pintsameete. Pantaveetanontea avisati, aisati pincavintsayeri ashinoncaincari.
					</seg>
					<seg id="b.EPH.4.29" type="verse">
						Eiro pineanatantarotsi caari cameetsatatsi, irointi pineanatantearo cameetsayetatsiri. Cameetsa poametavacayea, piveshireacayeari pishaninca.
					</seg>
					<seg id="b.EPH.4.30" type="verse">
						Terica pisavique cameetsa, oashiretanaca Ishire Tasorentsi. Eiro poashiretacaarotsi: tempa irootaque quempoyeajeitaquempiri. Oncanteani onquempoyeajeitaquempi irosati pijatanteari inquitequi. Anta inquitequi pavisacotasanotapaaje catsini.
					</seg>
					<seg id="b.EPH.4.31" type="verse">
						Meeca eiro piquisatsi, eiro pitsimaajencatatsi, eiro picatsimatantitsi, eiro piquisatsatantitsi, eiro picantimatantitsi. Eiro catsini piquishiritsi itsipapee,
					</seg>
					<seg id="b.EPH.4.32" type="verse">
						irointi pincavintsaajeiteri, pineshinoncajeiteri. Piquemisantaqueri Quirishito, meeca te inquishimentempiroji Tasorentsi pantayetaqueri, irointi icavintsaajeitaquempi: aisati pinquempejeiteri pishaninca iriori, eiro piquishimentiritsi yantayetaqueri, irointi pincavintsayeri.
					</seg>
				</div>
				<div id="b.EPH.5" type="chapter">
					<seg id="b.EPH.5.1" type="verse">
						Tempa avirojeitaque itomipee Tasorentsi inintasanotiri: ari meeca pinquempejeiteari.
					</seg>
					<seg id="b.EPH.5.2" type="verse">
						Inintajeitaquempi Quirishito, irisati shinetaincha ipajacoyeetiri, icamimentajeitaquempi. Ineacameetsatasanotaquero Tasorentsi oca imataqueri itomi. Oquempetaca inintajeitaquempi Quirishito, aisati pinquempeteri pishaninca, pinintasanojeiteri.
					</seg>
					<seg id="b.EPH.5.3" type="verse">
						Eiro pantirotsi caari pai, eiro pitsinampantitsi catsini, eiro pinevetarotsi yashijeitari itsipapee: quemisantatsiri te irantapiniteroji oca.
					</seg>
					<seg id="b.EPH.5.4" type="verse">
						Eiro picantatsatacotirotsi tsinane, eiro pincantatsatacotiritsi shirampari. Ocameetsati pimpashiventacayearo maaroni caari cameetsatatsi. Te oncameetsateji pishineventearo, eiro pishirontimentarotsi. Irointi ocameetsataque ampasonquiteri Tasorentsi: tempa icavintsaasanojeitaquee.
					</seg>
					<seg id="b.EPH.5.5" type="verse">
						Jero oca noncamantempiri, piotasanotavaquero: eiro ijatitsi inquitequi yora antapinitirori caari yai, aisati eiro ijatitsi tsinampaantatsiri, aisati nevetitayetariri iroaararo itsipapee. Yora nintasanotirori irashitaarantea iquempetacantaquero iroorica Tasorentsi inintantarori. Pineaquero, eiro ijatitsi irinti anta ipincatsarijeitinta Quirishito aisati Tasorentsi.
					</seg>
					<seg id="b.EPH.5.6" type="verse">
						Ainiro coavetachari iramatavitempi: oshequi irineanatashivetempi, vero, vero. Incamantashijeitempi ocameetsati pimajeitero oca caari cameetsatatsi, iro cantaincha eiro piquemisantiritsi. Iroasanquejeitaqueri Tasorentsi maaroni caari quemisantiri.
					</seg>
					<seg id="b.EPH.5.7" type="verse">
						Eiro catsini piquempetaritsi.
					</seg>
					<seg id="b.EPH.5.8" type="verse">
						Peerani oquempetani pitimini tsiteniriqui: pantapinitironi caari cameetsatatsi. Iro cantaincha yoameetsataquempi Quirishito, oquempetaca itimacaajimpi quitaiteriqui. Meeca cameetsa pisavicaje, onquempetanteari pintime quitaiteriqui.
					</seg>
					<seg id="b.EPH.5.9" type="verse">
						Ariorica antime quitaiteriqui, ancavintsante, antime cameetsa, tampatica aneanate.
					</seg>
					<seg id="b.EPH.5.10" type="verse">
						Piojeitero icoacaaquempiri Avincatsarite, impoiji pimamatero.
					</seg>
					<seg id="b.EPH.5.11" type="verse">
						Eiro pantirotsi yantayetiri timajeitatsiri tsiteniriqui, irointi piotacaajeiteri te oncameetsateji oca yantajeitaqueri.
					</seg>
					<seg id="b.EPH.5.12" type="verse">
						Nopashiventacaacaro noquenquetsatacotiro yantajeitiri, ora imanavetacari.
					</seg>
					<seg id="b.EPH.5.13" type="verse">
						Ariorica piotacayeri te oncameetsateji yantajeitiri, onconijataque maaroni yantajeitaqueri. Impoiji iriotanaque te incameetsateji. Impoiji ariorica incoaque incameetsatanaque, onquempetajea irisavicaje iriori quitaiteriqui.
					</seg>
					<seg id="b.EPH.5.14" type="verse">
						Tempa icanteeti: &quot;Ariorica pimaaque, pintinaanaje. Ariorica picamaque, pintinaanaje aisati. Iriotacaasanotempi Quirishito, irisavicacayempi quitaiteriqui&quot;.
					</seg>
					<seg id="b.EPH.5.15" type="verse">
						Pinquenqueshiretasanotero paitapeerica pantayeteri: eiro piquempetaritsi caari iotatsi, irointiquea ocameetsati ontimasanote piotanteari.
					</seg>
					<seg id="b.EPH.5.16" type="verse">
						Ariorica ompomerentsitimojeitempi, iro cantaincha pinquearioventero pantero cameetsayetatsiri.
					</seg>
					<seg id="b.EPH.5.17" type="verse">
						Eiro pantashiyetarotsi paitapeerica, irointi pijivate pinquenqueshiretasanotea. Piojeitero paitapeerica icoacaaquempiri Avincatsarite: impoiji pimamajeitero irointi.
					</seg>
					<seg id="b.EPH.5.18" type="verse">
						Eiro pishinquitatsi, te oncameetsateji catsini: irointi pinquemisantasanotero Ishire Tasorentsi oamejeitantempiri.
					</seg>
					<seg id="b.EPH.5.19" type="verse">
						Oshequi pincantapiniteri pishaninca: &quot;Tempa icameetsataque Avincatsarite&quot;, aisati pimpampoyeaventapinijeiteri Tasorentsi, piveshireimenteari.
					</seg>
					<seg id="b.EPH.5.20" type="verse">
						Pipincatsataqueri Avincatsarite Jesoquirishito, irootaque itasoncacoventantaquempiri Apa Tasorentsi. Meeca pimpasonquitapiniteri.
					</seg>
					<seg id="b.EPH.5.21" type="verse">
						Ariorica pipincatsatiri Quirishito, pimpincatsatavacaajeitea, paacameetsatavacaajeitea.
					</seg>
					<seg id="b.EPH.5.22" type="verse">
						Tsinane, ¿pipincatsatirimpa Avincatsarite? Ari, aisati pinquempeteri pijime, pimpincatsateri iriori.
					</seg>
					<seg id="b.EPH.5.23" type="verse">
						Iquempetaca Quirishito ipincatsariventajeitiri quemisantajeitiriri, aisati inquempetea shirampari, impincatsariventero ijina. Tempa oshequi icavintsaajeitaquee Quirishito, irootaque yoavisacojeitantajeeri.
					</seg>
					<seg id="b.EPH.5.24" type="verse">
						Oquempetaca aquemisantajeitaqueri Quirishito, ocameetsati tsinane onquemisantapiniteri ojime.
					</seg>
					<seg id="b.EPH.5.25" type="verse">
						Iquempetaca Quirishito inintasanojeitaquee, irosati icamimentantaqueeri, avirojei shirampari, cameetsa pinintasanotero pijina.
					</seg>
					<seg id="b.EPH.5.26" type="verse">
						Pineaquero, inintajeitaquee Quirishito, icamimentajeitaquee, irootaque yoameetsatantajeiteeri. Ariorica anquemisantajeitero irineane Tasorentsi aisati avaotisajeitea, iroameetsatasanojeitee Quirishito anquearioventajeiteneri maaroni icoacaajeitaqueeri.
					</seg>
					<seg id="b.EPH.5.27" type="verse">
						Icoaque irineacameetsajeitee arori, aisati iriori maaroni itsipapee quemisantatsiri; eiro otimimojeiteetsi caari cameetsatatsi. Icoaque ancameetsatasanotanaque, eiro catsini otimi antane. Pineaquero, oshequi inintajeitaquee.
					</seg>
					<seg id="b.EPH.5.28" type="verse">
						Aisati, shirampari, pinintasanojeitero pijina. Oquempetaca picavintsaaja avisati, pincavintsayero pijina. Yora cavintsairori ijina, icavintsaaja irisati.
					</seg>
					<seg id="b.EPH.5.29" type="verse">
						Te amatapiniteaji anquisajea arosati, irointi acavintsaaja arosati, aneshinoncataja arosati. Aisati, iquempetaquee Quirishito arori, ariorica aquemisantajeitiri,
					</seg>
					<seg id="b.EPH.5.30" type="verse">
						icavintsaajeitaquee; tempa ishanincajeitaquee, quiso yoajeitaquee.
					</seg>
					<seg id="b.EPH.5.31" type="verse">
						Ocanti Sanquenarentsi: &quot;Ariorica iraaque shirampari ijina, irojocanaqueri iriri, aisati iriniro, quiso iroanaquero ijina. Yora shirampari aisati ijina ishiaquero apaniro ivatsa iriori: quiso iroavacayea, te oncameetsateji irojocavacayea&quot;.
					</seg>
					<seg id="b.EPH.5.32" type="verse">
						Opomerentsivetaca anquemero oca, iro cantaincha oshiaqueri Quirishito aisati maaroni quemisantajeitiriri, apaniro anajeitaque: iotaca ashanincatavacaajeitaca, aquempeavacaajeitaca.
					</seg>
					<seg id="b.EPH.5.33" type="verse">
						Ari nampiitajempiro: iquempetaca icavintsaaja irisati shirampari, ocameetsati incavintsaasanotero ijina, incanteani. Aisati ocameetsati ompincatsateri tsinane ojime.
					</seg>
				</div>
				<div id="b.EPH.6" type="chapter">
					<seg id="b.EPH.6.1" type="verse">
						Jananequi, ariorica piquemisantaqueri Avincatsarite, icoacaaquempi pinquemisantajeiteri aisati ashijeitimpiri.
					</seg>
					<seg id="b.EPH.6.2" type="verse">
						Otimini peerani oshequi icantapinivetacariniri Tasorentsi peeraniniri, iro cantaincha te incantapiniteriji: &quot;Ariorica pinquemisantena, ario peerani pintimeni quipatsiqui&quot;. Impoijiquea icantirini: &quot;Ariorica pimpincatsateri piri, aisati pimpincatsatero piniro, cameetsa nosavicacayempi; peerani pintimeni avinti quipatsiqui, eirotsita picamitatsi&quot;.
					</seg>
					<seg id="b.EPH.6.4" type="verse">
						Shirampari, eiro pishemaritsi pitomipee, iquisacari; irointi poamejeiteri icantayetiri Avincatsarite, aisati poamejeiteri impincatsateri.
					</seg>
					<seg id="b.EPH.6.5" type="verse">
						Intimerica amanantimpiri, pinquemisanteri, pimpincatsateri. Oquempetaca pantiniri Quirishito maaroni icoacaaquempiri, panteneri amanantimpiri maaroni icoacaaquempiri iriori.
					</seg>
					<seg id="b.EPH.6.6" type="verse">
						Eiro pamatavitiritsi. Eirorica yamenimpitsi, pincanteani pantaveeteneri: tempa aisati pantaveetiniri Quirishito. Pincoasanotaque panteneri Tasorentsi maaroni icoacaaquempiri.
					</seg>
					<seg id="b.EPH.6.7" type="verse">
						Te irio pantaveetasanotene atiri, irintiquea pantaveetini Avincatsarite.
					</seg>
					<seg id="b.EPH.6.8" type="verse">
						Piojeite ariorica pantapinitero cameetsatatsiri, impinatempi. Impinateri pimantaari, caari pimantacha, maaroni.
					</seg>
					<seg id="b.EPH.6.9" type="verse">
						Aisati amanantiriri atiri: pincavintsaajeiteri pamanantanepee, tempa nocantaqueri inquemisantempi. Eiro piquisapinitiritsi. Eiro pipeacojeitarotsi: avirojeitaque ipincatsariventajeitiri Quirishito, aisati ipincatsariventajeitiri pamanantane: pimoncaratavacaajeitaca.
					</seg>
					<seg id="b.EPH.6.10" type="verse">
						Apanivaniji noncamantempi: pincanteri Avincatsarite impincatsariventajeitempi, aisati intasoncacoventajeitempi.
					</seg>
					<seg id="b.EPH.6.11" type="verse">
						Iquempetaca yaventapinitaro soraro ashirotatsiri iitsaare eiro imatantaritsi oyerinemeri, paventajeiteari Tasorentsi eiro imatantimpitsi camaari, yora amatavijeitempinemeri.
					</seg>
					<seg id="b.EPH.6.12" type="verse">
						Te irio ampiatea atiri aneayetiri, irinti apiataca caari conijayetatsi: yora pincatsariventiriri camaari, jivajeitiriri camaari, pincatsariventiriri maaroni tseencantatsiri, antirori caari cameetsatatsi, maaroni camaari catsini. Iquisajeitaquee iriori.
					</seg>
					<seg id="b.EPH.6.13" type="verse">
						Oquempetaca yaventayetaro soraro ashiroyetatsiri, paventeari avirori Tasorentsi poimpianteariri camaari. Iroashinoncayempime, iro cantaincha eiro imatasanotimpitsi, panaacotajeri. Pintsoteayeteneri Tasorentsi maaroni icoacaajeitaquempiri; eiro pojoquirotsi piquemisanti.
					</seg>
					<seg id="b.EPH.6.14" type="verse">
						Pinquemisantasanotanaque, pinquenqueshirejeitero queariotasanotatsiri eiro yoashinoncantimpitsi camaari: oquempevetaca yaventaro soraro ishiticatsaquiro eiro imatantari yora quisavetariri. Pincameetsatasanotanaque eiroquea imatantimpitsi camaari: pinquempetanteariri soraro, yaventaro ipashicanejitari.
					</seg>
					<seg id="b.EPH.6.15" type="verse">
						Oquempetaca soraro isapatotanaca cameetsa iquenayetantari, ari pivetsicaquea pinquenayetanaque, pincamanteri atiri jaoca incanteari iravisacotantajeari.
					</seg>
					<seg id="b.EPH.6.16" type="verse">
						Aisati ainiro soraro yojocaari, yojocantarori parashetatsiri chacopi caari iquentanteetari. Aisati avirori, pinquemisanteri Tasorentsi, eiroquea imatantimpitsi camaari irantacayempi caari cameetsatatsi.
					</seg>
					<seg id="b.EPH.6.17" type="verse">
						Aisati, oquempetaca soraro ipashicainatacaro ashiro yavisacotantari, paventeari avirori Tasorentsi pavisacotantajeari: impoiji eiro imatimpitsi camaari. Ainiro aisati ivesamento soraro imatantariri iisane: oshiaquero irineane Tasorentsi oamejeitaquee Ishire amatanteariri camaari.
					</seg>
					<seg id="b.EPH.6.18" type="verse">
						Pinquenquetsatacaapiniteri Tasorentsi. Paitapeerica oncoacayempiri Ishire, pincanteri. Pincamanteri coiteimotaquempiri. Eiro piperaventarotsi pinquenquetsatacayeri: pincantapiniteri: &quot;Pincavintsaajeiteri noyemisantaririnte&quot;.
					</seg>
					<seg id="b.EPH.6.19" type="verse">
						Aisati pincanteri iramitacotena narori, eiro nopashiventanta nonquenquetsatacaajeiteri atiri. Noncamantajeiteri caari iojeiveitani: iroavisacojeiteri Tasorentsi maaroni quemisantajeiterineri.
					</seg>
					<seg id="b.EPH.6.20" type="verse">
						Nocamantapinitaqueri atiri, irootaque yoiminqueanteetaquenari aca caravosoquica. Pincanteri iramitacotena cameetsa noncamantapiniteri atiri, eiro nomanirotsi. Tempa irootaque icoacaaquenari Tasorentsi.
					</seg>
					<seg id="b.EPH.6.21" type="verse">
						Ariorica irareetea Tiquico, incamantapaaquempi jaocarica nocantacari, aisati incamantempi paitarica nantayetaqueri. Iriotaque ayemisantaririnte nonintasanotiri, iquearioventiniri Avincatsarite maaroni icoacaaqueriri.
					</seg>
					<seg id="b.EPH.6.22" type="verse">
						Irootaque notiancantacariri, nocoaque piojeite jaocarica nocantacari. Aisati nocoaque iriveshireacaajeitempi.
					</seg>
					<seg id="b.EPH.6.23" type="verse">
						Meeca, noyemisantaririnte, nocoaque cameetsa irisavicacayempi Apa Tasorentsi, nocoaque iroamejeitempi pinquemisantasanojeite aisati pinintasanojeiteri pishaninca. Aisati nocoaque inquempetacayempi iriori Avincatsarite Jesoquirishito.
					</seg>
					<seg id="b.EPH.6.24" type="verse">
						Ariorica pincanteani pinintasanoteri Jesoquirishito, nocoaque irineshinoncajeitempi Tasorentsi, maaroni. Narotaque sanquenajeitimpirori:
					</seg>
				</div>
			</div>
			<div id="b.PHI" type="book">
				<div id="b.PHI.1" type="chapter">
					<seg id="b.PHI.1.1" type="verse">
						¿Savicajeitatsimpi jiriposhisati? ¿Tecatsimpa oajeitempine? Narotaque Pavoro sanquenajeitaquempirori, nocarataqueri aca iriori Timoteo. Narotaque antaveetiniriri Jesoquirishito icoacaaquenari. Nosanquenajeitimpiro maaroni noyemisantaririnte: quenquetsatacantajeitatsiri aisati amitacojeitiriri quemisantatsiri, maaroni.
					</seg>
					<seg id="b.PHI.1.2" type="verse">
						Nocoaque irineshinoncajeitempi Tasorentsi, aisati cameetsa irisavicacaajeitempi. Aisati nocoaque inquempetacaajeitempi Avincatsarite Jesoquirishito.
					</seg>
					<seg id="b.PHI.1.3" type="verse">
						Ariorica noquenqueshirejeitaquempi, nopasonquitapinitiri Tasorentsi. Avirojeitaque nopasonquitimentiri.
					</seg>
					<seg id="b.PHI.1.4" type="verse">
						Aitaque nocantani noquenquetsatacaapinitiri Tasorentsi, nocantapinitiri: &quot;Pincavintsaajeiteri jiriposhisati&quot;, aisati noveshireimentajeitaquempi.
					</seg>
					<seg id="b.PHI.1.5" type="verse">
						Picantani pamitacotapinijeitaquena avaraaquero irineane Tasorentsi, acamantajeitiri atiri jaoca icantajari yavisacotantajari. Irootaque nopasonquitimentantimpiri.
					</seg>
					<seg id="b.PHI.1.6" type="verse">
						Ocameetsataque oca pantapinijeitaqueri, tempa irio Tasorentsi antacaaquempirori. Niotaque incantatiyempani, irimatacaapinitempiro, irosati impocantajeari Jesoquirishito. Ariorica impocapaaje iriori, ari moncaratapaaca maaroni pantajeitaqueri.
					</seg>
					<seg id="b.PHI.1.7" type="verse">
						Tempa ocameetsataque noneacameetsajeitaquempi, aitaque oshequi nonintasanojeitaquempi. Ariorica nonapiniti caravosoqui, noquenquetsatacotiri Jesoquirishito, aisati ariorica yoisoquijana, aisati noquenquetsatacotiri. Nocamantapinitiri yora pincatsaripee paita noquenquetsatacotantariri Jesoquirishito; aisati nocamantiri oqueariotasanotaque irineane Tasorentsi. Iro cantaincha picantani avirori picavintsaasanojeitaquena, aisati ineshinoncajeitaquee Tasorentsi.
					</seg>
					<seg id="b.PHI.1.8" type="verse">
						Iotaque iriori oshequi nocoiteajeitaquempi. Oshequi inintasanojeitaquee Jesoquirishito, aisati noquempetaca narori, oshequi nonintasanojeitaquempi.
					</seg>
					<seg id="b.PHI.1.9" type="verse">
						Aisati nocantiri Tasorentsi iramitacojeitempi, nocoaque aiquero pijatatiye pinintasanojeiteri itsipapee. Aisati nocantiri iroamejeitempi iriori piotasanojeitanteariri, aisati ontimimojeitantempiri piotanteari: aiquero pijajeitatiye.
					</seg>
					<seg id="b.PHI.1.10" type="verse">
						Nocoaque piojeite pantero cameetsatatsiri, eiroquea pantirotsi caari cameetsatatsi. Nocoaque pincameetsatasanojeitanaque, eiro otimitsi pantane; pincantaitatiyempani, irosati impocantajeari Jesoquirishito.
					</seg>
					<seg id="b.PHI.1.11" type="verse">
						Tempa yoameetsatasanojeitimpi, meeca nocoaque cameetsa pisavicajeite, iramitacojeitempi iriori. Impoiji maaroni atiri impincatsajeiteri Tasorentsi, incantajeite: &quot;Tempa icameetsatasanoti Tasorentsi&quot;.
					</seg>
					<seg id="b.PHI.1.12" type="verse">
						Noncamantempi, noyemisantaririnte: yoiminqueetaquena, iro cantaincha te nantsipetashitearoji nosaviqui aca caravosoqui. Nocantani nocamantajeitiri atiripee jaoca incanteari iravisacojeitantajeari. Iquemajeitaquena maaroni soraropee: yora shentajeitirori ivanco pincatsari. Aisati pashinipee atiri, iquemajeitaquena. Iojeiti tecatsi nante, irointi yoiminqueashiyeetaquena; apatiro noquenquetsatacotiri Quirishito. Eirome notimime aca, eirome iojeitajime jaoca incanteari iravisacotantajeari.
					</seg>
					<seg id="b.PHI.1.14" type="verse">
						Ineapaaquena ayemisantaririnte jaoca nocantari aca, irootaque iveshireimentajeitantacariri Avincatsarite. Meeca te intsaroajeiteji, irointi icoasanojeitanaque incamantajeiteri maaroni atiri irineane Tasorentsi.
					</seg>
					<seg id="b.PHI.1.15" type="verse">
						Ainiro oshequi quenquetsatacotiriri Quirishito. Ineaquena aparopee oshequi noquemisantacaajeitiri atiripee, irootaque iquisaneentantaquenari, aisati ipiatsatantaquenari; icoaque iranaacojeitena impincatsarite. Iro cantaincha ainiro pashini cavintsaasanotaquenari,
					</seg>
					<seg id="b.PHI.1.16" type="verse">
						oshequi inintajeitaquena irinti. Iojeitaque iriori notimi aca caravosoqui noncamantajeitanteariri pincatsaripee paita noquenquetsatacotantariri Jesoquirishito, noncamanteri jaoca incanteari iravisacotantajeari.
					</seg>
					<seg id="b.PHI.1.17" type="verse">
						Yora quisaquenari, te incoacayeriji atiri inquemisantajeitena, irintiquea coaintsi iranaacotena inquemisantacaajeiteri atiripee. Te irantaveetasanoteneri Quirishito, irointi icoaveta iroashinoncayename aca caravosoqui.
					</seg>
					<seg id="b.PHI.1.18" type="verse">
						Ari, oncanteata inquishenata. Aparopee iquisaneentaquena, yora pashini icavintsaaquena, iro cantaincha iquenquetsatacojeitaqueri Quirishito, irootaque noquimoshiretantacari narori. Noncanteani nonquimoshiretasanotanaque.
					</seg>
					<seg id="b.PHI.1.19" type="verse">
						Niotaque ariorica inquenquetsate, ari cameetsa nontime narori. Tempa picantaqueri Tasorentsi, irootaque yamitacotantaquenari, aisati amitacotaquena Ishire Jesoquirishito.
					</seg>
					<seg id="b.PHI.1.20" type="verse">
						Te noncoyeji nompashiventea, irointi nocoasanotaque narori cameetsa nonquemisantasanoteri Quirishito; nocoaque nonquempetajea peerani, te nontsaroyeji. Arioricampa iroyeetaquena meeca, irompa eirorica yoyeetanatsi, iro cantaincha paitapeerica nanteneriri, nocoasanotaque incantajeite atiri: &quot;Tempa icameetsatasanoti Quirishito&quot;.
					</seg>
					<seg id="b.PHI.1.21" type="verse">
						Eirotsitarica yoyeetanatsi meeca, irosati noncanteani nonquemisantasanoteri Quirishito. Ariorica noncamaque, ocameetsatasanotaque aisati: tempa noneasanoteri anta inquitequi; irootaque nocoasanotaqueri.
					</seg>
					<seg id="b.PHI.1.22" type="verse">
						Eirotsitarica nocami, ari noncanteani nomateneri Avincatsarite paitapeerica icoacaaquenari. Tempa ocameetsataque. Aisati, ariorica noncamaque, ocameetsataque. Te nioteji paitarica nocoasanotaqueri.
					</seg>
					<seg id="b.PHI.1.23" type="verse">
						Nocoasanovetacaro apite. Nocoaque noncame, nojatashitanteariri Quirishito, quiso noanteariri. Tempa ocameetsatasanotaque.
					</seg>
					<seg id="b.PHI.1.24" type="verse">
						Iro cantaincha aisati ocameetsatasanotaque noncanteani nanee, namitacojeitantempiri avirori.
					</seg>
					<seg id="b.PHI.1.25" type="verse">
						Naamaaca meeca eirotsita yoyeetanatsi, eirotsitarica nojatitsi inquitequi. Nosaviquimojeitempi namitacojeitempi pinquemisantasanojeite, aisati piveshireimentajeiteari yora piquemisantaqueri.
					</seg>
					<seg id="b.PHI.1.26" type="verse">
						Ariorica nojatashijeitajempi aisati, piveshireimentavajena, aisati piojeitanaque icameetsatasanotaque Jesoquirishito.
					</seg>
					<seg id="b.PHI.1.27" type="verse">
						Jero oca pinquenqueshiretasanoteri: piquemisantaqueri Quirishito pavisacotantajari, meeca icoaque cameetsa pisavicajeite, pantapinijeitero maaroni icoacaaquempiri. Ariorica nojatashijeitempi nocoaque noneajeitapeempi piquearioventajeitaquero piquemisantajeiti maaroni. Eiroricampa nojatashijeitimpitsi, iro cantaincha nocoaque nonquemacojeitempi pincaratavacaajeitea, pimpomerentsiventearo pincamantajeiteri atiri: &quot;Ariorica pinquemisanteri Quirishito, iroavisacotempi&quot;.
					</seg>
					<seg id="b.PHI.1.28" type="verse">
						Eiro pitsaroacaajeitaritsi yora quisajeitempine: impoiji inquenqueshirejeitanaquea: &quot;¿Paita caari itsaroacantana?&quot; Iriojeite iriori irijajeite Sharincaveniqui, iriojeite aisati yoavisacojeitaquempi Tasorentsi.
					</seg>
					<seg id="b.PHI.1.29" type="verse">
						Icavintsaajeitaquempi Tasorentsi, inintacaajeitaquempi pinquemisantajeiteri Quirishito. Iro cantaincha aisati inintacaajeitaquempi pineacatsitimentajeiteari.
					</seg>
					<seg id="b.PHI.1.30" type="verse">
						Aitaque amoncaratavacaajeitaca apomerentsiventajeitiniri. Peerani pineajeitaquena nopomerentsiventiniri. Meeca aisati piquemacojeitaquena, oshequi nopomerentsiventiniri.
					</seg>
				</div>
				<div id="b.PHI.2" type="chapter">
					<seg id="b.PHI.2.1" type="verse">
						Tempa ocameetsati piveshireimentajeiteari Quirishito. Inintajeitaquempi, irootaque ocameetsatantari piveshireimenteari. Tempa quiso oajeitaquempi Ishire Tasorentsi. Tempa piojeiti picavintsanti. Tempa piojeiti pineshinoncatanti.
					</seg>
					<seg id="b.PHI.2.2" type="verse">
						Ari meeca nocoaque cameetsa pisavicajeite, paacameetsatavacaajeitea, pinintavacaajeitea. Cameetsa omoncaratavacaajeitea paitapeerica pincoajeiteri aisati paitapeerica pinquenqueshirejeiteri. Ariorica pantajeitero oca, ari nonquimoshiretanaque.
					</seg>
					<seg id="b.PHI.2.3" type="verse">
						Paitapeerica pantajeiteri, eiro piquisavacaajeitatsi, eiro pishemejeititsi. Eiro pijijeititsi picameetsatasanoti, eiro pijijeititsi panaacojeitaqueri itsipapee, irointi pinquenqueshirejeite: &quot;Icameetsatasanojeiti itsipapee, yanaacojeitaquena icameetsati&quot;.
					</seg>
					<seg id="b.PHI.2.4" type="verse">
						Ocameetsaveta pincavintsayea avisati, iro cantaincha ocameetsatasanoti aisati pincavintsaajeiteri itsipapee.
					</seg>
					<seg id="b.PHI.2.5" type="verse">
						Pinquempejeiteari Jesoquirishito: te incavintsayeaji irisati, irointi icavintsaajeitaquee arori.
					</seg>
					<seg id="b.PHI.2.6" type="verse">
						Iriovetaca Tasorentsisanori inaveta, iro cantaincha icantiri iriri: &quot;Apa, nioti aquempetavacaajeitaca, Tasorentsi anajeiti,
					</seg>
					<seg id="b.PHI.2.7" type="verse">
						iro cantaincha nocoaque nompeapeempa atiri, nantempiro maaroni picoacaaquenari&quot;. Ari yojocanaquero ipincatsaritantaniri, itasorentsitantaniri. Ari itimantapaacari peerani quipatsiqui, yatiritasanotapaaque:
					</seg>
					<seg id="b.PHI.2.8" type="verse">
						iquempejeitapaaquee arori. Te impincatsarivetapeempaji, irointi ipincatsataqueri iriri. Irisati coaintsi ipajacoyeetaqueri coroshiqui, icamimentajeitaquee arori. Irootaque inintacaaqueriri iriri.
					</seg>
					<seg id="b.PHI.2.9" type="verse">
						Iro cantaincha impoiji yaajiri jenoqui, cameetsa isavicacaajiri catsini. Ipeavajiri aisati pincatsarisanori, yanaacojeitapaaqueri maaroni timajeitatsiri.
					</seg>
					<seg id="b.PHI.2.10" type="verse">
						Icoaque Tasorentsi ampincatsajeiteri Jesoshi, catsini: yora jenoquiniri, arori quipatsiquiniri, yora ishaavijiniri, maaroni. Aiquero ajatatiye, ampincatsatasanojeiteri catsini.
					</seg>
					<seg id="b.PHI.2.11" type="verse">
						Aisati ancantasanojeite: &quot;Iriotaque Jesoquirishito Pincatsarisanori&quot;, impoiji aacameetsatasanojeitanteariri catsini yora Apa Tasorentsi.
					</seg>
					<seg id="b.PHI.2.12" type="verse">
						Ari, noshaninca, picantani piquemisantapinijeitaquenani. Notsipatantimpiniri piquemisantajeitaquenani. Meeca te nontsipajeitempiji, iro cantaincha nocoaque pinquemisantasanojeitena aisati. Tempa yoavisacojeitaquempi Tasorentsi: meeca pimpincatsatasanojeiteri, panteneri maaroni icoacaajeitaquempiri.
					</seg>
					<seg id="b.PHI.2.13" type="verse">
						Tempa itasoncacoventapinitaquempi, picoajeitantacari pimayetaquero cameetsayetatsiri. Tempa ocameetsataque maaroni icoacaajeitaquempiri, aitaque yamitacotapinijeitaquempi pimataquero.
					</seg>
					<seg id="b.PHI.2.14" type="verse">
						Pimatasanojeitero maaroni icoacaaquempiri: eiro pishemarotsi, eiro pipiatsataritsi iriori.
					</seg>
					<seg id="b.PHI.2.15" type="verse">
						Ariorica panteneri Tasorentsi maaroni icoacaaquempiri, eiro otimitsi pantane, irointi pincameetsashiretanaque. Tempa itomintajeitaquempi, ishintojeitaquempi. Yoameetsatasanojeitaquempi. Ara pinampiqui picarajeitaqueri oshequi tseencantatsiri: te incameetsateji, te irioteriji Tasorentsi. Oquempetaca tsiomentotsi otsiotaca amenantari, ari cameetsa pisavicajeite piotacaajeitanteariri yora tseencantatsiri.
					</seg>
					<seg id="b.PHI.2.16" type="verse">
						Oquempetaca pitsiotacaro tsiomentotsi pamenantari tsiteniriqui, aisati poamejeiteri pishaninca irineane Tasorentsi irineantapaajearori iriori inquite, incantaitatiyempani iraneapaaje anta. Ari pimamajeitero oca; impoiji, impocajerica Quirishito, nonquimoshireimentajeitaquempi. Niotanaque te nantsipetashitearoji noamejeitaquempi.
					</seg>
					<seg id="b.PHI.2.17" type="verse">
						Meeca piquemisantajeitaque. Tempa narotaque quemisantacaajeitaquempiri, irootaque icoanteetacari iroyeetena. Arioricampa iroyeetena meeca, iro cantaincha niotaque aiquero pijatatiye pimpincatsatasanotanaqueri Tasorentsi. Irootaque noquimoshiretantacari, aisati nocoaque pinquimoshireventena avirori.
					</seg>
					<seg id="b.PHI.2.18" type="verse">
						Queario, ocameetsati pinquimoshirejeitanaque, anquempetavacaajeitanteari, anquimoshiretasanojeitanteari, maaroni.
					</seg>
					<seg id="b.PHI.2.19" type="verse">
						Ariorica incoacayena Avincatsarite Jesoshi, nocoaque intsipaite nontianquempiri Timoteo. Ariorica impiaje aisati aca, incamantapaajena jaoca picantajeitari, nonquimoshiretanteari.
					</seg>
					<seg id="b.PHI.2.20" type="verse">
						Te noncarateriji itsipa quempetearine iriori: oshequi icoaque incavintsaajeitempi cameetsa pisavicajeitanteari.
					</seg>
					<seg id="b.PHI.2.21" type="verse">
						Ainiro pashinipee: iquenqueshirejeitaquero paitapeerica icoayetiri iriori, te inquenqueshiretapiniteroji icoaqueri Jesoquirishito.
					</seg>
					<seg id="b.PHI.2.22" type="verse">
						Iro cantaincha piojeitaque icameetsataque Timoteo, iquearioventiro yamitacotaquena noquenquetsatacaaqueri atiri: nocamantajeitiri jaoca incanteari iravisacotanteari. Oshequi yamitacotaquena, iquempetacantaquena narorica iriri.
					</seg>
					<seg id="b.PHI.2.23" type="verse">
						Irootaque nocoantacari nontianquempiri. Ariorica niotasanotaque iroyeetena, irompa eirorica, ari intsipaite nontianqueri Timoteo incamantapeempi.
					</seg>
					<seg id="b.PHI.2.24" type="verse">
						Aisati naamaaca irishinetena Avincatsarite nojatashijeitempi. Eiro osamanititsi, ari nareetapaajempi.
					</seg>
					<seg id="b.PHI.2.25" type="verse">
						Chapinqui pitiancaquenari ayemisantaririnte Epajororito, oshequi intacotaquena. Icarataquena, nantaveejeitiniri Avincatsarite. Oquempetaca soraropee iquearioventiniri iyapitanote paitapeerica yantiniriri, nocarataqueri Epajororito noquearioventiniri Avincatsarite maaroni nantiniriri; te nomperaventearoji icoacaaquenari.
					</seg>
					<seg id="b.PHI.2.26" type="verse">
						Oshequi icoiteajeitaquempi. Piquemacojeivetacari yojoquiitaca, oshequi poashiretacovetacari. Meeca iquenqueshiretaquempi, te incoyeji poashiretacoteari.
					</seg>
					<seg id="b.PHI.2.27" type="verse">
						Queario, yojoquiitasanovetaca, irovetaincha incameme, iro cantaincha ineshinoncatajiri Tasorentsi, yoavisacotajiri. Aisati narori, ineshinoncatajana, te incoacayenaji incamimotena. Ioti nashinoncaavetaca, te incoacayenaji noashiretacoteari.
					</seg>
					<seg id="b.PHI.2.28" type="verse">
						Meeca nocoasanotaque nontiancajempiri. Ariorica pineajeitavajeri, pinquimoshireventajeitavajeri, impoiji eiro noashiretacotimpitsi.
					</seg>
					<seg id="b.PHI.2.29" type="verse">
						Paacameetsatavajeri, pinquimoshireventavajeri; tempa irio quemisantiriri Avincatsarite. Pimpincatsatavaqueri, aisati pimpincatsajeiteri iriori maaroni quempejeitacariri.
					</seg>
					<seg id="b.PHI.2.30" type="verse">
						Tempa yantaveetiniri Quirishito, irootaque yojoquiitantacari, irovetaincha incameme. Oshequi intacotapinitaquena: iquempetaquempi pintacotapinijeitename, pintimeme aca. Te incavintsayeaji irisati, irootaque incamanteameri.
					</seg>
				</div>
				<div id="b.PHI.3" type="chapter">
					<seg id="b.PHI.3.1" type="verse">
						Aisati, noyemisantaririnte, noncantajeitempi: pinquimoshireventajeiteari Avincatsarite. Te noshemearoji oca nosanquenatapinitimpiri, tempa ocameetsati pinquemapinitero.
					</seg>
					<seg id="b.PHI.3.2" type="verse">
						Paamayeariyea yora coatsiri impeacaajeitempi jorio: te incameetsateji. Paamayeariyea, yoashinoncaimpicari, icoaveta intotacayempime.
					</seg>
					<seg id="b.PHI.3.3" type="verse">
						Atsipetashita atotiro ameshina, eiro oameetsateetsi, eiro oavisacoteetsi. Iro cantaincha Ishire Tasorentsi oamejeitaquee apincatsatasanojeitiri Tasorentsi, irootaque yoameetsajeitanteeri, yoavisacojeitanteeri. Aveshireimentajeitacari Jesoquirishito, ayojeitaque tecatsi ancantajeitea avavisacotajea arosati.
					</seg>
					<seg id="b.PHI.3.4" type="verse">
						Arioricame amaterome avavisacoteame arosati, tempa narosati oavisacotajanchaneme. Oshequi nomayevetaca, nanaacojeivetacari itsipapee.
					</seg>
					<seg id="b.PHI.3.5" type="verse">
						Iroaquera notimapaaqueni, 7 nomaacotapaaque, ari itoyeanteetaquena. Narotaque ishanincani Ishiraerini. Aisati noshanincatacari Vejamini. Narotaque joriosanori, nashi noiro. Nomoncaratasanotaquero isanquenare Moishishi, tempa naro variseo.
					</seg>
					<seg id="b.PHI.3.6" type="verse">
						Nocoasanoveitani catsini nonquemisanterime Tasorentsi, irootaque noquisajeitantacariri yora quemisantajeitiriri: nojijeiveitarini yamatavijeitiri atiri. Cameetsa nomoncarataquero isanquenare Moishishi, tecatsi incanteetenani: &quot;Ainiro pantane&quot;.
					</seg>
					<seg id="b.PHI.3.7" type="verse">
						Noveshireimentaveitaroni maaroni nantiniri, noshemeveitani, iro cantaincha meeca niotaque natsipetashitacaroni. Queario, natsipetashijeitacaroni maaroni. Meeca eiro noquenqueshiretajirotsi nantaveitaniri, irintiquea Jesoquirishito nompincatsate. Niotaque ipincatsariventasanotaquena, noveshireimentasanotacari, icameetsatasanotaque. Te nonquenqueshiretajeroji maaroni nantaveitaniri peerani: te oncameetsateji, nojocanaquero nantaveitaniri, oquempetaca ajocapinitiro cajara. Te nonquenqueshiretajeroji jaoca nocantaveitaniri, notseencaja narosati; meeca nopincatsataqueri Quirishito irinti, noquemisantaqueri. Nocoasanotaque nompincatsatanaqueri, irootaque nojocajeitantarori maaroni nantaveitaniri.
					</seg>
					<seg id="b.PHI.3.9" type="verse">
						Nocoaque noshanincatasanotaqueari. Te noncameetsatashiteaji narori: nomoncarayevetaro isanquenare Moishishi, iro cantaincha te oameetsantenaji. Irointiquea noquemisantaqueri Quirishito, irootaque yoameetsatantaquenari irinti. Aitaque, yoameetsajeitiri Tasorentsi maaroni quemisantajeitiriri.
					</seg>
					<seg id="b.PHI.3.10" type="verse">
						Nocoaque niotasanoteri Quirishito. Oquempetaca itasoncacoventajiri Tasorentsi yoitinaantajariri, nocoaque intasoncacoventapinitena narori. Aisati, oquempetaca oshequi icatsitimentajeitaquee, nocoaque noncatsitimenteri narori; oquempetaca icamimentajeitaquee, nocoaque nantaveeteneri narori irosati iroimentanteetenarori.
					</seg>
					<seg id="b.PHI.3.11" type="verse">
						Impoiji ariorica intinaajeitanaje maaroni camaintsiri, nocoasanotaque nontinaanaje narori, nontsipatanteariri Tasorentsi.
					</seg>
					<seg id="b.PHI.3.12" type="verse">
						Tequeratsita nomayetero oca noquenquetsatacotaqueri, tequeratsita noncameetsatasanote. Iro cantaincha nocoasanotaque nomamateneri catsini, tempa yoavisacotajana Jesoquirishito nomatantearori.
					</seg>
					<seg id="b.PHI.3.13" type="verse">
						Pineaquero, noyemisantaririnte: te noncantempiji nomatasanoyetaquero maaroni nocoaqueri nomateri. Te nonquenqueshiretajeroji maaroni nantayeveitaniri, irointiquea iotaca noquenqueshiretasanotiro maaroni nanteneriri Quirishito, aisati nocoasanotaque catsini quiso noanaqueri iriori.
					</seg>
					<seg id="b.PHI.3.14" type="verse">
						Noquemisantaqueri, irootaque icoantacari Tasorentsi nojate inquitequi, nosaviquimotapaajeri iriori. Meeca noquearioventiro nantaveetasanotiniri impinatantenari coajica anta jenoqui.
					</seg>
					<seg id="b.PHI.3.15" type="verse">
						Nocoaque pinquempejeitena, maaroni quemisantasanotatsiri. Terica pinquempejeitenaji, iriotacaajeitempi Tasorentsi tequerata omoncarateaji pinquemisantasanojeite.
					</seg>
					<seg id="b.PHI.3.16" type="verse">
						Iro cantaincha pinquearioventero pimatasanotero maaroni icoacaaquempiri. Tempa aitaque iotacaaquempiro maaroni.
					</seg>
					<seg id="b.PHI.3.17" type="verse">
						Noyemisantaririnte, pinquempejeitena. Aisati piotacojeiteri itsipapee, iquempejeitanarica. Impoiji pinquempejeitena maaroni: pinquemisantasanojeiteri Quirishito.
					</seg>
					<seg id="b.PHI.3.18" type="verse">
						Peerani nocamantaquempi ainiro oshequi quishiriri Quirishito: yora pajacotimenteeri coroshiqui. Meeca napiitajimpiro: queario icarati oshequi quishiriri. Te impincatsajeiteriji Tasorentsi, irointi iveshireimentaro yoari: oquempetaca ipeajiro yoari itasorentsite. Oncameetsateme impashiventajeiteame, iro cantaincha ishemetashijeitaca. Iotaca iquenqueshirejeitiro jaoca icantajeitari aca quipatsiqui. Coajica irijajeitanaque Sharincaveniqui. Niraacojeitaqueri narori.
					</seg>
					<seg id="b.PHI.3.20" type="verse">
						Iro cantaincha acoaque anampitasanotearo ainti inquitequi. Coajica imponeaquea inquitequi yora oavisacojeiteeri: yora Avincatsarite Jesoquirishito.
					</seg>
					<seg id="b.PHI.3.21" type="verse">
						Yashi yoiro itasoncanti, imatantarori paitapeerica icoaqueri. Intasoncacoventapaajee arori, impashinitapaajeenero avatsa, anquempetanteariri iriori. Meeca ashi airo apatsaajeiti, acamajeiti; iro cantaincha coajica anquempejeiteari iriori, oncameetsatasanotanaque avatsa, catsini: eiro apatsaajeitajitsi, eiro acamajitsi.
					</seg>
				</div>
				<div id="b.PHI.4" type="chapter">
					<seg id="b.PHI.4.1" type="verse">
						Ari, noyemisantaririnte, oshequi nonintajeitaquempi, oshequi nocoiteajeitaquempi, oshequi noquimoshireventaquempi, oshequi noveshireimentajeitaquempi. Quiso poajeiteri Avincatsarite, poijatasanojeiteri. Queario, oshequi nonintajeitaquempi.
					</seg>
					<seg id="b.PHI.4.2" type="verse">
						Meeca noncamantero Evoria aisati Shintique eiro oquisavacaatsi. Cameetsa oncanteri Avincatsarite iramitacotero aacameetsatavacayea.
					</seg>
					<seg id="b.PHI.4.3" type="verse">
						Meeca noncamantempi, noshaninca, tempa atsipatavacaaca antaveetiniri Avincatsarite: nocoaque pamitacotero ora tsinane aacameetsatavacaajea aisati. Peerani opomerentsiventavetaroni ocamantajeivetari atiri jaoca incanteari iroavisacotantajeari: ocarajeivetaquenani, aisati iriori Queremente, aisati pashini amitacojeitanari. Osanquenajeitaca ivajiropee yora amitacojeitanari anta jenoqui, isanquenatacotaca maaroni savicatsineri inquitequi.
					</seg>
					<seg id="b.PHI.4.4" type="verse">
						Pincantaitatiyempani pinquimoshireventajeiteri Avincatsarite. Nampiitajempiro: pinquimoshireventasanojeiteri, maaroni.
					</seg>
					<seg id="b.PHI.4.5" type="verse">
						Nocoaque iriojeite atiri picavintsantasanojeiti. Eiro pipeacotarotsi: irotaintsi impocaje Avincatsarite.
					</seg>
					<seg id="b.PHI.4.6" type="verse">
						Eiro picantashirejeititsi. Pincantaitatiyempani pinquenquetsatacayeri Tasorentsi, pincanteri paitarica picoiri. Paitapeerica pincoajeiteriri, ari pincamanteri. Aisati pimpasonquitapinijeiteri.
					</seg>
					<seg id="b.PHI.4.7" type="verse">
						Impoiji inquimoshiretacaasanojeitempi Tasorentsi catsini. Yanaacotasanojeitaquee arori, te amateroji anquimoshiretacaasanojeiteri itsipapee, te ayoteroji. Ariorica pinquemisanteri Jesoquirishito, incanteani Tasorentsi inquimoshiretacaajeitempi, iriveshireacaajeitempi.
					</seg>
					<seg id="b.PHI.4.8" type="verse">
						Apanivaniji, noyemisantaririnte, noncamantempiro oca. Pincoasanojeite eiro pamatavitanti, irointi tampatica pineanajeite, pincameetsate, pineshinoncatante, pintacotantea, pincavintsante, pinintavacaajeitea. Queario, pincanteani pinquenqueshiretasanotero maaroni cameetsayetatsiri, irootaque pinquenqueshirejeiteri maaroni ineacameetsajeitiri Tasorentsi.
					</seg>
					<seg id="b.PHI.4.9" type="verse">
						Pantapinijeitero maaroni noamejeitaquempiri, maaroni nocamantajeitaquempiri, maaroni piquemajeitavaquenari. Paitapeerica pineaqueri nantaqueri narori, ari pantajeitero avirori. Impoiji quiso iroajeitempi Tasorentsi: yora veshireacaajeitimpiri.
					</seg>
					<seg id="b.PHI.4.10" type="verse">
						Peerani piquenqueshirejeivetaquena, impoiji pipeacovetajana; iro cantaincha meeca piquenqueshirejeitajana aisati, picavintsaajeitaquena, irootaque noquimoshiretasanotantacari. Tempa icameetsataque Avincatsarite. Te pimpeacotasanotenaji, iro cantaincha te pimaveitearoni pincavintsaajeitena.
					</seg>
					<seg id="b.PHI.4.11" type="verse">
						Te noncamantempiji ainiro coiteimotaquenari paitapeerica: teve. Te oshequiteji timimojeitanari, iro cantaincha niotaque meeca noquimoshiretashita.
					</seg>
					<seg id="b.PHI.4.12" type="verse">
						Nametacaro te nashitaaranteaji, aisati nametacaro ariorica nashiyetearo paitapeerica. Nioyetaquero maaroni: niotaque noquemacaro noanaro, aisati niotaquero notasheaque. Niotaque nashitaarantaca, aisati niotaque nashinoncaaca.
					</seg>
					<seg id="b.PHI.4.13" type="verse">
						Tempa quiso yoana Quirishito, imatacaaquena, irootaque nomatantarori paitapeerica icoacaaquenari Tasorentsi.
					</seg>
					<seg id="b.PHI.4.14" type="verse">
						Iro cantaincha pineshinoncajeitaquena. Piojeitaque nashinoncaavetaca, irootaque picavintsaajeitantaquenari.
					</seg>
					<seg id="b.PHI.4.15" type="verse">
						Aisati piojeiti jaoca ocantani peerani, iroaquerani noquenquetsatacantaquempini ara pinampiqui, nintacojeitaquempi. Nojatantajari aisati, noponeanaja Maseroniaqui, nojayetaque pashinipeequi nampitsi. Avirojei pintacojeitavaquena, pipashijeitavaquenaro coiteimojeitaquenari. Te inquempejeitempiji yora quemisantajeitatsiri anta pashinipeequi nampitsi.
					</seg>
					<seg id="b.PHI.4.16" type="verse">
						Aisati, nosavicantacari anta Tesaronicaqui, pitiancajeitaquenaro coiteimotaquenari. Impoiji pashini pipacantajana aisati.
					</seg>
					<seg id="b.PHI.4.17" type="verse">
						Te noncoacaavetempiji pimpapinitena paitapeerica, irointi nocoasanotaque pimayetero cameetsatatsiri, cameetsa impinatasanojeitantempiri Tasorentsi.
					</seg>
					<seg id="b.PHI.4.18" type="verse">
						Ipapaaquenaro Epajororito maaroni pipacantaquenari. Ocameetsatasanoti oca pantaqueri, oquempetaca irio pipaqueri Tasorentsi maaroni. Ineacameetsataquero, iveshireimentaquempi. Meeca otimimotasanotaquena paitapeerica, tecatsi pashini coiteimotenane; moncarataca.
					</seg>
					<seg id="b.PHI.4.19" type="verse">
						Piquemisantasanotaqueri Jesoquirishito, irootaque irintacojeitantempiri Tasorentsi, impajeitempi maaroni coiteimojeitaquempiri. Ashitaarantincari ini iriori, te irimashitsateji. Tempa ipincatsaritasanoti, icameetsatasanoti.
					</seg>
					<seg id="b.PHI.4.20" type="verse">
						Tsame ampincatsatasanojeiteri Apa Tasorentsi, ancantaitatiyempani. Aitaque ancantasanojeiteari.
					</seg>
					<seg id="b.PHI.4.21" type="verse">
						Novetsajeitimpi, aisati novetsajeitari maaroni iriori quemisantiriri Jesoquirishito. Ivetsajeitaquempi aisati maaroni ayemisantaririnte aca.
					</seg>
					<seg id="b.PHI.4.22" type="verse">
						Aisati ivetsajeitaquempi maaroni quemisantatsiri: yora iratiritipee Sesari, maaroni.
					</seg>
					<seg id="b.PHI.4.23" type="verse">
						Nocoaque irineshinoncatasanojeitempi Avincatsarite Jesoquirishito. Piveshireimentajeiteari, maaroni. Narotaque sanquenataquempirori oca:
					</seg>
				</div>
			</div>
			<div id="b.COL" type="book">
				<div id="b.COL.1" type="chapter">
					<seg id="b.COL.1.1" type="verse">
						¿Savicajeitatsimpi, corosashisati? ¿Tecatsimpa oyempine? Narotaque Pavoro sanquenatimpirori oca. Narotaque itiancane Quirishito, irootaque noquenquetsatantari: irootaque inintacaaquenari Tasorentsi. Nocarataqueri aca ayemisantaririnte Timoteo. Nosanquenajeitimpiro maaroni quemisantasanotiriri Tasorentsi ara pinampiqui: avirojeitaque noyemisantaririnte quemisantasanojeitiriri Quirishito. Nocoaque irineshinoncajeitempi Apa Tasorentsi, aisati nocoaque cameetsa irisavicacaajeitempi.
					</seg>
					<seg id="b.COL.1.3" type="verse">
						Nocantani nocantapinitiri Tasorentsi iramitacojeitempi, aisati nopasonquitapinitiri Tasorentsi: yora iriri Avincatsarite Jesoquirishito. Avirojeitaque nopasonquitacoventiri.
					</seg>
					<seg id="b.COL.1.4" type="verse">
						Oshequi noquemacotaquempi, piquemisantasanotiri Avincatsarite, aisati oshequi pinintasanojeitiri ayemisantaririnte.
					</seg>
					<seg id="b.COL.1.5" type="verse">
						Peerani piquemaqueroni ariorica pinquemisante, pavisacotaje. Queario oca piquemaqueri. Aisati piojeitavaqueroni cameetsa irisavicacayempi Tasorentsi anta inquitequi.
					</seg>
					<seg id="b.COL.1.6" type="verse">
						Oca piquemaqueri ojatacoyetanaque maaroni nampitsipeequi. Piquemantacarori avirori, piojeitavaquero queario ineshinoncajeitaquee Tasorentsi. Ari piquemisantaquero, irootaque pipashinitantajari. Aisati iquempejeitaquempi pashinipee atiri, ipashinijeitaji iriori.
					</seg>
					<seg id="b.COL.1.7" type="verse">
						Tempa irio Epajarashi quenquetsatacaimpiniri peerani. Iquempetaquena, icantani yantaveetiniri Quirishito. Cameetsa yantaveetiniri, irootaque notiancantacariri peerani iquenquetsatacaimpi.
					</seg>
					<seg id="b.COL.1.8" type="verse">
						Icamantaquena piquemisantaquero Ishire Tasorentsi, irootaque pinintasanojeitantacariri itsipapee atiri,
					</seg>
					<seg id="b.COL.1.9" type="verse">
						irosati nocantantacariri Tasorentsi: &quot;Pamitacojeiteri noyemisantaririnte anta Corosashiqui&quot;. Ari nocantani nocantapinitiri Tasorentsi: &quot;Piotacayeri corosashisati maaroni picoacaaqueriri&quot;. Aisati nocantiri: &quot;Nocoaque pintianqueneri Pishire oametasanojeiteri, iotacaasanojeiteri&quot;.
					</seg>
					<seg id="b.COL.1.10" type="verse">
						Aisati nocantiri iramitacotempi cameetsa pisavique, piveshireacaasanojeitanteariri, pimayetantearori cameetsayetatsiri. Tempa irio Avincatsarite, irootaque ocameetsatantari amajeiteneri oca. Aisati nocantiri iramitacotempi piotanteariri, aiquero pijatatiye.
					</seg>
					<seg id="b.COL.1.11" type="verse">
						Pashini aisati nocantiri irimatacantempirori: tempa irio Tasorentsisanori, icameetsatasanoti. Irimatacayempiro pimatapinitantearori cameetsayetatsiri: eiro pishemarotsi, irointi pinquimoshireventero.
					</seg>
					<seg id="b.COL.1.12" type="verse">
						Aisati nocantiri Apa iramitacotempi pimpasonquitanteariri. Tempa yoameetsajeitaquee, ivetsicashireajeitaquee ajajeitantajeari anta icashiacaajeitaqueenta. Ancarajeitapaajeri maaroni ayemisantaririnte anta oquitaitetasanotinta catsini.
					</seg>
					<seg id="b.COL.1.13" type="verse">
						Peerani oquempevetaca atimaveitani anta otsitenitasanotinta: apincatsaveitarini camaari. Iro cantaincha yoavisacojeitajee Tasorentsi, irootaque apincatsatantajariri Itomi: yora inintasanotiri.
					</seg>
					<seg id="b.COL.1.14" type="verse">
						Icamimentajeitaquee arori, avavisacojeitantajari. Icavintsaasanojeitaquee, meeca eiro iquenqueshireacotajeerotsi caari cameetsatatsi antajeitiniri.
					</seg>
					<seg id="b.COL.1.15" type="verse">
						Te inconijateji Tasorentsi, iro cantaincha iconijataque itomi, iquempetasanotacari. Peerani, irio jivatatsiri itimi irinti, tequerata ontimayete oca aneayetaqueri.
					</seg>
					<seg id="b.COL.1.16" type="verse">
						Tempa iriotaque vetsicajeitiriri maaroni: inquitesati, quipatsisati, conijayetatsiri, caari conijayetatsi, maaroni. Ari yovetsicajeitiri caari conijayetatsi: yora pincatsarijeitatsiri, jivatacaajeitantatsiri, savicacaajeitantatsiri, maaroni. Iriotaque Quirishito vetsicajeitiriri maaroni. Te irovetsicashiteariji, irointi yovetsicantari impincatsajeiteri iriori.
					</seg>
					<seg id="b.COL.1.17" type="verse">
						Iriotaque Quirishito intasanotacarori itimi, catsini. Icantaqueri maaroni yovetsicane: &quot;Aitaque pincantajeiteari&quot;.
					</seg>
					<seg id="b.COL.1.18" type="verse">
						Iro aito iotacairori avatsa maaroni. Eirome otimime, eiro aneime. Aisati iquempetaca Quirishito: ipincatsariventajeitaquee arori, aisati maaroni itsipapee quemisantiriri; eirome itimime, eiro ayojeitirime Tasorentsi, eiro aquemisantajeitime, eiro avavisacojeitajame. Irio jivatiriri maaroni tinaajeitajanchaneri, yanaacojeitaqueri ipincatsaritasanoti. Queario ipincatsaritasanoti catsini,
					</seg>
					<seg id="b.COL.1.19" type="verse">
						itasorentsitasanotaque catsini: irootaque icoacaaqueriri iriri.
					</seg>
					<seg id="b.COL.1.20" type="verse">
						Peerani aquisajeiveitarini Tasorentsi, iro cantaincha icamimentajeitaquee Quirishito coroshiqui, yaparajatimentaqueero iriraja. Yoameetsajeitaquee, meeca aneacameetsajeitajiri Tasorentsi, aisati ineacameetsajeitaquee arori. Aisati inquitesati, ineacameetsajeitiri Tasorentsi; aisati iriori, ineacameetsatiri. Ari imataquero Quirishito, cameetsa asavicajeitantari maaroni.
					</seg>
					<seg id="b.COL.1.21" type="verse">
						Ari, peerani te pinquenqueshiretapiniterini Tasorentsi, piquisajeiveitarini. Piquenqueshireveitaroni caari cameetsatatsi, aisati pantapiniveitaroni, caari piquenqueshiretantarini Tasorentsi.
					</seg>
					<seg id="b.COL.1.22" type="verse">
						Iro cantaincha yatiritapaaque Jesoquirishito, impoiji icamimentaquempi, yoameetsataquempi, irootaque pineacameetsatantariri Tasorentsi, aisati ineacameetsatantimpiri iriori. Ineaquempi picameetsatasanotaque, iquempetacaantaquempi te aneajeroji meeca pantane. Meeca eiro icantajimpitsi: &quot;Ainiro pantane&quot;.
					</seg>
					<seg id="b.COL.1.23" type="verse">
						Iro cantaincha icoaque ancantaitatiyempani anquemisanteri. Aiquero ajatatiye, anquemisantasanotanaque. Pamene, ovaraanaca irineane Tasorentsi maaroni nampitsipeequi. Ocamantajeitee jaoca ancanteari avavisacotantajeari. Tempa naro ovaraaquerori, nocarajeitaqueri itsipapee ovaraayetaquerori; aisati icamantaquempiro Epajarashi. Pishiretacaro, piotantacari pavisacotaji. Meeca eiro piperaventarotsi.
					</seg>
					<seg id="b.COL.1.24" type="verse">
						Oshequi iquematsicatacaro Quirishito yoavisacojeitantacariri maaroni quemisantajeitiriri, meeca ishiacantaquee arori ivatsasanori iriori. Aisati narori, noquempetacari: ainiro noquematsicatimentaquempiri, noquemisantacantantaquempiri, irootaque noquimoshiretantacari. Moncarataca meeca.
					</seg>
					<seg id="b.COL.1.25" type="verse">
						Icantaquena Tasorentsi: &quot;Pamitacojeiteri maaroni piyemisantaririnte, aisati poametasanojeiteri noneane&quot;.
					</seg>
					<seg id="b.COL.1.26" type="verse">
						Ari meeca noamejeitempiro caari iojeiveitani inampirepee Tasorentsi, aisati caari iojeiveitani atiripee. Meeca iotacaajeiteero Tasorentsi, aisati iriori maaroni itsipapee quemisantajeitiriri.
					</seg>
					<seg id="b.COL.1.27" type="verse">
						Icoaque meeca piojeitero oca imajeitaquempiri: ocameetsatasanoti catsini. Te avirojei jorio, iro cantaincha quiso yoasanojeitaquempi Quirishito, irootaque piojeitantacari cameetsa pisaviquimojeiteri Tasorentsi, coajica.
					</seg>
					<seg id="b.COL.1.28" type="verse">
						Iriotaque Quirishito noquenquetsatacotiri. Nocantajeitiri atiri: &quot;Pantirocari caari cameetsatatsi&quot;. Aisati noametasanojeitiri iriotasanotanteariri Quirishito, irishiretasanotanteariri. Impoiji iriotacojeiteri atiripee, icameetsatasanoti.
					</seg>
					<seg id="b.COL.1.29" type="verse">
						Irootaque nopomerentsitimentantaquempiri, caari noperaventantimpi. Irio Quirishito shintsitacaaquenari, itasoncaventaquena nomatantacarori.
					</seg>
				</div>
				<div id="b.COL.2" type="chapter">
					<seg id="b.COL.2.1" type="verse">
						Nocoaque piojeite nocantani nopomerentsitacoventimpi noquenquetsatacairi Tasorentsi: nocantapinitiri iramitacotempi, aisati noquempetacoventiri yora ayemisantaririnte anta Araoriseaqui. Aisati iriori nopomerentsitacoventajeitiri maaroni caari neana. Nocantapinitiri Tasorentsi iramitacotempi
					</seg>
					<seg id="b.COL.2.2" type="verse">
						piveshireajeitantajeari, pinintavacaajeitantajeari. Aisati nocoaque ontimimotasanotempi piotanteari, nocoaque piotasanoteri yora imanaqueniri Tasorentsi. Meeca iotacaajeitimpi: piojeitiri, iriotaque Quirishito.
					</seg>
					<seg id="b.COL.2.3" type="verse">
						Iotasanoti catsini, otimasanoti catsini iotantari. Te amateroji anquenqueshiretero maaroni iotiri irinti.
					</seg>
					<seg id="b.COL.2.4" type="verse">
						Queariompia, yamataviyeetimpicari: irootaque noamejeitantimpirori maaroni oca.
					</seg>
					<seg id="b.COL.2.5" type="verse">
						Queario, te nontsipajeitempiji, iro cantaincha oshequi noquenqueshiretaquempi. Noveshireimentaquempi: cameetsa pisavicajeiti, aisati piquemisantasanojeitaque.
					</seg>
					<seg id="b.COL.2.6" type="verse">
						Tempa peerani pishiretacari Avincatsarite Jesoquirishito, irootaque yoavisacotantaquempiri. Irosati pincanteani: pishireteari maaroni quitaiteriqui, paitapeerica panteri.
					</seg>
					<seg id="b.COL.2.7" type="verse">
						Noshiacantempiro: ora panquirentsi, irootaque ovaritsa shiocacairori, aisati irootaque shintsitacairori. Aisati pinquempeteari avirori, quiso poyeri Quirishito iriotacantempiri, aisati irishintsitacantempiri. Pincantaitatiyempani pinquemisantasanoteri, tempa irootaque yoameyeetimpiri. Aitaque pincantajeiteari, pimpasonquijeiteri Quirishito, tempa icavintsaasanojeitaquee.
					</seg>
					<seg id="b.COL.2.8" type="verse">
						Queariompia: eiro piquemisantiritsi yora coavetachari iramatavijeitempi. Iroamejeitempime atiripee maaroni iquenqueshireyetiri, aisati maaroni ioyevetari: oca yoameyevetariri ishanincani iriori, intasanotacarori itimi, iro cantaincha te ontampaticateji. Yamatavitimpicari. Te incoacayempiji iriori pinquemisantero yoametimpiri Quirishito.
					</seg>
					<seg id="b.COL.2.9" type="verse">
						Peerani iquempetaquee Quirishito avatsa arori, iro cantaincha itasorentsitasanotaque catsini, yashi yoiro.
					</seg>
					<seg id="b.COL.2.10" type="verse">
						Ariorica quiso poyeri, intasoncaventapinijeitempi, incantaitatiyempani, eiro pashinoncantajatsi catsini. Ipincatsaritasanotaque catsini, yanaacotasanojeitiri maaroni itsipapee pincatsarivetachari.
					</seg>
					<seg id="b.COL.2.11" type="verse">
						Yora joriopee, itoyeantajeita: yojocaquero imeshina. Meeca oquempevetaca pitoyeantaca avirori, iro cantaincha yojocacaaquempiro Quirishito caari cameetsatatsi pantiniri. Meeca eiro acoirotsi antapinitero caari cameetsatatsi: tempa ipashinitacaajeitaquee.
					</seg>
					<seg id="b.COL.2.12" type="verse">
						Ariorica pivaotisajeitaca, oquempetaca pitsipatacari Jesoshi: picamajeitaque, aisati pitijajeitaca. Tecatsi pincantero pincoayetero pantero caari cameetsatatsi: tempa oquempetaca picamaque. Itinaanaja aisati Quirishito, meeca oquempetaca pitinaajeitanaja aisati: meeca pinashijeitaja. Iro pinashijeitantajari, pishiretacari yora Tasorentsisanori: yora oitinaajiriri Quirishito.
					</seg>
					<seg id="b.COL.2.13" type="verse">
						Peerani oquempetimojeitaquempi picamaque, te pinquenqueshireterini Tasorentsi, irointi pantapiniveitaroni caari cameetsatatsi. Te pioveitearini Tasorentsi. Meecaquea icavintsaajeitaquempi: te inquenqueshiretajeroji aisati caari cameetsatatsi pantajeiveitaniri. Meeca piquempetacari Quirishito: piojeitiri Tasorentsi, aisati coajica pisaviquimojeiteri anta inquitequi.
					</seg>
					<seg id="b.COL.2.14" type="verse">
						Pamene: peerani oshequi apomerentsiventavetaro isanquenareni Moishishi avavisacotantajeameri, iro cantaincha te amoncarajeiteroji. Ayojeitanaque otimini antane, irootaque ajatanteameri ishaaviji. Iro cantaincha icamimentajeitaquee Quirishito coroshiqui, yoavisacojeitaquee. Meeca eiro apomerentsiventirotsi sanquenarentsi avavisacojeitantajeari.
					</seg>
					<seg id="b.COL.2.15" type="verse">
						Peerani, icamantacari Quirishito coroshiqui, iotacaajeitaquee tecatsi incantajeitee camaari iroashinoncaajeitee. Itsaneacoventaquee, eiro ishinetiritsi camaari irantanatee.
					</seg>
					<seg id="b.COL.2.16" type="verse">
						Te oncameetsateji inquishimentempiro pishaninca poapinitari aisati piraapinitiri. Ainiro quitaiteripee inashitacaari joriopee, aisati imaoreajeitantari. Irosati yantironi: maaroni osarintsi, maaroni cashiri, aisati maaroni saavaro. Terica pimoncarateari avirori, eiro pishinetiritsi inquishimentempiro.
					</seg>
					<seg id="b.COL.2.17" type="verse">
						Peerani icantani yametapinijeitaro joriopee, iquenqueshireantariri Tasorentsi, iro cantaincha meeca yareetaca Quirishito. Iriosanori irinti, ampincatsajeiteri. Moncarataca, ari ocarati: eiro meeca apiitapinitajirotsi yamejeitari joriopee.
					</seg>
					<seg id="b.COL.2.18" type="verse">
						Queariompia, eiro pishinetiritsi iramatavitempi. Icoacaimpicari pinquempeteari iriori, icantimpicari: &quot;Pimpincatsateri inampire Tasorentsi pavisacotantajeari. Noneaquero caari ineapiniyeeti: ¿pineaquerompa avirori?&quot; Ishemetive. Eiro piquenqueshiretirotsi incantavetempiri, itseeyani.
					</seg>
					<seg id="b.COL.2.19" type="verse">
						Te inquenqueshireteriji yora Jivajeitaqueeri, te irioteriji. Aroquea ainti, ariorica anquenqueshireteri Quirishito, iriotacaajeitee, iramitacojeitee quiso avavacaajeitea, amatasanotantearori icoacaaqueeri Tasorentsi.
					</seg>
					<seg id="b.COL.2.20" type="verse">
						Icamaque Quirishito, aisati oquempevetaca pitsipatacari picamaque avirori. Meeca eiro piquenqueshiretajirotsi yoameyevetimpiri atiripee: eiro oavisacotimpitsi. ¿Paita patsipetashitantarori pantashiyevetacaro icantimpiri iriori?
					</seg>
					<seg id="b.COL.2.21" type="verse">
						Icantanirovetimpi: &quot;Ariorica picoaque poavisacotea, eiro pipamitiritsi yora, eiro poaritsi yora, eiro pantiritsi&quot;.
					</seg>
					<seg id="b.COL.2.22" type="verse">
						Tempa icantashitacaro atiri oca, yoametashitimpiro. Pamene, tempa ashi airo avapinijeitaro avari: ariorica ayearo, poyere; tecatsi oncantero ashire.
					</seg>
					<seg id="b.COL.2.23" type="verse">
						Ariorica antiteari, ajiticari ayoti, ajiticari aquemisantasanoti, ajiticari te ashemete, ajiticari ashinoncaimentacari Tasorentsi. Iro cantaincha atsipetashitacaro atita. Ariorica antitaquea, acantani acoaquero caari cameetsatatsi, aisati ashemetaque.
					</seg>
				</div>
				<div id="b.COL.3" type="chapter">
					<seg id="b.COL.3.1" type="verse">
						Peerani te piojeiveitearini Tasorentsi, pijajeiteme Sharincaveniqui; iro cantaincha icamimentajeitaquempi Quirishito, yoavisacojeitaquempi. Impoiji itinaanaja; irootaque meeca piojeitantariri Tasorentsi, eiro pijajeititsi Sharincaveniqui, ainti pijajeite inquitequi: anta isaviquinta Quirishito iracosanoriqui Tasorentsi, icaratiri ipincatsaritasanotaque. Meeca pincoasanotanaque pisavicajeite anta, pintsipajeitanteariri.
					</seg>
					<seg id="b.COL.3.2" type="verse">
						Pinquenqueshirejeitea jaoca pincanteari anta inquitequi, eiro piquenqueshiretapiniyetajirotsi jaoca pincantajeiteari aca quipatsiquica.
					</seg>
					<seg id="b.COL.3.3" type="verse">
						Oquempetaca picamaque, eiro meeca piquenqueshireyetajirotsi timayetatsiri quipatsiquica, eiro piquempetajatsi peerani. Iro cantaincha yoaneajeitaquempi Tasorentsi, pintimajeitapaaje inquitequi. Iquempoyeaquempi, inquempetacantajempi Quirishito.
					</seg>
					<seg id="b.COL.3.4" type="verse">
						Coajica impiaje quipatsiquica Quirishito, yora oaneajeitaqueeri. Cameetsa impincatsaritapaaque, ancarajeitapaajeri ampincatsaritapaaje arori.
					</seg>
					<seg id="b.COL.3.5" type="verse">
						Eiro catsini papiitajirotsi caari cameetsatatsi pantaveitaniri peerani. Shirampari, eiro pantirotsi caari pai. Tsinane, eiro pantiritsi caari pai. Eiro pimayempitantapinititsi. Eiro pinevetarotsi tsinane. Eiro pinevetaritsi shirampari. Eiro pinevetasanotarotsi vaararontsi: piquempetacantarocari irio pitasorentsite pinintantarori.
					</seg>
					<seg id="b.COL.3.6" type="verse">
						Oshequi imayetiro atiripee, irootaque inquisanteariri coajica Tasorentsi.
					</seg>
					<seg id="b.COL.3.7" type="verse">
						Peerani pantapiniveitaroni, pashi poironi.
					</seg>
					<seg id="b.COL.3.8" type="verse">
						Pojocajeitajero meeca: eiro piquisavacaajeitajatsi, eiro pitsimajencatavacaajatsi, eiro picatsimatavacaajatsi, eiro picantimatavacaajeitajatsi, eiro pineaveetantajarotsi caari cameetsatatsi,
					</seg>
					<seg id="b.COL.3.9" type="verse">
						eiro pamatavitavacaajeitajatsi. Tempa pinashijeitaja meeca, eiro papiitajirotsi pantaveitaniri.
					</seg>
					<seg id="b.COL.3.10" type="verse">
						Meeca pimpashinitasanotanaquea, pincameetsatasanojeitanaque, pinquempejeiteari yora Vetsicanaquempiri peerani.
					</seg>
					<seg id="b.COL.3.11" type="verse">
						Te inquenqueshireteroji Tasorentsi jaocarica acantajeitari: ariorica ajorioti, terica; ariorica atoyeanta, terica. Te inquenqueshireteroji jaocarica aponeacari, paitapeerica ayoyetiri, arorica pimantaari, terica impimanteeteeji. Irointi iquenqueshiretacotee aquemisantiririca Quirishito.
					</seg>
					<seg id="b.COL.3.12" type="verse">
						Pamene, tempa icoyeajeitaquempi Tasorentsi. Icoaque pincameetsatasanotanaque, aisati inintajeitaquempi. Icoacaajeitaquempi pashi poyero pincavintsante, pineshinoncatante. Eiro pishemetitsi, eiro pishema, eiro piquisa.
					</seg>
					<seg id="b.COL.3.13" type="verse">
						Pintacotavacaayea: eiro pipiataritsi quisavetempineri, irointi pincavintsayeri. Tempa icavintsaimpi Avincatsarite, meeca pishiacoteri, pincavintsaajeiteri itsipapee.
					</seg>
					<seg id="b.COL.3.14" type="verse">
						Jero oca pimatasanoteri: aiquero pinintavacaasanojeitea catsini, maaroni. Pineaquero, ariorica anintavacaajeitea, ari ancameetsatasanojeitanaque maaroni.
					</seg>
					<seg id="b.COL.3.15" type="verse">
						Nocoaque piveshireimentajeiteari yora Quirishito. Irootaque icoyeajeitantaquempiri, icoaque piveshireajeitanajea, maaroni. Icoaque anquempetavacaajeitea, maaroni quemisantatsiri. Aisati icoaque ampasonquijeiteri Tasorentsi.
					</seg>
					<seg id="b.COL.3.16" type="verse">
						Pinquenqueshiretasanotero irineane Quirishito. Pincanteri iriotacaajeitempi cameetsa poametavacaajeitantajeari. Icavintsaajeitaquempi Tasorentsi, meeca pimpasonquijeiteri. Poametavacaajeitea pimpampoyeaventajeiteri.
					</seg>
					<seg id="b.COL.3.17" type="verse">
						Te ancoajeiteji impashiventacaajeitee Avincatsarite Jesoshi, irootaque nocoacantaquempiri poameetsayetero maaroni pantayeteri. Ocameetsati anquenqueshiretapiniteri, ampasonquijeitanteariri Tasorentsi.
					</seg>
					<seg id="b.COL.3.18" type="verse">
						Tsinane, pimpincatsateri pijime, irootaque icoacaaquempiri Avincatsarite.
					</seg>
					<seg id="b.COL.3.19" type="verse">
						Shirampari, pinintasanotero pijina, eiroquea piquishirotsi.
					</seg>
					<seg id="b.COL.3.20" type="verse">
						Jananequi, pinquemisantapiniteri ashijeitimpiri, paitapeerica incantempiri. Irootaque iveshireimentari Avincatsarite.
					</seg>
					<seg id="b.COL.3.21" type="verse">
						Itimirica pitomipee, eiro piquisatsatiritsi: pishemashireacaaricari.
					</seg>
					<seg id="b.COL.3.22" type="verse">
						Pimantaari, pinquemisantasanoteri yora amanantimpiri, paitapeerica incantempiri. Eiroquea pamatavitiritsi: eirorica yamenimpitsi, iro cantaincha eiro piperatarotsi pintsameeteneri. Ariorica pipincatsatiri Avincatsarite, ari pishintsiventeneri pivatorote.
					</seg>
					<seg id="b.COL.3.23" type="verse">
						Paitapeerica panteneriri, pishintsiventeneri. Pinquempetacanteri pishintsiventiniri Avincatsarite, te irio atiri.
					</seg>
					<seg id="b.COL.3.24" type="verse">
						Piotasanotaque pantapinitaqueneri Avincatsarite Quirishito, iriotaque pinatempineri coajica, iroaneasanotajempi anta inquitequi.
					</seg>
					<seg id="b.COL.3.25" type="verse">
						Irintiquea yora antapinitirori caari cameetsatatsi: iroashinoncayeri irinti. Paitapeerica antajeitaqueri, timatsi incanteeri arori, tecatsi ancantea amataviteri.
					</seg>
				</div>
				<div id="b.COL.4" type="chapter">
					<seg id="b.COL.4.1" type="verse">
						Itimirica atiri pamanantiri, cameetsa pineshinoncateri, pincavintsayeri. Tempa pioti itimi anta inquitequi pivincatsarite avirori: iotaque maaroni pantajeitaqueri.
					</seg>
					<seg id="b.COL.4.2" type="verse">
						Pincantaitatiyempani pinquenquetsatacaapiniteri Tasorentsi, pimatasanotero catsini. Queario, ariorica pinquenquetsatacayeri, pimpasonquitapiniteri aisati.
					</seg>
					<seg id="b.COL.4.3" type="verse">
						Tempa nocamantapinitiri atiripee jaoca incanteari iravisacotantajeari, irootaque yoiminqueanteetaquenari meeca caravosoquica. Aisati pincanteri Tasorentsi iramitacotena noncamantajeiteri atiripee jaoca icantajeitaqueeri Quirishito yoavisacotantajeeri.
					</seg>
					<seg id="b.COL.4.4" type="verse">
						Nocoaque cameetsa nontsoteeneri, inquemasanotantearori.
					</seg>
					<seg id="b.COL.4.5" type="verse">
						Aisati avirori, ariorica pincarajeiteri caari quemisantayetatsi, cameetsa pisavique, aisati cameetsa poamejeiteri, eiro piperaventarotsi.
					</seg>
					<seg id="b.COL.4.6" type="verse">
						Ariorica pinquenquetsatacayeri, pincavintsayeri. Eiro pashereiritsi: vero, vero, vero. Ariorica irisampitempi paitarica, piote cameetsa panqueri incoanteari iriori inquemisante.
					</seg>
					<seg id="b.COL.4.7" type="verse">
						Meeca nontianquempiri Tiquico, ayemisantaririnte nonintasanotiri. Iquempejeitaquena, iquearioventiniri Avincatsarite paitapeerica yantiniriri. Incamantapaaquempi jaoca nocantacari nosavicaque. Irootaque nontiancanteariri, piotanteari jaoca nocantajeitari aca. Aisati nocoaque iriveshireacayempi.
					</seg>
					<seg id="b.COL.4.9" type="verse">
						Intsipatanaqueari Tiquico pishaninca Oneshimo. Irisati iriori ayemisantaririnte, iquearioventiniri Avincatsarite paitapeerica yantiniriri. Nonintasanotiri. Ari incarate apite camantapeempineri maaroni nantajeitiri aca.
					</seg>
					<seg id="b.COL.4.10" type="verse">
						Ainiro aca yoiminqueetaqueri aisati yora Arishitaraco, ivetsajeitaquempi. Aisati ivetsajeitaquempi Maricoshi, yora iraniri Verenave. Tempa nocamantaquempi chapinqui: ariorica irareetempi Maricoshi, pineshinoncatavaqueri.
					</seg>
					<seg id="b.COL.4.11" type="verse">
						Jeri aisati Jesoshi, yora pajitachari aisati Joshito, ivetsataquempi. Jorio inajeiti, iro cantaincha icarajeitaquena noquenquetsatacojeitiri Tasorentsi, jaoca icanta ipincatsariventaquee. Aisati oshequi iveshireacaaquena.
					</seg>
					<seg id="b.COL.4.12" type="verse">
						Ainiro aisati pishaninca Epajarashi, ivetsajeitaquempi. Irisati iriori antaveetiniriri Jesoquirishito. Icantani icantapinitiri Tasorentsi iramitacotempi pincameetsatanteari, aisati pimatantearori maaroni icoacaajeitaquempiri Tasorentsi.
					</seg>
					<seg id="b.COL.4.13" type="verse">
						Noncamantempi: queario, ipomerentsiventasanojeitaquempi. Aisati ipomerentsiventiri yora araoriseasati, jeri aisati iyeraporishisati.
					</seg>
					<seg id="b.COL.4.14" type="verse">
						Aisati ivetsajeitaquempi Irocashi: yora aavintantatsiri nonintasanotiri. Aisati ivetsajeitaquempi yora Temashi.
					</seg>
					<seg id="b.COL.4.15" type="verse">
						Novetsajeitari maaroni ayemisantaririnte anta Araoriseaqui, aisati novetsataro Ninaja, aisati novetsajeitari maaroni quemisantapinijeitatsiri anta ovancoqui.
					</seg>
					<seg id="b.COL.4.16" type="verse">
						Pineanajeiteneri nosanquenare maaroni quemisantatsiri aviroriqui. Impoiji pincanteri yora araoriseasati irineanateneri maaroni iyemisantaririnte iriori. Aisati pineanajeitero ora nosanquenajeitiniriri iriori.
					</seg>
					<seg id="b.COL.4.17" type="verse">
						Jero oca pincanteriri Ariquipo: &quot;Pimamatero maaroni icoacaaquempiri Avincatsarite&quot;.
					</seg>
					<seg id="b.COL.4.18" type="verse">
						Ainirona nosaviqui aca caravosoqui, eiro pipeacotanatsi. Nocoaque irineshinoncajeitempi Tasorentsi. Ari ocarati. Narotaque sanquenajeitimpirori:
					</seg>
				</div>
			</div>
			<div id="b.1TH" type="book">
				<div id="b.1TH.1" type="chapter">
					<seg id="b.1TH.1.1" type="verse">
						¿Savicajeitatsimpimpa ara, tesaronicasati? ¿Tecatsimpa oajeitempine? Narotaque aca Pavoro, nocarajeitiri Shirivano aisati Timoteo. Nosanquenajeitaquempiro maaroni noyemisantaririnte ara. Tempa avirojeitaque shanincajeitacariri Apa Atasorentsite aisati Avincatsarite Jesoquirishito.
					</seg>
					<seg id="b.1TH.1.2" type="verse">
						Nocoaque irineshinoncajeitempi aisati cameetsa irisavicacaajeitempi. Nocantatiani nopasonquitiri Tasorentsi: nopasonquitimentajeitimpi aisati nocantiri iramitacotempi.
					</seg>
					<seg id="b.1TH.1.3" type="verse">
						Ariorica noquenquetsatacairi, noquenqueshiretapinitimpi, nocantapinitiri: &quot;Pintasoncaventeri tesaronicasati&quot;. Oshequi pishirejeitacari aisati pinintajeitaqueri, irootaque pantaveetantacanariri maaroni icoacaajeitaquempiri. Aisati noquenqueshiretaquempi, piquearioventiro pishiretacari Avincatsarite Jesoquirishito, piojeitaque eiro yamatavitimpitsi.
					</seg>
					<seg id="b.1TH.1.4" type="verse">
						Noyemisantaririnte, icantani inintaquempi Tasorentsi. Niojeitaque icoyeajeitaquempi, irootaque itomintajeitantaquempiri.
					</seg>
					<seg id="b.1TH.1.5" type="verse">
						Piojeitaque peerani nocamantajeitaquempi jaoca pincanteari pavisacojeitantajeari; te noncantashiteaji. Oamejeitaquempi Ishire Tasorentsi, otasoncacoventajeitaquempi, piojeitantacarori queariosanotaque nocantaquempiri. Aisati ocameetsajeitaque maaroni nantajeitaqueri, irootaque piotantacari queariotasanotaque nocantaqueri.
					</seg>
					<seg id="b.1TH.1.6" type="verse">
						Paitarica pineacotaquena nantaqueri, ari piquempejeitaquena. Aisati pimataquero paitarica piquemacotaqueriri yantayetiri Avincatsarite Jesoshi. Piquemisantaquero maaroni nocamantaquempiri, irosati piquemaatsicatimentantacarori, iro cantaincha piveshireimentacaro Ishire Tasorentsi.
					</seg>
					<seg id="b.1TH.1.7" type="verse">
						Ari cameetsa pisavicajeitaque, irootaque icoantajeitacari inquempejeitempi maaroni ayemisantaririnte anta Maseroniaqui aisati Acayaqui.
					</seg>
					<seg id="b.1TH.1.8" type="verse">
						Aitaque povaajeitanaquero Irineane Avincatsarite. Te apaniro inquemacotempi yora maseroniasati aisati acayasati, irointi iquemacojeitaquempi maaroni itsipapee atiri piquemisantasanotaque. Te noncamantajeiteriji narori,
					</seg>
					<seg id="b.1TH.1.9" type="verse">
						irointi iquenquetsatacotashijeitaquempi maaroni. Iojeitaque peerani nojatashitantaquempiri, pojocajeitajiro maaroni povetsicashiyevetari pijitasorentsivetari. Paventajeitacari Tasorentsisanori, yora aneasanotatsiri; meeca pantaveetaqueneri icoacaajeitaquempiri iriori.
					</seg>
					<seg id="b.1TH.1.10" type="verse">
						Icamaque peerani Jesoshi, yora Itomi Tasorentsi, impoiji yoitinaajiri aisati. Coajica, inquisajeitaqueri maaroni caari cameetsatatsi, iro cantaincha eiro atsaroacaajeitaritsi ainti: tempa yoavisacojeitaquee. Meeca paamaajeiteari Itomi: piojeitaque impocaje, imponeaquea inquitequi.
					</seg>
				</div>
				<div id="b.1TH.2" type="chapter">
					<seg id="b.1TH.2.1" type="verse">
						Peerani, tequerani nojateni pinampiqui, oshequi noneacatsitacaroni anta Jiriposhiqui, aisati ishirontimenteetaquena. Aisati oshequi opomerentsitimotaquena ara pinampiqui, iro cantaincha te nontsaroapeeji. Aitaque, yamitacotaquena Tasorentsi, nomatantacarori nocamantajeitaquempiro Irineane. Te nantsipetashitearoji noquivantajeitaquempi. Tempa, noyemisantaririnte, piojeitaquero maaroni oca.
					</seg>
					<seg id="b.1TH.2.3" type="verse">
						Noquemisantacantaquempiniri, te noncoyeni namatavijeitempi. Tampatica noametaquempini: te nontseeyaji.
					</seg>
					<seg id="b.1TH.2.4" type="verse">
						Iotitaca Tasorentsi cameetsa novaayempiro irineane, irootaque itiancantanari nocamantimpiro. Te nonintasanoveteaji irineacameetsajeitena atiri, irointi nocoasanotaque irineacameetsatena Tasorentsi. Iriotaque iotasanotirori maaroni aquenqueshirejeitiri.
					</seg>
					<seg id="b.1TH.2.5" type="verse">
						Te noninteji cameetsa noveshireacaashijeitempi, te noncantashijeitempiji: &quot;Picameetsatasanojeitaque&quot;. Namatavitimpicari. Ioti Tasorentsi te irio nonintimentempi piirequite.
					</seg>
					<seg id="b.1TH.2.6" type="verse">
						Tempa narojeitaque itiancane Quirishito noquenquetsati, irootaque ocameetsatantavetari noncantempime: &quot;Pimpincatsajeitena&quot;. Iro cantaincha te noncoyeji pimpincatsajeitena, aisati te noncoyeji impincatsajeitena itsipapee atiri. Ariorica atsotairi tsinane otomipee, ari ocavintsairi. Aisati noquempetacantapaaquempini peerani: nocavintsaajeitapaaquempi, te noshintsitacaajeitapeempiji.
					</seg>
					<seg id="b.1TH.2.8" type="verse">
						Oshequi noneacameetsajeitapaaquempi, oshequi nonintajeitapaaquempi, irootaque nocamantantapaaquempirori irineane Tasorentsi. Meeca, paitapeerica nantayetaqueri, nocantatiani noquenqueshiretapinijeitaquempi.
					</seg>
					<seg id="b.1TH.2.9" type="verse">
						Piojeiti, noyemisantaririnte, oshequi nopomerentsitacaro nantaveeti quitaiteriqui aisati tsiteniriqui. Te nonintajeiteji pimpomerentsiventenaro avirori pimpashiyetena paitapeerica. Nocamantajeitaquempiro Irineane Tasorentsi.
					</seg>
					<seg id="b.1TH.2.10" type="verse">
						Pineajeitaquena noquemisantasanotaque, cameetsa nosavicajeitaque, te ontimeji nantane. Aisati ineajeitaquena Tasorentsi, cameetsa nosaviquimojeitaquempi, noyemisantaririnte.
					</seg>
					<seg id="b.1TH.2.11" type="verse">
						Jero oca noshiacantempiri: tempa cameetsa yoametiri shirampari itomipee. Piojeitaque noquempetacantajeitaquempi notomipee, nocantajeitaquempi pinquemisante, noveshireacaajeitaquempi, aisati noamejeitaquempi
					</seg>
					<seg id="b.1TH.2.12" type="verse">
						cameetsa pisavicajeite iriveshireimentantempiri Tasorentsi. Tempa icoyeajeitaquempi pisavicajeitantajeari anta ipincatsaritinta, anta ishipaquireacojeitirinta maaroni.
					</seg>
					<seg id="b.1TH.2.13" type="verse">
						Peerani, noquenquetsatacantapaaquempiniri, pishiretasanotavacaro Irineane Tasorentsi. Te pijitavaqueroji iro nashi noneane, irointiquea piotaquero iroosanotaque irineane Tasorentsi, tempa queario oni. Piquemisantaque, irootaque opashinitacantajimpiri, oameetsatantajimpiri. Irootaque nocantantacariri Tasorentsi: &quot;Ariove, iquemisantaquero tesaronicasati pineane&quot;. Aitaque nocantani nocantapinitiri.
					</seg>
					<seg id="b.1TH.2.14" type="verse">
						Ari, noyemisantaririnte, piquempejeitacari yora quemisantajeitiriri Jesoquirishito anta Joreaqui. Iquisajeitaqueri jorio ayemisantaririnte anta, aisati iquempejeitaquempi pishaninca ara pinampiqui, iquisajeitaquempi iriori.
					</seg>
					<seg id="b.1TH.2.15" type="verse">
						Yoacantajeitaqueri jorio Jesoquirishito, aisati peerani yoajeitaquerini camantantatsiniri. Aisati iquempejeitaquena narori: iquisajeitaquena, te incoacaajenaji noshanincatajeari. Te onimoteriji Tasorentsi yantanirojeitaqueri: tempa iquisanirojeitaqueri maaroni itsipapee atiri.
					</seg>
					<seg id="b.1TH.2.16" type="verse">
						Oshequi itsaneacotapinivetaquena nonquenquetsatacaajeitempi avirorijei, maaroni caari joriotatsi. Te incoacaajeivetempiji pavisacojeitaje. Aiquero ijatatii yantaquero caari cameetsatatsi, iro cantaincha meeca iquisaqueri Tasorentsi, queario iroasanquetaajeiteri.
					</seg>
					<seg id="b.1TH.2.17" type="verse">
						Noyemisantaririnte, te ancaratavacaajeivetempaji, meeca oshequi nocoiteajeitaquempi. Te aneavacaajeitajeaji, iro cantaincha te nompeacotempiji. Oshequi nocoaque aneavacaajeitajea aisati.
					</seg>
					<seg id="b.1TH.2.18" type="verse">
						Nocoajeivetaca nonquivantajeitajempime. Aisati narori nocoapinivetaca nojatashitempime apaniro, iro cantaincha yoipiavajana Satanashi.
					</seg>
					<seg id="b.1TH.2.19" type="verse">
						Coajica impocapaaje aisati Avincatsarite Jesoquirishito. Iotaque iriori avirojeitaque noquemisantacaajeitaqueri. Ariorica impocaje, nonquimoshiretimentajeitempi, noveshireimentajeitempi, oshequi nonquenquetsatacojeitempi.
					</seg>
					<seg id="b.1TH.2.20" type="verse">
						Queario, noveshireimentasanojeitaquempi meeca, noquimoshiretimentasanojeitaquempi.
					</seg>
				</div>
				<div id="b.1TH.3" type="chapter">
					<seg id="b.1TH.3.1" type="verse">
						Oshequi noquenqueshirejeivetaquempi, iro cantaincha tecatsi noncantea nareetajempi narori. Naamaaca ocameetsati nosavique apaniro aca Atenashiqui,
					</seg>
					<seg id="b.1TH.3.2" type="verse">
						iro cantaincha nocoaque notianquempiri irinti Timoteo. Tempa iriotaque ayemisantaririnte, tempa iquempejeitaquee antajeitiniri Tasorentsi, aquenquetsatacojeitiri Quirishito, acamantajeitiri atiri yoavisacotantaque. Ari yareetapaaquempi Timoteo, yamitacotapaaquempi piquemisantasanotaque, aisati iveshireacaajeitapaaquempi.
					</seg>
					<seg id="b.1TH.3.3" type="verse">
						Pamene, timatsi quisajeitaquempiri, iro iquisantaquempiri piquemisantaqueri Jesoshi. Iro cantaincha eiro picantashiretanaquetsi, tempa piotitacani intime quishempineri.
					</seg>
					<seg id="b.1TH.3.4" type="verse">
						Notsipatantaquempiniri, nocamantitaquempini: &quot;Ariorica pinquemisante, inquisaquempi tseencantatsiri&quot;. Aitaque piojeitaque meeca moncarataca nocamantitaquempiniri,
					</seg>
					<seg id="b.1TH.3.5" type="verse">
						irootaque oshequi noquenqueshireantaquempiri. Notiancaqueri Timoteo niotanteari irosatirica piquemisantajeiti. Naamaavetaquempi yantacaaquempiro camaari caari cameetsatatsi. Ariorica pinquemisanterime camaari, natsipetashitacarome noquemisantacaajeitaquempi peerani.
					</seg>
					<seg id="b.1TH.3.6" type="verse">
						Ari meeca yareetapaaja aisati Timoteo. Ineaitimpi, meeca ocameetsati oca icamantapaajanari: &quot;Irosati icanta tesaronicasati, iquemisantasanojeitaque, aisati inintasanojeitaqueri itsipapee. Ineacameetsajeitaquempi, icoiteajeitaquempi&quot;. Aisati narori, oshequi nocoiteajeitaquempi avirori.
					</seg>
					<seg id="b.1TH.3.7" type="verse">
						Oshequi nashinoncaaca narori aca, iquisheetaquena. Iro cantaincha niotaque picantatiani piquemisantajeitaque, irootaque noveshireimentantajeitaquempiri.
					</seg>
					<seg id="b.1TH.3.8" type="verse">
						Meeca noquimoshirejeitanaque, niojeitaque piquearioventaquero piquemisantaqueri Avincatsarite.
					</seg>
					<seg id="b.1TH.3.9" type="verse">
						Oshequi catsini noveshireimentaquempi, irootaque nopasonquitantacariri Apa Tasorentsi aisati Avincatsarite Jesoquirishito. Tempa yamenacojeitaquee maaroni.
					</seg>
					<seg id="b.1TH.3.10" type="verse">
						Noquenquetsatacaapinitiri Tasorentsi: quitaiteriqui aisati tsiteniriqui. Nocantiri: &quot;Nocoaque pintianquena noneajeri aisati tesaronicasati&quot;. Aisati nocoaque intianquena namitacojeitempi pinquemisantasanojeitanteari eiroquea pitseencashiretantajatsi.
					</seg>
					<seg id="b.1TH.3.11" type="verse">
						Nocoaque irareetacayena ara pinampiqui.
					</seg>
					<seg id="b.1TH.3.12" type="verse">
						Nocoaque iramitacotempi cameetsa pinintasanotavacaajeitea catsini, aisati pinintasanojeiteri catsini itsipapee. Nocoaque pimoncarajeitena, nonintasanojeitaquempi avirori.
					</seg>
					<seg id="b.1TH.3.13" type="verse">
						Nocoaque iroameetsashiretasanotempi catsini, pinquempetanteariri iriori. Coajica impocaje Avincatsarite Jesoshi, intsipajeitaqueari maaroni quemisantajeitiriniri, yora yoameetsajeitiniri. Ari, impocajeiterica, nocoaque irineacameetsajeitempi Tasorentsi: tempa irio Apa arori.
					</seg>
				</div>
				<div id="b.1TH.4" type="chapter">
					<seg id="b.1TH.4.1" type="verse">
						Meeca, noyemisantaririnte, nocoaque pimajeitero oca noncantempiri: irootaque icoacaimpiri Avincatsarite Jesoshi. Noamejeitaquempiro jaoca pincantajeiteari piveshireacantajeariri Tasorentsi. Ari pimatapinitaquero peerani: aiquero pijatatiye meeca, pimatasanotero.
					</seg>
					<seg id="b.1TH.4.2" type="verse">
						Piojeitaquero icantaquempiri Avincatsarite Jesoshi, novaajimpiro narori.
					</seg>
					<seg id="b.1TH.4.3" type="verse">
						Icoasanotaque Tasorentsi pincameetsatasanojeitanaque. Aisati te incoyeji pineavintsatero tsinane caari pai,
					</seg>
					<seg id="b.1TH.4.4" type="verse">
						irointiquea icoaque quiso poasanotero pijinasanori. Cameetsa paasanotero, pincavintsayero.
					</seg>
					<seg id="b.1TH.4.5" type="verse">
						Eiro piquempetaritsi caari quemisantiri Tasorentsi: inevetashitacaro tsinane, iotashitaca icoashitaca irineavintsatero.
					</seg>
					<seg id="b.1TH.4.6" type="verse">
						Aisati icoaque eiro pimatirotsi itsaneayetacari. Eiro pineavintsatitayetiritsi ijina pishaninca. Ariorica pantacoteri, iroasanquetasanotempi Avincatsarite. Tempa oca nocamantasanotitaquempiro peerani.
					</seg>
					<seg id="b.1TH.4.7" type="verse">
						Te incoacaajeiteeji Tasorentsi anquempeteari otsiti aneavintsayetero tsinane, irointi icoacaajeitaquee ancameetsatanaque.
					</seg>
					<seg id="b.1TH.4.8" type="verse">
						Yora caari mayeterone oca nocantaquempiri, te irio impiatsatea atiri, irinti ipiatsataca Tasorentsi: yora tiancaquempirori Ishire.
					</seg>
					<seg id="b.1TH.4.9" type="verse">
						Pinintavacaajeitaca: tempa iriotaque Tasorentsi oamejeitaquempirori. Maname nosanquenatajempime aisati: &quot;Pinintajeiteri piyemisantaririnte&quot;, tempa nantsipetearome. Tempa picantani pinintavacaajeitaca.
					</seg>
					<seg id="b.1TH.4.10" type="verse">
						Queario, pinintajeitaqueri ayemisantaririnte: maaroni yora maseroniasati. Meeca, noshaninca, noncantempi aisati, aiquero pijatatiye pinintasanojeiteri catsini.
					</seg>
					<seg id="b.1TH.4.11" type="verse">
						Pincoajeitanaque pisavicajeite cameetsa. Eiro pashereiritsi itsipapee. Eiro paamaacotaritsi. Pantaveetapinite, paanteari coiteimojeitimpiri. Tempa nocamantitaquempironi oca.
					</seg>
					<seg id="b.1TH.4.12" type="verse">
						Ariorica pimajeitero, ari irineacameetsajeitempi maaroni caari quemisantatsi, aisati eiro ocoiteimojeitimpitsi paitapeerica.
					</seg>
					<seg id="b.1TH.4.13" type="verse">
						Meeca, noyemisantaririnte, noninti noncamantempiro jaoca incantajeiteari yora ayemisantaririnte, camajeitaintsiri. Nocoaque piotasanotero. Eiro piraacotasanotiritsi, eiro piquempetaritsi yora caari iotatsine antinaajeitaje.
					</seg>
					<seg id="b.1TH.4.14" type="verse">
						Ayojeitaque icamaque Jesoshi, aisati itinaanaja. Aisati inquempejeitaqueari maaroni quemisantajeitaqueriri, camajeivetainchari: irointinaajeitajeri Tasorentsi. Ariorica impocapaaje aisati Jesoshi, intsipajeitaqueari.
					</seg>
					<seg id="b.1TH.4.15" type="verse">
						Jero oca noncamantempiri, irootaque irineane Avincatsarite. Coajica impocaje, aisati intianqueri Tasorentsi inampirepee, incanteri: &quot;Meecaquea pijajeite pampatojeiteri maaroni quemisantajeitanari&quot;. Irosati intiotantaquearo itiore, aisati incajemapaaque yora jivatacaajeitiriri. Irosati irisaviincantapaaqueari Avincatsarite, imponeaquea inquitequi jenoqui. Eirotsitarica acamajeititsi arori, eirotsita ajivajeitiritsi camajeitaintsiri ajajeite jenoqui. Intinaajeitavajetsita quemisantajeitiriniri Quirishito. Impoijiquea ajajeite, antsipajeitanaqueari camajeivetainchari. Iraayeetanaquee anta mencoriqui, antonquiotavaqueari Avincatsarite anta inquitequi. Impoiji ancantaitatiyempani quiso avanaqueri.
					</seg>
					<seg id="b.1TH.4.18" type="verse">
						Pincamantajeiteri maaroni ayemisantaririnte oca nocamantaquempiri, piveshireantajeiteari, maaroni.
					</seg>
				</div>
				<div id="b.1TH.5" type="chapter">
					<seg id="b.1TH.5.1" type="verse">
						Te nonintacayempiroji nosanquenatempiro jaoca oncarate impocantajeari Jesoshi.
					</seg>
					<seg id="b.1TH.5.2" type="verse">
						Yora coshitantatsiri: ariorica incoshite, irimananaquearo tsiteniri. Aisati iquempetacari Avincatsarite, imanaquero jaoca oncarate impoque: tempa piojeitaquero oca.
					</seg>
					<seg id="b.1TH.5.3" type="verse">
						Ariorica incanteete: &quot;Cameetsa meeca asavicajeite, tecatsi antanateene&quot;, ari omapocaqueri irashinoncaaquea. Inquempetearo tsinane tsomontetatsiri. Omapocaquero antsicaneentaquero, tecatsi oncantero ompeajearo.
					</seg>
					<seg id="b.1TH.5.4" type="verse">
						Iro cantaincha, noyemisantaririnte, piojeitaque avinti: te onquempetimotempiji pintime tsiteniriqui. Eiro imapoquimpitsi Avincatsarite, eiro iquempetacaantimpitsi yora coshitantatsiri, imapoquiri ishaninca icoshitiri.
					</seg>
					<seg id="b.1TH.5.5" type="verse">
						Aitaque piojeitaque, oquempetimotimpi pitimi quitaiteriqui. Te arojei caari iojeitatsi, te antimeji tsiteniriqui.
					</seg>
					<seg id="b.1TH.5.6" type="verse">
						Te inquenqueshireteaji itsipapee, iro cantaincha eiro aquempejeitaritsi arori. Tsame anquenqueshirejeitea ainti, aamaajeitajeari Avincatsarite. Eiro ashinquitatsi, irointi anquenqueshireempa.
					</seg>
					<seg id="b.1TH.5.7" type="verse">
						Imaapiniyeeti tsiteniriqui, ishinquitapiniyeeta tsiteniriqui,
					</seg>
					<seg id="b.1TH.5.8" type="verse">
						iro cantaincha aquenapinijeitaque ainti quitaiteriqui, eiro ashinquitatsi. Ariorica imanatapinita soraro, ipashicanejitacaro ashiro, aisati ipashicainatacaro. Yaventacaro, eiro aveantaritsi ivesamento oyerinemeri. Tsame anquempejeiveteari iriori, iro cantaincha aventeari Tasorentsi, irinti: anquemisanteri, aninteri, ayotaque ari iroavisacojeitaquee, impoiji eiro imatanteetsi yora camaari.
					</seg>
					<seg id="b.1TH.5.9" type="verse">
						Te incoyeji Tasorentsi inquisajeitee, irointi icoaque iroavisacojeitee, ariorica anquemisanteri Avincatsarite Jesoquirishito.
					</seg>
					<seg id="b.1TH.5.10" type="verse">
						Icamimentajeitaquee maaroni, aneatsiri aisati camaintsiri, antsipajeitanteariri maaroni.
					</seg>
					<seg id="b.1TH.5.11" type="verse">
						Irootaque noncantantempiri: poametavacaajeitea maaroni piveshireajeitanteari, piotasanojeitanteari. Tempa aitaque pimajeitaquero meeca.
					</seg>
					<seg id="b.1TH.5.12" type="verse">
						Noyemisantaririnte, pimpincatsajeiteri maaroni quemisantacaajeitimpiri, tempa ipomerentsiventimpiro maaroni. Tempa irio Avincatsarite tiancaqueriri, irootaque ipincatsariventajeitantaquempiri aisati yoamejeitantaquempiri.
					</seg>
					<seg id="b.1TH.5.13" type="verse">
						Cameetsa yantaveetapiniti, irootaque ocameetsatantari pimpincatsatasanojeiteri, pinintasanojeiteri. Aisati nonintaque paacameetsatavacaajeitea maaroni.
					</seg>
					<seg id="b.1TH.5.14" type="verse">
						Meeca nocoaque noncamantajeitempi, noyemisantaririnte, nocoaque pincantajeiteri yora peranti eiro iperatatsi. Yora tsaroashenti, piveshireacayeari. Pamitacojeiteri yora caariquera materone inquemisantasanote. Jentsiquero poamejeiteri maaroni, eiro piquisatsajeitiritsi.
					</seg>
					<seg id="b.1TH.5.15" type="verse">
						Ariorica iroashinoncayeetempi, eiro pipiataritsi, irointi pincavintsaavacaapinijeitea. Aitaque pincanteari, pincavintsaapinijeiteri maaroni atiri.
					</seg>
					<seg id="b.1TH.5.16" type="verse">
						Piveshireimentapiniteari Tasorentsi,
					</seg>
					<seg id="b.1TH.5.17" type="verse">
						pinquenquetsatacaapiniteri.
					</seg>
					<seg id="b.1TH.5.18" type="verse">
						Jaocarica incanteetempi, pincanteri: &quot;Irove, Apa, iroashinoncayeetenata; aviroquea avinti noveshireimentaquempi&quot;, irootaque icoacaaquempiri. Tempa avirojeitaque quemisantajeitiriri Jesoquirishito.
					</seg>
					<seg id="b.1TH.5.19" type="verse">
						Pincantasanojeitero Ishire Tasorentsi oamejeitempi, eiro pipiatsajeitarotsi.
					</seg>
					<seg id="b.1TH.5.20" type="verse">
						Eiro pitseenquirotsi icamantimpiri itiancane Tasorentsi.
					</seg>
					<seg id="b.1TH.5.21" type="verse">
						Piotasanotavaquero maaroni iroametempimeri itsipapee. Ariorica ocameetsatasanoti, ari pishiretearo.
					</seg>
					<seg id="b.1TH.5.22" type="verse">
						Paamaaventearo maaroni caari cameetsatatsi.
					</seg>
					<seg id="b.1TH.5.23" type="verse">
						Yashi yoiro isavicacaajeitaquee Tasorentsi cameetsa. Nocoaque iroameetsashiretasanojeitempi. Nocoaque iramitacotempi poameetsajeitero maaroni piquenqueshiretapinijeitiri aisati maaroni pantapinijeitiri. Cameetsa inquempoyeajempi irosati impocantajeari Avincatsarite Jesoquirishito.
					</seg>
					<seg id="b.1TH.5.24" type="verse">
						Icoyeaquempi Tasorentsi, eiro meeca yamatavijeitimpitsi, aitaque irimataquero maaroni icantajeitaquempiri.
					</seg>
					<seg id="b.1TH.5.25" type="verse">
						Noyemisantaririnte, nocoaque pincantapinijeiteri Tasorentsi: &quot;Pamitacoteri Pavoro&quot;.
					</seg>
					<seg id="b.1TH.5.26" type="verse">
						Pincanteri maaroni ayemisantaririnte ara novetsajeitari.
					</seg>
					<seg id="b.1TH.5.27" type="verse">
						Aisati nocoacaaquempi pineanajeiteneri maaroni pishaninca oca nosanquenajeitaquempiri.
					</seg>
					<seg id="b.1TH.5.28" type="verse">
						Nocoaque incantaitatiyempani irineshinoncajeitempi Avincatsarite Jesoquirishito. Narotaque sanquenajeitimpirori oca:
					</seg>
				</div>
			</div>
			<div id="b.2TH" type="book">
				<div id="b.2TH.1" type="chapter">
					<seg id="b.2TH.1.1" type="verse">
						¿Savicajeitatsimpimpa, tesaronicasati? ¿Tecatsimpa oajeitempine? Narojeitaque aca Pavoro, Shirivano, aisati Timoteo; nosanquenajeitajimpiro, aisati nosanquenajeitajiniri iriori maaroni noyemisantaririnte ara. Tempa avirojeitaque quemisantajeitaqueriri Apa Atasorentsite aisati Avincatsarite Jesoquirishito.
					</seg>
					<seg id="b.2TH.1.2" type="verse">
						Nocoaque irineshinoncajeitempi aisati cameetsa irisavicacaajeitempi.
					</seg>
					<seg id="b.2TH.1.3" type="verse">
						Ocameetsati nopasonquitacoventapinitimpi, noyemisantaririnte. Aiquero pijatatii piquemisantasanojeitanaque aisati pinintavacaasanojeitanaca. Irio nopasonquitapinitiri Tasorentsi.
					</seg>
					<seg id="b.2TH.1.4" type="verse">
						Queario, nocamantajeitiri itsipapee quemisantiriri picantatiani piquemisantajeiti. Oshequi iquisheetaquempi, aisati oshequi yoashinoncaajeitaquempi, iro cantaincha te pojoqueroji piquemisanti.
					</seg>
					<seg id="b.2TH.1.5" type="verse">
						Pineaquero, cameetsa ipincatsariventaquempi Tasorentsi. Ishinetacoventajeitaquempi pineacatsijeitacaro maaroni oca, pincameetsashireantajeari, pintsipajeitanteariri anta ipincatsaritinta.
					</seg>
					<seg id="b.2TH.1.6" type="verse">
						Iro cantaincha icoaque Tasorentsi impiateari yora oashinoncaajeitaquempiri, aitanaquempa irineashiitetemparota iriori.
					</seg>
					<seg id="b.2TH.1.7" type="verse">
						Meeca yoashinonqueevetaquempi, iro cantaincha coajica cameetsa irisavicacayempi Tasorentsi, pincarajeitena narori. Coajica irimapocapaaquee Avincatsarite Jesoshi, imponeanaquea inquitequi, intsipatapaaqueari inampirepee shintsitasanotatsiri. Irishipaquireapaaque, inquempejeitapaaquearo paamari. Cameetsa irisavicacaajeitapaaquee, iro cantaincha iroasanquejeitapaaqueri maaroni caari quenqueshireterine: maaroni yora caari quemisanterone icantayevetariri.
					</seg>
					<seg id="b.2TH.1.9" type="verse">
						Incantaitatiyempani irineacatsitacaaqueari anta Sharincaveniqui, eiro catsini ineiritsi iriori Avincatsarite. Eiro ineiritsi impincatsaritasanote, eiro ineiritsi intasoncantasanoyete.
					</seg>
					<seg id="b.2TH.1.10" type="verse">
						Ariorica impocaje Avincatsarite, impincatsajeitavaqueri maaroni atiri yoameetsajeitiri, aisati iramenasanojeitavaqueri catsini maaroni quemisantajeitiriri. Piquemisantajeitavaquero peerani maaroni nocamantajeitaquempiri, irootaque pincarajeitanteariri ariorica impocaje.
					</seg>
					<seg id="b.2TH.1.11" type="verse">
						Ari icoyeajeitaquempi Atasorentsite, meeca nocantapinitiri iramitacojeitempi, nocoaque iriveshireimentasanojeitempi. Aisati nocantapinitiri irimatacaajeitempiro maaroni cameetsatatsiri icoacaaquempiri panteneriri. Ariorica pinquemisantasanojeiteri, pantajeiteneri icantaquempiri; aisati nocantapinitiri intasoncaventajeitempi pimatasanotantearori.
					</seg>
					<seg id="b.2TH.1.12" type="verse">
						Irineajeitempi atiri cameetsa pisavicajeitaque, irootaque impincatsajeitanteariri Avincatsarite Jesoshi. Iojeiti atiri aviro quemisantiriri Jesoshi, irootaque irineacameetsajeitantempiri. Tempa oshequi ineshinoncajeitaquee Atasorentsite, aisati Avincatsarite Jesoquirishito.
					</seg>
				</div>
				<div id="b.2TH.2" type="chapter">
					<seg id="b.2TH.2.1" type="verse">
						Meeca, noyemisantaririnte, piojeitaque impocaje Avincatsarite Jesoquirishito. Impocajerica, ari irampatojeitapaajee maaroni, ancarajeitanteariri iriori. Meeca noninti noncamantempi: eiro picantashirejeititsi, aisati eiro pitsaroajeititsi. Ariorica incanteetempi: &quot;Areetapaaja Avincatsarite&quot;, eiro pishiretarotsi incanteetempiri. Ariorica incanteetempi: &quot;Oametaquena Ishire Tasorentsi, ocanti pocaji&quot;. Ariorica incanteetempi: &quot;Noneaqueri narori&quot;. Ariorica incanteetempi: &quot;Ocanti isanquenare Pavoro areetaja&quot;.
					</seg>
					<seg id="b.2TH.2.3" type="verse">
						Yamataviyeetimpicari. Eiro pishiretimatarotsi incantempiri. Tequera omoncarateaji impocantajeari Jesoshi. Irijivajeite oshequi atiri inquisajeiteri Tasorentsi, impiajeiteari. Aisati intime yora janirotatsineri Sharincaveniqui, yora jivajeitiriri quisapinitiriri Tasorentsi.
					</seg>
					<seg id="b.2TH.2.4" type="verse">
						Inquisaniroteri Tasorentsisanori, aisati inquisajeitero maaroni ijitasorentsitashivetari atiri. Incantanirote: &quot;Itimayeveta oshequi tasorentsiyevetachari, iro cantaincha nanaacojeitaqueri nainti. Notasorentsitasanotaque catsini&quot;. Irisavicanirotaque anta ivancoqui Tasorentsi, incantanirotaque: &quot;Naro nainti Tasorentsisanori, pinquemisantajeitena&quot;. Ari, impoijiquea impocaje Quirishito, irinti.
					</seg>
					<seg id="b.2TH.2.5" type="verse">
						Peerani notsipajeitantimpiniri, nocamantitaquempironi maaroni oca. Tempa ainiro piquenqueshiretaquero.
					</seg>
					<seg id="b.2TH.2.6" type="verse">
						Impocanirotitaqueame yora quisasanotaqueriri Tasorentsi, iro cantaincha timatsi tsaneacariri. Timatsi yantanirovetacari meeca, iro cantaincha imanaquero. Te oncameetsateji oca yantanirotaqueri. Ainiroquera tsaneacariri, irootaque caari iconijatanta. Ariorica omoncaratapaaquea impocantajeari, irijate yora shentiriri tsaneacariri, impoiji impocanirotasanotapaaque. Piojeitiri yora tsaneacariri: tempa irio Tasorentsi.
					</seg>
					<seg id="b.2TH.2.8" type="verse">
						Ari inconijatasanotapaaque yora caari quemisantanirotiro icantiri Tasorentsi. Iro impocanteari intianqueri yora Satanashi. Irimatacayeri paitapeerica, intasoncantayete: incoapaaque avajeitavaqueri cavaco. Aisati incoapaaque iramatavijeitapaaqueri atiri, maaroni. Irantanirotapinitero caari cameetsatatsi, iramatavitasanotanteariri maaroni yora jatatsineri Sharincaveniqui: queario, te incoajeiteji iriojeitero tampaticatatsiri oavisacojeiterinemeri. Ari irishineteri Tasorentsi iramatavijeiteri, inquemisantajeitero tseeyantsi. Iro cantaincha impoitapaaqueri Avincatsarite Jesoshi, intasoncapaaqueri, iroapaaqueri. Irishipaquireacotapaaqueri, impoyereapaajeri, poyere.
					</seg>
					<seg id="b.2TH.2.12" type="verse">
						Impoiji iroasanquetaasanoteri Tasorentsi maaroni caari quemisantiro queariotasanotatsiri: yora veshireimentarori caari cameetsatatsi.
					</seg>
					<seg id="b.2TH.2.13" type="verse">
						Iro cantaincha nopasonquitapinitiri Tasorentsi. Avirojeitaque, noyemisantaririnte, nopasonquitacoventajeitiri. Inintajeititaquempini Avincatsarite. Peerani catsini icoyeajeititaquempini Tasorentsi iroavisacojeitempi. Ari oameetsatasanojeitaquempi Ishire, aisati pishirejeitacaro quearioyetatsiri, irosati yoavisacojeitantimpiri.
					</seg>
					<seg id="b.2TH.2.14" type="verse">
						Narotaque ovaajimpirori oca icamantaquempiri pavisacotantajari. Icoyeajeitaquempi pinquempeteari Avincatsarite Jesoquirishito, pincarajeiteri pimpincatsarijeite.
					</seg>
					<seg id="b.2TH.2.15" type="verse">
						Pincantaitatiyempani pinquemisantasanojeite. Eiro pipeacojeitarotsi maaroni noametitaquempiri peerani notsipatantaquempiri. Aisati eiro pipeacojeitarotsi maaroni nosanquenajeitaquempiri.
					</seg>
					<seg id="b.2TH.2.16" type="verse">
						Oshequi inintajeitaquee Avincatsarite Jesoquirishito, aisati Apa Atasorentsite. Icantaitatiani iveshireacaajeitaquee. Ineshinoncajeitaquee, irootaque ayojeitantacari irimajeiteero maaroni icantajeitaqueeri.
					</seg>
					<seg id="b.2TH.2.17" type="verse">
						Nocoaque iriveshireacaajeitempi. Aisati, paitarica pantapiniteri, paitarica pincanteri, nocoaque iramitacotapinitempi.
					</seg>
				</div>
				<div id="b.2TH.3" type="chapter">
					<seg id="b.2TH.3.1" type="verse">
						Meeca, noyemisantaririnte, noncamantempi. Noninti pincanteri Avincatsarite iramitacotena noshintsitacantearori novaajero irineane, aisati impincatsajeitanteariri maaroni quemajeitavaqueroneri, inquempejeitempi avirori.
					</seg>
					<seg id="b.2TH.3.2" type="verse">
						Timatsi caari cameetsajeitatsi coatsiri iroashinoncayena. Pincanteri Tasorensti iroavisacotena. Te meeca inquemisantajeiteji maaroni atiri.
					</seg>
					<seg id="b.2TH.3.3" type="verse">
						Eiro yamatavitimpitsi Avincatsarite, cameetsa pishireteari. Iramitacotempi piveshireimentasanotanteariri, aisati irojocaacoventempi: eiro ishinetiritsi camaari irantacayempiro paitapeerica.
					</seg>
					<seg id="b.2TH.3.4" type="verse">
						Iriotaque Avincatsarite iotacaaquenari pimatapinitaquero maaroni nocantimpiri. Aitaque pincantaitatiyempani pinquemisantena.
					</seg>
					<seg id="b.2TH.3.5" type="verse">
						Avincatsarite Quirishito icantatiani iquearioventiniri Tasorentsi maaroni. Nocoaque irimatacaajeitempiro pinquempeteari iriori. Aisati nocoaque irimatacaajeitempiro pinintasanojeiteri.
					</seg>
					<seg id="b.2TH.3.6" type="verse">
						Meeca, noyemisantaririnte, noncamantempiro oca icoacaaquempiri Avincatsarite Jesoquirishito. Ariorica iperataca piyemisantaririnte, eiro piquempejeitaritsi. Te nonquempeteariji narori; pineajeitaquena, te nomperateaji nainti.
					</seg>
					<seg id="b.2TH.3.7" type="verse">
						Piojeitaque ocameetsatimojeitimpi pinquempejeitena avirori. Peerani, notsipatantaquempiniri, te nomperateaji.
					</seg>
					<seg id="b.2TH.3.8" type="verse">
						Ariorica pipayetaquenaro noari, nopinataquero. Aitaque nantaveetapinitaque quitaiteriqui aisati tsiteniriqui. Nopomerentsiventacaro maaroni coiteimojeitaquenari oncanteata tecatsi pimpomerentsiventenari avirori.
					</seg>
					<seg id="b.2TH.3.9" type="verse">
						Ocameetsavetaca noncoacotempime paitapeerica, iro cantaincha nonintaque nonijayempiro ocameetsati pantaveetapinite, eiro piperatatsi.
					</seg>
					<seg id="b.2TH.3.10" type="verse">
						Notsipatantaquempiri nocamantajeitaquempiro oca: yora caari antaveetatsine, eiro yoatsi.
					</seg>
					<seg id="b.2TH.3.11" type="verse">
						Noquemacotaqueri picarajeitaqueri peranti. Te irantaveeteji, irointi iquenayeti yaamaacotashitari ishaninca, ineaveetashita, vero, vero. Te oncameetsateji.
					</seg>
					<seg id="b.2TH.3.12" type="verse">
						Tempa ineajeitaquee Avincatsarite Jesoquirishito, irootaque nocamantajeitantimpirori oca. Pincantasanojeiteri irimajerejeite, intsameejeite, impomerentsiventero coiteimojeitacariri.
					</seg>
					<seg id="b.2TH.3.13" type="verse">
						Noyemisantaririnte, eiro piperatarotsi pintacotantajeitea.
					</seg>
					<seg id="b.2TH.3.14" type="verse">
						Pioteri yora caari quemisantiro oca nosanquenatimpiri. Eiro piquempetacaasanotiritsi piyemisantaririnte, oncanteata iroashiretanteari.
					</seg>
					<seg id="b.2TH.3.15" type="verse">
						Eiro piquishiritsi, irointi cameetsa poametasanoteri: tempa iriovetaca piyemisantaririnte.
					</seg>
					<seg id="b.2TH.3.16" type="verse">
						Tempa cameetsa isaviqui Avincatsarite, meeca nocoaque cameetsa irisavicacaajeitempi maaroni quitaiteriqui, jaocarica pisavicajeiteri. Nocoaque quiso iroajeitempi.
					</seg>
					<seg id="b.2TH.3.17" type="verse">
						Narotaque nainti Pavoro vetsajeitaquempiri. Pineaquero nosanquenare piotanteari narosanotaque pacantaquempirori. Aitaque nametacaro: ariorica nosanquenatapinitiniri ayemisantaririnte, nosanquenajeitiniri novajiro.
					</seg>
					<seg id="b.2TH.3.18" type="verse">
						Nocoaque irineshinoncajeitempi Avincatsarite Jesoquirishito. Ari ocarati:
					</seg>
				</div>
			</div>
			<div id="b.1TI" type="book">
				<div id="b.1TI.1" type="chapter">
					<seg id="b.1TI.1.1" type="verse">
						¿Savicatsimpi, Timoteo? ¿Tecatsimpa oyempine? Narotaque Pavoro sanquenatimpirori oca; itiancaquena Avincatsarite Jesoquirishito noquenquetsati, aisati itiancaquena Tasorentsi. Iriotaque matirori yoavisacojeitee, ayotasanojeiti te intimeji pashini oavisacotantatsine.
					</seg>
					<seg id="b.1TI.1.2" type="verse">
						Noquemisantacaaquempi peerani, irootaque noshiacantantimpiri notomisanori. Nocoaque irineshinoncatempi Apa Atasorentsite, incavintsayempi, cameetsa irisavicacayempi. Aisati inquempetacayempi Jesoquirishito, yora Avincatsarite.
					</seg>
					<seg id="b.1TI.1.3" type="verse">
						Nojatantacari Maseroniaqui, nocantasanotanaquempi: &quot;Pisavicavaquetsita aca Ejesoqui&quot;. Nocoacaaquempi pincantimenteri amatavitantatsiri; pincantajeiteri: &quot;Eiro poametantirotsi tseeyantsi&quot;.
					</seg>
					<seg id="b.1TI.1.4" type="verse">
						Pincantajeiteri ayemisantaririnte: &quot;Eiro piquemisantashitarotsi iquenquetsatashiyetari&quot;. Pincanteri aisati: &quot;Eiro pishiretashitarotsi iquenquetsatacotashiyeetari maaroni peeraniniri. Patsipetashitarocari paamaashiyetearo paitapeerica. Tecatsi oncantempi ocapee oamejeitempi. Ainiro icoacaaqueeri Tasorentsi: ariorica ashireteari irinti, ari iroamejeiteero&quot;.
					</seg>
					<seg id="b.1TI.1.5" type="verse">
						¿Paita nocamantantimpirori oca? Irootaque nocamantantimpirori nocoaque pincameetsashiretanaje, nocoaque pintime cameetsa, eiroquea poashiretantatsi; nocoaque pinquemisantasanotanaque. Ariorica pimajeitaquero oca, aitaque pimataquero aisati pinintasanojeiteri itsipapee.
					</seg>
					<seg id="b.1TI.1.6" type="verse">
						Ainiro comiyetacarori aparopee, iquenquetsatacotashiyetaro irinti caari ioyeti, yatsipetashitaca icantavacaimentaro.
					</seg>
					<seg id="b.1TI.1.7" type="verse">
						Icoayeveta iroametanterome icantacantiniri Moishishini, iro cantaincha te iriotimateroji icantavetari. Te iriotimateroji paitarica icamantacotasanovetari, vero, vero: ishiaqueri eroti.
					</seg>
					<seg id="b.1TI.1.8" type="verse">
						Ayojeiti ocameetsati icantacantiniri Moishishini, iro cantaincha acomitarocari.
					</seg>
					<seg id="b.1TI.1.9" type="verse">
						Piotasanotavaquero oca noncamantempiri: arojeitaque yoameetsatane Tasorentsi, te aro irisanquenateene Moishishini. Irinti isanquenatini yora caari quemisantiro irineane Tasorentsi: yora piatsatariri, caari quemisantiri, yora caari cameetsatatsi, antapinitirori caari cameetsatatsi, caari quenqueshiretiri Tasorentsi, oiriniri iririni, oironiri irinironi, oantatsiri,
					</seg>
					<seg id="b.1TI.1.10" type="verse">
						neavintsatirori caari yai, ora neavintsatiriri caari ai, yora tsinampairiri ishiramparirinte, noshicantatsiri, tseeyari, maaroni. Aisati isanquenatiniri maaroni quisayetiriri yora oametantayetirori cameetsatatsiri. Tempa irio Tasorentsi sanquenatacaaqueriniri Moishishini.
					</seg>
					<seg id="b.1TI.1.11" type="verse">
						Cameetsa oni oca noametantiri. Itiancaquena Tasorentsi noncamantacoteri irinti, ioti nomataqueneri icantaquenari. Cameetsa oca nocamantacotiriri: tempa icameetsatasanoti irinti.
					</seg>
					<seg id="b.1TI.1.12" type="verse">
						Icoyeaquena Avincatsarite Jesoquirishito nanteneri paitapeerica icoacaaquenari. Iotaque nomoncarateneri maaroni icoacaaquenari: iotaque eiro namatavitiritsi. Aisati imatacaaquenaro nantayetiniriri, irootaque nocantantariri: &quot;Ariove, pimatacaaquenaro&quot;.
					</seg>
					<seg id="b.1TI.1.13" type="verse">
						Peerani nocantimaveitarini, noshemetimoveitarini, aisati noquisajeiveitarini maaroni quemisantiriri. Iro cantaincha tequerani nioveitearini Quirishito, tequerani nonquemisantaveiteani. Te nioveiteani paitarica nantayetiniri, irootaque icavintsantaquenari.
					</seg>
					<seg id="b.1TI.1.14" type="verse">
						Ineshinoncatasanotaquena catsini Avincatsarite: yoametaquena noquemisantiri Jesoquirishito, aisati nonintasanotiri.
					</seg>
					<seg id="b.1TI.1.15" type="verse">
						Queariotaque oca noncamantempiri, cameetsa pinquemisantavaquero. Ipocapaaque aca quipatsiquica Jesoquirishito yoavisacojeitaqueri caari cameetsajeitatsi. Nanaacojeitaquempi maaroni, te noncameetsaveiteani catsini.
					</seg>
					<seg id="b.1TI.1.16" type="verse">
						Irootaque icavintsaantaquenari, ijivataquena narori ineshinoncataquena, te inquishenaji. Irootaque ayotantacari aisati inquempejeiteri iriori maaroni quemisanterineri coajica: irineshinoncajeiteri, incantaitatiyempani intimasanojeitantajeari anta inquitequi.
					</seg>
					<seg id="b.1TI.1.17" type="verse">
						Incantaitatiyempani Atasorentsite impincatsariventajeitajee arori. Tecatsi incantea incame. Yashi yoiro imana. Apaniro itasorentsiti. Tsame ancantaitatiyempani ampincatsatasanojeitanaqueri, ancamantapinijeitanaqueri atiri icameetsatasanoti. Aitaque ancanteari.
					</seg>
					<seg id="b.1TI.1.18" type="verse">
						Piotaque, Timoteo, noshiacantaquempi notomi. Pinquemisantero oca noncantempiri. Tempa peerani Tasorentsi, icantajeitaqueri ayemisantaririnte: &quot;Oshequi irimatenaro Timoteo nocoacaaqueriri&quot;. Irosati yovaajeitantaqueerori arori. Meeca pimamatero icamantacotaquempiri. Pioti yora soraropee ishintsiventiniri iyapitanote paitapeerica icantiriri. Meeca, pinquempeteari, pishintsiventeneri paitapeerica panteneriri Avincatsarite,
					</seg>
					<seg id="b.1TI.1.19" type="verse">
						pinquemisantasanotanaqueri. Ariorica pioti ocameetsati pantero paitapeerica, ari pimamatero. Ainiro yora iovetachari te oncameetsateji paitapeerica, iro cantaincha yantashitacaro, impoiji yojocajiro iquemisanti.
					</seg>
					<seg id="b.1TI.1.20" type="verse">
						Aitaque imataquero Imeneo aisati Arijantero: yojocajiro iquemisanti. Te oncameetsateji oca, irootaque nocantantacariri iriori: &quot;Iroashinoncayempita Satanashi&quot;; oncanteataquea iriotanteari pashini ashaninca eiro icantimatantaritsi iriori Tasorentsi.
					</seg>
				</div>
				<div id="b.1TI.2" type="chapter">
					<seg id="b.1TI.2.1" type="verse">
						Ari nojivataque noncamantempiro oca: pinquenquetsatacayeri Tasorentsi, pincanteri iramitacojeiteri maaroni atiri, pimpasonquitacoventeri.
					</seg>
					<seg id="b.1TI.2.2" type="verse">
						Aisati pincanteri iramitacojeiteri pincatsaripee aisati maaroni pashini ivincatsaririnte, impoiji cameetsa asavicajeitanteari, eiro itimitsi ashereajeiteeneri. Aisati cameetsa amatasanotero anquemisantajeiteri Tasorentsi, ampincatsajeiteri.
					</seg>
					<seg id="b.1TI.2.3" type="verse">
						Cameetsa ancamantapiniteri Tasorentsi oca, irootaque icoiri; tempa iriotaque oavisacojeitaqueeri.
					</seg>
					<seg id="b.1TI.2.4" type="verse">
						Icoasanotaque iriori avavisacojeitajea maaroni, aisati icoaque ayojeitero queariotatsiri, maaroni.
					</seg>
					<seg id="b.1TI.2.5" type="verse">
						Maaroni asavicajeiti arori aca quipatsiquica. Ainiro Tasorentsi apaniro, isaviqui irinti inquitequi. Te aneapiniteriji, iro cantaincha ainiro aparoni shirampari vaapiniteerori irineane: yora Jesoquirishito. Aisati apaniro yovaaqueneri Tasorentsi aneane arori, ashanincatantacariri.
					</seg>
					<seg id="b.1TI.2.6" type="verse">
						Yora Quirishito, irisati coashitacha, icanti: &quot;Nocoaque noncamimentajeiteri maaroni atiri noavisacojeitanteariri&quot;. Ari imataqueenero ayojeitantacariri.
					</seg>
					<seg id="b.1TI.2.7" type="verse">
						Ipeaquena camantantatsiri, itiancaquena noamejeiteri maaroni atiri inquemisantajeitero oca queariotatsiri. Te nontseeyaji, queariotaque oca nocantimpiri.
					</seg>
					<seg id="b.1TI.2.8" type="verse">
						Ari nocoaque anquenquetsatacaajeiteri Tasorentsi, maaroni. Ariorica anquenquetsatacayeri, cameetsa asavicajeite: te oncameetsateji anquisheri itsipapee, te oncameetsateji antseenqueri Tasorentsi.
					</seg>
					<seg id="b.1TI.2.9" type="verse">
						Aisati nocoaque onquitsaatea tsinane cameetsa, eiro ocoitsi irineveyeetearo, aisati cameetsa onquenqueshiretea. Te oncameetsateji ontsiricoishitero oishi irineveyeetantearori, aisati te oncameetsateji oaneencashitearo oro, aisati perata. Aisati te oncameetsateji oshemetacayero oitsaare pinatasanotachari: ineveyeetarocari.
					</seg>
					<seg id="b.1TI.2.10" type="verse">
						Irointi ocameetsati oneshinoncatante: ari ocameetsavetari omajeiterome maaroni quemisantajeitiriri Tasorentsi.
					</seg>
					<seg id="b.1TI.2.11" type="verse">
						Ocameetsati onquemisantasanoteri tsinane shirampari, aisati omajerete, iotantearori paitapeerica.
					</seg>
					<seg id="b.1TI.2.12" type="verse">
						Te noshineteroji tsinane oametante, aisati te oncameetsateji omperanateari shirampari, irointi ocameetsati omajerete.
					</seg>
					<seg id="b.1TI.2.13" type="verse">
						Ijivataqueri Tasorentsi peerani yovetsicaqueri Aran, impoiji iroori yovetsicaquero Eva.
					</seg>
					<seg id="b.1TI.2.14" type="verse">
						Te iramataviteriji Satanashi Aran, irointi yamatavitaque tsinane, impoiji antaquero caari cameetsatatsi: te onquemisanteriji Tasorentsi.
					</seg>
					<seg id="b.1TI.2.15" type="verse">
						Iro cantaincha ariorica oncavintsayeri tsinane otomipee, oncantatiyempani onquemisanteri Tasorentsi, onintajeiteri oshanincapee, cameetsa osavique, cameetsa onquenqueshiretaquea, ari oavisacotaquea.
					</seg>
				</div>
				<div id="b.1TI.3" type="chapter">
					<seg id="b.1TI.3.1" type="verse">
						Queario oca icanteetiri: &quot;Ariorica icoaque shirampari irijivatacaajeiteri iyemisantaririnte, tempa ocameetsati oca icoaqueri&quot;.
					</seg>
					<seg id="b.1TI.3.2" type="verse">
						Ariorica irijivatacaajeiteri iyemisantaririnte, te oncameetsateji ontime irantane. Cameetsa iraye ijina aparoni, te oncameetsateji irishinquitea, cameetsa inquenqueshiretanaquea, incameetsashirete, cameetsa irineshinoncatavaqueri quivanterineri, cameetsa iriotasanote iroametante.
					</seg>
					<seg id="b.1TI.3.3" type="verse">
						Te oncameetsateji irirapinitero quepishijatasanotatsiri, te oncameetsateji inquishea; irointi cameetsa incavintsante, cameetsa irisavique, te oncameetsateji irinintasanoteri quirequi.
					</seg>
					<seg id="b.1TI.3.4" type="verse">
						Cameetsa iroametapinitero ijina, cameetsa iroametapinijeiteri itomipee, inquemisantantajeiteariri iriori, eiroquea ipiatsajeitantaritsi, cameetsa irisavicantajeiteari.
					</seg>
					<seg id="b.1TI.3.5" type="verse">
						Eirorica imatirotsi inquemisantacayeri itomipee, aisati ijina: ¿jaoca incanteari irintacoteari maaroni yora quemisantajeitiriri Tasorentsi?
					</seg>
					<seg id="b.1TI.3.6" type="verse">
						Te oncameetsateji irijivatacante iroaquera quemisantatsi: ishemeticari. Iquempetaricari camaari, ishemetaque peerani, impoiji yoasanquetaqueri Tasorentsi.
					</seg>
					<seg id="b.1TI.3.7" type="verse">
						Cameetsa iriojeiteri yora caari quemisantajeitatsi, incantajeite: &quot;Icameetsati yora jivatacaajeitiriri quemisantatsiri&quot;. Impoiji eiro imatantaritsi incantimajeiteri, aisati eiro imatantaritsi camaari irantacayeri caari cameetsatatsi.
					</seg>
					<seg id="b.1TI.3.8" type="verse">
						Yora amitacotapinitiriri iyemisantaririnte: cameetsa irishiyeri yora jivatacaajeitiriri, incameetsashiretanaque. Te oncameetsateji iramatavitante. Aisati te oncameetsateji irirero oshequi cachojari. Aisati te oncameetsateji inquenqueshireteri quirequi iroshequiyeri.
					</seg>
					<seg id="b.1TI.3.9" type="verse">
						Cameetsa inquearioventero inquemisantasanotero maaroni yoameyetiriri Tasorentsi, aisati ocameetsati iriote te aneeroji irantane.
					</seg>
					<seg id="b.1TI.3.10" type="verse">
						Pijivate pamenasanoteri, piotasanoteri icameetsatasanotirica. Ariorica piojeitaque icameetsatasanoti, ari pincanteri iramitacojeiteri quemisantajeitatsiri.
					</seg>
					<seg id="b.1TI.3.11" type="verse">
						Aisati onquempeteari ijina, oncameetsashiretanaque: te oncameetsateji oncantimatante, te oncameetsateji oshinquitea, te oncameetsateji amatavitante.
					</seg>
					<seg id="b.1TI.3.12" type="verse">
						Yora amitacotantatsiri, cameetsa iraye ijina aparoni. Cameetsa iriote inquemisantacaasanoteri itomipee: impincatsateri iriori iriri. Aisati cameetsa iriote inquemisantacaajeiteri maaroni saviquimojeitiriri.
					</seg>
					<seg id="b.1TI.3.13" type="verse">
						Ariorica cameetsa iramitacojeiteri iyemisantaririnte, ari impincatsayeeteri, aisati irimatero inquemisantasanoteri Jesoquirishito, eiro itsaroacaaritsi.
					</seg>
					<seg id="b.1TI.3.14" type="verse">
						Nocoavetaca intsipaite nareetitapeempime, iro cantaincha eirorica nomatirotsi. Irootaque nosanquenatantimpirori oca: nocoaque piote jaoca acantajeitari. Icoyeajeitaquee Tasorentsi: tempa arojeitaque quemisantajeitiriri. Aneatsiri ini. Ayojeitiro oca queariotasanotatsiri: cameetsa anquearioventero avaayetero.
					</seg>
					<seg id="b.1TI.3.16" type="verse">
						Queario, te ayotashiteaji jaoca icantari Tasorentsi, iro cantaincha iotacaajeitaquee Quirishito. Tasorentsi ini, iro cantaincha yatiritapaaque. Ora Ishire, irootaque iotacaajeiteeri itasorentsitaque. Yora inampirepee Tasorentsi yamenacoventajeitaqueri Quirishito. Acamantacojeitaqueri arori maaroni nampitsipeequi, iquemisantajeitaqueri savicajeitatsiri. Yovancajiri iriri aisati inquitequi, cameetsa isavicapaaji catsini.
					</seg>
				</div>
				<div id="b.1TI.4" type="chapter">
					<seg id="b.1TI.4.1" type="verse">
						Jero oca ocamantasanojeitee Ishire Tasorentsi. Coajica, irotimataintsi impocantajeari Quirishito, intime jocajeiteroneri oca queariotatsiri aquemisantajeitiri. Inquemisanteri amatavijeiterineri, ovaayetirori yoameyetiriri camaari iriori.
					</seg>
					<seg id="b.1TI.4.2" type="verse">
						Iramatavitante yora atiri, iro cantaincha irishiacanteame iquemisanti. Tecatsi incantea iriote te oncameetsateji oca icantayetiri.
					</seg>
					<seg id="b.1TI.4.3" type="verse">
						Intsaneapiniteari shirampari iraye ijina, aisati intsaneaquearo tsinane aye ojime. Aisati intsaneapitsataqueeri avajeiteari avari yovetsicaqueeri Tasorentsi. Aquemisantajeitiri Tasorentsi, ayojeiti queariotaque yoamejeitaqueeri irinti. Aitaque icoaque ampasonquitacoteri ayeari, irosati avanteariri.
					</seg>
					<seg id="b.1TI.4.4" type="verse">
						Ocameetsajeitaque maaroni yovetsicaqueri Tasorentsi. Ariorica ampasonquiteri, cameetsa avajeiteari, eiro apinquiritsi.
					</seg>
					<seg id="b.1TI.4.5" type="verse">
						Yoameetsantaqueeri Tasorentsi avajeitari. Ariorica ampasonquiteri, aisati anquenqueshiretero irineane, ocameetsati avapinijeiteari maaroni.
					</seg>
					<seg id="b.1TI.4.6" type="verse">
						Ariorica povaajeiteneri ayemisantaririnte oca nocantimpiri, ocameetsati. Tempa pishiretapinitacaro, oametasanotaquempi. Ariorica poamejeiteri itsipapee nocamantimpiri, ari incantempi Jesoquirishito: &quot;Cameetsa oca pantaquenari&quot;.
					</seg>
					<seg id="b.1TI.4.7" type="verse">
						Eiro pishiretarotsi oca iquenquetsatashitari tseeyari: te oncameetsateji pinquenqueshiretapinitero. Irointiquea pinquearioventero pinquemisantasanoteri Tasorentsi, irinti.
					</seg>
					<seg id="b.1TI.4.8" type="verse">
						Ocameetsaveta pinquenaveete aisati pintsameete, oshintsitasanotantajeari pivatsa; iro cantaincha ocameetsatasanoti catsini pinquearioventeneri Tasorentsi paitapeerica panteneriri. Eiro patsipetarotsi irointi: cameetsa pisavique meeca, aisati cameetsa pisavique coajica anta inquitequi.
					</seg>
					<seg id="b.1TI.4.9" type="verse">
						Queariotasanotaque oca nocamantaquempiri. Ocameetsataque irishirejeitearo maaroni atiri.
					</seg>
					<seg id="b.1TI.4.10" type="verse">
						Apomerentsiventacari atiri, aquematsicatimentacari inquemisantajeitantajeari. Aneatsiri ini Tasorentsi, ayojeiti eiro yamataviteetsi: iriotaque oavisacojeitiriri maaroni atiri. Queario, yoavisacotasanojeitiri maaroni quemisantajeitiriri.
					</seg>
					<seg id="b.1TI.4.11" type="verse">
						Pincantajeiteri atiri irimamajeitero oca nocantimpiri, poametasanojeiteri.
					</seg>
					<seg id="b.1TI.4.12" type="verse">
						Evancariquerampi, iro cantaincha eiro pishineyetiritsi intseenqueetempi. Paitapeerica pantayetaqueneriri Tasorentsi, cameetsa pimayetero, inquempetantempiri piyemisantaririnte: pineanate cameetsa, pisavique cameetsa, pinintajeiteri itsipapee, pinquemisanteri Tasorentsi, poameetsantero maaroni pinquenqueshireyeteri.
					</seg>
					<seg id="b.1TI.4.13" type="verse">
						Coajica noneajantempi. Meeca pineanatapiniteneri ayemisantaririnte irineane Tasorentsi, piveshireacaapiniteari, poametapiniteri. Pincantatiyempani, irosati nareetantapaajeari.
					</seg>
					<seg id="b.1TI.4.14" type="verse">
						Peerani icamantacotantaquempiri, aisati icantantariri jivatacaantatsiri Tasorentsi iramitacotempi, aisati yajiricainataquempi, irosati imatacaantaquempiri Tasorentsi. Meeca eiro piperaventarotsi oca imatacaaquempiri.
					</seg>
					<seg id="b.1TI.4.15" type="verse">
						Pimatapinitero oca imatacaaquempiri, iriotasanojeitantajeari maaroni atiri pimatasanotaquero.
					</seg>
					<seg id="b.1TI.4.16" type="verse">
						Pinquenqueshiretasanotero paitarica pantayeteri, aisati paitarica poameyeteriri: pinquearioventajeitero. Ariorica pimajeitero oca, ari poavisacotacantajeiteri maaroni quemajeitempineri, aisati pavisacotaje avirori.
					</seg>
				</div>
				<div id="b.1TI.5" type="chapter">
					<seg id="b.1TI.5.1" type="verse">
						Eiro piquisatsatiritsi anteashipari; irointi cameetsa pineanateri, pinquempetacanteri irio piri avirori, cameetsa pincavintsayeri. Aisati evancaripee, pinquempetacanteri pirenti.
					</seg>
					<seg id="b.1TI.5.2" type="verse">
						Ora anteashiparo, pinquempetacantero piniro. Aisati evancaropee, pinquempetacantero pitsiro: eiro piquenqueshiretirotsi pantero.
					</seg>
					<seg id="b.1TI.5.3" type="verse">
						Ariorica ontimashitajea camajimentaaro, terica intime neshinoncatajerone, pineshinoncateroyea avinti.
					</seg>
					<seg id="b.1TI.5.4" type="verse">
						Iro cantaincha itimirica otomi, oshinto, iriorica osari, cameetsa irineshinoncatero iriori. Irootaque icoiri Tasorentsi cameetsa ayojeite ancavintsayeri ashanincasanori arori. Cameetsa ampajeiteri ashijeiteeri coiteimojeitacariri. Tempa peerani ipajeitaquee maaroni coiteimojeitaqueeri arori.
					</seg>
					<seg id="b.1TI.5.5" type="verse">
						Ariorica otimashitasanotaja camajimentaaro, apaniro oquenqueshiretasanotiri Tasorentsi irinti, te intimeji pashini neshinoncateroneri. Ocantani: tsiteniriqui, quitaiteriqui, oquenquetsatacaapinitiri Tasorentsi, ocantapinitiri paitarica ocoayetiri.
					</seg>
					<seg id="b.1TI.5.6" type="verse">
						Iro cantaincha ainiro pashini, onashita irointi: ocoaque onquimoshiretashitea. Aneavetaca, iro cantaincha eiro oneiritsi Tasorentsi.
					</seg>
					<seg id="b.1TI.5.7" type="verse">
						Pincamantajeiteri maaroni quemisantatsiri irimamajeitero oca nocantimpiri, oncanteata eiro otimitsi irantane.
					</seg>
					<seg id="b.1TI.5.8" type="verse">
						Ocameetsati aneshinoncajeiteri itsipapee ashaninca, aisati ashanincasanori arori, aneshinoncatasanoteri. Eirorica aneshinoncatiritsi, eiro acantitsi: &quot;Noquemisanti narori&quot;. Teve. Te incameetsateji tseencantatsiri, iro cantaincha terica aneshinoncateri ashaninca arori, anaacojeitajiri ainti yora tseencavetachari, te ancameetsatasanoteji catsini.
					</seg>
					<seg id="b.1TI.5.9" type="verse">
						Ariorica omoncarataquero camajimentaaro 60 osarintsite, ari pincantero intacojeiteari maaroni ayemisantaririnte. Ocameetsataque aisati aaveitaniri aparoni ojimeni, te oshequiyerini.
					</seg>
					<seg id="b.1TI.5.10" type="verse">
						Ocameetsati pineacojeitaquero omayetaquero cameetsayetatsiri: intacojeitacari otomipee, oneshinoncajeitaqueri itsipapee, amitacojeitaqueri maaroni quemisantajeitiriri Tasorentsi, ocavintsaajeitaqueri ashinoncaincari, oquearioventaquero omayetaquero cameetsayetatsiri. Ariorica pineacojeitaquero omayetaquero oca cameetsayetatsiri, ari ocameetsati pincantero intacojeiteari quemisantajeitatsiri ashinoncaajeitachari.
					</seg>
					<seg id="b.1TI.5.11" type="verse">
						Iro cantaincha eiro picantirotsi ora camajimentaaro caari anteashipatatsi. Ocoiricari shirampari antashiteari. Ocoicari aaje aisati, ojocajiricari Quirishito.
					</seg>
					<seg id="b.1TI.5.12" type="verse">
						Ojivavetaca ocantavetacari: &quot;Nonquemisantasanotempi&quot;, iro cantaincha impoiji amatavitaqueri. Irootaque iroasanquetantearori.
					</seg>
					<seg id="b.1TI.5.13" type="verse">
						Aisati operatacari, oquenaquenayeticari pancotsipeequi, oneaveetashitacari, vero, vero, oquempetaricari tsiroti. Aamaashitaricari oshaninca, oneanatantarocari caari cameetsatatsi.
					</seg>
					<seg id="b.1TI.5.14" type="verse">
						Irootaque nocoantacari aaje aisati camajimentaaro, tequeratsitarica anteashiparote. Cameetsa intime otomipee. Cameetsa oncoteneri ojime iroyeari, aisati otomipee. Cameetsa ontijeneri iitsaare, onquiveneri iitsaarepee, maaroni. Ariorica cameetsa ontime, tecatsiquea incantea atiri incantimajeitee.
					</seg>
					<seg id="b.1TI.5.15" type="verse">
						Jero imayetaquero Satanashi aparopee: yojocacaajiro oquemisantavetacari Quirishito.
					</seg>
					<seg id="b.1TI.5.16" type="verse">
						Itimirica oshanincasanori camajimentaaro, cameetsa iriotashitea incavintsayero iriori. Te oncameetsateji incanteri quemisantajeitatsiri: &quot;Pincavintsaajeiteroyea avinti&quot;. Timatsi pashini camajimentaaro, savicatsiri apaniro: tecatsi oshanincasanori cavintsayeroneri. Irooquea irointi, cameetsa incavintsaajeitero yora quemisantajeitatsiri.
					</seg>
					<seg id="b.1TI.5.17" type="verse">
						Cameetsarica ijivatacanti yora jivatacaajeitiriri quemisantatsiri, ocameetsati impinatasanoteri. Cameetsa inquemisantasanoteri aisati. Ariorica ipomerentsiventaquero iquenquetsati aisati yoametanti, cameetsa impinatasanoteri.
					</seg>
					<seg id="b.1TI.5.18" type="verse">
						Aitaque ocanti Sanquenarentsi: &quot;Eiro pipashicavantetiritsi yora vaca aaticaitirori tirico, pishineteri iroyea. Tempa yaaticaitimpiro paantarori oitsoqui&quot;. Aisati ocanti: &quot;Ocameetsati impinayeeteri yora antaveetiniriri&quot;.
					</seg>
					<seg id="b.1TI.5.19" type="verse">
						Eiro piquemisantashitaritsi aparo cantacotashitearineri jivatacaajeitimpiri, piquemisantirocari tseeyantsi. Iro cantaincha incarataquerica neasanoterineri 2, ariorica 3, ari pishiretearo oca incamantempiri.
					</seg>
					<seg id="b.1TI.5.20" type="verse">
						Queariorica otimi yantasanotaqueri, ari pincanteri: &quot;Eiro papiitajirotsi aisati oca pantaqueri&quot;. Cameetsa iriojeitero maaroni quemisantatsiri oca pincanteriri, inquenqueshirejeitanteari, iriojeitanteari eiro yantantarotsi iriori caari cameetsatatsi.
					</seg>
					<seg id="b.1TI.5.21" type="verse">
						Ayojeitaque icarajeitaquee Atasorentsite, aisati Jesoquirishito. Aisati icarajeitaquee inampirepee iriori. Irootaque nocantantimpiri pimamajeitero pincanteri antirori caari cameetsatatsi. Eiro pipincatsatashitaritsi jivatacaavetimpiri avirori. Ocameetsati pimoncaratavacaajeitea avirori.
					</seg>
					<seg id="b.1TI.5.22" type="verse">
						Eiro pipeashitaritsi shirampari jivatacaajeiterineri quemisantatsiri, eiro pipamiinatashitaritsi. Pijivate piotasanoteri. Eiro pishinetiritsi itsipa irantero caari cameetsatatsi: ariorica pishineteri, ontime pantane avirori. Pantirocariya avirori caari cameetsatatsi.
					</seg>
					<seg id="b.1TI.5.23" type="verse">
						Eiro apatiro piriro nija, irointi pirero aisati ovaja capichaji. Oameetsatajempiro pamporetsa picatsiti. Aapinitaquempi pimaore, iro cantaincha oshintsitacayempi ovaja. Ariorica pirapinitero capichaji, ari oavisacotajempi, aisati oshintsitacaajempi.
					</seg>
					<seg id="b.1TI.5.24" type="verse">
						Oconijataque caari cameetsatatsi yantaniroyetiri aparopee atiri; iojeitaque incantacoteri Tasorentsi: &quot;Ainiro yantane&quot;. Ainiro pashini manavetacarori yantayetiri, iro cantaincha coajica onconijate aisati maaroni yantayetiri iriori.
					</seg>
					<seg id="b.1TI.5.25" type="verse">
						Aisati, ariorica antayetaquero cameetsayetatsiri, oconijataque aparopee, ineacojeitaqueero atiri. Iro cantaincha tequera onconijateji maaroni cameetsatatsiri antajeitaqueri: coajica onconijatasanotaque maaroni. Aitaque oncanteari.
					</seg>
				</div>
				<div id="b.1TI.6" type="chapter">
					<seg id="b.1TI.6.1" type="verse">
						Yora amanantiriri iveranaro, iperanatasanotacari. Iro cantaincha ariorica iquemisantaque yora pimantaari, ocameetsati impincatsateri yora amanantiriri. Impoiji tecatsi incanteete incantimateri Tasorentsi, aisati tecatsi incanteete: &quot;Te oncameetsateji oca yoametiriri quemisantatsiri&quot;.
					</seg>
					<seg id="b.1TI.6.2" type="verse">
						Ariorica iquemisantaque yora amanantajiriri, te oncameetsateji incante yora pimantaari: &quot;Iriotaque meeca noyemisantaririnte, nomoncaratavacaaca. Eiro meeca nopincatsatiritsi&quot;. Irointi cameetsa irantaveetasanoteneri: tempa irio iyemisataririnte yantaveetiniri, irootaque inintantariri. Irootaque, Timoteo, poamejeiteriri maaroni, pincantajeiteri maaroni irimajeitero.
					</seg>
					<seg id="b.1TI.6.3" type="verse">
						Ainiro quenacaashitacarori oca noametiriri. Te irishiretearoji ora queariotatsiri yoametiriri Avincatsarite Jesoquirishito. Aisati te irishiretearoji oca oamejeitaqueeri anquemisanteri Tasorentsi.
					</seg>
					<seg id="b.1TI.6.4" type="verse">
						Oshequi ishemeti, iro cantaincha te aneeroji iotantari. Te irioteji. Isampitacotashitacaro paitapeerica. Ineanatashiniroveetaca, vero, vero. Impoiji iquisashireaqueri itsipapee, iquisatsataqueri, icantimataqueri, yaamaacotacari yantiro caari cameetsatatsi.
					</seg>
					<seg id="b.1TI.6.5" type="verse">
						Iquisavacaajeitaca yora quenqueshiretirori caari cameetsatatsi, te inquenqueshireteroji queariotatsiri. Iquemisantaniromempeaca, ijitashivetaca ari irayeme paitapeerica.
					</seg>
					<seg id="b.1TI.6.6" type="verse">
						Iro cantaincha ariorica anquemisantasanoteri Tasorentsi, aisati aveshireimenteari, ari asavicasanojeitanaque cameetsa.
					</seg>
					<seg id="b.1TI.6.7" type="verse">
						Atimantapaacari peerani, tecatsi amapaaque. Aisati onquempetea, ariorica ancamaque, tecatsi aanajeri aisati.
					</seg>
					<seg id="b.1TI.6.8" type="verse">
						Iro cantaincha timatsirica avajeitari aisati aquitsaajeitari, aitapaaji, eiro aiquero acoanaitii aisati.
					</seg>
					<seg id="b.1TI.6.9" type="verse">
						Irintiquea yora coatsiri irashitaarantea yantanirotashiyetacaro paitapeerica irishequiantearori irovaararo. Omapocashitapaacari yantaquero paitapeerica. Te inquenqueshireteaji, icoashitacaro caari cameetsayetatsi, impoiji incamaquerica, irijate Sharincaveniqui.
					</seg>
					<seg id="b.1TI.6.10" type="verse">
						Ariorica ancoasanotaque ashiyetearo paitapeerica, aitaque antaquero caari cameetsatatsi. Oshequi quemisantavetachari yojocajiro iquemisanti. ¿Paita yojocantarori? Tempa icoaque irashiyetearo paitapeerica, iro cantaincha impoiji oshequi inquenqueshiretanaquea, iroashiretasanotanaquea catsini.
					</seg>
					<seg id="b.1TI.6.11" type="verse">
						Iro cantaincha avinti, piquearioventiniri Tasorentsi paitarica icantimpiri. Pinevetarocari avirori paitapeerica. Pincoasanote pincameetsatasanotanaque avinti. Pimpincatsateri Tasorentsi, pinquemisantasanoteri, pinquearioventeneri maaroni icoacaaquempiri, pantaveeteneri; pinintasanojeiteri itsipapee, pineshinoncajeiteri.
					</seg>
					<seg id="b.1TI.6.12" type="verse">
						Ariorica opomerentsivetaca piquemisantasanotiri Tasorentsi meeca, iro cantaincha ocameetsatasanoti pimataquero. Pinquearioventeneri icoacaajeitimpiri. Eiro pipeacotarotsi: pincantaitatiyempani panee inquitequi. Icoyeaquempi Tasorentsi iroaneantajempiri anta inquitequi. Tempa irootaque picantaqueri avirori, icarajeitaque oshequi quemajeitavaquempiri. Queariotaque picantaqueriri.
					</seg>
					<seg id="b.1TI.6.13" type="verse">
						Tempa irio Tasorentsi oaneajeiteeneri inquitequi, maaroni. Aisati peerani Jesoquirishito, te intsaroacayeariji Pontsio Pirato, yora oacantaqueriri. Icantiri: &quot;Queario, narotaque pincatsari&quot;. Meeca icarajeitaquee Tasorentsi aisati Jesoquirishito, yamenacoventajeitaquee.
					</seg>
					<seg id="b.1TI.6.14" type="verse">
						Irootaque noncantantempirori oca: pintsoteaquero maaroni nocantimpiri, eiro picomitarotsi. Pincantatiyempani, pimatasanotero irosati impocantajeari Avincatsarite Jesoquirishito.
					</seg>
					<seg id="b.1TI.6.15" type="verse">
						Ioti Tasorentsi jaoca oncarate impocantajeari, iriotaque cantatsineri. Iquimoshiretaque iriori. Apaniro ini, itasorentsitasanotaque catsini, ipincatsariventajeitiri maaroni pincatsariventavetariri atiri, ijivatacaajeitiri maaroni jivatacaajeivetariri atiripee.
					</seg>
					<seg id="b.1TI.6.16" type="verse">
						Apaniro irinti eiro itsoncatsi, eiro icamitsi catsini. Anta itiminta otimi quitaiteri catsini, tecatsi ancantea ajatashitero. Te intimeji neerineri Tasorentsi. Tecatsi ancantea aneajeiteri. Ocameetsati ampincatsatasanojeitanaqueri maaroni. Icantatiani ipincatsariventanti irinti, yashi yoiro. Aitaque icanta.
					</seg>
					<seg id="b.1TI.6.17" type="verse">
						Pincanteri ashitaarantincari eiro ishemetitsi. Aisati pincanteri eiro iveshireimentarotsi yashiyevetari, tempa ari ompeajea, coajica. Irintiquea Tasorentsi iriveshireimentea. Ipapinijeitaquee maaroni coiteimojeitaqueeri aquimoshirejeitantari.
					</seg>
					<seg id="b.1TI.6.18" type="verse">
						Oshequi iroaararo iriori ashitaarantincari. Pincamanteri meeca irineshinoncajeiteri ishanincapee, oshequi irineshinoncateri. Te oncameetsateji irimashitsate. Cameetsa incavintsante, irointi.
					</seg>
					<seg id="b.1TI.6.19" type="verse">
						Ariorica irimayetaquero oca, cameetsa. Impinateri Tasorentsi coajica anta inquitequi, anta incantaitatiyempani iraneapaaje cameetsa.
					</seg>
					<seg id="b.1TI.6.20" type="verse">
						Meeca, Timoteo, otimi icantaquempiri Tasorentsi pantaqueneri. Ari pimamateneriqueti, eiro pamatavitiritsi. Eiro pishiretashitarotsi cantaantsi. Ainiro oametantayevetarori paitapeerica, ijiveta ioti, iro cantaincha te omoncaratavacayeaji icantiri. Eiro pishiretashitarotsi yoametashiyevetimpiri.
					</seg>
					<seg id="b.1TI.6.21" type="verse">
						Ijitashivetaca yora ioti, iro cantaincha, te irioteji. Irootaque caari iquemisantanta. Ari, nocoaque irineshinoncatempi Tasorentsi. Narotaque sanquenatimpirori oca:
					</seg>
				</div>
			</div>
			<div id="b.2TI" type="book">
				<div id="b.2TI.1" type="chapter">
					<seg id="b.2TI.1.1" type="verse">
						¿Ainirompi, Timoteo? ¿Tecatsimpa oyempine? Narotaque Pavoro sanquenatajimpirori oca. Itiancaquena Jesoquirishito noncamantajeiteri maaroni atiri ariorica inquemisantajeiteri Jesoquirishito, ari iroaneajeitajeri anta inquitequi. Irootaque icoacaaquenari Tasorentsi. Notiomi, nonintasanotimpi. Nocoaque irineshinoncatempi Tasorentsi, aisati Avincatsarite Jesoquirishito. Aisati nocoaque incavintsaasanotempi, cameetsa irisavicacayempi.
					</seg>
					<seg id="b.2TI.1.3" type="verse">
						Noquenquetsatacaapinitiri Tasorentsi maaroni quitaiteriqui, aisati tsiteniriqui. Paitaricapee nanteneriri, nocoasanotaque noveshireacayeari. Tempa peerani yantaveetinirini iriori yora noshanincani. Peerani, nojocantanaquempiriranqui, poashiretanaca, piraaca. Oshequi meeca nocoiteaquempi. Nocoaveta noneajempime aisati, noveshireimentasanotajempime. Noquenqueshiretajimpi, oshequi piquemisantasanotaque, picantani. Piquempetacaro pisaro Iroira, aisati piniro Eonise: oquemisantasanojeiti iroori. Nioti ainirotatsi piquemisanti, irootaque nopasonquitacoventantimpiri.
					</seg>
					<seg id="b.2TI.1.6" type="verse">
						Piquemisantaqueri Tasorentsi, irootaque noncantantempiri: peerani, nopamiinatantaquempiri, aisati nocantantacariri Tasorentsi iramitacotempi, timatsi imatacaaquempiri. Meeca pimatasanotero maaroni imatacaaquempiri.
					</seg>
					<seg id="b.2TI.1.7" type="verse">
						Te incoyeji antsaroacayeari atiri, irointi icoasanotaque anquearioventeneri maaroni. Icoaque anintajeiteri atiri; aisati icoaque ontimimojeitee ayojeitanteari, cameetsa asavicajeitantajeari.
					</seg>
					<seg id="b.2TI.1.8" type="verse">
						Eiro pipashiventacaarotsi pinquenquetsatacoteri Avincatsarite. Aisati, eiro pipashiventacaanatsi; noquemisantaqueri Avincatsarite, irootaque yoiminqueanteetaquenari meeca caravosoquica. Oshequi noneacatsitimentacari Quirishito, cameetsa pinquempetena avirori. Aitaque irimatacayempiro Tasorentsi maaroni icoacaaquempiri.
					</seg>
					<seg id="b.2TI.1.9" type="verse">
						Peerani, tequerani irovetsiqueroni oca quipatsica, iotitaqueeni anquemisanteri Jesoquirishito. Icoyeajeititaqueeni cameetsa asavicajeitanteari. Te ancameetsaveiteani, iro cantaincha timatsi icoacaaqueeri. Ineshinoncatashijeitaquee, yoavisacojeitaquee.
					</seg>
					<seg id="b.2TI.1.10" type="verse">
						Ipocapaaque quipatsiquica Jesoquirishito, yora oavisacojeitaqueeri. Meeca ayotasanojeitaquero maaroni imataqueeneri Tasorentsi. Eiro meeca atsaroitsi ancame. Ayojeiti ariorica ancamanaque, eiro ajatitsi ainti Sharincaveniqui. Cameetsa oni oca icamantajeiteeri: yoaneasanojeitaquee, ancantaitatiyempani asaviquimojeiteri inampiqui.
					</seg>
					<seg id="b.2TI.1.11" type="verse">
						Itiancaquena Tasorentsi noncamantajeiteri atiri oca cameetsatatsiri, aisati noamejeiteri.
					</seg>
					<seg id="b.2TI.1.12" type="verse">
						Irootaque noneacatsitantacarori maaroni aca caravosoquica. Iro cantaincha te nompashiventeaji. Niotasanotiri yora noquemisantiri: niotaque eiro yamatavitanatsi, irootaque nocantantacariri: &quot;Pinquempoyeajena&quot;. Niotasanoti inquempoyeajena irosati impocantajeari.
					</seg>
					<seg id="b.2TI.1.13" type="verse">
						Queariotasanotaque maaroni noametaquempiri, te namatavitempiji. Pimoncaratero maaroni nocantaquempiri. Pinquemisanteri Jesoquirishito, pinintasanoteri.
					</seg>
					<seg id="b.2TI.1.14" type="verse">
						Quiso oajeitaquee Ishire Tasorentsi. Timatsi omatacaaquempiri, ari pimamayetero cameetsa.
					</seg>
					<seg id="b.2TI.1.15" type="verse">
						Pioti yojocajeitaquena ashiasati: Jijero, Eromojeneshi, maaroni.
					</seg>
					<seg id="b.2TI.1.16" type="verse">
						Nocoaque incavintsayeri Avincatsarite Oneshijoro, aisati ishaninca iriori. Intacotapinitaquena Oneshijoro, te impashiventeaji iquivantana aca caravosoquica.
					</seg>
					<seg id="b.2TI.1.17" type="verse">
						Itimantacari aca Oromaqui, icoacoayetaquena, irosati ineantapaaquenari aca.
					</seg>
					<seg id="b.2TI.1.18" type="verse">
						Piotasanoti aisati oshequi yamitacotaquena anta Ejesoqui. Coajica, impocajerica Avincatsarite, aitaque incavintsaapaajeri.
					</seg>
				</div>
				<div id="b.2TI.2" type="chapter">
					<seg id="b.2TI.2.1" type="verse">
						Meeca, notiomi, tempa ineshinoncataquempi Jesoquirishito, irootaque nocantantimpiri pishintsiventeneri maaroni pantayeteneriri.
					</seg>
					<seg id="b.2TI.2.2" type="verse">
						Timatsi piquemitaquenari, tempa picarajeitaqueri oshequi pashini quemajeitaquenari. Ari poameyeteri pashini ashaninca, inquearioventeneri Tasorentsi iroametante iriori. Irovaajeneri aisati itsipapee oca noametaquempiri.
					</seg>
					<seg id="b.2TI.2.3" type="verse">
						Yora soraropee cameetsari ineacatsitimentapinitari ivincatsarite. Pinquempeteari avirori, eiro pitsaroitsi pineacatsitimenteari Avincatsarite Jesoquirishito.
					</seg>
					<seg id="b.2TI.2.4" type="verse">
						Aisati te iriomparitapiniteaji soraro, te impanquiveeteji, irointi apatiro iquearioventiniri iyapitanote inintacairiri.
					</seg>
					<seg id="b.2TI.2.5" type="verse">
						Ocameetsati yora aatiquirori perota inquemisanteri yora jivatacairiri. Eirorica iquemisantasanotiri, eiro ipashiyeetaritsi oca ipapinitiriri anaacotantatsiri.
					</seg>
					<seg id="b.2TI.2.6" type="verse">
						Yora panquiveetatsiri, ariorica intsameetacotasanotero ivanquire, ari irayero oshequi oitsoqui, coajica. Te irantsipetearoji itsameetacotiro.
					</seg>
					<seg id="b.2TI.2.7" type="verse">
						Pinquenqueshiretasanotero oca noshiacantimpiri, ari iriotacaasanotempiro Avincatsarite.
					</seg>
					<seg id="b.2TI.2.8" type="verse">
						Pinquenqueshireteri aisati Jesoquirishito, yora ishanincani Iravirini; yoyeevetacari, iro cantaincha itinaanaja aisati. Irootaque oca nocamantapinijeitiriri atiri, iravisacojeitantajeari.
					</seg>
					<seg id="b.2TI.2.9" type="verse">
						Nocantani noquenquetsatacaajeitiri atiripee, irootaque noneacatsitantacarori meeca. Yoisoyeetaquena, iquempetacanteetaquena oayeri. Iro cantaincha tecatsi incanteetero iroisotero irineane Tasorentsi: tempa ovaraanaca irointi.
					</seg>
					<seg id="b.2TI.2.10" type="verse">
						¿Paita noneacatsitantacarori maaroni oca? Irio noneacatsitimentiri maaroni atiri icoyeaqueri Tasorentsi, incantaitatiyempani irisavicanteari cameetsa anta inquitequi. Iriotaque Jesoquirishito oavisacoterineri.
					</seg>
					<seg id="b.2TI.2.11" type="verse">
						Queariotaque oca icanteetiri: &quot;Ariorica ancamimenteri Quirishito, ari antsipatapaajeari anta inquitequi, asaviquimotapaajeri.
					</seg>
					<seg id="b.2TI.2.12" type="verse">
						Ariorica ampomerentsiventeneri antayeteneri paitapeerica meeca, iro cantaincha coajica ancarajeiteri ampincatsarijeite. Ariorica ancanteri atiri: 'Te nioteriji Jesoquirishito', aisati incantacotee iriori: 'Apa, te nioteriji yoca'.
					</seg>
					<seg id="b.2TI.2.13" type="verse">
						Ariorica amataviteri, iro cantaincha eiro yamataviteetsi irinti. Irimoncarataquero maaroni icantaqueeri&quot;.
					</seg>
					<seg id="b.2TI.2.14" type="verse">
						Tempa icarajeitaquee Avincatsarite. Pincantapiniteri atiri eiro icantavacaimentarotsi paitapeerica yoameyetiriri. Yatsipetashitacaro icantavacaimentaro oca, icomitacaaricari yora quemajeiterineri.
					</seg>
					<seg id="b.2TI.2.15" type="verse">
						Pantasanoyeteneri Tasorentsi, incantantempiri: &quot;Cameetsa maaroni pantaquenari&quot;, impoiji eiro otimitsi pimpashiventanteari. Piotasanotiro irineane Tasorentsi, meeca poametantero cameetsa; tempa tampatica oametanti irointi.
					</seg>
					<seg id="b.2TI.2.16" type="verse">
						Eiro pishiretarotsi cantaantsi, eiro picantavacaatsi: pojocacaasanotiricari atiri inquemisanterime Tasorentsi.
					</seg>
					<seg id="b.2TI.2.17" type="verse">
						Oshiaquero patsaarontsijenca, ariorica aaquee, ontsoncanaquee maaroni atseempequiqui, ampatsayetanaque. Yatsipetacaro icantavacaanirotaca yora Imeneo aisati Jireto.
					</seg>
					<seg id="b.2TI.2.18" type="verse">
						Icomijeitacaro quearioyetatsiri. Icantaniroti: &quot;Aitanaji. Itinaajeivetaja itsipapee, iro cantaincha eiro atinaajeitajatsi ainti&quot;. Iquenqueshiretacaajeitaqueri maaroni quemajeitaqueriri.
					</seg>
					<seg id="b.2TI.2.19" type="verse">
						Piotero ocaocantiri irineane Tasorentsi: &quot;Iotasanotiri Tasorentsi maaroni quemisantajeitiriri&quot;. Aisati ocanti: &quot;Intimerica cantatsine: 'Noquemisantiri Avincatsarite', ocameetsati irojoquero caari cameetsatatsi yantayetiri&quot;. Aitaque ocantaqueri. Irineane Tasorentsi oshiaquero antearo mapi: te ompashinitapiniteaji.
					</seg>
					<seg id="b.2TI.2.20" type="verse">
						Anta ivancoqui ashitaarantincari timatsi oshequi iveratote. Ainiro pinatasanotachari, yovetsiqueetiro oro aisati perata. Ainiro caari pinatacha, yovetsiqueetiro inchato aisati quipatsi. Ora pinatachari, iveshireimentacaro: icoaque irameniteri maaroni ishaninca. Ora caari pinatacha onantari cajara.
					</seg>
					<seg id="b.2TI.2.21" type="verse">
						Ariorica poameetsataquea avisati, pojocaquerorica caari cameetsatatsi pantapinijeitiri, ari pinquempetearo perato pinatasanotachari; iriveshireimentempi Avincatsarite, incoaque irineajeitajempi maaroni. Impoiji pimataqueneri paitarica incoacaaquempiri.
					</seg>
					<seg id="b.2TI.2.22" type="verse">
						Eiro catsini piquenqueshiretirotsi caari cameetsayetatsi yantayetiri evancaripee. Irointiquea pincoasanotanaque pincameetsatanaje, pinquemisantasanotanaje, pininteri itsipapee, pincarajeiteri itsipapee cameetsayetatsiri: maaroni yora aventasanotariri Avincatsarite.
					</seg>
					<seg id="b.2TI.2.23" type="verse">
						Eiro picantavacaimentashitarotsi caari ayotasanojeiti: piquisavacaacari.
					</seg>
					<seg id="b.2TI.2.24" type="verse">
						Ariorica antaveeteneri Avincatsarite paitapeerica, te oncameetsateji anquisajeiteri ayemisantaririnte; irointi cameetsa ancavintsayeri itsipapee, cameetsa avameteri, eiro ashemaritsi,
					</seg>
					<seg id="b.2TI.2.25" type="verse">
						cameetsa avameteri yora quisajeitaqueeri. Cameetsarica avameteri, impoiji ariorica inquenqueshiretanaquea, irojocajero caari cameetsayetatsi inquemisantantearori queariotatsiri. Iramitacoteri Tasorentsi.
					</seg>
					<seg id="b.2TI.2.26" type="verse">
						Yamatavivetacari camaari: Otimaveta icoacaavetacariri, irootaque yantantavetacanariri iriori; iro cantaincha iroavisacoteri Tasorentsi, ariorica inquemisanteri.
					</seg>
				</div>
				<div id="b.2TI.3" type="chapter">
					<seg id="b.2TI.3.1" type="verse">
						Piotero oca: coajica, ariorica omoncarataquea impocantajeari Jesoshi, oshequi ompomerentsitimoteari quemisantatsiri.
					</seg>
					<seg id="b.2TI.3.2" type="verse">
						Irisati nintajanchane atiri, incoasanoteri quirequi, irishemete, irishirontimenteari itsipapee, incantimateri Tasorentsi, impiatsateari ashitariri, eiro ipasonquitiritsi neshinoncaterineri, eiro iquenqueshiretiritsi Tasorentsi.
					</seg>
					<seg id="b.2TI.3.3" type="verse">
						Eiro iotirotsi incavintsayeri itsipapee, eiro iotitsi incatsimareajea, incantimatante, eiro ipashiventacaarotsi irantayetero tsinanepee, inquisanaquea, inquisayeteri cameetsayetatsiri,
					</seg>
					<seg id="b.2TI.3.4" type="verse">
						iramataviyeteri ishanincasanoripee, irantashiyetearo paitapeerica, eiro iquenqueshiretatsi, irishemetasanote, incoanaque inquimoshiretashitea, eiro icoitsi irioteri Tasorentsi.
					</seg>
					<seg id="b.2TI.3.5" type="verse">
						Inquemisantamempeashiteari Tasorentsi, iro cantaincha eiro ipincatsatiritsi. Eiro piquempetaritsi avirori.
					</seg>
					<seg id="b.2TI.3.6" type="verse">
						Inqueavancoteri itsipapee atiri, iramatavitapeero tsinanepee. Te onquenqueshiretasanoteaji, irootaque irimatantearori iramatavitapeero. Oshequi antaquero caari cameetsatatsi, ocoasanotaque antayetero.
					</seg>
					<seg id="b.2TI.3.7" type="verse">
						Oshequi oquemisantashiyetacari pashini oamenirotirori, iro cantaincha te iotasanoteroji queariotatsiri.
					</seg>
					<seg id="b.2TI.3.8" type="verse">
						Peerani yora Janeshi aisati Jampireshi ipiatsatacarini Moishishini, te incoacayeriji joriopee inquemisantajeiteri. Aisati iquempetacari meeca yora amatavitantatsiri: te incoacayeriji atiri inquemisantero queariotasanotatsiri. Te oncameetsateji oca iquenqueshireyetaqueri, iquemisantamempeashitaca.
					</seg>
					<seg id="b.2TI.3.9" type="verse">
						Eiro icantatiani irimatero oca. Tempa peerani iotacojeitiri yora piatsatacariniri Moishishini. Aisati coajica iriojeitanaque atiri queario yamatavitantaque yora amatavitantatsiri.
					</seg>
					<seg id="b.2TI.3.10" type="verse">
						Piotacotasanotaquena. Piotaquero noameyetimpiri. Piotaquero nantayetiri. Piotaquero nocoaqueri nomayeteri narori nantayeteri. Piotaque aisati noquemisantaqueri Tasorentsi, noquearioventiniri maaroni, nonintaqueri, te noshemearoji nocatsitimentaqueri.
					</seg>
					<seg id="b.2TI.3.11" type="verse">
						Aisati pioti iquishimentapiniyeetaquenaro noquemisanti. Piotaque aisati noquematsicatapinitacaro anta Antioquiaqui, Iconioqui, aisati Irishitaraqui. Oshequi iquisajeitaquena savicajeitatsiri anta. Iro cantaincha yoavisacotapinitaquena Avincatsarite.
					</seg>
					<seg id="b.2TI.3.12" type="verse">
						Queario, iquisheetiri maaroni quemisantiriri Jesoquirishito, ariorica icoasanotaque inquemisantasanoteri.
					</seg>
					<seg id="b.2TI.3.13" type="verse">
						Aiquero irijatatiye iramatavitasanotante yora caari cameetsatatsi, aisati oametantirori tseeyantsi. Aisati yora camaari iramataviteri iriori.
					</seg>
					<seg id="b.2TI.3.14" type="verse">
						Aviroquea avinti, pincantaitatiyempani pishiretanaquearo maaroni noamejeitaquempiri. Tempa piotaque eiro namatavitimpitsi.
					</seg>
					<seg id="b.2TI.3.15" type="verse">
						Peerani, pijananequiveitani, yoameyeetaquempiro irineane Tasorentsi. Irootaque oametaquempirori piquemisantaqueri Jesoquirishito, pavisacotantajari.
					</seg>
					<seg id="b.2TI.3.16" type="verse">
						Iriotaque Tasorentsi sanquenatacantaquerori irineane, maaroni. Oamejeitaqueero queariotasanotatsiri, terica oncameetsateji antaqueri, ocamantaquee. Oamejeitaquee jaoca ancanteari avameetsatantajeari arosati, aisati oamejeitaquee ancameetsajeitanaque.
					</seg>
					<seg id="b.2TI.3.17" type="verse">
						Irootaque otimantacari irineane Tasorentsi, ancameetsatasanotantajeari. Impoiji tecatsi ancantea ancomitea, irointi antasanojeitero maaroni icoacaaqueeri Tasorentsi.
					</seg>
				</div>
				<div id="b.2TI.4" type="chapter">
					<seg id="b.2TI.4.1" type="verse">
						Coajica impocaje Jesoquirishito impincatsaritapaaque. Ariorica impocaje, ari irinijaajeitapaaqueero yantayetiri maaroni aneajeitatsiri aisati maaroni camajeitaintsiri. Incamantajeitee jaoca incantajeiteeri. Ayojeiti icarajeitaquee meeca, aisati icarajeitaquee Tasorentsi, irootaque meeca nocamantantimpirori oca.
					</seg>
					<seg id="b.2TI.4.2" type="verse">
						Pinquenquetsatapinitero irineane Tasorentsi maaroni quitaiteriqui. Jaocarica incarateri catsirincaiteri, jaocarica pisaviqueri, eiro catsini pimajeretitsi, irointi pinquenquetsatacayeri maaroni atiri. Terica oncameetsateji oca yantaqueri, ari pincanteri, aisati pintsaroteri. Pincantajeiteri cameetsa irisavicajeite. Jentsiquero poametasanojeiteri itsipapee, eiroquea piquisatsatiritsi.
					</seg>
					<seg id="b.2TI.4.3" type="verse">
						Coajica, ariorica cameetsa avamejeiveteari atiri irineane Tasorentsi, iro cantaincha eirorica iquemisantajeitirotsi. Eiro icoirotsi, irointiquea incoasanojeite oamejeiterineri tseeyantsi. Irooquea icoasanotaqueri inquemero, irointi.
					</seg>
					<seg id="b.2TI.4.4" type="verse">
						Eiro iquemisantirotsi irineane Tasorentsi, irointi inquemisantashitearo iquenquetsatashiyetari atiri.
					</seg>
					<seg id="b.2TI.4.5" type="verse">
						Aviroquea, avinti, paamaventea: piquempetaricari. Ariorica pincatsitimenteri Avincatsarite, eiro poashiretatsi. Pinquemisantacayeri itsipapee. Pimatasanotaqueneri Tasorentsi maaroni icoacaaquempiri.
					</seg>
					<seg id="b.2TI.4.6" type="verse">
						Iro nocamantantimpirori oca, irotaintsi iroyeetena, irotaintsi nojate narori inquitequi.
					</seg>
					<seg id="b.2TI.4.7" type="verse">
						Nopomerentsiventasanotiniri Avincatsarite, nomataqueneri maaroni icoacaaquenari, te namataviteriji.
					</seg>
					<seg id="b.2TI.4.8" type="verse">
						Coajica, impocajerica Avincatsarite, impashiyetenaro cameetsayetatsiri. Eiro ipanarotsi apaniro narori, irointi impajeiteri maaroni atiri, yora yoameetsantaqueri: arojeitaque maaroni aamaajeitacariri. Tempa cameetsa icantacoventajeitaquee maaroni.
					</seg>
					<seg id="b.2TI.4.9" type="verse">
						Pishintsite pimpoque pineena.
					</seg>
					<seg id="b.2TI.4.10" type="verse">
						Yora Temashi, icoaque iriveshireimentearo timayetatsiri quipatsiqui. Yojocanaquena, ijatanaque Tesaronicaqui. Yora Queresente, ijatanaque Carashiaqui, yora Tito ijatanaque Taramashiaqui.
					</seg>
					<seg id="b.2TI.4.11" type="verse">
						Apanivaniji Irocashi, itsipataquena. Ariorica pimpoque, pamaquenari Maricoshi, oshequi nocoaque iramitacotena.
					</seg>
					<seg id="b.2TI.4.12" type="verse">
						Aisati ijatanaque yora Tiquico. Notianquiri iriori Ejesoqui.
					</seg>
					<seg id="b.2TI.4.13" type="verse">
						Aisati pamaquenaro noicoro noanajiri Toroarequi, otimi anta ivancoqui Caripio. Aisati pamaquenaro maaroni sanquenarentsipee, aisati novaperitepee.
					</seg>
					<seg id="b.2TI.4.14" type="verse">
						Yoashinoncaasanotaquena Arijantero, yora vetsicapinitirori ashiro. Coajica iroasanqueteri Avincatsarite.
					</seg>
					<seg id="b.2TI.4.15" type="verse">
						Paamayeariyea avirori, yoashinoncaimpicari. Oshequi iquishimentaquenaro nocantajeitaqueriri.
					</seg>
					<seg id="b.2TI.4.16" type="verse">
						Ijivatantacari pincatsari isampitacoventana, te intimeji cantacoventenaneri, ishiapitsajeitanaquena. Te noncoyeji iroasanqueteri Avincatsarite.
					</seg>
					<seg id="b.2TI.4.17" type="verse">
						Irintiquea irinti, quiso yoana. Itasoncaventaquena, nomatantarori noquenquetsatacaajeitiri itsipasati atiri, maaroni. Iroashinonqueetename, iro cantaincha yoavisacotaquena Avincatsarite.
					</seg>
					<seg id="b.2TI.4.18" type="verse">
						Ariorica iroashinonqueetaquename aisati, niotaque ari iroavisacotajena aisati; irisavicacayena inquitequi, anta ipincatsaritinta iriori. Tsame ampincatsatasanojeiteri, aitaque ancantaitatiyempani.
					</seg>
					<seg id="b.2TI.4.19" type="verse">
						Novetsataro Pirishira, aisati iriori Aquira. Aisati novetsatari maaroni ishaninca Oneshijoro.
					</seg>
					<seg id="b.2TI.4.20" type="verse">
						Ainiroquera Erashito, isaviqui anta Corintoqui. Navisantacarori Miretoqui, noneanajiri Torojimo: ijoquiitaca.
					</seg>
					<seg id="b.2TI.4.21" type="verse">
						Pishintsite pimpoque, tequeratsita onquimojate. Ivetsajeitimpi Eovoro, Pororente, Irino, Iraoria, jeri maaroni ayemisantaririnte.
					</seg>
					<seg id="b.2TI.4.22" type="verse">
						Nocoaque incavintsayempi Avincatsarite, irineshinoncatasanotempi. Narotaque sanquenatimpirori oca:
					</seg>
				</div>
			</div>
			<div id="b.TIT" type="book">
				<div id="b.TIT.1" type="chapter">
					<seg id="b.TIT.1.1" type="verse">
						¿Ainirompi Tito? ¿Tecatsimpa oyempine? Narotaque Pavoro sanquenatimpirori oca. Nocoasanotaque nanteneri Tasorentsi paitapeerica incoacayenari. Itiancaquena Jesoquirishito nonquemisantacaasanojeiteri maaroni atiri, yora icoyeaqueri Tasorentsi. Aisati niotacaasanoteri queariotasanotatsiri inquearioventantearori inquemisante.
					</seg>
					<seg id="b.TIT.1.2" type="verse">
						Peerani, tequerani irovetsiqueroni quipatsi, icantitacani Tasorentsi: &quot;Noaneasanojeiteri maaroni nocoyeajeitaqueri, nosavicacaajeiteri aca inquitequi&quot;. Te iriotimateroji Tasorentsi iramatavitante. Ayojeitaque ancantaitatiyempani aneajeitanaje anta inquitequi.
					</seg>
					<seg id="b.TIT.1.3" type="verse">
						Meeca omoncarataca iriojeitantearori maaroni atiri irineane Tasorentsi, yora oavisacojeitaqueeri. Irootaque itiancantaquenari noncamantajeiteri atiripee.
					</seg>
					<seg id="b.TIT.1.4" type="verse">
						Peerani noquemisantacaaquempi, irootaque meeca noquempetacantantaquempiri notomisanori. Nocoaque irineshinoncatempi Tasorentsi, cameetsa irisavicacayempi, aisati inquempetacayempi Jesoquirishito, yora oavisacojeitaqueeri.
					</seg>
					<seg id="b.TIT.1.5" type="verse">
						Peerani nojocanaquempi anta Queretaqui, pamitacotantariri ayemisantaririnte iquemisantasanotantacari. Aisati nocantaquempi: &quot;Ariorica pinquenayetanaque anta maaroni nampitsipeequi, pincoyeajeiteri jivatacaajeiterineri ayemisantaririnte, yora quemisantacayerineri&quot;.
					</seg>
					<seg id="b.TIT.1.6" type="verse">
						Meeca noncamantempi. Te oncameetsateji irijivatacantashitea; irointi ariorica cameetsa isaviqui, aisati otimirica ijina aparoni, aisati ocameetsatirica iquemisantajeitaque maaroni itomipee, aisati icantacoyeetiririca itomipee: &quot;Cameetsa iriori, te impiatsatanteaji&quot;, ari iriotaque jivatacaajeiterineri ayemisantaririnte.
					</seg>
					<seg id="b.TIT.1.7" type="verse">
						Pineaquero, ariorica incoaque irantaveeteneri Tasorentsi, acoajeitaque arori incameetsatasanote. Te oncameetsateji impiatsatantea, inquishempa, irishinquitempa, irantanayeteri itsipapee, iramataviteri itsipapee iraitanteariri iirequite aisati iroaararo. Te oncameetsateji maaroni oca.
					</seg>
					<seg id="b.TIT.1.8" type="verse">
						Irointiquea ocameetsati irintacoteari itsipapee, irinintero maaroni cameetsayetatsiri, inquenqueshiretanaquea, inquemisantasanotanaque, incameetsatasanotaque, iriote iraamaaventea irisati eiro yantantarotsi caari cameetsatatsi.
					</seg>
					<seg id="b.TIT.1.9" type="verse">
						Cameetsa inquearioventero inquemisantasanotero irineane Tasorentsi, ora avamejeitaqueriri, irimatantearori iroametantasanotero iriori queariotatsiri. Aisati iriotasanote iroameteri yora tseencantatsiri.
					</seg>
					<seg id="b.TIT.1.10" type="verse">
						Ainiro oshequi caari quemisantiri jivatacaajeivetariri, neaveetashitachari, amatavitantatsiri, maaroni. Aitaque icantajeita yora cantanirojeitashitariri quemisantatsiri: &quot;Pimpeajeitajea jorio, maaroni&quot;.
					</seg>
					<seg id="b.TIT.1.11" type="verse">
						Nocoaque poimajerentanirojeiteri. Yojocacaaniroyetaqueri oshequi quemisantatsiri iquemisanti. Te oncameetsateji oca yoametantanirotiri. Apatiroti icoaque iraitashiteari quemisantatsiri iirequite.
					</seg>
					<seg id="b.TIT.1.12" type="verse">
						Ainiro aparo, yora quenquetsatacairiri ishaninca, icanti iriori: &quot;Yashi yoiro queretasati yamatavitanti, icatsimatanti. Oashenti ini&quot;.
					</seg>
					<seg id="b.TIT.1.13" type="verse">
						Queariotaque oca icantaqueri. Ari pintsarotasanojeiteri yoranqui, inquemisantasanojeitantearori queariotatsiri.
					</seg>
					<seg id="b.TIT.1.14" type="verse">
						Te oncameetsateji ashiretashitearo iyenquetsare jorio, aisati icantashiyetari yora tseenquirori queariotasanotatsiri.
					</seg>
					<seg id="b.TIT.1.15" type="verse">
						Ariorica acameetsati arori, aneacameetsajeiteri maaroni ashanincapee, eiro aamaajeitaritsi. Iro cantaincha irinti, te incameetsateji, aisati itseencanti, irootaque caari ineacameetsatantari ishanincapee; irointi yaamaashijeitari. Queario, eiro imatirotsi inquenqueshireyetero cameetsayetatsiri.
					</seg>
					<seg id="b.TIT.1.16" type="verse">
						Icantanirojeiveta yoranqui: &quot;Niotiri Tasorentsi&quot;, iro cantaincha te irisavique cameetsa, irootaque ayotantacari itseeyani, te irioteriji. Te incameetsateji catsini yoranqui, ipiatsatanta, te irioteji irantero cameetsatatsiri.
					</seg>
				</div>
				<div id="b.TIT.2" type="chapter">
					<seg id="b.TIT.2.1" type="verse">
						Aviroquea, avinti, cameetsa pinquenquetsatero queariotasanotatsiri.
					</seg>
					<seg id="b.TIT.2.2" type="verse">
						Poameteri yora antearipee eiro ishinquitatsi, cameetsa  irisavique, cameetsa inquenqueshiretanaquea, inquemisantasanotanaque, irinintasanotanaqueri itsipapee, inquearioventeneri Tasorentsi maaroni.
					</seg>
					<seg id="b.TIT.2.3" type="verse">
						Aisati pinquempetero antearopee, poametero cameetsa osavique, onquemisantasanote. Te oncameetsateji oncantimatante, aisati te oncameetsateji irapinitero quepishijari. Cameetsa osavique iriojeitanteari itsipapee quemisantatsiri jaoca incantajeiteari.
					</seg>
					<seg id="b.TIT.2.4" type="verse">
						Aisati cameetsa oametero evancaropee onintasanoteri ojime aisati otomipee.
					</seg>
					<seg id="b.TIT.2.5" type="verse">
						Oametero aisati onquenqueshireempa, oncameetsate; cameetsa oncoteneri oshaninca, antsiteneri, onquiveneri iitsaare, maaroni oncavintsante, onquemisantasanoteri ojime. Impoiji tecatsiquea incanteetero intseenqueetero irineane Tasorentsi.
					</seg>
					<seg id="b.TIT.2.6" type="verse">
						Aisati poameteri evancaripee inquenqueshiretasanojeitanaquea iriori, cameetsa irisavicajeite.
					</seg>
					<seg id="b.TIT.2.7" type="verse">
						Aisati avirori, cameetsa pisavicanaque, iriojeitanteari atiri jaoca incantajeiteari incavintsante iriori. Cameetsa poametante, tempa piotasanoti yamenacotimpi Tasorentsi.
					</seg>
					<seg id="b.TIT.2.8" type="verse">
						Cameetsa pinquenquetsatacayeri atiri, oncanteata eiro otimitsi inquishimentempiri. Impoiji impashiventea coavetachari impiatsatempime, eiro otimitsi incantimatantempiri.
					</seg>
					<seg id="b.TIT.2.9" type="verse">
						Pincamanteri pimantaari inquemisantasanoteri amanantiriri, irimatasanoteneri maaroni icantaqueriri. Te oncameetsateji impiatsateari,
					</seg>
					<seg id="b.TIT.2.10" type="verse">
						te oncameetsateji incoshiteri. Irointi ocameetsati iriotasanote yora amanantiriri eiro yamatavitiritsi catsini. Impoiji incoasanojeite atiri inquemisanteri yora oavisacojeitaqueeri, incantajeite: &quot;Ocameetsati oca iquenquetsatacoyeetiriri Tasorentsi&quot;.
					</seg>
					<seg id="b.TIT.2.11" type="verse">
						Meeca ayojeitaque ineshinoncajeitaquee Tasorentsi, icoaque iroavisacojeiteri maaroni atiri.
					</seg>
					<seg id="b.TIT.2.12" type="verse">
						Ari ineshinoncajeitaquee, yoametaquee ajocajero atseencanti, aisati ajocajero icoajeitiri tseencantatsiri. Ayojeiti ocameetsati maaroni quitaiteri anquenqueshiretanaquea, ancameetsatanaque, anquemisantasanotanaqueri Tasorentsi.
					</seg>
					<seg id="b.TIT.2.13" type="verse">
						Meeca ayojeitaque aamaajeitajeari Tasorentsi: yora Avincatsarite Jesoquirishito. Tempa irio oavisacojeitaqueeri. Ayojeitaque impocaje, eiro yamataviteetsi, irootaque aquimoshirejeitantajari. Aneajeitavajeri, impincatsaritapaaque.
					</seg>
					<seg id="b.TIT.2.14" type="verse">
						Antapinijeitaquero caari cameetsatatsi, iro cantaincha icamimentajeitaquee yoavisacotantajeitajeeri, yoameetsatantajeitajeeri, ashanincatasanojeitantajariri iriori, acoasanojeitantacari antapinitero cameetsayetatsiri irointi.
					</seg>
					<seg id="b.TIT.2.15" type="verse">
						Pincamantasanojeiteri maaroni atiri oca nocamantaquempiri. Tempa itiancaquempi Tasorentsi, ari pincamantasanojeiteri atiri inquemisantasanojeitanaque. Terica oncameetsateji yantayetiri, cameetsa pincamantasanoteri. Eiro pishinetiritsi intseencajeitempi.
					</seg>
				</div>
				<div id="b.TIT.3" type="chapter">
					<seg id="b.TIT.3.1" type="verse">
						Pincamantajeiteri ashaninca impincatsajeiteri maaroni jivatacaajeitiriri aisati pincatsariventajeitiriri, inquemisantajeiteri. Pincanteri ocameetsati incoajeitanaque irantajeitero cameetsayetatsiri.
					</seg>
					<seg id="b.TIT.3.2" type="verse">
						Pincantajeiteri eiro icantimatiritsi itsipapee, eiro iquisatsatavacaajeitatsi, eiro iquisatsi, irointi cameetsa incavintsaajeiteri maaroni atiri.
					</seg>
					<seg id="b.TIT.3.3" type="verse">
						Peerani te anquenqueshireveiteani arori, te anquemisantaveiteani, amatavitantaveitani, antapinitashiveitaroni maaroni acoanirotashijeitaniri, aisati antashiveitaroni maaroni anintashijeivetaniri. Acantani antapiniveitaroni caari cameetsatatsi, aquisatsicaveitarini itsipapee, aquisaveitani, aquisavacaajeiveitani.
					</seg>
					<seg id="b.TIT.3.4" type="verse">
						Iro cantaincha iotacaajeitaquee Tasorentsi, yora oavisacojeitaqueeri. Iotacaajeitaquee icavintsaajeitaquee, inintasanojeitaquee.
					</seg>
					<seg id="b.TIT.3.5" type="verse">
						Yoavisacojeitaquee. Te antajeivetearoji cameetsatatsiri iroavisacojeitanteeri, iro cantaincha icavintsaashijeitaquee. Avaotisajeitaca, yoaneasanojeitaquee, opashinishirejeitaquee Ishire.
					</seg>
					<seg id="b.TIT.3.6" type="verse">
						Aquemisantajeitaqueri Jesoquirishito, yora oavisacojeitaqueeri, irootaque itiancasanojeitantaqueeri Tasorentsi Ishire, te intsaneemparoji.
					</seg>
					<seg id="b.TIT.3.7" type="verse">
						Ineshinoncajeitaquee, irootaque yoameetsatantaqueeri, aisati icanti ancantaitatiyempani antimajeite inquitequi. Ayojeitaque eiro yamataviteetsi.
					</seg>
					<seg id="b.TIT.3.8" type="verse">
						Queariotaque oca icamantaqueeri. Nocoaque pincantajeiteri quemisantajeitiriri Atasorentsite irimajeitero maaroni oca, pincamantasanoteri. Ocameetsajeitaque maaroni oca: eiro yatsipetashijeitarotsi.
					</seg>
					<seg id="b.TIT.3.9" type="verse">
						Eiro pisampitacoventirotsi caari iotasanoyeeti, aisati eiro pishiretashitarotsi iquenquetsatacotashitaniri yora intacaroniri. Eiro piquishimentarotsi isanquenareni Moishishi, eiro piquisatsatimentarotsi. Patsipetashitarocari, eiro oametimpitsi.
					</seg>
					<seg id="b.TIT.3.10" type="verse">
						Intimerica amataviyeterineri quemisantatsiri inquisavacaajeitanteari, pincamanteri eiro yamatavitanti. Terica inquemisantempi, aparo pampiitasanoteri. Iro cantaincha terica inquemisantempi, eiro picantajiritsi: &quot;Noyemisantaririnte&quot;.
					</seg>
					<seg id="b.TIT.3.11" type="verse">
						Iquemisantiro tseeyantsi iriori. Te oncameetsateji yantayetiri, ainiro yantane.
					</seg>
					<seg id="b.TIT.3.12" type="verse">
						Nontianquempiri Aretemashi; tericampa, irioricampa Tiquico. Ariorica pineavaqueri, pishintsite pijate Nicoporishiqui: aitaque pineavaquenari anta. Nocoaque nonquimojantsitacotanaque anta.
					</seg>
					<seg id="b.TIT.3.13" type="verse">
						Pintacoteari yora Senashi, aisati Aporo. Yora Senashi ioyetiro icantayetiri pincatsaripee. Pimpavaqueri maaroni coiteimotariri ariorica irovaanajea. Te oncameetsateji oncoiteimoteari paitapeerica.
					</seg>
					<seg id="b.TIT.3.14" type="verse">
						Ocameetsati iriojeitanaque ashanincapee arori incavintsaantajeite. Ocameetsati iramitacoteri yora ashinoncaincari. Ocameetsati irimayetero maaroni cameetsayetatsiri.
					</seg>
					<seg id="b.TIT.3.15" type="verse">
						Ivetsajeitaquempi maaroni nocarajeitaqueri aca. Novetsajeitari maaroni quemisantatsiri ara, nintajeitanari. Nocoaque irineshinoncajeitempi Tasorentsi. Narotaque sanquenatimpirori oca:
					</seg>
				</div>
			</div>
			<div id="b.PHM" type="book">
				<div id="b.PHM.1" type="chapter">
					<seg id="b.PHM.1.1" type="verse">
						¿Savicatsimpi, Jiremona? ¿Tecatsimpa oyempine? Narotaque Pavoro sanquenatimpirori oca. Nosaviqui meeca aca caravosoquica. Noquenquetsatacotaqueri Jesoquirishito, irootaque yoiminqueanteetaquenari. Nocaratiri ayemisantaririnte Timoteo nosanquenatimpiro oca. Nonintasanotaquempi. Piquempejeitaquena, antaveejeitiniri Tasorentsi paitapeerica.
					</seg>
					<seg id="b.PHM.1.2" type="verse">
						Meeca novetsataro Apia, ayemisantaroronte. Aisati novetsatari Ariquipo, yora noshiacantaqueri nosoraroririnte. Yora soraropee iquearioventiniri iyapitanote maaroni icoacairiri. Aisati iriori Ariquipo, imoncarataquena, noquearioventajeitiniri Tasorentsi maaroni icoacaajeitaquenari. Aisati novetsajeitari maaroni ayemisantaririnte apatotapinitachari pivancoqui.
					</seg>
					<seg id="b.PHM.1.3" type="verse">
						Nocoaque irineshinoncajeitempi Apa Atasorentsite, cameetsa irisavicacaajeitempi. Aisati inquempetacaajeitempi Avincatsarite Jesoquirishito.
					</seg>
					<seg id="b.PHM.1.4" type="verse">
						Icamantapiniyeetaquena picantani piquemisantiri Avincatsarite Jesoshi, aisati pinintajeitiri maaroni quemisantatsiri yoameetsantiri Tasorentsi. Irootaque nocantapinitantariri Atasorentsite: &quot;Ariove pimatacaaqueri Jiremona pamitacotasanoteri catsini&quot;.
					</seg>
					<seg id="b.PHM.1.6" type="verse">
						Nocantiri iriotacaasanojeiteri maaroni ashaninca piquemisantacaajeitiri. Cameetsa iriotacaasanojeiteri intacotasanojeitee Quirishito.
					</seg>
					<seg id="b.PHM.1.7" type="verse">
						Meeca niotaque, nonintane, pinintajeitiri itsipapee quemisantatsiri yoameetsantiri Tasorentsi, aisati piveshireacaajeitari, irootaque noquimoshireimentantaquempiri, aisati noveshireimentantaquempiri.
					</seg>
					<seg id="b.PHM.1.8" type="verse">
						Nioti naro itiancane Quirishito: ishinetaquena noncamantempiro paitarica panteri,
					</seg>
					<seg id="b.PHM.1.9" type="verse">
						iro cantaincha anintavacaaca, irootaque caari nocoanta noncantempi: &quot;Jero oca pantayeteri&quot;. Ari nanteashipataque meeca. Noquenquetsatacotiri Jesoquirishito, irootaque yoiminqueanteetaquenari caravosoquica.
					</seg>
					<seg id="b.PHM.1.10" type="verse">
						Timatsi noquemisantacaaqueri aca, noshiacantaqueri meeca notomi. Ipajita Oneshimo: iriotaque noncantacoventeri.
					</seg>
					<seg id="b.PHM.1.11" type="verse">
						Te iramitacoveitempiniji, iro cantaincha meeca oshequi iramitacotempi avirori, aisati iramitacotena narori.
					</seg>
					<seg id="b.PHM.1.12" type="verse">
						Nontiancajeri meeca impiashitanajempi aisati. Nonintasanotaqueri catsini.
					</seg>
					<seg id="b.PHM.1.13" type="verse">
						Nocoasanovetaca quiso iroyename aca, iramitacotasanotename aca caravosoquica: onquempeteame arime pintimeme aca, pamitacotename avirori. Noquenquetsatiro irineane Tasorentsi, irootaque notimantacari meeca aca.
					</seg>
					<seg id="b.PHM.1.14" type="verse">
						Iro cantaincha te nioteji paitarica picoiri avirori. Te noninteji noncantasanotempi pintacotena: aviro avinti cantatsine.
					</seg>
					<seg id="b.PHM.1.15" type="verse">
						Peerani ishiapitsavetaquempi, meecaquea incantaitatiyempani quiso iroajempi.
					</seg>
					<seg id="b.PHM.1.16" type="verse">
						Peerani pamanantane inaveitani. Iro cantaincha meeca iriotaque piyemisantaririnte pinintasanotajeri. Oshequi nonintaqueri narori, meeca pinintasanotavajeri avirori. Ocameetsati pininteri pamanantane, iro cantaincha ocameetsatasanoti pinintasanoteri catsini piyemisantaririnte.
					</seg>
					<seg id="b.PHM.1.17" type="verse">
						Pamene, tempa aquempeavacaaca arori. Ari meeca noninti pineshinoncatavaqueri, pinquempetacantename pineshinoncatavaquename naroricame areetapainchaneme.
					</seg>
					<seg id="b.PHM.1.18" type="verse">
						Ariorica icoshitaquempi, aisati ariorica irevitaquempi, ari pincoacotenaro narori maaroni.
					</seg>
					<seg id="b.PHM.1.19" type="verse">
						Narotaque nainti Pavoro sanquenatimpirori oca. Nompinaventajeri paitapeerica irevitaquempiri. Pinquenqueshiretero oshequi nocavintsaaquempi: pioti eirome notimime, eirome pavisacotajime.
					</seg>
					<seg id="b.PHM.1.20" type="verse">
						Tempa, nonintane, piquemisantiri Avincatsarite, meeca nocoaque pincavintsayena narori. Tempa piquemisantiri Quirishito, meeca nocoaque piveshireacaajena.
					</seg>
					<seg id="b.PHM.1.21" type="verse">
						Niotaque ari pinquemisantena, irootaque nosanquenatantimpirori oca. Aitaque niotaque ari pimatenaro maaroni nocantaquempiri, aitaque povanaashitavaqueanari maaroni nocantaquempiri.
					</seg>
					<seg id="b.PHM.1.22" type="verse">
						Aisati nocoaque pivetsiquenaro nosavicantapeempari. Niotaque ariorica pincanteri Tasorentsi, irishinetena noneajempi aisati.
					</seg>
					<seg id="b.PHM.1.23" type="verse">
						Ainiro nocarataqueri Epajarashi aca caravosoquica. Iquempetaquena iquenquetsatacotiri Jesoquirishito, irootaque yoiminqueanteetacariri iriori. Ivetsatimpi.
					</seg>
					<seg id="b.PHM.1.24" type="verse">
						Aisati ivetsajeitaquempi Maricoshi, Arishitaraco, Temashi, Irocashi, maaroni. Icarajeitaquena nantajeitiniri Atasorentsite paitapeerica.
					</seg>
					<seg id="b.PHM.1.25" type="verse">
						Nocoaque irineshinoncatempi Avincatsarite Jesoquirishito. Narotaque sanquenatimpirori oca:
					</seg>
				</div>
			</div>
			<div id="b.HEB" type="book">
				<div id="b.HEB.1" type="chapter">
					<seg id="b.HEB.1.1" type="verse">
						Peerani yora Tasorentsi yoamejeitaqueri yora quenquetsatacantayetatsiniri. Aparopee ineasanotiri Tasorentsi, irio itsipa iquemashitacari ineanatiri, irio itsipa ineiri inampire, irio itsipa aisati imishitacaacari, maaroni. Aiquero yovainiri, aiquero yovainiri, yoamejeitaqueri. Impoiji iriori yovaajeitaqueneri yora ashanincapeeni.
					</seg>
					<seg id="b.HEB.1.2" type="verse">
						Meecaquea yoametasanojeitaquee itomisanori iriori Tasorentsi. Tempa iriotaque irinti anaacojeitiriri atiri ipincatsariti. Icantiri peerani: &quot;Notiomi, aviro vetsiqueroneri quipatsi, inquite, maaroni; pincantacantayetero maaroni&quot;. Ari imoncarataqueneri icantaqueriri.
					</seg>
					<seg id="b.HEB.1.3" type="verse">
						Ishiasanotaqueri iriri, ishipaquireasanotaque, ipincatsaritasanotaque. Tempa yanaacojeitiri atiri ipincatsariti. Ariorica irinintanaque irimayetaquero paitapeerica, intasoncaque. Ari imajeitaquero maaroni icantajeitiri catsini: apatiro ineanataque, mataca. Peerani ainironi antayetironi caari cameetsatatsi, irootaque caari acameetsatantaveitani. Iro cantaincha ipocaque irinti icamimentajeitaquee yoameetsajeitantajeeri. Ipianaja aisati anta inquitequi, isavicapaaji iracosanoriqui Tasorentsi, icaratiri ipincatsarijeiti.
					</seg>
					<seg id="b.HEB.1.4" type="verse">
						Irisati aisati anaacojeitiriri inampirepee Tasorentsi, ipincatsaritasanoti, tempa icantiri Tasorentsi: &quot;Notomi&quot;. Ishanincatasanotacari.
					</seg>
					<seg id="b.HEB.1.5" type="verse">
						¿Icantirimpa Tasorentsi inampire: &quot;Aviro notomi, meeca notomintaquempi&quot;? Te intominteariji inampirepee, irintiquea irinti Quirishito. ¿Icantirimpa inampirepee: &quot;Narotaque pirintajeitari, notomintajeitaquempi&quot;? Te incanteriji.
					</seg>
					<seg id="b.HEB.1.6" type="verse">
						Aisati peerani, ipocantacari itomi quipatsiquica, icanti: &quot;Nocoacaajeitaqueri maaroni nonampirepee impincatsajeiteri notomi&quot;.
					</seg>
					<seg id="b.HEB.1.7" type="verse">
						Icanti Tasorentsi: &quot;Notiancapinitiri nonampirepee yovaajiniri ashaninca noneane, ishintsitasanojeiti. Ainiro shiaarantaquerori paamari&quot;.
					</seg>
					<seg id="b.HEB.1.8" type="verse">
						Iro cantaincha icantiri Itomi irinti: &quot;Oshequi pipincatsariti, oshequi pitasorentsiti: pincantaitatiyempani. Ocameetsatasanotaque pineane, oqueariotasanotaque.
					</seg>
					<seg id="b.HEB.1.9" type="verse">
						Oshequi pinintacaajeitaqueri atiri intime cameetsa; te pinintacaajeiteriji catsini irantero caari cameetsatatsi. Noveshireacaasanotaquempi, panaacojeitaqueri itsipapee piveshireasanotanaca avinti&quot;.
					</seg>
					<seg id="b.HEB.1.10" type="verse">
						Aisati icantiri: &quot;Pincatsari&quot;; tempa icantiri: &quot;Oshequi pipincatsariti avirori. Peerani povetsicaquero quipatsi, inquite, aisati maaroni timantajeitarori.
					</seg>
					<seg id="b.HEB.1.11" type="verse">
						Coajica ompeajeitanajea, irompa avinti pincantaitatiyempani pintime. Oquempeta maatsaraantsi yojoqueetiro irantajeari iroaquerari, aisati pinquempetacantajero iroori quipatsi: pojocajero povetsicantajeari pashini. Irompa avinti, eiro pipashinitatsi, eiro pipeatsi catsini&quot;.
					</seg>
					<seg id="b.HEB.1.13" type="verse">
						¿Icantirimpa Tasorentsi inampire: &quot;Pisavique nacosanoriqui irosati impincatsarijeitantempiri quisajeivetimpiri&quot;? Te incanteriji, irinti icanti itomi irinti.
					</seg>
					<seg id="b.HEB.1.14" type="verse">
						Tempa irio inampirepee antayetiniriri icoacaajeitaqueriri: yamenacoventajeitaqueri maaroni yora oavisacotajanchaneri.
					</seg>
				</div>
				<div id="b.HEB.2" type="chapter">
					<seg id="b.HEB.2.1" type="verse">
						Icoacaasanojeitaquee Tasorentsi anquenqueshiretasanotero maaroni icantajeitaqueeri Itomi: tempa oqueariotasanotaque, te oncameetsateji ampeacotearo icantaqueeri.
					</seg>
					<seg id="b.HEB.2.2" type="verse">
						Tempa oqueariotasanotaque maaroni icantajeitiriri inampirepee, aisati yoasanquetaajeitaqueri Tasorentsi maaroni caari quemisantajeitavaqueri: ineacarove.
					</seg>
					<seg id="b.HEB.2.3" type="verse">
						Meeca oshequi ipomerentsiventajeitaquee Itomi yoavisacojeitantajeeri. Ariorica antseencajeiteri, ¿pijitimpa eiro yoasanquetaajeiteetsi iriri? Ijivataque Avincatsarite iriori yoamejeitaqueri iroamerepee jaoca ancantajeiteari avavisacotantajeitajeari; impoijiquea yovaajeitaqueero arori yora quemajeitaqueriri.
					</seg>
					<seg id="b.HEB.2.4" type="verse">
						Janicarica icoacaapiniyetiri Tasorentsi itasoncantayeti, imatacaaqueri; aisati omatacaajeitiri Ishire paitapeerica, caari amati arori. Ari aneajeitaqueri, ayojeitantacari queariotaque icantiri Tasorentsi.
					</seg>
					<seg id="b.HEB.2.5" type="verse">
						Ari meeca nonquenquetsatacotero pashini quipatsi onta inquitequiniri: ora asavicajeitantapaajeari coajica. Eiro anta ipincatsariventajeitajeetsi inampirepee Tasorentsi,
					</seg>
					<seg id="b.HEB.2.6" type="verse">
						eiro catsini. Tempa peerani icantirini Iravirini Tasorentsi: &quot;Te nonquempetempiji avinti, te nontasorentsiteji narori. ¿Paita piquenqueshiretantanari? Tecatsi pinquenqueshireimentenari. Aisati, ¿janicampa yora poneachaneri inquitequi, yora atiritapaatsineri? ¿Paita pineacameetsatantariri iriori?
					</seg>
					<seg id="b.HEB.2.7" type="verse">
						Ariorica impocapaaque quipatsiqui, eiro imoncaratapaajaritsi pinampire ipincatsariti. Iro cantaincha eiro osamanitasanotitsi iranaacotajeri aisati, impincatsaritasanotaje. Pisavicacaajeri cameetsa, pimpeajeri pincatsarisanori.
					</seg>
					<seg id="b.HEB.2.8" type="verse">
						Pincanteri: 'Pincantacantajeitero maaroni. Ari impincatsajeitempi maaroni timajeitajantsineri'&quot;. Irootaque isanquenatiniri Iravirini. Pineaquero, icantiri: &quot;Pincantacantajeitajero maaroni, impincatsajeitempi maaroni timajeitajantsineri&quot;. Tequera omoncarateaji maaroni, iro cantaincha
					</seg>
					<seg id="b.HEB.2.9" type="verse">
						ayojeitaque peerani iponeanaca Jesoshi inquitequi, ipocaque quipatsiqui. Te impincatsaritasanotapeeji, te irimoncaratapaajeariji inampire Tasorentsi ipincatsariti. Oshequi yoashinonqueevetacari, icamimentajeitaquee, irootaque caari ajajeitantea Sharincaveniqui. Irio tiancaqueriri Tasorentsi ayojeitantacari oshequi ineshinoncajeitaquee. Meeca cameetsa isavicapaaji inquitequi, ipincatsaritasanotapaaji aisati.
					</seg>
					<seg id="b.HEB.2.10" type="verse">
						Ari yovetsicajeitaquee maaroni, irootaque meeca ampincatsajeitanteariri maaroni; tempa itasoncaquee atimajeitantacari meeca. Oshequi iquematsicatimentajeitaquee, irootaque ocameetsatantari ampincatsajeiteri, avavisacojeitantajeari; tempa aitaque icoaque intomintajeitajee Tasorentsi maaroni, icoaque iraajeitajee inquitequi.
					</seg>
					<seg id="b.HEB.2.11" type="verse">
						Ari yoameetsajeitaquee Jesoshi, meeca acantajeitiri Iriri iriori: &quot;Apa&quot;. Irootaque caari ipashiventacantee Jesoshi icantajeitee: &quot;Iye&quot;, aisati: &quot;Tsio&quot;.
					</seg>
					<seg id="b.HEB.2.12" type="verse">
						Tempa ocanti Sanquenarentsi: &quot;Icantiri Quirishito Iriri: 'Noncamantajeiteri iyepee aisati tsiopee jaoca picanta; noncarajeiteri nompampoyaventajeitempi'&quot;.
					</seg>
					<seg id="b.HEB.2.13" type="verse">
						Ocanti pashini Sanquenarentsi: &quot;Noncarajeiteri iyepee aisati tsiopee nonquemisantajeiteri Tasorentsi&quot;. Iro pashini ocanti: &quot;Apa, pineaquena aca, nocarajeitiri aisati pitomipee, aisati pishintopee. Irootaque pitimacantacariri noshanincajeitajeari&quot;.
					</seg>
					<seg id="b.HEB.2.14" type="verse">
						Arojeitaque atiri itomipee Tasorentsi, irishintopee; caamaneri anajeitaque. Ari iquempejeitapaaquee Jesoshi, icamimentajeitapaaquee. Intsoncajeiteri camaari, coavetachari iroajeiteeme aisati iraajeitanaqueeme Sharincaveniqui. ^
					</seg>
					<seg id="b.HEB.2.15" type="verse">
						Peerani atsaroacaajeiveitaroni ancamajeiteme, acantatiani; meeca te antsaroajeitanajeji, irointi aveshireajeitanaja.
					</seg>
					<seg id="b.HEB.2.16" type="verse">
						Te irio irintacotapeempa Jesoshi inampirepee Tasorentsi, aintiquea intacojeitapaaca aroripee: maaroni joriopee.
					</seg>
					<seg id="b.HEB.2.17" type="verse">
						Ari yatiritapaaque, irirentijeitapaaquee; iquempejeitapaaquee arori, irootaque iotantacari ineshinoncajeitaquee aisati icantaqueri Tasorentsi irineshinoncajeitee iriori. Aisati imajeitaquero maaroni icoacaajeitaqueriri Tasorentsi, icamaque yoameetsajeitantacariri maaroni antirori caari cameetsatatsi, meeca yaacameetsajeitaquee Tasorentsi.
					</seg>
					<seg id="b.HEB.2.18" type="verse">
						Oshequi iquematsicatacaro iriori; aisati ineantavetacari camaari, irantacayerime caari cameetsatatsi. Meeca aroripee, ariorica anquematsicayetearo paitapeerica, aisati ariorica irineantavetaquee camaari, ioti irinti Jesoshi aitaque ocantari. Irootaque iotantacarori intacojeitaquee.
					</seg>
				</div>
				<div id="b.HEB.3" type="chapter">
					<seg id="b.HEB.3.1" type="verse">
						Meeca, noyemisantaririnte, noncamantempi te pinquempejeiteariji yora caari quemisantatsi: icoyeajeitaquempi avinti Tasorentsi pintsipajeitanteariri anta inquitequi. Pinquenqueshirejeitanaqueri Jesoshi, jaoca icanta: iquempejeitacari maaroni itiancanepee Tasorentsi, icamantajeiteero maaroni icoacaaqueeri Tasorentsi. Aisati iquempetacari yora ivincatsarite saserote: yovaajiniri Tasorentsi acoacotiriri arori.
					</seg>
					<seg id="b.HEB.3.2" type="verse">
						Peerani yora Tasorentsi icantaqueri Moishishi: &quot;Cameetsa poamejeiteri pishanincapee, piotacaajeiteri maaroni nocoacaajeitaqueriri&quot;. Ari iquearioventaqueneri Moishishi maaroni icantaqueriri Tasorentsi. Yora Jesoshi yanaacotasanotaqueri Moishishi, iquearioventasanotaqueneri Tasorentsi maaroni icantaqueriri, catsini.
					</seg>
					<seg id="b.HEB.3.3" type="verse">
						Tempa aneacameetsatasanotiri yora vetsiquirori ivanco: te aneacameetsatasanoteroji ivanco irointi. Tempa irio iotatsiri irinti yovetsiqui: te ioteji pancotsi ovetsicajea irosati. Aisati ocameetsati aneacameetsatasanoteri Jesoshi, oshequi ipincatsariti; eiro aneacameetsatasanotiritsi Moishishi irinti, te impincatsaritasanoteji.
					</seg>
					<seg id="b.HEB.3.4" type="verse">
						Timatsi vetsiquirori maaroni pancotsipee, iro cantaincha yovetsicajeitaqueri Tasorentsi maaroni timajeitatsiri, catsini.
					</seg>
					<seg id="b.HEB.3.5" type="verse">
						Ari cameetsa iquearioventiniri Moishishi Tasorentsi maaroni icoacaayetaqueriri, iro cantaincha iquempetacari inampire. Intavetacaro yoamejeitaquee capichaji yantayetiri Tasorentsi.
					</seg>
					<seg id="b.HEB.3.6" type="verse">
						Iro cantaincha, Quirishito irinti, iquearioventasanotiniri Tasorentsi maaroni icoacaaqueriri. Caari ini inampire, irinti itomisanori. Ariorica ancanteani ashirejeiteari, ayojeitaque iraajeitanaquee anta inquitequi, irootaque ocameetsatantari anquimoshirejeite, impoiji ayojeitaque ashanincajeitacari Tasorentsi.
					</seg>
					<seg id="b.HEB.3.7" type="verse">
						Jero oca osanquenatacaaqueriniri Ishire Tasorentsi yora Iravirini: &quot;Meeca pinquemajeitavaquero icantiri Tasorentsi.
					</seg>
					<seg id="b.HEB.3.8" type="verse">
						Eiro piquishiritsi, eiro pitseenquiritsi: eiro piquempetaritsi yora piatariniri peerani. Ipiavetacari peerani Tasorentsi anta caaraiteriqui, ijivetani eiro yoasanquetairitsi.
					</seg>
					<seg id="b.HEB.3.9" type="verse">
						Icantini iriori: 'Queario ipiajeivetaquena narori pishanincani peerani. Ocarataque 40 osarintsi natsipetashita notasoncacoventiri.
					</seg>
					<seg id="b.HEB.3.10" type="verse">
						Iro cantaincha ipiajeitaquena, irootaque noquisajeitantacariri narori, nocantaquerini: Oshequi pitseencaquena, te pinquenqueshiretenaji. Te pincoajeiteji piojeite paitarica nocoacaajeitaquempiri.
					</seg>
					<seg id="b.HEB.3.11" type="verse">
						Noquisaqueri, irootaque nocantasanotantacariri: Eiro pareejeitatsi anta Canaqui, aisati eiro pareejeitatsi aca ocameetsaitetica'&quot;. Irootaque isanquenatiniri peerani Iravirini.
					</seg>
					<seg id="b.HEB.3.12" type="verse">
						Queariompia, noyemisantaririnte, pitseenquiricari Tasorentsi: te oncameetsateji. Yanei irinti, icantani. Iro cantaincha ariorica pintseenqueri, pimpeacoteari: eiro piquenqueshiretajiritsi aisati.
					</seg>
					<seg id="b.HEB.3.13" type="verse">
						Irointi ocameetsati meeca pinquemisantacaapiniteri pishaninca maaroni quitaiteri: coajica eirorica pimatirotsi. Eirorica iquemisantajeiti meeca, incanteani irampiitapinitero caari cameetsatatsi, irametearo: impoiji oshequi iramatavitaquea, eiro icoitsi catsini inquemisante.
					</seg>
					<seg id="b.HEB.3.14" type="verse">
						Ariorica ancantaitatiyempani ashireteari Quirishito, ayojeitanaque ancarajeiteri ajajeitanaque inquitequi: eiro yamataviteetsi.
					</seg>
					<seg id="b.HEB.3.15" type="verse">
						Iro cantaincha pinquenqueshiretajero isanquenatiniri Iravirini: &quot;Meeca pinquemajeitavaquero icantiri Tasorentsi. Eiro piquishiritsi, eiro pitseenquiritsi: eiro piquempetaritsi yora piatacariri peerani&quot;.
					</seg>
					<seg id="b.HEB.3.16" type="verse">
						Peerani yora ejipitosati oshequi yoashinoncaajeitaqueri maaroni intacantajeitaqueeri. Ari icantajeitiri Moishishi: &quot;Tsame, naajeitanajempi pashiniqui quipatsi, cameetsaquea asavicajeitantajeari&quot;. Icantajeiti: &quot;Cameetsa, tsame ajajeite maaroni&quot;. Iro cantaincha tempa iriojeitaque piajeitacariri Moishishi aisati Tasorentsi.
					</seg>
					<seg id="b.HEB.3.17" type="verse">
						Irootaque ishemantacariri Tasorentsi. Ocarataque 40 osarintsi ishemacari. Oshequi yantajeitaquero iriori caari cameetsatatsi, irootaque ishinetantacariri icamajeitaque anta caaraiteriqui.
					</seg>
					<seg id="b.HEB.3.18" type="verse">
						Te inquemisantajeiteriji, irootaque icantasanotantariri: &quot;Eiro pareejeitatsi anta ocameetsaiteti&quot;.
					</seg>
					<seg id="b.HEB.3.19" type="verse">
						Pineaquero, itseencajeitaqueri Tasorentsi, irootaque caari yareejeitanta iriori anta ocameetsaitetinta.
					</seg>
				</div>
				<div id="b.HEB.4" type="chapter">
					<seg id="b.HEB.4.1" type="verse">
						Pamene, icantajeitaquee Tasorentsi: &quot;Ariorica pinquemisantajeitena pisaviquimojeitena aca nonampiqui, aca ocameetsaitetica&quot;. Iro cantaincha queariompia, piquempetaricari yora peeraniniri caari areetachani.
					</seg>
					<seg id="b.HEB.4.2" type="verse">
						Ocameetsatasanotini ora icashiacaavetacariniri Tasorentsi, aisati ocameetsati oca icashiacaajeitaqueeri arori. Iro cantaincha te inquemisantajeiteni iriori, irootaque yatsipetashitantacarori icamantiri.
					</seg>
					<seg id="b.HEB.4.3" type="verse">
						Ariorica aquemisantasanotaqueri Tasorentsi, ari areetasanotaquea anta ocameetsaitetinta, iro cantaincha eiro yareetatsi yora caari quemisantiri. Tempa icantaquerini Tasorentsi: &quot;Noquisaqueri, irootaque nocantasanotantariri: 'Te pinquemisantenaji, irootaque eiro pareetantatsi anta ocameetsaitetinta'&quot;. Peerani, tequerani irovetsiqueroni quipatsi, yovetsiquitavetanari irisavicanteameri, iro cantaincha te irareejeiteaji.
					</seg>
					<seg id="b.HEB.4.4" type="verse">
						Ayojeitaque yovetsicajeivetacaro maaroni, moncarataca. Tempa ocanti Sanquenarentsi: &quot;Ocarataque 6 quitaiteri yovetsicajeitantacarori Tasorentsi maaroni; moncarataca. Impoiji, quitaiteri 7 yoipacaquero yovetsicantaque, ari ocarati&quot;.
					</seg>
					<seg id="b.HEB.4.5" type="verse">
						Ari yovetsicavetanari, iro cantaincha te inquemisantajeiteriji irioripee, irootaque icantantari aisati Tasorentsi: &quot;Eiro catsini yareejeitatsi aca ocameetsaitetasanotica&quot;.
					</seg>
					<seg id="b.HEB.4.6" type="verse">
						Ari ocameetsataque ora icantaqueriniri Tasorentsi, iro cantaincha eiro yareejeitatsi iriori yora icantaqueniri: pineaquero, te inquemisantajeiteji. Iro cantaincha intimaarantaje areetajanchaneri.
					</seg>
					<seg id="b.HEB.4.7" type="verse">
						Icanti Tasorentsi: &quot;Meecaquea nocoacaajeitaqueri atiri inquemisantajeitena irareejeitantajeari jenoqui&quot;. Irootaque isanquenatacaaqueriniri Iravirini: &quot;Meeca, ariorica pinquemavaqueri Tasorentsi inquenquetsatacayempi, eiro piquishiritsi, eiro pitseenquiritsi&quot;.
					</seg>
					<seg id="b.HEB.4.8" type="verse">
						Arime irareetacaajearime Josoe ishanincapee anta ocameetsaitetinta, ¿arimpa impoiji irisanquenatacaaquerime Tasorentsi Iraviri: &quot;Coajica irareejeitea quemisantajeitanari anta ocameetsaitetinta&quot;?
					</seg>
					<seg id="b.HEB.4.9" type="verse">
						Irootaque ayojeitantacari coajica ajajeitaje maaroni quemisantatsiri anta ocameetsaiteti, eiro anta apomerentsitapaajatsi antsameejeitaje.
					</seg>
					<seg id="b.HEB.4.10" type="verse">
						Peerani itsoncantacarori Tasorentsi yovetsicayetaque, yoipacaquero, tecatsi irantaje aisati. Aisati arorijei, ariorica ajajeite irioriquinta, anquempejeitapaajeari, amaoreajeitapaaje, tecatsi antajeitapaaje.
					</seg>
					<seg id="b.HEB.4.11" type="verse">
						Tsame ancoasanojeitajero areejeitajea anta: eiro apiatsataritsi, eiro atseenquiritsi. Eirorica aquemisantasanotiri, eiro areetajaritsi.
					</seg>
					<seg id="b.HEB.4.12" type="verse">
						Aneatsiri ini Tasorentsi, oshequi itasorentsiti; imatasanotaquero maaroni icantajeitiri. Tecatsi ompomerentsitimoteari, ioti jaoca ocantari aquenqueshireantari aisati ashire; ioti catsini jaoca acantari; iotiro maaroni aquenqueshirejeitiri aisati maaroni acoajeitiri.
					</seg>
					<seg id="b.HEB.4.13" type="verse">
						Tecatsi materone irimanapitsateari: ineasanojeitaquee maaroni; jaocarica asavicajeitiri, ineajeitaquee. Itsoteayetiro quipatsi, maaroni; iquenqueshirejeitaquee maaroni.
					</seg>
					<seg id="b.HEB.4.14" type="verse">
						Ari ijataji Jesoshi anta inquitequi, itsipatapaajari iriri, yora Tasorentsi. Ainiro meeca icantiri Iriri: &quot;Pincavintsaajeiteri quemisantajeitanari&quot;, iquempevetacari yora ivincatsarite saserotepee, irootaque ocameetsatantari ancantaitatiyempani anquemisantajeiteri.
					</seg>
					<seg id="b.HEB.4.15" type="verse">
						Yatiritapaaqueni peerani, iquematsicayetacaro paitapeerica, aisati yora caamari iriori irantacayerime caari cameetsatatsi, iro cantaincha tecatsi irante. Iotitantaqueerori irinti maaroni aquematsicayetari aisati jaoca icantaqueeri camaari. Ioti opomerentsitimojeitaquee, iro cantaincha icavintsaasanojeitaquee.
					</seg>
					<seg id="b.HEB.4.16" type="verse">
						Eiro meeca atsaroacaajeitajaritsi anquenquetsatacayeri Tasorentsi: ayojeitaque irineshinoncajeitaquee, incavintsaasanojeitaquee. Eiro ishineteetsi ashinoncaajeitea.
					</seg>
				</div>
				<div id="b.HEB.5" type="chapter">
					<seg id="b.HEB.5.1" type="verse">
						Ari ipeaqueri Tasorentsi atiri ivincatsarite saserote, icoacaapinitiri iramanacoventajeitee arori. Irio vaaqueneriri Tasorentsi paitarica apajeitiriri. Antajeitiro caari cameetsatatsi, irootaque maaroni osarintsi yoantanariri saserote Tasorentsi aparoni virantsi cameetsari, itaaqueneri. Impoiji yaacameetsajeitaquee maaroni quemisantatsiri, iquempetacantajeitaquee te antajeiteroji caari cameetsatatsi.
					</seg>
					<seg id="b.HEB.5.2" type="verse">
						Ari iquempejeitaquee arori, atiri ini; te irimateroji intime cameetsa catsini, irointi timatsi yantiri iriori caari cameetsatatsi. Irootaque iotantacari icavintsaajeitaquee ariorica antero arori caari cameetsatatsi.
					</seg>
					<seg id="b.HEB.5.3" type="verse">
						Aisati ariorica yoiniri Tasorentsi ovisha, iquenqueshiretiro antanepee arori, aisati irantane iriori.
					</seg>
					<seg id="b.HEB.5.4" type="verse">
						Te irisati peashitachane ivincatsarite saserote, irinti peaqueri Tasorentsi; oquempetaca peerani ipeaqueri Aaro isaserotetantacari.
					</seg>
					<seg id="b.HEB.5.5" type="verse">
						Aisati iquempetaca Quirishito: te irisati peashitachane quempetearine saserote, irinti peaqueri Apa Tasorentsi. Tempa icantiri peerani: &quot;Aviro notomi, meeca quitaiteri notomintaquempi&quot;.
					</seg>
					<seg id="b.HEB.5.6" type="verse">
						Pashini aisati icantiri: &quot;Pincantaitatiyempani pisaserotetanaque, pinquempeteari iriori Merequiserequi&quot;.
					</seg>
					<seg id="b.HEB.5.7" type="verse">
						Peerani, yatiritantapaintaniri Quirishito, oshequi iquenquetsatacaapinitiri Iriri, iraasanotacani, aisati ijaquitacani; icantiri: &quot;Apa, ariorica noncame niotaque pimatajena pointinaajena&quot;. Ari oshequi ipincatsataqueri Tasorentsi, irootaque imatantacarori iriori icoacairiri.
					</seg>
					<seg id="b.HEB.5.8" type="verse">
						Queario, itomi Tasorentsi ini, iro cantaincha iquemisantiri Iriri, irootaque iquematsicatantacarori paitapeerica. Meeca ariorica anquemisante arori, aisati anquematsicatearo paitapeerica, iotiro irinti jaoca ocantari.
					</seg>
					<seg id="b.HEB.5.9" type="verse">
						Ari imatasanotaquero maaroni icoacairiri iriri, iquemisantasanotaqueri: irootaque imatantarori aisati yoavisacojeitiri maaroni quemisantasanojeitiriri iriori. Meeca eiro ajajeititsi Sharincaveniqui, ainti ajajeite inquitequi, ancantaitatiyempani asavicajeitapaaje.
					</seg>
					<seg id="b.HEB.5.10" type="verse">
						Iriotaque ishiacantaqueri Tasorentsi ivincatsarite saserote, icanti: &quot;Irio iquempetaca notomi Merequiserequi iriori&quot;.
					</seg>
					<seg id="b.HEB.5.11" type="verse">
						Nocoavetaca nontsoteajeitempirome maaroni oca, noametasanojeitempirome. Otimaveta piotantavetari, iro cantaincha te pinquemisantavaquenaji, irootaque caari piquemantavacaro.
					</seg>
					<seg id="b.HEB.5.12" type="verse">
						Oncameetsateme poamejeiterime meeca itsipapee, iro cantaincha ainirotatsi picoajeiti oamejeitempineri. Picoajeiti nampiitajempiro caari pomerentsitatsi. Piquempetacari jananequi: coatsimpi pantsomite, te paveeroji pantsiquero poyeari.
					</seg>
					<seg id="b.HEB.5.13" type="verse">
						Queario, piquempejeitacari jananequi, coatsimpi pantsote: tequera piotasanojeitero Irineane Tasorentsi oamejeiteeri jaoca ancanteari ancameetsajeitantajeari.
					</seg>
					<seg id="b.HEB.5.14" type="verse">
						Piotasanoterime Tasorentsi, pincoajeiteme poyeari pantsicasanoterime. Piotaqueme paita cameetsatatsiri antajeitaqueri, aisati piotaquerome caari cameetsatatsi eiro pantirome.
					</seg>
				</div>
				<div id="b.HEB.6" type="chapter">
					<seg id="b.HEB.6.1" type="verse">
						Eiro napiitapinitajimpirotsi oca noametacotapinitiriri Quirishito: te ompomerentsiteaji. Eiro meeca picantajanatsi: &quot;Pampiitapinitajenaro&quot;. Ocameetsati aiquero pijatatiye piotasanotanaquero maaroni icoacaajeitaquempiri Tasorentsi. Nocantimpini peerani: &quot;Eiro pantashiyetarotsi paitapeerica, eiro oavisacotimpitsi: tecatsi pincantea poavisacotajea avisati. Ocameetsati pinquemisanteri Quirishito pavisacotantajeari.
					</seg>
					<seg id="b.HEB.6.2" type="verse">
						Pivaotisatimentajeiteari iriojeitanteari atiri piquemisantiri. Ariorica pincanteri Tasorentsi iramitacoteri piyemisantaririnte, pipamijeitaqueri. Ariorica ancamajeite antinaajeitanaje aisati, impoiji incantacoventajeitee Tasorentsi&quot;. Ari eiro napiitajimpirotsi oca piotitaniri,
					</seg>
					<seg id="b.HEB.6.3" type="verse">
						irointi ariorica irinintacayena Tasorentsi, noametempiro iroaquerari, caari piquemapiniti.
					</seg>
					<seg id="b.HEB.6.4" type="verse">
						Pamene. Ainiro ashaninca quemavetaroniri irineane Tasorentsi, iveshireimentavetacari Tasorentsi, amitacovetacari Ishire iroori. Iovetaca ocameetsati irineane Tasorentsi; iovetaca coajica impincatsariventajeitee Quirishito. Iro cantaincha yojocajiro iquemisantaveitani. Ariorica yojocajiro iquemisantiri Itomi Tasorentsi, oquempetaca icoaque irampiitajerime aisati impajacotacantajeri. Itseencaqueri, icoaque intseencacaajeiteri itsipapee atiri, irishirontimentajeitanteariri Quirishito. Ari tecatsi incantajea inquemisantasanotaje yora quemisantaveitachaniri. Queariyea, piquempetaricariyea avirori.
					</seg>
					<seg id="b.HEB.6.7" type="verse">
						Ariorica cameetsa oparii incani quipatsiqui aisati onintiro panquirentsi, otimaque yoajeitari yora panquitirori. Tempa iriotaque Tasorentsi oameetsantirori quipatsi onintantarori panquirentsi.
					</seg>
					<seg id="b.HEB.6.8" type="verse">
						Iro cantaincha ariorica pineaquero oantsiqui saveshiniro aisati otsipapee totsequishi, tempa picanti: &quot;Te oncameetsateji, tsame anquiacojeitero, antaajeitero maaroni&quot;. Queariyea, piquempetarocari avirori, irointi pinquempetearo cameetsari quipatsi.
					</seg>
					<seg id="b.HEB.6.9" type="verse">
						Ari nocantavetaquempi: &quot;Pitseenquicari&quot;, aisati nocantimpi: &quot;Piquempetarocari quipatsi oshiocantari saveshiniro&quot;. Iro cantaincha, noshaninca, nonintajeitaquempi. Naamaaca cameetsa pisavicajeitaque, aisati iroavisacojeitempi Tasorentsi.
					</seg>
					<seg id="b.HEB.6.10" type="verse">
						Tempa icameetsataque, eiro ipeacotarotsi maaroni pantiniriri: ioti piquearioventaquero icoacaimpiri, ioti picavintsaajeitiri piyemisantaririnte, picantani.
					</seg>
					<seg id="b.HEB.6.11" type="verse">
						Nocoacaasanojeitaquempi pinquearioventajeitero pinintajeiteri itsipapee, pincanteani, irosati omoncaratanteari impinatantempiri Tasorentsi.
					</seg>
					<seg id="b.HEB.6.12" type="verse">
						Eiro piperaventarotsi icoacaimpiri Tasorentsi, irointi pinquempejeiteari yora itsipapee quemisantasanotiriri, quearioventiniriri maaroni icoacaajeitiriri iriori. Queario irineajeitero maaroni icashiacaajeitaqueriri.
					</seg>
					<seg id="b.HEB.6.13" type="verse">
						Pamene, ariorica ancoaque ayotacaasanoteri itsipapee ashaninca queario oni acantaqueriri, acantiri: &quot;Ioti Tasorentsi queario oni oca nocantimpiri. Yanaacojeitaquee irinti, ipincatsaritasanoti. Ariorica namatavitempi, yoasanquetanacari&quot;. Timatsi meeca icantaqueeri Tasorentsi, iro cantaincha tecatsi anacoterine irinti, tecatsi oasanquetayerine irinti. Apatiro icantiri Avarama: &quot;Queario oca noncamantempiri nainti, tempa naro Tasorentsi: eiro nopashiniyetirotsi noneane&quot;.
					</seg>
					<seg id="b.HEB.6.14" type="verse">
						Impoiji icantiri: &quot;Queario, nontasoncacoventempi, oshequi nintacotempi; aisati noshequiaqueri pishaninca&quot;.
					</seg>
					<seg id="b.HEB.6.15" type="verse">
						Ari yoyeasanotaqueri Avarama, impoiji ineasanotaquero maaroni icashiacairiri.
					</seg>
					<seg id="b.HEB.6.16" type="verse">
						Tempa ariorica ancoaque ayotacaasanoteri itsipapee ashaninca queario oni acantaqueriri, acantiri: &quot;Ioti Tasorentsi queario oni oca nocantimpiri. Yanaacojeitaquee irinti ipincatsaritasanoti. Irimatacayena nontsoteaquempiro maaroni nocantimpiri. Ariorica namatavitempi, iroasanquetaquena iriori&quot;. Ariorica ayotaque ipincatsatasanotaque Tasorentsi, ari ashiretasanotearo icantaqueeri.
					</seg>
					<seg id="b.HEB.6.17" type="verse">
						Ari otimini icashiacaajeititacariniri Tasorentsi yora peeraniniri. Icoaqueni iriojeite eiro yamatavijeitiritsi, irootaque icantasanotantariri: &quot;Queario oca noncamantempiri nainti, tempa naro Tasorentsi: eiro nopashiniyetirotsi noneane&quot;.
					</seg>
					<seg id="b.HEB.6.18" type="verse">
						Ari oqueariotasanotaque irineane Tasorentsi: te irioteji intseeya. Iro cantaincha aisati icantini: &quot;Queario oca noncamantempiri&quot;, ayotasanojeitantacari eiro catsini yamatavitantitsi. Meeca, ariorica aventeari iroavisacojeitajee, ayotasanotaque irimataqueero oca icantaqueeri: iroavisacotasanojeitee.
					</seg>
					<seg id="b.HEB.6.19" type="verse">
						Ariorica ayojeitaque avavisacotaca, tempa aveshireasanotaca, eiro aquenqueshiretajatsi aisati. Ayojeitaque ocameetsataque anquenquetsatacaajeiteri meeca Tasorentsi, aisati coajica areejeiteari: tecatsi ticavaqueene.
					</seg>
					<seg id="b.HEB.6.20" type="verse">
						Ijivajeitanaquee Quirishito, icamantacoventaquee: iquempetacari yora Merequiserequi, ivincatsariteni saserote peerani.
					</seg>
				</div>
				<div id="b.HEB.7" type="chapter">
					<seg id="b.HEB.7.1" type="verse">
						Ari meeca nonquenquetsatacoteri yora Merequiserequi: peerani ipincatsariventajeitaqueri yora saremisati. Aisati Tasorentsi iriori, yora savicatsiri inquitequi, ipeaqueri saserote, icanti: &quot;Irio saserotetatsine yoca&quot;. Ari itimi pashiniqui nampitsi Avarama. Yaajeitanaqueri iratiritepee, ijajeitanaque imanajeitiri yora iisaneentane, yora noshiquiriri itomitsori: oshequi inajeiveta, iro cantaincha ipoyereajeitaqueri maaroni, ivincatsaritepee, maaroni. Ari ipianaja Avarama, yoipiajiri itomitsori, aisati yamayetajiro ivararoni yora yovaitiri. Ipiantajari, itonquiotavacari Merequiserequi, icantiri Tasorentsi: &quot;Pintasoncacoventeri Avaramaca cameetsa irisavicanteari&quot;.
					</seg>
					<seg id="b.HEB.7.2" type="verse">
						Impoiji yaarantaji Avarama vaararontsi, ipaarantaqueri, icantiri: &quot;Jeroca irashi Tasorentsi&quot;. Otimirica 10, ari ipaqueri aparoni. Ari ipajita iriori Merequiserequi. Acantiri aneanequi: &quot;Cameetsatatsiri&quot;. Ipincatsariventajeitiri saremisati. Ocantiri Saremi aneanequi: &quot;Cameetsa asavicajeiti&quot;.
					</seg>
					<seg id="b.HEB.7.3" type="verse">
						Ora sanquenarentsi tecatsi onquenquetsatacoteri iriri Merequiserequi. Tecatsi onquenquetsatacotero iriniro, icharine, tecatsi. Tecatsi onquenquetsatacotero itimantacari aisati icamantacari. Oquempevetaca icantani itimini, irootaque ishiantacariri itomi Tasorentsi; icantani iriori isaserotetanaque, icantapinitiri Tasorentsi: &quot;Pintasoncaventeri maaroni quemisantanari&quot;.
					</seg>
					<seg id="b.HEB.7.4" type="verse">
						Pineaquero, oshequi ipincatsaritini Merequiserequi. Intacantajeitaqueeniri peerani Avaramani, iro cantaincha ipincatsatiri, aisati ipaarantaqueri ivaararoni imanatiniri.
					</seg>
					<seg id="b.HEB.7.5" type="verse">
						Pamene, impoiji catsini itimi ishanincani Avaramani: yora Irevi. Isanquenatacaaqueri Tasorentsi Moishishi, isanquenatantarori: &quot;Icoaque Tasorentsi impeaquea ishanincani Irevi saserotetatsineri. Nocoaque maaroni ijorioririnte impaaranteri iriori ivararo, ivira, maaroni: intimerica 10, ari imperi aparoni&quot;. Pineaquero, ishanincani Avaramani inajeitini: ishanincani Irevi aisati maaroni ijorioririnte. Ishanincatavacaajeitaca.
					</seg>
					<seg id="b.HEB.7.6" type="verse">
						Iro cantaincha peerani yora Merequiserequi te irishanincatearini Avaramani, inashita iriori; iro cantaincha yaavaquero maaroni ipaarantaqueriri iriori, aisati icantacoventaqueri yora intacantajeitaqueeri: yora icashiacaaqueri Tasorentsi.
					</seg>
					<seg id="b.HEB.7.7" type="verse">
						Pineaquero, yora Merequiserequi anaacotantatsiri ipincatsariti, irootaque icantantariri Tasorentsi: &quot;Apa, pintasoncacoventeri Avaramaca cameetsa irisavicanteari&quot;.
					</seg>
					<seg id="b.HEB.7.8" type="verse">
						Aca ashaninca inajeiti yora ishanincani Irevi, imoncarajeitaquee arorijei, acamajeiti, iro cantaincha yaapinitaqueri maaroni apajeitaqueriri. Iro cantaincha peerani yora Merequiserequi, inashita: oquempevetaca te incameji irinti, te oncanteji sanquenarentsi: &quot;Icamaque&quot;.
					</seg>
					<seg id="b.HEB.7.9" type="verse">
						Peerani, ipaarantantacariri Avarama vaararontsi, tequerani intimeni Irevi: itimi iriori impoiji. Iro cantaincha arime intimiteame, impaaranterime aisati iriori: tempa inquempetearime yora jivatatsiri itimi. Aisati inquempejeiterime maaroni ishanincapeeni Irevi: maaroni saserotetatsiri. Aitaqueme impincatsajeiterime Merequiserequi maaroni. Pineaquero, ajorioririnte ipincatsajeitaqueri saserotepee, irootaque ipaarantajeitantacariri paitapeerica, iro cantaincha yora saserotepee ipincatsatasanojeitaqueri Merequiserequi: tempa yanaacotantaque iriori isaserotetasanotaque, ipincatsaritasanotaque.
					</seg>
					<seg id="b.HEB.7.11" type="verse">
						Ari itimajeiveta yora ishanincani Irevi: yora Aaro aisati maaroni ishanincani iriori, isaserotejeitaque; aisati otimaveta isanquenajeitiniri Moishishi, oamejeitiri paitapeerica antajeitiri. Iro cantaincha tecatsi incantee iriorijei iroameetsajeitee, iroavisacojeitee; irootaque itiancantacariri Tasorentsi pashini saserotetajantsiri, quempetajariri yora Merequiserequi.
					</seg>
					<seg id="b.HEB.7.12" type="verse">
						Ari inashita yora saserotetatsiri, aisati meeca onashita icoacaajeitajeeri Tasorentsi.
					</seg>
					<seg id="b.HEB.7.13" type="verse">
						Itimaveta saserotepee shanincajeitacariri Irevi, aisati isanquenajeitaqueneri Moishishi, yoamejeitiri paitarica yantajeitaqueri. Iro cantaincha yora iroaqueratajantsiri saserotetajantsiri te irishanincateariji Irevi, irinti ishanincatacari Jora. Te irisaseroteteji itsipapee ishanincani Jora: te irisanquenajeitenerini Moishishi, te incanteriji irinti impeaquea saserote.
					</seg>
					<seg id="b.HEB.7.15" type="verse">
						Meeca itimi yora quempetariri Merequiserequi, inashita iriori, ayotantacari onashita icoacairiri Tasorentsi.
					</seg>
					<seg id="b.HEB.7.16" type="verse">
						Te irishanincateariji Aaro ipeantacari saserote; irointi itasorentsitaque aisati icantaitatiani yanei, irootaque ipeantacari saserote.
					</seg>
					<seg id="b.HEB.7.17" type="verse">
						Tempa icantirini Tasorentsi peerani: &quot;Pincantaitatiyempani pisaserotetanaque, pinquempeteari iriori Merequiserequi&quot;.
					</seg>
					<seg id="b.HEB.7.18" type="verse">
						Otimavetani oca isanquenatiniriri ishanincani Aaro, iro cantaincha te incoyeji Tasorentsi ampomerentsiventearo meeca. Antsipetearome, tecatsi oncantajeitee oavisacojeitee.
					</seg>
					<seg id="b.HEB.7.19" type="verse">
						Amoncarajeiterome maaroni, eiro oameetsajeiteeme. Iro cantaincha irinti Quirishito aitaque irimatajee iraajeitanajee anta Tasorentsiqui. Te antsipetashiteaji aquemisantajeitaqueri irinti.
					</seg>
					<seg id="b.HEB.7.20" type="verse">
						Te incantashiteaji Tasorentsi, icantasanoti: &quot;Queario oca noncamantempiri, tempa naro Tasorentsi. Incantaitatiyempani Quirishito irisaserotetanaque&quot;.
					</seg>
					<seg id="b.HEB.7.21" type="verse">
						Te inquempeteariji irinti ishanincajeini Aaro. Iro cantaincha icantiri Quirishito irinti: &quot;Queario oca noncamantempiri, tempa naro Tasorentsi. Te noncantashiteaji, eiro namatavitimpitsi. Avirotaque saserote, pincantaitatiyempani&quot;.
					</seg>
					<seg id="b.HEB.7.22" type="verse">
						Irootaque ayojeitantacari yanaacotantaque Jesoshi isaserotetasanotaque, imajeitaquee yoavisacojeitaquee.
					</seg>
					<seg id="b.HEB.7.23" type="verse">
						Ari icarajeiveitani oshequi saserotevetachaniri, iro cantaincha icamapinijeitaque, yojocapinijeitaquero isaserotetantaniri.
					</seg>
					<seg id="b.HEB.7.24" type="verse">
						Irinti Quirishito, icantani itimi: irootaque imatantarori isaseroteti, icantani.
					</seg>
					<seg id="b.HEB.7.25" type="verse">
						Imajeitaqueri quemisantajeitiriri: yoavisacotasanojeitaqueri maaroni coasanotatsiri iraanajeri Tasorentsiqui. Icantani yanei, irootaque imatantarori icamantacoventajeitaquee.
					</seg>
					<seg id="b.HEB.7.26" type="verse">
						Queario, ocameetsatasanoti isaseroteventajeitaquee; tempa Tasorentsi ini, te aneroji irantane, te iranteroji caari cameetsatatsi; te inquempejeiteariji yora caari cameetsajeitatsi isaviquimojeivetapaintaniri. Meeca isaviqui cameetsa anta inquitequi jenoqui.
					</seg>
					<seg id="b.HEB.7.27" type="verse">
						Yora itsipapee saserotetatsiri, maaroni quitaiteri yoapinitiniri Tasorentsi ivirapee, itaapinitiniri. Iro yoapinitantanariri, oshequi iquenqueshiretaquero caari cameetsatatsi yantajeitiri aisati yantajeitiri iriori ijorioririnte. Tecatsi iroapinite irinti Quirishito, irointi apatiro icamimentajeitaquee: moncarataca, eiro yapiitajirotsi aisati.
					</seg>
					<seg id="b.HEB.7.28" type="verse">
						Ari peerani isanquenatini Moishishi, icanti: &quot;Impeajeitanaquea ishanincani Aaro saserote&quot;. Atiri inajeiti iriori, yantajeitiro caari cameetsatatsi. Iro cantaincha impoiji icanti Tasorentsi: &quot;Queario oca noncamantempiri, tempa naro Tasorentsi: incantaitatiyempani Quirishito irisaserotetanaque&quot;. Iriotaque Quirishito Itomi, te iranteroji caari cameetsatatsi irinti, icantatiani icameetsatasanotaque.
					</seg>
				</div>
				<div id="b.HEB.8" type="chapter">
					<seg id="b.HEB.8.1" type="verse">
						Piotavaquero oca noncamantempiri: iriotaque Quirishito saserotetimentajeitaqueeri. Isaviquimotiri Tasorentsi anta inquitequi jenoqui, anta iracosanoriqui; icaratiri ipincatsarijeiti.
					</seg>
					<seg id="b.HEB.8.2" type="verse">
						Yora ishanincani Aaro iquenquetsatacaapinitiri Tasorentsi anta pancotsiqui yovetsiquiri atiri, icantashitacaro: &quot;Ivanco Tasorentsi&quot;. Irinti Quirishito isavicasanoti anta Tasorentsiqui: te irio vetsiquerone atiri, irinti Avincatsarite vetsiquirori inampi iriori.
					</seg>
					<seg id="b.HEB.8.3" type="verse">
						Yora ivincatsarite saserote ipapinitiri Tasorentsi paitapeerica; yoaqueneri virantsi, shemi; itaaqueneri. Irinti Quirishito, te iroyeneriji virantsi; irisati coaintsi yoyeetantacariri. Impoiji ijatashitaqueri Tasorentsi, icantapaaqueri: &quot;Narotaque nainti camimentajeitaqueriri ashaninca, oavisacojeitaqueriri&quot;.
					</seg>
					<seg id="b.HEB.8.4" type="verse">
						Intimeme meeca aca quipatsiquica, eirome isaserotetime; pineaquero, te irishanincateariji Aaro: iriojeitaque ishanincani Aaro tsoteaquerori isanquenatiniri Moishishi.
					</seg>
					<seg id="b.HEB.8.5" type="verse">
						Yantaveetapiniti anta icanteetirinta: &quot;Ivanco Tasorentsi&quot;, iro cantaincha te anta irisavicasanote Tasorentsi. Apatiro oshiacaventiro inampisanori anta inquitequi. Peerani, yovetsicantarori Moishishi, icantiri Tasorentsi: &quot;Anta toncaariqui pajitachari Shinai noametasanotaquempiro jaoca pincanterori pancotsi: pimoncaratasanotero nocantaquempiri&quot;.
					</seg>
					<seg id="b.HEB.8.6" type="verse">
						Ocameetsavetaca ora isanquenatiniri peerani Moishishi, isaserotejeitantacari Aaro aisati ishanincani, aisati yamitacojeivetacari ajorioririnte. Iro cantaincha oca icantiri meeca Tasorentsi ocameetsatasanotaque, oshequi anaacotaquero isanquenatiniri Moishishi. Aisati iquempetaca, oshequi imatasanotaqueenero Quirishito, oshequi yanaacotaqueri Aaro.
					</seg>
					<seg id="b.HEB.8.7" type="verse">
						Oncameetsatasanotaqueme isanquenatiniri peerani Moishishi, eirome icantirime pashini Tasorentsi.
					</seg>
					<seg id="b.HEB.8.8" type="verse">
						Tempa icantini Tasorentsi peerani: &quot;Tequera omoncarateaji, te oncameetsatasanoteji oca isanquenatiniriri Moishishi Aaro&quot;. Irootaque isanquenatacantacariri itsipapee quemisantatsiniri peerani: &quot;Icanti Avincatsarite: 'Coajica ontime pashini noncamantajeiteriri maaroni joriopee, onashitanaquea.
					</seg>
					<seg id="b.HEB.8.9" type="verse">
						Eiro oquempetajarotsi ora nocantaqueriri yora intacantacaroniri. Peerani isavicaveitani maaroni joriopee Ejipitoqui, iro cantaincha naajeitanaqueri pashiniqui quipatsi. Isanquenavetacaro Moishishi nocoacaajeivetacariri, iro cantaincha te inquemisantajeitenaji. Irootaque caari namitacojeitantari.
					</seg>
					<seg id="b.HEB.8.10" type="verse">
						Meeca timatsi noncamantajeiteriri maaroni joriopee. Coajica niotacaasanojeitaqueri maaroni noncantajeiteriri, inquenqueshiretasanojeitero, eiro ipeacojeitarotsi. Impincatsatasanojeitaquena, aisati nontasoncacoventajeiteri narori.
					</seg>
					<seg id="b.HEB.8.11" type="verse">
						Eiro yatsipetashijeitatsi iroametavacaajeitea, eiro icantavacaajeitatsi: &quot;Noshaninca, pioteri Novincatsarite&quot;. Aitaque iriotashijeitena maaroni: pincatsaritatsiri, caari pincatsaritatsi, maaroni catsini, iriojeitena.
					</seg>
					<seg id="b.HEB.8.12" type="verse">
						Noncavintsaasanojeiteri maaroni antirori caari cameetsatatsi, eiro noquenqueshireacotajiritsi aisati yantayetiri'&quot;. Irootaque icantitacari peerani Tasorentsi.
					</seg>
					<seg id="b.HEB.8.13" type="verse">
						Pineaquero, icantini: &quot;Ontime pashini noncamantajeiteriri atiri, eiro oquempetajarotsi nocantiniri peerani&quot;. Ari oca icantiri meeca, irootaque poyeetajarori icantiniri peerani.
					</seg>
				</div>
				<div id="b.HEB.9" type="chapter">
					<seg id="b.HEB.9.1" type="verse">
						Peerani icantajeitiri Tasorentsi intacantaqueeniri jaoca incantajeiteari inquemisantajeite, aisati icantiri jaoca oncanteari pancotsi irantaveetanteari saserotepee.
					</seg>
					<seg id="b.HEB.9.2" type="verse">
						Ari yovetsicajeitaqueroni pancotsi, imoncarataqueroni icantiriniri Tasorentsi. Anta yantaveetapinitinta saserotepee icanteetiro irashi Tasorentsi. Otimi anta yoantarori vera itsiotari, aisati otimi mesa. Anta mesaqui yoapinitiro tanta, ocarataque 12, aquenqueshirejeitantarori ipapinijeitaquee Tasorentsi avajeitari.
					</seg>
					<seg id="b.HEB.9.3" type="verse">
						Otimaque oticaashiro, ainiro araquerora tecatsi jatapinitatsine, icanteetiro inantasanotari Tasorentsi iriori.
					</seg>
					<seg id="b.HEB.9.4" type="verse">
						Otimi ara itaapinitantarori casancapatsari, iro yovetsicantarori oro. Otimi aisati cajo, ipashicantarori oro. Ara tsompoina, otimi coviti yovetsicantarori oro, tsompoina irointi iteyeetiro mana. Aisati otimi cajoqui iotiquiro Aaro, ora shiocashitachaniri peerani oshi. Aisati otimi ora mapi isanquenatacairiniri Tasorentsi Moishishi.
					</seg>
					<seg id="b.HEB.9.5" type="verse">
						Anta otataroqui cajo ishiacantaqueri apite inampirepee Tasorentsi ipajiyeetiri querovine. Ishiacantaca ainiro isavicaque Tasorentsi. Yamenajeitaquero otataro cajo anta yoapinitiro maaroni osarintsiqui ivincatsarite saserote iriraja virantsi. Oquempetaca iquenqueshirejeitiri camimentajeiteeri, cavintsaajeiteeri. Eiro meeca notsoteasanotirotsi noncamantempiro jaoca ocantayetari.
					</seg>
					<seg id="b.HEB.9.6" type="verse">
						Ari yovetsicajeitaquero peerani, imoncarataquero icantiriri Tasorentsi Moishishi. Impoiji iqueapinijeiti saserotepee, yantaveetapinijeiti.
					</seg>
					<seg id="b.HEB.9.7" type="verse">
						Iro cantaincha te irijatapinijeiteji oticaashiroqui araquerora. Aparoni ijati maaroni osarintsiqui irinti ivincatsarite. Ijivataque yoiniri Tasorentsi virantsi, impoijiquea iqueanaque apaniro, yaanajiro iriraja, itecaquero anta otataroqui cajo; icantiri Tasorentsi: &quot;Apa, pincavintsaajeitena, eiro piquishimentajeitanarotsi nantajeitaqueri aisati yantajeitaqueri noshanincapee; eiro piquenqueshireacojeitajanarotsi aisati&quot;.
					</seg>
					<seg id="b.HEB.9.8" type="verse">
						Pineaquero, otimi oticaashiro, ticaajeitaqueriri itsipapee saserote aisati maaroni joriopee. Tecatsi incantajeitea irijajeite anta isavicantasanotariqui Tasorentsi. Irootaque oshiacantajeitaqueeri Ishire Tasorentsi, ayojeitantacari yora ishanincani Irevi tecatsi incantajeitee irareetacaajeitee anta Tasorentsiquinta.
					</seg>
					<seg id="b.HEB.9.9" type="verse">
						Ocameetsati anquenqueshirejeitero meeca ayojeitanteari: maaroni ipapinijeitaqueri Tasorentsi, aisati maaroni yoapinitiniri aisati itaapinitiniri, te oameetsajeiteriji yora papinivetariri aisati taapinivetanariri.
					</seg>
					<seg id="b.HEB.9.10" type="verse">
						Peerani yoametashijeitari paitarica yantashijeitari; paitarica yoajeitari, aisati paitarica irajeitiri; yoametashijeitari jaoca incanteari inquivapinitea, paitapeerica. Irootaque icoacaajeivetacariri Tasorentsi atiri peerani. Iro cantaincha ari ocaratini, moncarataca. Ipocapaaque meeca Quirishito aamaajeitari. Meeca onashitaja icoacaajeitajeeri Tasorentsi arori, iroaqueratajantsiri, ocameetsatasanotaque.
					</seg>
					<seg id="b.HEB.9.11" type="verse">
						Ipocapaaque Quirishito iquempevetapaajari ivincatsarite saserote, iro cantaincha ocameetsatasanotaque oca yantapaaqueri irinti. Yantaveetini itsipapee saserote anta pancotsiqui yovetsiquiri atiri; iro cantaincha irinti, ijatasanotaque anta ivancosanoriqui Tasorentsi: ocameetsatasanotaque irointi anta inquitequi.
					</seg>
					<seg id="b.HEB.9.12" type="verse">
						Aca quipatsiqui yora ivincatsarite saserote ijatapiniti maaroni osarintsi, yaapinitiro iriraja chivo aisati vacajaniqui anta pancotsiqui tsompoina, ora icanteevetari inantasanotari Tasorentsi. Iro cantaincha Quirishito irinti, icamimentajeitaquee, impoiji ijataji anta inquitequi isavicasanotinta Tasorentsi. Ishiacantaca yaanajiro iriraja: caari oni iriraja virantsi, irointi irirajasanori iriori. Icantiri Tasorentsi: &quot;Pineaquero, nocamimentajeitaqueri maaroni atiri noavisacotantajariri, incantaitatiyempani irisavicantajeari aca anampiquica&quot;. Te irantsipeteaji irinti impiapinite, aparo imataquero, ari ocarati.
					</seg>
					<seg id="b.HEB.9.13" type="verse">
						Ari peerani ariorica yantironi ashaninca caari cameetsatatsi, yoaqueri saserote vaca, iriorica chivo, iriorica vacajaniqui. Impoiji yaaquero iriraja, ipantaqueri yora antirori caari cameetsatatsi. Aisati itaaqueri ivatsa, impoiji ipantaqueri shirampari itsimenquitore virantsi. Impoiji icantajeitiri ishaninca: &quot;Icameetsataji aisati yoca. Ocameetsati incarajeitajeri aisati quemisantatsiri&quot;.
					</seg>
					<seg id="b.HEB.9.14" type="verse">
						Irintiquea Quirishito, icameetsatasanotaque irinti, ocantani otimi ishire. Icantiri Tasorentsi: &quot;Apa, nocoasanotaque noncamimentajeiteri atiripee, noavisacojeitanteariri&quot;. Ari aparajatimentajeitaquee irirajasanori irinti, te iro iriraja virantsi: icamimentajeitaquee, meeca eiro atsipetajarotsi anquenqueshiretero caari cameetsatatsi, ora jatacaajeiteenemeri Sharincaveniqui, irointi anteneri Tasorentsi maaroni icoacaajeitaqueeri. Impoiji ancantaitatiyempani asaviquimojeiteri anta inquitequi.
					</seg>
					<seg id="b.HEB.9.15" type="verse">
						Ari peerani apatiro ayojeitaquero isanquenare Moishishi, aisati antapinijeitaquero caari cameetsatatsi, ajajeitanteameri Sharincaveniqui; iro cantaincha icamimentajeitaquee Quirishito, yoavisacojeitantajeeri. Meeca onashita icantajeitaqueeri Tasorentsi: &quot;Ocameetsaiteti maaroni nocashiacaajeitaqueriri quemisantajeitanari nocoyeajeitaqueri. Incantaitatiyempani iroveshireimentajeitearo&quot;.
					</seg>
					<seg id="b.HEB.9.16" type="verse">
						Ari pinquenqueshiretero yamejeitacari ashanincapee. Otimirica ivaararopee, isanquenati paperiqui: &quot;Ariorica noncame nocoaque irashiyetajearo noshanincapeeni&quot;. Ari isanquenataquero ivajiropee ashiyetajearone ivaararopee. Impoiji, ariorica incamaque, iriojeitanaque irio ashijeitajearone. Eirotsitarica icami yora sanquenatirori, eirotsita yaajeitirotsi vaararontsi. Iro cantaincha incamaquerica, moncarataca: impoijiquea iraajeitero.
					</seg>
					<seg id="b.HEB.9.18" type="verse">
						Aisati oquempetacani peerani: otimi icantiriniri Tasorentsi ashanincani peerani. Tecatsi incantea Tasorentsi incame, iro cantaincha icamapinijeitaque poshiniri omoncaratantacari icantiriniri.
					</seg>
					<seg id="b.HEB.9.19" type="verse">
						Peerani icamantiri Moishishi maaroni icoacaajeitiriri ajorioririnteni, irosati isanquenatantarori. Impoiji icamantajeitiri ishaninca icantiriri Tasorentsi; impoiji aisati yoajeitaqueri vacajaniqui aisati chivo, yaajatavaquero iriraja, iconoajataquero nija. Impoiji yaaquero iviti ovisha quitioncapitiri aisati casancashiri, yovincaquero ojaqui, isaitantariri ishanincapee. Aisati isaitaquero iroori oca isanquenatacaaqueriri Tasorentsi.
					</seg>
					<seg id="b.HEB.9.20" type="verse">
						Ariorica isaijeitaqueri, icantajeitiri ishaninca: &quot;Ari nocamantajeitaquempiro maaroni iroaquerari icamantaquenari Tasorentsi. Icanti: 'Ariorica pinquemisantajeitena, nontasoncacoventajeitempi'. Aisati avirori picantajeiti: 'Cameetsa'. Irootaque nosaitantaquempirori meeca iriraja&quot;.
					</seg>
					<seg id="b.HEB.9.21" type="verse">
						Impoiji isaitaquero aisati pancotsi iquemisantajeitantari, aisati isaijeitaquero maaroni timayetatsiri tsompoina.
					</seg>
					<seg id="b.HEB.9.22" type="verse">
						Ari isanquenatini Moishishi: &quot;Irootaque iriraja poshiniri oameetsajeitirori paitapeerica; aisati eirorica itimi camimenterineri atiri, amparajatimenterineri iriraja, eiro yavisacotajitsi&quot;.
					</seg>
					<seg id="b.HEB.9.23" type="verse">
						Ari otimi oshiacantiri oca pancotsi aisati maaroni timajeitatsiri tsompoina. Ocameetsati isaijeitaquero yoameetsatantacarori. Iro cantaincha otimi inquitequi oca ishiacantajeitaqueri, itimi aisati anaacotirori iriraja virantsi, oameetsatasanotirori maaroni timajeitatsiri inquitequi:
					</seg>
					<seg id="b.HEB.9.24" type="verse">
						iriotaque Quirishito. Yora saserotepee ijatapiniti anta pancotsiqui yovetsicajeitiri atiri, ishiacanteetiro: &quot;Inantari Tasorentsi&quot;. Irinti Quirishito ijatasanotaji itimasanotinta Tasorentsi, icantacoventajeitaquee.
					</seg>
					<seg id="b.HEB.9.25" type="verse">
						Yora ivincatsarite saserote ijatapiniti anta inantariqui Tasorentsi, yaapinitiro maaroni osarintsiqui iriraja poshiniri: te irayeroji iriraja irashi iriori. Te irijatapiniteji irinti Quirishito iraapinitantearori iriraja.
					</seg>
					<seg id="b.HEB.9.26" type="verse">
						Arioricame iraapiniterome iriraja Tasorentsiqui, oncameetsateme incamapiniteme, peerani catsini: yovetsicantarori quipatsi, irintearome incamapiniteme, irosati meecame. Iro cantaincha moncarataca peerani icamantacari: aparoni icamaque, yoavisacojeitaquee.
					</seg>
					<seg id="b.HEB.9.27" type="verse">
						Ayojeitaque aparo acamajeitaque, toren, ari acarati; te ampiitapiniteroji ancame. Ariorica ancamaque, impoiji incantacoventajeitaquee Tasorentsi.
					</seg>
					<seg id="b.HEB.9.28" type="verse">
						Ari oshequi anajeiveta, iro cantaincha aparo icamimentajeitaquee Quirishito; imoncarataquero, eiro icamajitsi aisati. Impocaje aisati coajica ancarajeitasanotajeri, ancarajeiteri aisati maaroni itsipapee aamaajeitariri meeca.
					</seg>
				</div>
				<div id="b.HEB.10" type="chapter">
					<seg id="b.HEB.10.1" type="verse">
						Pamene, maaroni isanquenatacotaquerini peerani Moishishi oshiacantaqueri yora pocapaintatsiniri, cameetsatasanotatsiri. Yareetapainta, oshequi itasoncaventajeitaquee. Icantiri Moishishi Aaro: &quot;Poapiniteneri Tasorentsi virantsi maaroni osarintsiqui&quot;. Ari icantani ishanincani yoapinijeivetari, iro cantaincha tecatsi oncanteri oavisacojeiteri yora quemisantirori isanquenatiniri Moishishini.
					</seg>
					<seg id="b.HEB.10.2" type="verse">
						Arime oavisacojeiterime yoca yoapinitiri, tempa iroimpacayerome yoapinitiniri. Aisatime iroavisacotajeame yora, eiro iquenqueshirejeitajirome aisati yantayetiri.
					</seg>
					<seg id="b.HEB.10.3" type="verse">
						Iro cantaincha yoapinijeivetari ivira maaroni osarintsiqui, irosati icanta oquenqueshiretacaapinitiri yantayetiri.
					</seg>
					<seg id="b.HEB.10.4" type="verse">
						Tecatsi oncanteri iriraja vaca aisati chivo oameetsajeiteri antirori caari cameetsatatsi.
					</seg>
					<seg id="b.HEB.10.5" type="verse">
						Ipocantacari quipatsiqui peerani Quirishito, tempa icantiri Tasorentsi: &quot;Apa, te pineacameetsatasanoteroji iriraja virantsi, te oameetsajeiteriji antajeitirori caari cameetsatatsi. Irootaque pivetsicantanarori novatsa noncamimentajeitanteariri maaroni atiri, noameetsajeitanteariri.
					</seg>
					<seg id="b.HEB.10.6" type="verse">
						Te pineacameetsateriji maaroni itaapinijeivetimpiri atiri, aisati maaroni yoapinijeivetimpiri poameetsajeitantearimeri.
					</seg>
					<seg id="b.HEB.10.7" type="verse">
						Irootaque nocantantimpiri: 'Pamene, Apa, nopocaque aca nantantempirori maaroni picoacaaquenari. Nomoncaratero maaroni isanquenatacotiteetaquenaniri peerani'&quot;.
					</seg>
					<seg id="b.HEB.10.8" type="verse">
						Pinquenqueshiretasanotero oca icantiniri Jesoshi: &quot;Te pincoyeji, Apa, iroajeitempiri atiri virantsi, intaapinijeitempiri. Te pineacameetsatimenteariji yora pavetimpiri maaroni isanquenatacotiniri Moishishi&quot;.
					</seg>
					<seg id="b.HEB.10.9" type="verse">
						Impoiji icantiri: &quot;Pamene, Apa, pocaquena nantantempirori maaroni picoacaaquenari&quot;. Icantantarori oca, icanti: &quot;Ontimaite maaroni yantayevetaniri ishanincani Irevi. Ontime iroaqueratajantsineri&quot;.
					</seg>
					<seg id="b.HEB.10.10" type="verse">
						Aparo icamimentajeitaquee Jesoquirishito, eiro yapiitajatsi incamaje aisati, imoncarataquero. Yoameetsatasanojeitaquee, aisati maaroni iriori quemisantajeitiriri, iquempetacantajeitaquee te anteroji caari cameetsatatsi.
					</seg>
					<seg id="b.HEB.10.11" type="verse">
						Ari yantaveetapinitaque maaroni saserotepee, yoapinitiniri Tasorentsi virantsi, itaapinitiniri, iro cantaincha te oameetsajeiteriji maaroni antirori caari cameetsatatsi.
					</seg>
					<seg id="b.HEB.10.12" type="verse">
						Iro cantaincha aparoni icamimentajeitaquee Quirishito, yoameetsajeitantajeeri, moncarataca. Impoiji isavicapaaji anta iracosanoriqui Iriri,
					</seg>
					<seg id="b.HEB.10.13" type="verse">
						yoyeaqueri irimatantearori icantaqueriniri: &quot;Coajica nontsoncajeiteri maaroni quisajeitaquempiri&quot;.
					</seg>
					<seg id="b.HEB.10.14" type="verse">
						Aparo icamimentajeitaquee maaroni: tempa icoyeajeitaquee Tasorentsi, yoameetsatasanojeitaquee.
					</seg>
					<seg id="b.HEB.10.15" type="verse">
						Aisati oametasanojeitaquee Ishire Tasorentsi queario nosanquenataquempiri; tempa osanquenatacairini peeraniniri: &quot;Icanti Tasorentsi:
					</seg>
					<seg id="b.HEB.10.16" type="verse">
						'Tempa narotaque Ivincatsarite jorio, irootaque noncantajeitanteariri: Te pimajeiteroji nocantaqueriri Moishishi, iro cantaincha coajica nonquenqueshiretacaajeitempiro maaroni nocoacaajeitaquempiri, pintsoteajeitajero, piotasanojeitajero, maaroni'&quot;.
					</seg>
					<seg id="b.HEB.10.17" type="verse">
						Impoiji aisati osanquenatacaaqueri: &quot;Icanti Tasorentsi: 'Eiro noquenqueshiretacotitajiritsi aisati caari cameetsayetatsi yantajeitaqueri'&quot;.
					</seg>
					<seg id="b.HEB.10.18" type="verse">
						Pamene, ariorica icavintsaajeitiri Tasorentsi antirori caari cameetsatatsi, aisati terica inquenqueshiretacotajeri aisati yantaqueri, eiro icoajitsi aisati camimenterineri iroameetsatanteariri. Pineaquero, ineacameetsajeitaquee meeca.
					</seg>
					<seg id="b.HEB.10.19" type="verse">
						Noyemisantaririnte, icamimentajeitaquee Quirishito, yaparajatimentajeitaqueero iriraja yoavisacotantaqueeri. Meeca ayojeitaque ineacameetsajeitaquee Tasorentsi, ocameetsatantari anquenquetsatacaapinijeiteri.
					</seg>
					<seg id="b.HEB.10.20" type="verse">
						Peerani otimini pancotsiqui oticaashiro, ora caari ijatapinijeitantani atiri onta inantarinta Tasorentsi: tempa oticaajeitaqueri. Iro cantaincha icamimentajeitaquee Quirishito, caari otimantaja meeca ticaajeeneri. Yaneanaji aisati, irootaque ocameetsatantari meeca anquenquetsatacaapiniteri Tasorentsi.
					</seg>
					<seg id="b.HEB.10.21" type="verse">
						Isaserotetasanotaque, ipincatsariventasanojeitaquee arori, aisati maaroni itsipapee quemisantajeitiriri Tasorentsi.
					</seg>
					<seg id="b.HEB.10.22" type="verse">
						Yaparajatimentajeitaqueero iriraja, aisati avaotisatimentajeitacari. Irootaque meeca eiro atsaroacantaritsi Tasorentsi, ayojeitaque eiro yoipiajeiteetsi, irointi iraacameetsatasanojeitee.
					</seg>
					<seg id="b.HEB.10.23" type="verse">
						Ayojeitaque irimataqueenero maaroni icantajeitaqueeri, eiro yamatavijeiteetsi: irootaque ocameetsatantari ancamantajeiteri itsipapee atiri oca aquemisantaqueri.
					</seg>
					<seg id="b.HEB.10.24" type="verse">
						Tsame meeca anquenqueshirejeiteri itsipapee: anintajeiteri aisati ancavintsaajeiteri.
					</seg>
					<seg id="b.HEB.10.25" type="verse">
						Timatsi ayemisantaririnte caari pocapinitatsi inquemisante: eiro piquempejeitaritsi avirori, irointi pampatotapinijeitea poimoshirencavacaajeitanteari maaroni. Tempa ayojeiti eiro osamanititsi impocantajeari Quirishito, irootaque ocameetsatantari aveshireimentajeiteari aisati aveshireacaajeiteari itsipapee.
					</seg>
					<seg id="b.HEB.10.26" type="verse">
						Pamene, ariorica ayojeitaque icamimentajeitaquee Quirishito, irootaque yoavisacotantaqueeri, ocameetsataque ashiretearo, anquemisantasanojeiteri: tempa irootaque icantiriri Tasorentsi, oqueariotasanotaque. Te oncameetsateji catsini antseenqueri, te aneriji pashini oavisacoteeneri.
					</seg>
					<seg id="b.HEB.10.27" type="verse">
						Aitaque coajica inquisajeitanaqueri Tasorentsi maaroni tseenquiriri, iroasanquetasanojeiteri. Impoyereajeitajeri maaroni iisane, poyere.
					</seg>
					<seg id="b.HEB.10.28" type="verse">
						Yora ajorioririnteni yoapinijeitaquerini caari pincatsatiro isanquenare Moishishi. Itimirica apite cantatsiri, ariorica icarati mava cantatsiri: &quot;Ainiro yantane, noneajeitaqueri&quot;, ari yoajeitaqueri ishaninca. Te incavintsaajeitimateriji.
					</seg>
					<seg id="b.HEB.10.29" type="verse">
						Ariorica intseenqueri atiri Itomi Tasorentsi, aisati incanterica: &quot;Yatsipetashita icamaque Quirishito, yatsipetashita yaparajataquero iriraja, eiro yoavisacoteetsi&quot;; aisati incantimaterorica Ishire Tasorentsi, ora cavintsaajeiteeri: ¿pijitimpa eiro yoasanquetiritsi Tasorentsi? Aitaque iroasanquetasanotaqueri, catsini: irineashiitetearotave, ironea caari iquemisantantari.
					</seg>
					<seg id="b.HEB.10.30" type="verse">
						Tempa ayojeitiri, ayojeiti icanti: &quot;Aitaque nompiajeiteari, noasanquetaajeiteri nainti&quot;. Aisati icanti: &quot;Queario noncantacoventajeiteri maaroni atiri, tempa naro pincatsariventacojeitiriri&quot;.
					</seg>
					<seg id="b.HEB.10.31" type="verse">
						Ariorica intsencante atiripee, inquisaqueri Tasorentsi, yora aneasanotatsiri: ocameetsati intsaroacaasanojeiteari catsini, yoashinoncairicari.
					</seg>
					<seg id="b.HEB.10.32" type="verse">
						Pinquenqueshirejeitajea jaoca ocantari peerani, iroaquerani piquemacotaquerini Quirishito. Iquishimentajeitaquempiro pishaninca piquemisanti,
					</seg>
					<seg id="b.HEB.10.33" type="verse">
						ishirontimentajeitaquempi, yoashinoncaajeitaquempi. Aisati pineajeitaqueri yoashinoncaajeitaqueri itsipapee piyemisantaririnte.
					</seg>
					<seg id="b.HEB.10.34" type="verse">
						Picavintsaapinitaqueri yora yoiminquearanteetaqueri. Ariorica icoshitaquempini pivaararo, piquimoshirejeitaqueni, picantini: &quot;Irayerota. Coajica ontimasanoyetaje cameetsayetatsiri anta inquitequi, eiro itimajitsi coshitajeeneri anta. Ancantaitatiyempani asavicajeite anta ocameetsaitetinta catsini&quot;.
					</seg>
					<seg id="b.HEB.10.35" type="verse">
						Eiro pipeacotarotsi piquimoshireimentiri, aiquero pijatatiye pinquimoshirejeitanaque. Queario, impinatempi Tasorentsi.
					</seg>
					<seg id="b.HEB.10.36" type="verse">
						Ocameetsati pincanteani pinquearioventero maaroni icoacaimpiri Tasorentsi, impoiji irimatempiro icantaquempiri.
					</seg>
					<seg id="b.HEB.10.37" type="verse">
						Tempa ocantini sanquenarentsi: &quot;Irotajantsi ipocaje Avincatsarite, eiro osamanititsi, tempa icanti: 'Nompocaje.
					</seg>
					<seg id="b.HEB.10.38" type="verse">
						Ocameetsati inquemisantasanojeitena yora noameetsantiri. Iro cantaincha irojocajerorica iquemisanti, eiro noveshireimentajaritsi'&quot;.
					</seg>
					<seg id="b.HEB.10.39" type="verse">
						Te ancarajeiteriji arori yora jocajeitirori iquemisanti: irijajeite iriori Sharincaveniqui. Aquemisantajeiti ainti, ajajeite ainti inquitequi.
					</seg>
				</div>
				<div id="b.HEB.11" type="chapter">
					<seg id="b.HEB.11.1" type="verse">
						Piquemisantiri Tasorentsi piotasanotantacari irimatasanotempiro maaroni icantaquempiri. Ainirotatsi oshequi caariquera aneajeiti, iro cantaincha aquemisantajeiti, irootaque ayojeitantacari aneajeitajero coajicani maaroni icashiacaajeitaqueeri.
					</seg>
					<seg id="b.HEB.11.2" type="verse">
						Iquemisantini yora peeraniniri, irootaque ineacameetsatantariri Tasorentsi.
					</seg>
					<seg id="b.HEB.11.3" type="verse">
						Aquemisantajiri arori, irootaque ayojeitantacari ineanataque Tasorentsi otimantacari quipatsi, inquite, aisati maaroni timantarori. Ineanataque otimantanacari: tecatsi irovetsicantearori.
					</seg>
					<seg id="b.HEB.11.4" type="verse">
						Iquemisantini Averini, irootaque ineacameetsatitantacariri Tasorentsi ipaqueriri; irintiquea Caini, te inquemisanteji, irootaque caari ineacameetsatantaro ipavetacariri iriori. Ineacameetsataqueri Tasorentsi Averini, irootaque ineacameetsatitantacariri ipaqueriri. Icamaqueni iriori peerani, iro cantaincha ocameetsati anquempejeiteari: anquemisantajeite irineacameetsajeitanteeri Tasorentsi.
					</seg>
					<seg id="b.HEB.11.5" type="verse">
						Iquemisantini Enoco, caari icamanta. Aneatsi ini, yaanajiri Tasorentsi inquitequi. Tecatsi neajerine aisati: queario, yaasanotanajiri inquitequi. Tequerani iraayerini, icantini: &quot;Queario, noneacameetsatasanotaqueri Enoco&quot;.
					</seg>
					<seg id="b.HEB.11.6" type="verse">
						Eirorica aquemisantiri, eiro ineacameetsajeiteetsi. Intimerica coatsiri irareeteari Tasorentsi, ocameetsati inquemisantasanoteri, aisati iriotasanotanaque impinateri coasanotatsiri irioteri.
					</seg>
					<seg id="b.HEB.11.7" type="verse">
						Aisati iquemisantini Noeni. Icantirini Tasorentsi: &quot;Coajica ompoque antearo incani catsini, incajaretanaque maaroni. Pivetsiquero antearo pitotsi pavisacotantajeari&quot;. Ari iquemisantaqueri. Osarintsitasanovetani, iro cantaincha yantaque pitotsi, yavisacotantajari, aisati yavisacojeitantajari maaroni saviquimojeitiriri. Te inquemisantajeiteji itsipapee ishaninca, irootaque yoasanquejeitantacariri Tasorentsi. Irintiquea Noeni yoameetsantiri: tempa iquemisantiri irinti.
					</seg>
					<seg id="b.HEB.11.8" type="verse">
						Aisati iriorini Avaramani, iquemisantirini Tasorentsi. Icantirini iriori: &quot;Nocoaque pijate pashiniqui quipatsi, anta arejiqui: aitaque pisavicapeeri. Nompempiro pashitasanoteari avirori; aisati nomperi pitomi, picharine, maaroni. Tsame pijate, nocoi nonijayempiro&quot;. Ari ijatanaque, iro cantaincha te irioteji jaocarica irijateri.
					</seg>
					<seg id="b.HEB.11.9" type="verse">
						Yareetantacari, ineapaaqueri pashini atiri savicajeitatsiri. Oquempevetaca caari iipatsite, te irisavicasanoteji, irointi iquenayetaque; iro cantaincha icantani iquemisantiri Tasorentsi. Aisati iquempejeitaca Isaca aisati Jacovo: te irisavicasanoteji, te irivetsicajeiteji cameetsari ivanco,
					</seg>
					<seg id="b.HEB.11.10" type="verse">
						irointi iquenqueshirejeitiro pashini inampi, caari yovetsiqui atiri. Iojeitaque coajica iraajeitanajeri Tasorentsi anta inampiqui iriori, yovetsicaqueri iriori.
					</seg>
					<seg id="b.HEB.11.11" type="verse">
						Oquemisantini Sarani: shiravaro oni, te intimeni otomi. Impoiji anteashipatanaque. Icantaquero Tasorentsi: &quot;Coajica intime pitomi&quot;, irosati oquemisantantacariri. Ocanti: &quot;Eiro yamatavitanatsi Tasorentsi&quot;. Impoiji itimaque.
					</seg>
					<seg id="b.HEB.11.12" type="verse">
						Aisati yanteashipatasanotaqueni Avaramani, oshequitasanotaque irosarintsite. Te intimaveteaji catsini itomi, iro cantaincha impoiji itimacaaquero ijina otomi. Meeca icarajeiti ishanincani oshequi catsini, tecatsi ancanteri ayojeiteri jaocarica icarajeitiri: iquempejeitacari impoquiropee, tecatsi ancanteri ayojeiteri jaocarica icarajeitiri. Aisati iquempejeitacaro ovane impanequi anta otsapijaqui incajare, oshequi catsini.
					</seg>
					<seg id="b.HEB.11.13" type="verse">
						Ari icamajeitaque iriorijei quemisantatsiniri: isavicajeivetani Canaqui, iro cantaincha te irineasanojeiteroji maaroni icantaqueriniri Tasorentsi. Iro cantaincha iojeitaque irineajero coajica. Icantajeitini: &quot;Te nonampitasanotearoji quipatsica, te nosavicasanoteji aca&quot;.
					</seg>
					<seg id="b.HEB.11.14" type="verse">
						Irootaque ayojeitantacari icoajeitaqueni irareejeitea pashiniqui nampitsi irinampitasanotantapaajearori.
					</seg>
					<seg id="b.HEB.11.15" type="verse">
						Incoajeitajeme impiajeitanajeme anta Ejipitoqui iponeantacari, ari irijajeiteme.
					</seg>
					<seg id="b.HEB.11.16" type="verse">
						Iro cantaincha icoajeitaque irijajeite cameetsaiteriqui nampitsi: ora timatsiri inquitequi. Irootaque yoveshireimentantacariri Tasorentsi iriori: te impashiventacaimateariji, itomintasanojeitacari. Aisati yovetsicajeitiniri isavicajeitantari.
					</seg>
					<seg id="b.HEB.11.17" type="verse">
						Ari yevancaritapaini Isaca, irosati ineantantariri Tasorentsi Avarama, iriotanteari queariorica iquemisantasanotiri. Icantiri: &quot;Poyenari pitomi papanirorite, pintayenari&quot;. Ari iquemisantirini, icantiri: &quot;Ari, nojate noyeri&quot;.
					</seg>
					<seg id="b.HEB.11.18" type="verse">
						Peerani icantirini Tasorentsi Avaramani: &quot;Meeca itimi pitomi papanirorite, pipajitiri Isaca. Iriotaque ashijeitearineri pincharinentayetajeari, maaroni. Tecatsi itsipa ashitearine&quot;.
					</seg>
					<seg id="b.HEB.11.19" type="verse">
						Iquenqueshiretaca: &quot;Icantana Tasorentsi: 'Iriotaque ashijeitearine pincharinentayetajeari, maaroni'. Tequera intime itomi iriori, iro cantaincha icantaquena: 'Poyeri'. Naamaaca ariorica noyeri, irointinaajeri&quot;. Ijatanaque, irotaintsi iroyerime, iro cantaincha icantiri Tasorentsi: &quot;Eiro poiritsi, irointi noneantimpi. Meeca niotaque pipincatsatasanotaquena&quot;. Ari oquempetimovetacari Avarama yoitinaajiniri itomi, yaneanaji aisati.
					</seg>
					<seg id="b.HEB.11.20" type="verse">
						Aisati iquemisantini Isacani, irootaque icantacoventantariri Jacovo aisati Esao. Icantiri Tasorentsi: &quot;Pintasoncacoventeri notomi apite&quot;. Irootaque itasoncacoventantanariri oshequi.
					</seg>
					<seg id="b.HEB.11.21" type="verse">
						Aisati iquempetani Jacovoni, iquemisantini. Irotaintsi incame, iro cantaincha ititacaro iotiquiiro; yoivotashitacari Tasorentsi, icantiri: &quot;Pintasoncacoventajeiteri itomipee Jose&quot;.
					</seg>
					<seg id="b.HEB.11.22" type="verse">
						Aisati iriorini Jose, iquemisantini. Peerani itimini Ejipitoqui, aisati maaroni ishaninca, iro cantaincha iotaque iraajeitanajeri joriopee anta iipatsitequi iriori. Irootaque icantantariri ishaninca: &quot;Irotaintsi noncame. Coajica, ariorica pijajeitanaje aipatsitequi arori, paajeitanajeroyea notonquini, pintijapaajero&quot;.
					</seg>
					<seg id="b.HEB.11.23" type="verse">
						Peerani icantajeivetarini yora ivincatsarite ejipitosati: &quot;Noshaninca, pineaqueri yoshequiajeitanaque joriopee: te oncameetsateji. Pijajeite piviincajeiteri maaroni itomipee, iroaquera timayetatsiri&quot;. Ari yora iriri Moishishi iquemisantini, aisati iriniro: ipincatsajeitirini Tasorentsi, irootaque icantantari: &quot;Eiro apincatsatiritsi irinti ivincatsarite ejipitosati. Icameetsataque atomi, eiro ashinetiritsi iroviinquiteeri&quot;. Ari imanapitsataqueri, caari yoantari.
					</seg>
					<seg id="b.HEB.11.24" type="verse">
						Ari impoiji oneaqueri Moishishi irishinto pincatsari. Oquenqueshireti: &quot;Eiro noiritsi, irointi nonquempetacantajeri notomi, intime novancoqui&quot;. Impoiji yantearitanaque. Iquemisantaqueri Tasorentsi, irootaque icantantari: &quot;Te noncoyeji noshanincateari ejipitosati, naro jorio&quot;.
					</seg>
					<seg id="b.HEB.11.25" type="verse">
						Iotaque iquemisantajeiti joriopee, irootaque yoashinoncaajeitantacariri ejipitosati. Iquimoshirejeivetaca ejipitosati, iro cantaincha te oncameetsateji itimajeiti, irootaque caari icoanta Moishishi irishanincajeiteari.
					</seg>
					<seg id="b.HEB.11.26" type="verse">
						Te incoyeriji iirequite ejipitosati isaviquimovetacari, irinti icoasanotaque iquemisantiri Quirishito, iquematsicatimentacari iriori. Iotaqueni coajica impinateri Tasorentsi.
					</seg>
					<seg id="b.HEB.11.27" type="verse">
						Iquemisantini, iotaque te inconijateji Tasorentsi, iro cantaincha iotaque quiso yoiri; irootaque caari itsaroacantari pincatsari, aisati ishiapitsajeitantacariri ejipitosati, yaajeitanaqueri maaroni ijorioririnte.
					</seg>
					<seg id="b.HEB.11.28" type="verse">
						Aisati iquemisantiri Tasorentsi, yora cantiriri: &quot;Meeca tsiteniri nontianqueri nonampire iroyeri itomipee tseencajeitanari, yora jivatatsiri itimi. Iro cantaincha ariorica poyeri ovisha, pisaitero pivanco iriraja, iravisanteari yora oantatsiri, tecatsiquea incanteri pitomipee&quot;. Ari iquemisantaqueri Moishishi, aisati iquemisantacaajeitaqueri ijorioririnte, caari icamajeitanta itomipee. Iro apajitantarori quitaiteri: &quot;Yavisantaniri&quot;.
					</seg>
					<seg id="b.HEB.11.29" type="verse">
						Aisati iquemisantajeitini maaroni joriopee. Ishiapitsajeitacari yora isorarotepee ejipitosati. Yoijajeivetanacari, iraavajerime. Jero oticajeitaqueri joriopee antearoja incajare, tecatsi inquenajeitanaje. Iotaque Tasorentsi iquemisantajeitiri, irootaque iteencareajatantacarori incajare, oquipatsitanaque nianqui. Jentsipaite yavisajeitanaque intatiquero maaroni joriopee. Yoijajeivetapaacari ejipitosati, iro cantaincha yoipiajatajiro Tasorentsi incajare, aajeitaqueri soraropee.
					</seg>
					<seg id="b.HEB.11.30" type="verse">
						Aisati iquemisantajeitini joriopee anta Jericoqui. Itantacotasanojeitaca savicajeitatsiri, iticajeitavaqueri joriopee. Iro cantaincha icantiri Tasorentsi: &quot;Pishoncajeitanaquearo nampitsi, paniijeitanaque. Aparo quitaiteri, aparo pishoncajearo; otsipa aisati, otsipa aisati, irosati 7 quitaiteri&quot;. Ari omoncaratapaaca quitaiteri 7, irosati otireantanaca tantotsi. Icamajeitanaque tseencantatsiri, savicajeitatsiri.
					</seg>
					<seg id="b.HEB.11.31" type="verse">
						Otimi anta aparoni tsinane, pajitachaniri Arava. Peerani oshequi antayetirini shiramparipee caari ai. Oquemisantaji iroori, amitacotantariri itiancanepee Josoe iramenero nampitsi. Te oncameji irointi anta Jericoqui, te onquempeteariji itsipapee tseencajeitantatsiri.
					</seg>
					<seg id="b.HEB.11.32" type="verse">
						¿Paita pashini nonquenquetsatacoteri? Oshequitanaque meeca nosanquenare, iro cantaincha itimi oshequi catsini itsipapee quemisantajeitiriri Tasorentsi: Quereo, Varaca, Santso, Jete, Iraviri, Samoiri, aisati itsipapee quenquetsatacantatsiniri. Eiro meeca notsoteirotsi yantayetiri maaroni.
					</seg>
					<seg id="b.HEB.11.33" type="verse">
						Iquemisantajeitirini Tasorentsi, itsoncajeitantavacariri oajeiterinemeri. Iquemisanti itsipapee imatantarori cameetsa ipincatsariventajeitiri ishaninca, aisati imatantacanariri Tasorentsi icantaqueriri. Yojoqueevetari manitimashiqui, iro cantaincha iquemisantini, irootaque caari yoantarini.
					</seg>
					<seg id="b.HEB.11.34" type="verse">
						Pashini yojoqueevetari paamariqui, iro cantaincha te intayeaji. Impesheeterime itsipapee, iro cantaincha yoavisacotaarantaqueri Tasorentsi. Imantsiataarantaque, iro cantaincha yoavisacotaarantaqueri, ishintsitacaarantaqueri. Imatacaarantaqueri manatachari. Yoimishiaarantaqueri manaterinemeri quemisantatsiri.
					</seg>
					<seg id="b.HEB.11.35" type="verse">
						Oquemisanti tsinanepee, irootaque itinaantajari ojimeni, aisati otomipee. Yoashinoncaaranteetaqueri itsipapee quemisantatsiri, yoatsinaaranteetaqueri; icantiri: &quot;Ariorica pojocajero piquemisanti, ari cameetsa noimpacajempi&quot;. Iro cantaincha icantiri: &quot;Eiro nojoquirotsi noquemisanti. Coajica cameetsa irisavicacayena Tasorentsi&quot;.
					</seg>
					<seg id="b.HEB.11.36" type="verse">
						Ari ishirontimentaarantacari, ipasanataarantaqueri, tac, tac, tac; yoisotaarantaqueri carenatsaqui, yoiminquiaarantaqueri,
					</seg>
					<seg id="b.HEB.11.37" type="verse">
						ipichaarantaqueri mapi, pitse, pitse, pitse. Itotaqueri ichaquireaqueri, chaquire. Ipesaarantaqueri, peti. Itsipapee te inquitsaateaji cameetsa, irointi iquitsaatashitacari imeshina ovisha aisati imeshina chivo; ocoiteimotacari paitapeerica, iquisheetaqueri, yoashinonqueetaqueri.
					</seg>
					<seg id="b.HEB.11.38" type="verse">
						Iquenayetanaque caaraiteriqui aisati toncaariqui. Imanapitsayetacari quisaqueriri anta omoropeequi toncaari. Icameetsatasanojeitaqueni, iro cantaincha te iraacameetsaniroteariji yora tseencantatsiri.
					</seg>
					<seg id="b.HEB.11.39" type="verse">
						Ari iquemisantajeitaqueni, irootaque ineacameetsatantacariri Tasorentsi, irinti; iro cantaincha te irineasanojeiteroji maaroni icantajeivetacariri.
					</seg>
					<seg id="b.HEB.11.40" type="verse">
						Ocameetsatasanotaque icoacaajeitaqueeri Tasorentsi: te incoacaajeiteriji yora peeraniniri irijivajeitee irineajeitero, irointi icoaque amoncaratavacaajeitea aneajeitero maaroni.
					</seg>
				</div>
				<div id="b.HEB.12" type="chapter">
					<seg id="b.HEB.12.1" type="verse">
						Ari oshequi iquemisantajeitaqueni maaroni yocapee noquenquetsatacojeitaqueri. Meeca oquempetaca yapatotashijeitaquee, yamenacojeitaquee iriojeitanteari paitarica antajeiteri arori. Noshiacantempiro: tempa yamejeita evancaripee ishiajeita iriotanteari janicarica anaacotantatsineri. Ariorica irishianaque, tecatsi inquijanaque, irointi yojocanaquero iitsaare irishiasanotanteari. Aisati ocameetsati ajocajero caari cameetsatatsi antajeivetari amatantearori maaroni icoacaajeiteeri Tasorentsi, anquearioventero.
					</seg>
					<seg id="b.HEB.12.2" type="verse">
						Ancanteani anquenqueshirejeiteri Jesoshi, yora oavisacojeitaqueeri peerani, aisati iriotaque aajeitanajeeneri coajica inquitequi. Oshequi iquematsicatimentajeitaquee coroshiqui peerani, oshequi yoashiventaajeitaqueri iriori. Iro cantaincha iotaque irisavicacaajeitajee cameetsa anta inquitequi, irootaque iquematsicatimentantaqueeri. Meeca isaviqui iriori anta iracosanoriqui Tasorentsi, icarajeitaqueri ipincatsariventajeitaquee.
					</seg>
					<seg id="b.HEB.12.3" type="verse">
						Oshequi peerani iquisajeitaqueri tseencantatsiri, oshequi yoashinoncaajeitaqueri. Meeca ocameetsati pinquenqueshiretasanojeiteri, impoiji eiro poashiretatsi, eiro pishemashireatsi.
					</seg>
					<seg id="b.HEB.12.4" type="verse">
						Ari picantayevetari antirori caari cameetsajeitatsi: &quot;Pojocajero pantayetiri&quot;, iro cantaincha tequera inquishimentajeitempiro. Tequera iroimentempiro, tequera iroashinoncaimentempiro.
					</seg>
					<seg id="b.HEB.12.5" type="verse">
						¿Pipeacotarompa itomintaquempi Tasorentsi? Pinquenqueshiretajero aisati oca isanquenatacaaqueriri peeraniniri: &quot;Notiomi, ariorica noasanquetayempi, eiro piquisanatsi, tempa narotaque pivincatsarite. Aisati ariorica noasanquetayempi, eiro pishemashireanatsi.
					</seg>
					<seg id="b.HEB.12.6" type="verse">
						Ariorica irantero nonintane caari cameetsatatsi, noasanquetaapiniteri. Nocoaque niotacanteariri te oncameetsateji irampiitapinitero. Ariorica noasanquetayempi piotanteari notomintasanotaquempi&quot;.
					</seg>
					<seg id="b.HEB.12.7" type="verse">
						Ariorica iroasanquetaajeitempi Tasorentsi, eiro pishemashireatsi. Inintajeitaquempi, itomintajeitaquempi, irootaque yoasanquetantaquempiri. Tempa amejeitaro arori avasanquetaapinijeitiri atomipee.
					</seg>
					<seg id="b.HEB.12.8" type="verse">
						Maarori shirampari yoasanquetaajeitaqueri itomipee. Eirorica yoasanquetaimpitsi Tasorentsi, te aviro itomi, irishinto: te pishanincateariji.
					</seg>
					<seg id="b.HEB.12.9" type="verse">
						Yoasanquetaajeitaquee ashijeiteeri, iro cantaincha tempa apincatsajeitaqueri. Tempa aisati ocameetsati ampincatsajeiteri Tasorentsi ashijeiteeri, ancantaitatiyempani asavicanteari anta inquitequi.
					</seg>
					<seg id="b.HEB.12.10" type="verse">
						Yora ashijeiteeri yoasanquetaajeitaquee aisati yoamejeitaquee ayojeitantacari asavicajeiti cameetsa aca quipatsiqui: eiro osamanititsi, ari ancamaque. Aisati yora ashijeiteeri te iriojeiteji maaroni, irointi yaamaashiyeta iriori; ainiro iquisashitee. Irintiquea Tasorentsi, te iraamaashiyeteaji irinti, cameetsa yoasanquetaajeitaquee, cameetsa yoametasanojeitaquee. Impoiji ancarajeiteri iriori ancantaitatiyempani ancameetsatasanojeitapaaje.
					</seg>
					<seg id="b.HEB.12.11" type="verse">
						Ariorica yoasanquetayee, tempa avashirevetanaca, te anquimoshirevetanajeaji. Iro cantaincha impoiji aquenqueshiretanaja, ayotaque yoamejeitaquee anquimoshirejeitanaque aisati ancameetsatanaque.
					</seg>
					<seg id="b.HEB.12.12" type="verse">
						Piquempejeivetaca pimaotsajeitaque. Pintinaanaje, pishintsitanaje: queario iquishimentajeitaquempiro piquemisantajeiti, iro cantaincha piveshireajeitanaquea.
					</seg>
					<seg id="b.HEB.12.13" type="verse">
						Pinquearioventero icoacaimpiri Tasorentsi. Piveshireacaajeiteari piyemisantaririnte oashirejeivetachari inquemisantasanojeitanteari iriori.
					</seg>
					<seg id="b.HEB.12.14" type="verse">
						Pincoasanojeite paacameetsajeiteri maaroni itsipapee atiri, eiro piquishiritsi. Aisati pincoasanotaque pintime cameetsa: eirorica pitimi cameetsa, eiro pimatirotsi pinquemisantacaajeiteri itsipapee, eiro iojeitiritsi Avincatsarite.
					</seg>
					<seg id="b.HEB.12.15" type="verse">
						Pamitacotavacaajeitea, poametavacaajeitea, iriojeitanteari maaroni ashanincapee ineshinoncajeitaqueri Tasorentsi. Piquisashireajeitiricari pishaninca, te oncameetsateji. Ariorica pinquisavacaajeitea, eiro pitimajeititsi cameetsa, aisati pojocajeitirocari piquemisanti.
					</seg>
					<seg id="b.HEB.12.16" type="verse">
						Piojeitaque paita yantaquerini Esao. Iriotaque itomi Isaca; Esao iriotaque jivatatsiri itimi; irinti Jacovo, impoitatsiri. Ari yamejeitaca ashijeiteeri icantacoventasanotiri jivatatsiri itimi itomi, intasoncacoventanteariri Tasorentsi. Aisati icantiri: &quot;Aviro poyeetajenaneri, ashiyetajearone timimoyetanari&quot;. Aisati inquempeterime iriori Isaca, incavintsaasanoterime Esao. Iro cantaincha pashini quitaiteri oshequi iquemaquero iriori itashe, impoiji ineaqueri irirenti otimi oshequi yoari. Icantiri: &quot;Iye, pimpena noyeari: aasanotaquena notashe&quot;. Icantiri: &quot;Ariorica icantacoventaquena nainti apa, aisati incantena nompoyeetajeari, ari nompaquempiro poyeari&quot;. Icantiri: &quot;Ari, aviroyeampa. ¿Paita noncoanteari nainti incantacoventena coajica? Irotaintsi noncame meeca&quot;. Ari ipaqueri yoari. Impoiniji iquenqueshireavetanaja Esao, oshequi iraasanovetanaca, icantavetari iriri: &quot;Apa, nocoasanotaque pincanteri Tasorentsi nompoyetantajempiri&quot;. Icantiri: &quot;Eiro. Nocantacoventaqueri meeca pirenti. Impoiji meeca picantaquena&quot;. Te incoyeji Esao intasoncacoventerime Tasorentsi, irointi itseencaqueri. Eiro piquempejeitaritsi meeca avirori.
					</seg>
					<seg id="b.HEB.12.18" type="verse">
						Te pineajeiteroji ineajeitaqueri peeraniniri anta toncaariqui shinaiquiniri, itsaroajeitantacari. Icamantantacariri Tasorentsi Moishishi maaroni icoacaajeitaqueriri, ineaquero omapocanaca otaashitaca paamari, aisati otsitenitanaque quitaiteriqui, ineaquero antearo tampea.
					</seg>
					<seg id="b.HEB.12.19" type="verse">
						Iquemajeitaquero ishaninca aisati antearojenca itioti aisati iquemajeitantacariri Tasorentsi, itsaroacaajeitacari catsini, icantajeiti: &quot;Eiro pineanajeitanatsi aisati, oshequi notsaroacaajeitaquempi. Nocamicari&quot;.
					</seg>
					<seg id="b.HEB.12.20" type="verse">
						Icanti Tasorentsi: &quot;Te noncoyeji impoque aca toncaariqui atiri aisati ivira. Impoquerica aca ivira, pimpichaajeiteri, poyeri&quot;. Ari itsaroajeitanaque maaroni atiri, catsini.
					</seg>
					<seg id="b.HEB.12.21" type="verse">
						Aisati iriori Moishishi, itsaroacaajeitacaro maaroni ineajeitaqueri; icanti: &quot;Oshequi notsaroanaque, irootaque nopioncantanacari&quot;.
					</seg>
					<seg id="b.HEB.12.22" type="verse">
						Avintipee, te pijajeiteji Shinaiqui, irootaque caari pitsaroajeitanta. Irointi oquempetaca pijajeitaque anta pashiniqui toncaari, pajitachari Sio, ora timatsiri anta Jerosarequi: shiaquerori inampi Tasorentsi. Pineaquero, oquempetaca pijatasanotaque pashiniqui Jerosare, ora inquitequiniri: pareejeitacari Tasorentsi, icavintsaasanojeitaquempi, irootaque caari pitsaroajeitanta. Ainiro anta oshequi catsini inampire, yapatotimentajeitacari, ipampoyeaventajeitaqueri, maaroni.
					</seg>
					<seg id="b.HEB.12.23" type="verse">
						Anta intime maaroni quemisantatsiri itomintajeitacari Tasorentsi, maaroni savicasanotatsineri anta: ainiro osanquenataca meeca ivajiro, maaroni. Ainiro Tasorentsi, yora cantacoventajeitaqueeri, maaroni. Ainiro aisati maaroni yora quemisantajeitatsiniri peerani; yoameetsajeitaqueri Tasorentsi, cameetsa isavicajeiti meeca inquitequi.
					</seg>
					<seg id="b.HEB.12.24" type="verse">
						Aisati oquempetaca pareetaca Jesoshiqui, yora oamejeiteeri maaroni icantajeitaqueri Tasorentsi. Peerani yoaqueri Caini irirenti Averi, irootaque yoasanquetaantacariri Tasorentsi Caini. Yoyeetaqueri aisati Jesoshi, iro cantaincha icamimentajeitaquee irinti, icavintsaajeitantaqueeri Tasorentsi.
					</seg>
					<seg id="b.HEB.12.25" type="verse">
						Pinquemisantajeiteriyea yora quenquetsatacaajeitimpiri, pipiatsataricari. Peerani ipiatsajeitacari ashanincani Moishishi. Ishaninca inaveta, iro cantaincha te inquemisanteriji, irootaque yoasanquetimentajeitantacariri Tasorentsi. Caari ini atiri coatsine inquenquequetsatacayempi meeca, irinti Tasorentsi. Oshequi yanaacotantaque ipincatsariti. Eirorica piquemisantiritsi irinti, tempa iroasanquetasanojeitempi catsini.
					</seg>
					<seg id="b.HEB.12.26" type="verse">
						Peerani anta Shinaiqui iquenquetsatacantacariri Tasorentsi Moishishi, inicaquero quipatsi. Iro cantaincha icantirini iriori: &quot;Coajica apanivani nonicajero aisati quipatsi, iro cantaincha aisati nonicacoteri inquitesati maaroni&quot;.
					</seg>
					<seg id="b.HEB.12.27" type="verse">
						Ari icantini: &quot;Apanivani nonicajero aisati&quot;. Aitaque intsonquero maaroni nicajeitachaneri, maaroni caari quisotasanotatsi. Ontimaarantanaque irointi caari nicachane.
					</seg>
					<seg id="b.HEB.12.28" type="verse">
						Ari coajica asavicajeitantajearo anta pashiniqui quipatsi, ora caari tsoncanetachane: anta impincatsariventasanojeitee. Irootaque ocameetsatantari ampasonquitasanojeiteri, anquearioventeneri maaroni icoacaaqueeri; tsame ampincatsatasanojeiteri maaroni. Ocameetsati intsaroacaajeiteari maaroni caari pincatsatiri,
					</seg>
					<seg id="b.HEB.12.29" type="verse">
						tempa intsoncasanojeitaqueri maaroni tseecajeitiriri, impoyereajeitajeri, maaroni: poyere.
					</seg>
				</div>
				<div id="b.HEB.13" type="chapter">
					<seg id="b.HEB.13.1" type="verse">
						Ari, pinintavacaasanojeitea: pinquempetacanteri itsipapee irio pirenti pinintasanotiri.
					</seg>
					<seg id="b.HEB.13.2" type="verse">
						Ariorica irareetempi caari pineapiniti, paacameetsatavaqueri. Ainiro aacameetsatavaqueriri caari ineapiniti, ijivetari ishaninca ini yora yaacameetsatiri: jaa, irinti inampirepee Tasorentsi inajeiti.
					</seg>
					<seg id="b.HEB.13.3" type="verse">
						Pincavintsaajeiteri maaroni ayemisantaririnte, yora yoiminqueeyetiri: pintimeme anta caravosoqui, tempa pincoaqueme cavintsaajempinemeri avirori. Pincavintsaajeiteri maaroni yoashinonqueeyetiri: tempa pishanincajeitacari.
					</seg>
					<seg id="b.HEB.13.4" type="verse">
						Ocameetsati aye ajina; ocameetsati iroori tsinane aye ojime. Ocameetsati irineero shirampari ijina; ocameetsati oneeri tsinane ojime. Iro cantaincha iroasanquetaajeiteri Tasorentsi maaroni aimentarori ijina aisati maaroni aimentariri ojime. Aitaque iroasanquetaajeiteri maaroni antirori caari yai.
					</seg>
					<seg id="b.HEB.13.5" type="verse">
						Eiro picoitsi poshequiyeri piirequite, irointi piveshireimentearo timimojeitimpiri. Tempa icanti Tasorentsi: &quot;Eiro noshinetimpitsi pashinoncayea, quiso noajeitempi&quot;.
					</seg>
					<seg id="b.HEB.13.6" type="verse">
						Irootaque ocameetsatantari ancantapinijeite: &quot;Niotaque intacotapinitaquena Avincatsarite, eiro noquenqueshireatsi. Tecatsi incantena atiri iroashinoncayena&quot;.
					</seg>
					<seg id="b.HEB.13.7" type="verse">
						Pinquenqueshiretasanoteri jaoca icantari yora quemisantacaajeitimpiri: yora oamejeitimpirori irineane Tasorentsi. Pinquenqueshiretasanotero maaroni imajeitaqueri, impoiji pinquempejeiteari iriori, pinquemisantasanojeite.
					</seg>
					<seg id="b.HEB.13.8" type="verse">
						Te impashinitapiniteji Jesoquirishito, irosati icanta: peerani, meeca, irosati coajica.
					</seg>
					<seg id="b.HEB.13.9" type="verse">
						Eiro piquemisantirotsi yoametantashiyetari atiripee. Tempa ocameetsati anquemisantero yoamejeiteeri Tasorentsi, yora neshinoncajeiteeri. Ainiro cantimentajeiteerori paitarica avajeiteameri, iro cantaincha yatsipetashitacaro: te oameetsajeiteriji irioripee, aisati eiro oameetsajeiteetsi arori.
					</seg>
					<seg id="b.HEB.13.10" type="verse">
						Ari icamimentajeitaquee Quirishito, avavisacojeitantajari; irintiquea yora cantiriri saserotepee: &quot;Poyenari novira navisacotantajeari&quot;, yatsipetashijeitacaro, eiro yavisacotajitsi.
					</seg>
					<seg id="b.HEB.13.11" type="verse">
						Ari yora ivincatsaritepee saserote yoapinitiri virantsi aisati yaajatapinitiro iriraja anta ivancoqui Tasorentsi. Icantiri Tasorentsi: &quot;Ainiro irantane noshaninca, irootaque noantariri virantsi piotanteari icoaque pincavintsayeri. Jero oca iriraja&quot;. Impoiji yaajeitanaquero ivatsani virantsi anta arejiqui, itaaqueri.
					</seg>
					<seg id="b.HEB.13.12" type="verse">
						Aisati iquempetacantaqueri Jesoshi, yaajeitanaqueri arejiqui yoantacariri: te ari iroyeri nampitsiqui. Iro cantaincha icamaque yoameetsajeitantaqueeri.
					</seg>
					<seg id="b.HEB.13.13" type="verse">
						Ariorica irishirontimentee tseencantatsiri, ariorica iroashinoncaajeitee, iro cantaincha ocameetsati ancanteani anquemisanteri Jesoshi. Tempa ishirontimentajeitacari iriori, yoashinoncaajeitaqueri.
					</seg>
					<seg id="b.HEB.13.14" type="verse">
						Caari oni anampisanori oca quipatsi, irointiquea acoajeitaque anampitasanotearo anta inquitequi.
					</seg>
					<seg id="b.HEB.13.15" type="verse">
						Ariorica aquemisantaqueri Jesoquirishito, ocameetsati ancamantapinijeiteri itsipapee: &quot;Oshequi icameetsataque Tasorentsi, oshequi nopincatsatiri&quot;.
					</seg>
					<seg id="b.HEB.13.16" type="verse">
						Pincanteani pantayetero cameetsayetatsiri aisati pincavintsaajeiteri itsipapee: irootaque icoacaajeitaquempiri Tasorentsi.
					</seg>
					<seg id="b.HEB.13.17" type="verse">
						Pinquemisantajeiteri yora quenquetsatacaajeitimpirori irineane Tasorentsi, pimpincatsajeiteri. Ocameetsati iroamejeitempi iriori cameetsa, pincameetsashirejeitantajeari. Coajica irisampitavaqueri Tasorentsi: &quot;¿Paita poametaqueriri yora piquemisantacaajeitaqueri? ¿Cameetsampa iquemisantaquempi?&quot; Ari incamanteri. Tempa cameetsa iranqueri: &quot;Je, cameetsa iquemisantajeitaquena&quot;. Iro cantaincha eirorica piquemisantiri, incanteri: &quot;Teve inquemisantenaji&quot;, impoiji iroasanquetempi Tasorentsi.
					</seg>
					<seg id="b.HEB.13.18" type="verse">
						Te nioteji ainirorica nantane, naamaaca te aneroji; iro cantaincha nocoaque pincanteri Tasorentsi oncanteata eiro otimantatsi catsini.
					</seg>
					<seg id="b.HEB.13.19" type="verse">
						Aisati pincanteri oncanteataquea nareetitantajempiri aisati, aneavacantajeari.
					</seg>
					<seg id="b.HEB.13.20" type="verse">
						Aisati noncanteri iramitacojeitempi avirori. Niotaque inquemisantena Tasorentsi, tempa itasoncacoventajeitaquee: icoaque irisavicacaajeitee cameetsa. Peerani aisati yoitinaanajiri Avincatsarite Jesoquirishito: yora cantacoventajeitaqueeri, amenacoventajeitaqueeri. Yamenacoventajeitaquee, iquempetacari ashitariri irovishate, yamenajeitiri. Icamimentajeitaquee ayojeitantacari queario icantaqueeri Tasorentsi: &quot;Noavisacojeitempi, nosavicacayempi aca nonampiquica, pincantaitatiyempani&quot;.
					</seg>
					<seg id="b.HEB.13.21" type="verse">
						Nocantaqueri: &quot;Poameetsatasanojeiteri noshaninca, pimatacayeri cameetsayetatsiri irantajeitantempirori maaroni picoacaajeitaqueriri: tempa iquemisantajeitaqueri Jesoquirishito&quot;. Aisati nocantajeitimpi avirorijei: &quot;Pimpincatsatasanojeiteri Quirishito, pincantaitatiyempani. Aitaque ancantajeiteari&quot;.
					</seg>
					<seg id="b.HEB.13.22" type="verse">
						Noshaninca, te oshequiteji oca nosanquenajeitimpiri: pinquenqueshiretasanojeitero.
					</seg>
					<seg id="b.HEB.13.23" type="verse">
						Piojeitaque yoiminqueetaqueri Timoteo caravosoqui, iro cantaincha isotoanaji meeca. Ariorica jentsipaite irareetea aca, nontsipatanajeari ara pinampiqui, noneajeitapaajempi.
					</seg>
					<seg id="b.HEB.13.24" type="verse">
						Novetsajeitacari maaroni quenquetsatacantatsiri aisati maaroni ayemisantaririnte. Ivetsajeitaquempi maaroni itariasati.
					</seg>
					<seg id="b.HEB.13.25" type="verse">
						Nocoaque incavintsaajeitempi Tasorentsi, maaroni. Aitaque incanteari. Ari ocarati. *
					</seg>
				</div>
			</div>
			<div id="b.JAM" type="book">
				<div id="b.JAM.1" type="chapter">
					<seg id="b.JAM.1.1" type="verse">
						¿Savicajeitatsimpi, nojorioririnte, maaroni? ¿Tecatsimpa oyempine? Meeca nosanquenajeitaquempiro, maaroni jayetanaintsiri pashinipeequi nampitsi. Narotaque Santiaco sanquenajeitaquempirori oca, narotaque antaveetiniriri Tasorentsi aisati Avincatsarite Jesoquirishito. Novetsajeitaquempi, maaroni.
					</seg>
					<seg id="b.JAM.1.2" type="verse">
						Meeca, noyemisantaririnte, noncamantempi: ariorica ompomerentsitimojeitempi paitapeerica, ocameetsati pinquimoshiretasanojeitanaque catsini.
					</seg>
					<seg id="b.JAM.1.3" type="verse">
						Piotasanojeitero oca: ariorica ompomerentsitimotempi, paventeari Tasorentsi, ari iramitacotaquempi pinquemisantasanojeitantajeari, pincanteani.
					</seg>
					<seg id="b.JAM.1.4" type="verse">
						Cameetsa pincantaitatiyempani pinquemisantasanojeite, impoiji pincameetsashirejeitanaque, pivetsicashireasanojeitanaquea: pimajeitantearori maaroni icoacaajeitaquempiri Tasorentsi.
					</seg>
					<seg id="b.JAM.1.5" type="verse">
						Terica piotero icoacaimpiri Tasorentsi, pincanteri: &quot;Piotacayena paitarica pincoacayenari&quot;, ari irimataquero iriotacaasanotempi, eiro ishemimpitsi.
					</seg>
					<seg id="b.JAM.1.6" type="verse">
						Iro cantaincha, ariorica pincanteri, cameetsa pinquenqueshiretasanotea: &quot;Niotaque iquemaquena Tasorentsi, irimataquenaro oca nocoacotiriri&quot;. Eiro pitseencajiritsi. Ainiro itsipapee quenquetsatacaavetariri Tasorentsi, iro cantaincha itseencanti. Timatsi icoacovetariri, iro cantaincha yaamaaca eiro iquemiritsi. Iquenqueshirevetaca: &quot;Meeca iquemaquena Tasorentsi&quot;, iro cantaincha impoiji iquenqueshiretaca: &quot;Te inquemenaji Tasorentsi&quot;. Ari iquempetacaro ora otavoncare anta incajarequi. Otatsincajataquero tampea, ojocaajataquero, opiapinitantari.
					</seg>
					<seg id="b.JAM.1.7" type="verse">
						Quearioya, piquempetaricari yora tseencantatsiri. Eiro pijititsi irayero iriori paitapeerica incoacoveteariri Avincatsarite.
					</seg>
					<seg id="b.JAM.1.8" type="verse">
						Yora tseencapinitatsiri, iperaventajeitacaro maaroni yantayevetari.
					</seg>
					<seg id="b.JAM.1.9" type="verse">
						Ainiro oshequi ayemisantaririnte caari ashitaarantacha, iro cantaincha ocameetsati inquimoshiretasanotanaque: tempa ineacameetsataqueri Tasorentsi iriori.
					</seg>
					<seg id="b.JAM.1.10" type="verse">
						Aisati ocameetsati yora ashitaarantachari iriveshireimentajeiteari Avincatsarite; eiroquea iveshireimentarotsi yashiyetari, tempa eiro osamanititsi incamanteari, irijocayetanaquero maaroni timimovetariri. Ocameetsati iriote iquempetacaro oteaqui tojari: oshintsiti ocamapiniti. Ocameetsaitetamanaque, iro cantaincha impoiji ijenoquitapaaque catsirincaiteri, icatsirincatasanotapaaque. Oshimpeshitanaque tojari; oshimpetanaque oteaqui, aisati ojireanaque. Pineaquero, eiro osamanititsi incamanteari yora ashitaarantachari, irijocajeitanaquero maaroni timimovetariri.
					</seg>
					<seg id="b.JAM.1.12" type="verse">
						Ariorica pincoajeivetea pantero caari cameetsatatsi, iro cantaincha eirorica pantiro, pinquimoshiretasanotanaque, aisati impinatasanotempi Tasorentsi: irisavicacaasanotempi anta inampiqui iriori, pincantaitatiyempani panee anta. Aitaque icantitarini: &quot;Nosavicacaajeiteri anta inquitequi maaroni nintasanojeitanari&quot;.
					</seg>
					<seg id="b.JAM.1.13" type="verse">
						Ariorica pinquenqueshiretea pantero caari cameetsatatsi, eiro picantashitatsi: &quot;Icoacaaquenaro Tasorentsi&quot;. Pamene, te incoyeji Tasorentsi irantero irinti caari cameetsatatsi, aisati te incoacayeriji itsipapee irantero.
					</seg>
					<seg id="b.JAM.1.14" type="verse">
						Ariorica anquenqueshiretero antero caari cameetsatatsi, impoiji ancoanaque antero.
					</seg>
					<seg id="b.JAM.1.15" type="verse">
						Impoiji, ariorica ancoaque antero, antasanotaquero; ontimanteari antseenque, aisati ajatanteari Sharincaveniqui.
					</seg>
					<seg id="b.JAM.1.16" type="verse">
						Eiro picomitarotsi, noyemisantaririnte nonintasanotiri.
					</seg>
					<seg id="b.JAM.1.17" type="verse">
						Iriotaque Tasorentsi cavintsaajeiteeri, pasanojeiteeri maaroni cameetsatasanotatsiri. Iriotaque vetsiquiriri catsirincaiteri, cashiri, impoquiropee, maaroni timayetatsiri. Te impashinitapiniteji Tasorentsi, irosati icantani icavintsaasanojeitaquee.
					</seg>
					<seg id="b.JAM.1.18" type="verse">
						Icoaque Tasorentsi ashanincajeiteari, irootaque itomintantaqueeri. Itimacaaqueero irineane, oametasanojeitaquee queariotasanotatsiri. Aquemisantaquero, irootaque itomintantaqueeri. Ijivajeitaquee arori, iro cantaincha impoiji intomintajeiteari oshequi itsipapee atiri aisati.
					</seg>
					<seg id="b.JAM.1.19" type="verse">
						Piojeitavaquero oca, noyemisantaririnte nonintasanotiri: ocameetsati ajivate anquemero icantaqueeri itsipa, eiro ashintsititsi aneanateri, eiro ashintsititsi anquishea.
					</seg>
					<seg id="b.JAM.1.20" type="verse">
						Ariorica anquishea, tecatsi ancantea anteneri Tasorentsi cameetsatatsiri.
					</seg>
					<seg id="b.JAM.1.21" type="verse">
						Irootaque nocantantimpiri: te pincameetsashirejeiteji. Te oncameetsateji catsini pantayetaqueri: pojocasanojeitajero maaroni oca. Pishiretearo cameetsa irineane Tasorentsi, oca piquemaqueri. Ariorica pinquemisantasanotero, ari oavisacotaquempi.
					</seg>
					<seg id="b.JAM.1.22" type="verse">
						Pimatasanotero ocamantimpiri irineane: eiroquea piquemashitarotsi, oncanteataquea eiro pamatavitantajatsi avisati. Te oncameetsateji pinquemashitearo, irointi pinquemisantasanotero.
					</seg>
					<seg id="b.JAM.1.23" type="verse">
						Yora quemashitarori, yora caari antasanotiro ocantaqueri, te iriotasanoteji jaoca icanta; yatsipetacaro iquemavetaro, te inquenqueshiretajeroji aisati. Ishiaqueri amenavorovetachari amenaarontsiqui:
					</seg>
					<seg id="b.JAM.1.24" type="verse">
						yamenavoroveta ivoroqui, impoiji ijatanaji, te inquenqueshiretajeaji aisati jaocarica ocantacari ivoro.
					</seg>
					<seg id="b.JAM.1.25" type="verse">
						Iro cantaincha yoavisacojeitaquee ainti, irootaque ocameetsatantari ancantaitatiyempani anquenqueshiretapinitero irineane Tasorentsi itimacaaqueeneri: tempa ocameetsatasanoti. Eiro aquemashitarotsi, irointiquea amayetero ocantayetiri, anquimoshirejeitantajeari.
					</seg>
					<seg id="b.JAM.1.26" type="verse">
						Ariorica ajitashitaquea queario aquemisanti, iro cantaincha ariorica aquisatsatapinitiri itsipapee, amatavitaja arosati: tequera anquemisantasanoteji, irointi atsipetashitaca aquemisantamempeaca. Pineaquero, icoaque Apa Tasorentsi ayojeite eiro ashintsitsatiritsi ashanincapee.
					</seg>
					<seg id="b.JAM.1.27" type="verse">
						Icanti ariorica anquemisantasanotanaque, ancavintsayeri yora ashinoncaincari: yora jananequi camatsiri iriri, iriniro. Aisati ancavintsayero camajimentaaro, eiro antayetirotsi yantayetiri tseencantatsiri. Irootaque icoacaasanojeiteeri Tasorentsi.
					</seg>
				</div>
				<div id="b.JAM.2" type="chapter">
					<seg id="b.JAM.2.1" type="verse">
						Tempa, noyemisantaririnte, piquemisantajeitiri Avincatsarite Jesoquirishito. Icameetsatasanoti irinti. Te incoacayempiji pincavintsaapinitashiteari apaniro yora ashitaarantachari, irinti caari ashitaarantacha pipincashireaqueri.
					</seg>
					<seg id="b.JAM.2.2" type="verse">
						Anta papatotapinijeitanta: ariorica iqueapaaque quitsaatachari cameetsari iitsaare, yaniyotaro pinatasanotachari oro. Irio pineacameetsatavaqueri irinti, picantavaqueri: &quot;Jeroca savicamentotsi cameetsari, pisavicapee&quot;. Ariorica iqueapaaque caari ashitaarantacha, quitsaatachari maatsaraantsi, pipincashireavaqueri, picantavaqueri irinti: &quot;Ari ara pincatiapee. Tecatsi pisavicanteari&quot;.
					</seg>
					<seg id="b.JAM.2.4" type="verse">
						Aparopee pineacameetsajeitiri, itsipapee pipincajeitaqueri. Te paacameetsatavacaajeitea: tempa pijiveta pinashijeita, irootaque pipincavacaantacari. Te oncameetsateji oca piquenqueshirejeitiri.
					</seg>
					<seg id="b.JAM.2.5" type="verse">
						Pinquemisantena, noyemisantaririnte nonintasanotiri. Tempa icoyeaqueri Tasorentsi yora caari ashitaarantacha inquemisantasanotanteariri iriori, irisavicanteari anta ipincatsaritinta. Icanti: &quot;Nosavicacaajeiteri aca nonampiqui maaroni nintajeitanari&quot;.
					</seg>
					<seg id="b.JAM.2.6" type="verse">
						Irompa avinti, pipincashireaqueri yora caari ashitaarantacha. Tempa irio ashitaarantincari quisajeitaquempiri. Tempa irio oashinoncaapinijeitimpiri, coatsiri iroiminqueacantapinijeitempi caravosoqui.
					</seg>
					<seg id="b.JAM.2.7" type="verse">
						Tempa iriojeitaque cantimatiriri Jesoshi. Ja, irinti, icameetsatasanoti, iriotaque cavintsaajeitaquempiri.
					</seg>
					<seg id="b.JAM.2.8" type="verse">
						Timatsi icantitacaniri Avincatsarite: &quot;Oquempetaca avisati cavintsaajancha, aisati pinquempejeiteri itsipapee, pincavintsaajeiteri iriori, paacameetsajeiteri&quot;. Ariorica pimataquero oca, ocameetsatasanoti.
					</seg>
					<seg id="b.JAM.2.9" type="verse">
						Iro cantaincha ariorica pipincashireaqueri ashinoncaincari, te paacameetsatavacaajeiteaji: te oncameetsateji oca. Tempa ocanti Sanquenarentsi: &quot;Terica paacameetsatavacaajeitea, ainiro pantane&quot;.
					</seg>
					<seg id="b.JAM.2.10" type="verse">
						Pimoncarataqueroricame maaroni ocantiri isanquenatiniri Moishishini, iro cantaincha otimirica aparo caari pimoncarati, ainiro pantane: oquempetaca tecatsi meeca pimoncaratea.
					</seg>
					<seg id="b.JAM.2.11" type="verse">
						Icantini: &quot;Eiro paimentarotsi pijina. Eiro paimentaritsi pijime&quot;. Irisati cantatsiri: &quot;Eiro poanti&quot;. Terica paimentearo pijina, terica paimenteari pijime, iro cantaincha ariorica poanti, ainiro pantane: te pimpincatsateroji icantayetiniri peerani Moishishini.
					</seg>
					<seg id="b.JAM.2.12" type="verse">
						Coajica, ariorica incantacoventempi Quirishito, tempa incavintsaasanotempi. Aisati pinquempejeiteri maaroni pishaninca: pincavintsaasanojeiteri itsipapee, cameetsa pineshinoncatsateri.
					</seg>
					<seg id="b.JAM.2.13" type="verse">
						Eirorica pineshinoncatiritsi itsipapee, eiro ineshinoncatimpitsi avirori Quirishito. Ayojeiti ineshinoncatapinitaquee, irootaque eiro atsaroajeitantatsi ariorica incantacoventajeitaquee.
					</seg>
					<seg id="b.JAM.2.14" type="verse">
						Pamene, noyemisantaririnte: icantashitarica ashaninca: &quot;Noquemisanti&quot;, iro cantaincha terica incavintsayeri itsipapee, ¿ocameetsatimpa? Te, te oncameetsateji. Tempa iquemisantashiveeta: ¿jaoca incanteari iravisacotantajeari?
					</seg>
					<seg id="b.JAM.2.15" type="verse">
						Ariorica piotaque ocoiteimotacari piyemisantaririnte iitsaare aisati iroyeari, pincavintsayeri.
					</seg>
					<seg id="b.JAM.2.16" type="verse">
						Eiro picantashitaritsi: &quot;Cameetsayea pijate. Cameetsa pinquitsaatea. Cameetsa pinquemaquea&quot;. Eirorica pipavaqueritsi oca coiteimotacariri, ¿picavintsaasanotirimpa? Te.
					</seg>
					<seg id="b.JAM.2.17" type="verse">
						Pineaquero, ariorica aquemisantashita, terica aneshinoncateri itsipapee, te oncameetsateji: atsipetashitacaro aquemisantamempeaca.
					</seg>
					<seg id="b.JAM.2.18" type="verse">
						Intimerica cantempineri: &quot;Piquemisantashiveeta avinti; irompa nainti, nantaveetiniri Tasorentsi icoacaaquenari&quot;. Queario irinti icantaqueri. Eirorica pantaveetiniri Tasorentsi, ¿jaoca oncanteari piotacantenari piquemisantasanotiri? Cameetsa nantaveetiniri nainti, piotanteari noquemisantasanotiri.
					</seg>
					<seg id="b.JAM.2.19" type="verse">
						Pishirevetaro apaniro ini Tasorentsi, ari cameetsa. Aisati ishirenirojeivetaro iriori camaaripee, irootaque itsaroanirotantacari, ipioncanirotantacari; iro cantaincha eiro yavisacotajitsi.
					</seg>
					<seg id="b.JAM.2.20" type="verse">
						Tempa, noshaninca, ontime piotantari. Tempa pincoyeji piote. Eirorica antaveetiniri Tasorentsi icoacaaqueeri, atsipetashitacaro aquemisantamempeaca.
					</seg>
					<seg id="b.JAM.2.21" type="verse">
						Pinquenqueshireteri yora ashanincani intacaroniri: yora Avaramani. Iroaquenerime Tasorentsi Isaca anta yoapinitinirinta virantsipee. Tempa irootaque icantantari Tasorentsi: &quot;Noneacameetsataqueri Avarama&quot;.
					</seg>
					<seg id="b.JAM.2.22" type="verse">
						Pineaquero, te inquemisantashiveteaji, irointi yantaveetiniri Tasorentsi aisati paitapeerica icoacaaqueriri. Yantaveetiniri, irootaque omoncaratantacari iquemisantasanotaque.
					</seg>
					<seg id="b.JAM.2.23" type="verse">
						Omoncarataca sanquenarentsi, cantatsiri: &quot;Iquemisantiri Avarama Tasorentsi, irootaque icantantacari Tasorentsi: 'Noneacameetsataqueri Avarama'&quot;. Aisati icanteeti: &quot;Irio Avarama inintane Tasorentsi&quot;.
					</seg>
					<seg id="b.JAM.2.24" type="verse">
						Pineaquero. Ariorica apatiro onavetea inquemisantamempeempa atiri, tecatsi incantea Tasorentsi irineacameetsateri. Irompa ariorica inquemisantasanoteri aisati irantaveeteneri icoacairiri, ari irineacameetsataqueri.
					</seg>
					<seg id="b.JAM.2.25" type="verse">
						Aisati oquempetaca Arava: ora neavintsatapinivetariri pashinipee shirampari anta Jericoqui. Ocavintsaajeitavaqueri maaroni yora itiancanepee Josoe. Onijavaqueri pashini avotsi inquenantanaqueari irishiapitsatantanaqueariri yora quisaqueriri. Oca antaqueneri Tasorentsi, irootaque ineacameetsatantacarori.
					</seg>
					<seg id="b.JAM.2.26" type="verse">
						Eirorica aneencajitsi, tempa camasanotaquee anaque; aisati oquempetaca, eirorica antiniritsi Tasorentsi icoacaaveteeri, te anquemisantasanoteji.
					</seg>
				</div>
				<div id="b.JAM.3" type="chapter">
					<seg id="b.JAM.3.1" type="verse">
						Pamene, noyemisantaririnte, noametanti narori. Coajica, ariorica incantacoventajeitee Tasorentsi, incantena: &quot;Pamene, oshequi poamejeivetacari itsipapee: ¿paita caari pimatantaro avirori picantavetacariri iriori? Oncameetsateme pimatasanoterome avinti&quot;. Tempa piotiro. Irootaque nocamantantimpirori oca: eiro picoashitatsi poametante. Icoasanotaque Tasorentsi pimajeitero maaroni picantaqueri.
					</seg>
					<seg id="b.JAM.3.2" type="verse">
						Tempa aneanatantajeitaro caari cameetsatatsi. Intimericame caari neanatantaro caari cameetsatatsi, iriotaque cameetsatasanotatsiri catsini; iotaque yantapinitaquero cameetsatatsiri, paitapeerica yantayetiri.
					</seg>
					<seg id="b.JAM.3.3" type="verse">
						Atimpatacotapinitiri cavayo ivantequi iquemisantanteeri. Orijaniqui onaveta atimpatacotantariri, iro cantaincha amatantacari aquenacairi anteari cavayo.
					</seg>
					<seg id="b.JAM.3.4" type="verse">
						Pinquenqueshiretero aisati antearo pitotsi. Antearo onaveta, aaveaquero antearo tampea aanaquero. Iro cantaincha oquenacaanaquero oomarojaniqui, jaocarica inintiri yora comatirori.
					</seg>
					<seg id="b.JAM.3.5" type="verse">
						Aisati oquempeta anene: orijaniqui onaveta, iro cantaincha oshequi omayeti: irootaque avametantariri atiri, aisati aquisatsatacantariri. Oquempetacaro amorecaque paamari, capichaji onavetaca, iro cantaincha omataquero otaaquero antearo ovaantsi.
					</seg>
					<seg id="b.JAM.3.6" type="verse">
						Aisati aquempetacaro, ariorica capichaji ancante, iro cantaincha aquisacaajeitacari oshequi atiri, antacaajeitaqueri caari cameetsatatsi. Tempa iriotaque sharincavenisati oamejeitaqueerori aneanatantaro caari cameetsatatsi, irootaque oshequi aquisavacaajeitantacari.
					</seg>
					<seg id="b.JAM.3.7" type="verse">
						Ari ayojeitaque avamejeitaqueri poshiniripee, tsimeripee, maranque, shimapee, maaroni. Avamejeitaqueri, avirajeitari.
					</seg>
					<seg id="b.JAM.3.8" type="verse">
						Iro cantaincha te intimeji oametachane irisati irimajerete eiro ineanatantaro caari cameetsatatsi. Ashi airo aneanatantaro caari cameetsatatsi. Oashinoncaajeitaquee piantatsiri, ari oamaaquee irerorica, iro cantaincha aisati oashinoncaajeitaquee caari cameetsatatsi aneanatashiyetari, irootaque ijajeitantacari oshequi atiri Sharincaveniqui.
					</seg>
					<seg id="b.JAM.3.9" type="verse">
						Acantapinitaque: &quot;Icameetsatasanoti yora Apa Avincatsarite&quot;. Iro cantaincha aisati acantimanirotiri atiri: tempa ishiavetari iriori Tasorentsi.
					</seg>
					<seg id="b.JAM.3.10" type="verse">
						Otimi avante aparoni, iro cantaincha irootaque aneshinoncatantariri ashaninca, aisati aquisatsatantariri. Te oncameetsateji, noyemisantaririnte, anconoayetero aneshinoncatsateri aisati anquisatsateri.
					</seg>
					<seg id="b.JAM.3.11" type="verse">
						Noshiacantempiro: anta osoquijatiro omoronaja nija, ariorica opochajati, ariorica ocachojati. ¿Arimpa omataquero pochajari aisati cachojari, apite?
					</seg>
					<seg id="b.JAM.3.12" type="verse">
						¿Arimpa omataquero naranca ontimantearo manco oitsoqui? ¿Arimpa omataquero ova ontimantearo oitsoqui iyera? Aisati eiro omatirotsi cachojari ompeajea pochajari. Aisati aquempejeitacaro: terica ancameetsashirete, eiro amatirotsi aneanatapinitero cameetsayetatsiri.
					</seg>
					<seg id="b.JAM.3.13" type="verse">
						¿Piotimpa piquenqueshireta? ¿Timatsimpa piotantari? Ari cameetsa pintime: eiro pishemetitsi, irointi cameetsa pineshinoncatante, cameetsa aisati pinquenqueshiretaquea.
					</seg>
					<seg id="b.JAM.3.14" type="verse">
						Ariorica pinquisashiretasanotaqueri itsipapee, aisati ariorica pincatsimashireaqueri, eiro pishemetitsi. Eiro pamatavitantitsi: eiro pijitashitatsi picameetsati, eiro pijititsi pioti.
					</seg>
					<seg id="b.JAM.3.15" type="verse">
						Ariorica pantaniroyetaquero oca caari cameetsayetatsi, te irio oametempirone Tasorentsi, irinti atiri oametimpirori, aisati camaari. Te iro oametempirone Ishire Tasorentsi.
					</seg>
					<seg id="b.JAM.3.16" type="verse">
						Pineaquero, ariorica pinquisashireavacaaquea, ariorica pincatsimashireavacaaquea, eiro pimatirotsi pisavicajeite cameetsa, irointi pantapinijeitero caari cameetsatatsi, maaroni.
					</seg>
					<seg id="b.JAM.3.17" type="verse">
						Iro cantaincha ariorica irinintacaaquempiro Tasorentsi ontime piotanteari, pincameetsashiretanaque, eiro piquisatsi, pincavintsante, eiro pipiatsataritsi itsipapee, pashi poyero pineshinoncatante, poameetsatasanotero maaroni pantayeteri, eiro pitseencashireiritsi itsipa, eiro pamatavitantitsi.
					</seg>
					<seg id="b.JAM.3.18" type="verse">
						Paitarica apanquitiri, ayero oitsoqui. Aisati oquempetaca, ariorica cameetsa ancavintsanaqueri itsipapee, ari irineacameetsataquee Tasorentsi.
					</seg>
				</div>
				<div id="b.JAM.4" type="chapter">
					<seg id="b.JAM.4.1" type="verse">
						¿Paita piquisavacantajeitacari? Tempa pineveyetaro vaararontsi, irootaque piquisavacaajeitantacari.
					</seg>
					<seg id="b.JAM.4.2" type="verse">
						Picoajeivetacaro paitapeerica, iro cantaincha te payeroji. Poantaque. Pineveyevetaro yashiyetari itsipapee, iro cantaincha te payeroji, irootaque piquisavacaajeitantacari. Iro caari paantaro picoayevetari, te pincantasanoteriji cameetsa Tasorentsi.
					</seg>
					<seg id="b.JAM.4.3" type="verse">
						Picantavetari, iro cantaincha caari paasanotanta, te oncameetsateji ora picoasanovetacari: picoaveta pincavintsayea avisati.
					</seg>
					<seg id="b.JAM.4.4" type="verse">
						Pishiaquero aimentariri ojime: ocoaqueri pashini shirampari, oquisaqueri ojime. Ariorica pinintayetiro maaroni timayetatsiri quipatsiqui, piquisaqueri Tasorentsi. Maaroni nintatsiri irishanincateari tseencantatsiri iquishiri Tasorentsi.
					</seg>
					<seg id="b.JAM.4.5" type="verse">
						Jero oca ocantiri sanquenarentsi: &quot;Itiancajeiteero Tasorentsi Ishire iriori, iro cantaincha meeca icavintsaasanotaquero: te incoyeji antseenquero&quot;. Te oncantashiteaji sanquenarentsi, te antsipetashiteaji osanquenataca.
					</seg>
					<seg id="b.JAM.4.6" type="verse">
						Oshequi ineshinoncatasanojeitaquee Tasorentsi, irootaque ocantantacari sanquenarentsi oca: &quot;Iroashinoncayeri Tasorentsi yora shemetatsiri, iro cantaincha ineshinoncajeitaqueri yora caari shemetatsine&quot;.
					</seg>
					<seg id="b.JAM.4.7" type="verse">
						Irootaque nocantantimpiri: pishinetacotea, paitarica irinintacaaquempiri Tasorentsi. Irintiquea camaari, pimpiateari, impoiji ari irojocanajempi.
					</seg>
					<seg id="b.JAM.4.8" type="verse">
						Pinquenqueshireteri Tasorentsi, quiso iroantempiri irinti. Pantapiniveitaroni caari cameetsatatsi: meeca pojocajero maaroni oca pintimantajeari cameetsa. Oshequi pitseenquirini Tasorentsi; pincanteri meeca: &quot;Poameetsashiretajena, pinquenqueshiretacayenaro cameetsatatsiri&quot;.
					</seg>
					<seg id="b.JAM.4.9" type="verse">
						Pinquenqueshiretajea, poashiretea; te oncameetsateji maaroni pantapinitiri. Pishirontimentavetacaro caari cameetsatatsi: oncameetsateme poashiretanaqueame; piquimoshireventavetacaro: oncameetsateme poashiretasanotanaqueame, irointi.
					</seg>
					<seg id="b.JAM.4.10" type="verse">
						Pincanteri Avincatsarite: &quot;Te noncameetsateji, te nomatimateroji cameetsayetatsiri. Nocoaque pincavintsayena&quot;. Ari incavintsaaquempi, iroameetsatajempi, iramitacotempi.
					</seg>
					<seg id="b.JAM.4.11" type="verse">
						Eiro, noyemisantaririnte, picantimatavacaajatsi. Ariorica pincantimateri pishaninca, aisati ariorica pincante ainiro irantane, pitseencaquero isanquenareni Moishishi. Tempa ocanti: &quot;Pinintavacaajeitea&quot;. Iro cantaincha picanti avinti: &quot;Te oncameetsateji ocantiri isanquenareni Moishishi. Te noncoyeji nonintavacaajeitea&quot;. Ariorica pincante: &quot;Te oncameetsateji isanquenareni&quot;, te pinquemisanteroji, irointi pitseencaquero.
					</seg>
					<seg id="b.JAM.4.12" type="verse">
						Pamene, apaniro icantacantanti irinti Tasorentsi, aisati apaniro icantacoventajeitaquee maaroni. Oshequi ipincatsariti. Irio matirori yoavisacojeitiri quemisantiriri aisati intianqueri tseenquiriri Sharincaveniqui. Aviroquea, avinti, ¿janicampa cantanirotimpiri: &quot;Pincantimateri pishaninca&quot;?
					</seg>
					<seg id="b.JAM.4.13" type="verse">
						Pamene, picantayeveta: &quot;Meeca nojate nampitsiquinta: terica meeca, ari osaitequera nojatasanote. Anta noavisaite aparoni osarintsi: niomparitea, oshequi naye paitapeerica&quot;.
					</seg>
					<seg id="b.JAM.4.14" type="verse">
						Iro cantaincha te piotacoteaji osaitequera, paitarica oyempineri. Aneavetatsimpi meeca, iro cantaincha piquempetacaro mencorijenca. Te osamaniteji omencoriitete, impoiji jentsipaite opeanaja. Aisati avirori, eiro osamanititsi irosati pincamanteari.
					</seg>
					<seg id="b.JAM.4.15" type="verse">
						Irointiquea pincante: &quot;Ariorica irinintacaaquena Avincatsarite, eirotsitarica nocamitsi, ari nomataquero coajica paitapeerica&quot;.
					</seg>
					<seg id="b.JAM.4.16" type="verse">
						Pamene meeca, oshequi pishemeti, pineacameetsatashitaja avisati: te oncameetsateji.
					</seg>
					<seg id="b.JAM.4.17" type="verse">
						Ariorica piovetaro cameetsatatsiri, iro cantaincha te pimateroji, ainiro pantane.
					</seg>
				</div>
				<div id="b.JAM.5" type="chapter">
					<seg id="b.JAM.5.1" type="verse">
						Meeca, ashitaarantincari, noncamantempi: piraajeitea coajica, pincavintsaajeitea, irotaintsi oshequi pinquematsicajeitearo.
					</seg>
					<seg id="b.JAM.5.2" type="verse">
						Ompatsaayetanaque maaroni pashijeivetari. Intsonquitajeitempiro sancori piitsaarepee.
					</seg>
					<seg id="b.JAM.5.3" type="verse">
						Oyechariyetanaque maaroni ashiroyetatsiri pashiyevetari: oro, perata, maaroni. Ariorica oyechariyetanaque, irioyeetempi pipiotashitacaro, iro cantaincha te pimpinateriji yora patiritepee. Ontsoncaquea ashiroyetatsiri, aisati avirori, pijate Sharincaveniqui, eiro pineajirotsi aisati pashijeiveitaniri.
					</seg>
					<seg id="b.JAM.5.4" type="verse">
						Pamene, pamatavijeitaqueri maaroni patirite, te pimpinatasanoteriji, irootaque pipiotantarori pivaararo oshequi. Iquisatsajeitaquempi patiritepee. Iotaquero Avincatsarite: tempa ipincatsariventajeitiri maaroni timajeitatsiri. Ioti te pincavintsanteji, irootaque iroasanquetantempiri.
					</seg>
					<seg id="b.JAM.5.5" type="verse">
						Avisati quenqueshireacotajancha, te pinquenqueshireteriji itsipapee iriori, piveshireimentaro pashiyetari. Noshiacantempiro: ariorica inquejitaque pivira, ari pincantajeiteri pishaninca: &quot;Tsame ayeri novira; quejitaque, moncarataca avanteariri&quot;. Aisati iquempetaca Tasorentsi, icanti: &quot;Oshequi timimojeitiriri, moncarataca noasanquetanteariri&quot;.
					</seg>
					<seg id="b.JAM.5.6" type="verse">
						Poashinoncaasanotaqueri cameetsayetatsiri: te pimpashitimateariji coiteimojeitacariri, irootaque icamantacari, torein; iro cantaincha te inquisavetempiji. Irintiquea meeca quishempineri Tasorentsi.
					</seg>
					<seg id="b.JAM.5.7" type="verse">
						Noyemisantaririnte, paamayempari Avincatsarite, irosati impocantajeari. Pinquenqueshireteri yora panquiveetatsiri, yoyeaquero ivanquire oitsoquitantajeari. Oparii incani, yoyeaquero. Osamani aisati, ari opariaji aisati. Coajica, ariorica ontimanaje oitsoqui, oshequi ontimanaque ovinaro, impoiji iroveshireimentearo panquitirori.
					</seg>
					<seg id="b.JAM.5.8" type="verse">
						Aisati avirori, pincanteani paamaajeari Avincatsarite, eiro osamanititsi impocantajeari: piveshireimenteari.
					</seg>
					<seg id="b.JAM.5.9" type="verse">
						Eiro, noyemisantaririnte, picantimatavacaajeitatsi. Ariorica pincatimatavacayea, icantimpicari: &quot;Ainiro pantane&quot;. Quempejitapaaque meeca yora Cantacoventajeitaqueeri, irotajantsi impocaje.
					</seg>
					<seg id="b.JAM.5.10" type="verse">
						Pinquenqueshireteri yora camantantatsiniri peerani. Itiancaqueri Avincatsarite, irootaque iquenquetsatacotantariniri. Peerani ipomerentsiventinirini, peerani yaamaacarini iriori Avincatsarite impocanteari. Meeca, aisati pishiajeiteri avirori.
					</seg>
					<seg id="b.JAM.5.11" type="verse">
						Pamene, ariorica pinquearioventeneri Avincatsarite paitapeerica, pinquimoshiretanaque. Ontimerica pinquematsicatimenteariri, iro cantaincha pinquimoshireventeri. Piquemacojeitaqueri Joponi, iquearioventiniri Avincatsarite maaroni yantayetiniri. Impoiji icavintsaaqueri, aisati ineshinoncataqueri. Piojeiti yashi yoiro icavintsanti, ineshinoncatanti.
					</seg>
					<seg id="b.JAM.5.12" type="verse">
						Pamene, noyemisantaririnte. Paitapeerica pinquenquetsatacoteri, ariorica pintseeyea, eiro catsini picantashitatsi: &quot;Ioti Tasorentsi otampaticati nocantiri, terica ontampaticateji oca nocantiri, nocoaque iroasanquetayenata&quot;. Pincanterica: &quot;Ario, nantempiro&quot;, ario pimamatero. Pincanterica &quot;Eiro nantirotsi&quot;, eiro pantirotsi. Eiro catsini pamatavitanti: ariorica pamatavitante, iroasanquetaaquempi Tasorentsi.
					</seg>
					<seg id="b.JAM.5.13" type="verse">
						¿Picarajeitirimpa ashinoncaincari? Cameetsa pincanteri Tasorentsi incavintsayeri, iroavisacoteri. ¿Picarajeitirimpa quimoshiretatsiri? Pincanteri impampayeaventeri Tasorentsi.
					</seg>
					<seg id="b.JAM.5.14" type="verse">
						¿Picarajeitirimpa mantsiari? Pincanteri incajemerita yora jivatacaajeitiriri quemisantatsiri. Cameetsa incanteri Avincatsarite iroavisacoteri, aisati intiritapeeri quejitsi.
					</seg>
					<seg id="b.JAM.5.15" type="verse">
						Ariorica inquemisantasanote, ari iravisacotaje yora mantsiari. Irio Avincatsarite oavisacotajerine. Otimirica caari cameetsatatsi yantayetiri, aisati incavintsayeri, eiro iquenqueshiretajirotsi aisati.
					</seg>
					<seg id="b.JAM.5.16" type="verse">
						Irootaque noncantantempiri: ariorica pantero caari cameetsatatsi, pincamantavacaajea aisati pincantajeiteri Tasorentsi: &quot;Pincavintsaajeitena, navisacojeitantajeari&quot;. Yora shirampari yoameetsantiri Tasorentsi, ariorica icantiri, oshequi imatasanotaqueneri.
					</seg>
					<seg id="b.JAM.5.17" type="verse">
						Atiri inaveitani peerani Iriashini, iquempetaquee arori. Icantasanotiri Tasorentsi: &quot;Eiro poariajirotsi meeca incani. Pinquenqueshiretacayeri noshaninca&quot;. Ari avisanaque mava osarintsi, te ompariajeji incani quipatsiqui.
					</seg>
					<seg id="b.JAM.5.18" type="verse">
						Icantajiri aisati: &quot;Meeca nocoaque poariajero aisati incani&quot;, impoiji opariaji, aisati oshiocanaji ivanquirepee joriopee.
					</seg>
					<seg id="b.JAM.5.19" type="verse">
						Pamene, noyemisantaririnte: ariorica pincarajeiteri jocavetajearoneri oca queariotasanotatsiri iquemisantavetari, pinquenqueshiretacaajeri, pinquemisantacaasanotajeri.
					</seg>
					<seg id="b.JAM.5.20" type="verse">
						Piojeitero oca: yantavetacaro caari cameetsatatsi, iquenashiveetaca, irijateme Sharincaveniqui, iro cantaincha poavisacotajeri eiro ijatantatsi. Otimimotasanovetajari yantayetiri oshequi, iro cantaincha inquemisantajerica aisati, incavintsayeri Tasorentsi, eiro iquenqueshiretajirotsi aisati yantavetacari. Narotaque sanquenatimpirori:
					</seg>
				</div>
			</div>
			<div id="b.1PE" type="book">
				<div id="b.1PE.1" type="chapter">
					<seg id="b.1PE.1.1" type="verse">
						¿Ainirompi noyemisantaririnte? ¿Tecatsimpa oyempine? Narotaque Petero sanquenajeitimpirori oca. Narotaque itiancane Jesoquirishito noquenquetsati. Nosanquenajeitimpiro maaroni nojorioririnte, quemisantajeitiriri Quirishito, jaocapeerica pisavicajeitiri anta Pontoqui, Carashiaqui, Caparoshiaqui, Ashiaqui, Vitiniaqui, maaroni.
					</seg>
					<seg id="b.1PE.1.2" type="verse">
						Peerani icoyeajeitaquempi Apa Tasorentsi, icoaque intomintajeitajempi. Aisati oameetsashirejeitaquempi Ishire piquemisantantacariri Jesoquirishito: icamimentajeitaquempi, aparajatimentajeitaquempi iriraja yoavisacotantaquempiri. Nocoaque irineshinoncatasanojeitempi, aisati cameetsa irisavicacaasanojeitempi.
					</seg>
					<seg id="b.1PE.1.3" type="verse">
						Tsame ancamantajeiteri ashanincapee: &quot;Icameetsatasanotaque Tasorentsi: yora Iriri Avincatsarite Jesoquirishito&quot;. Icavintsaasanojeitaquee, yashijeitaquee: oquempevetaca iroaquera atimaji aisati, irootaque ashanincatantacariri. Yoitinaajiri itomi, irootaque ayojeitantacari antinaajeitanaje arori, ancantaitatiyempani aneajeitapaaje anta inquitequi.
					</seg>
					<seg id="b.1PE.1.4" type="verse">
						Ainiro yovetsicajeitaquempiri pisavicajeitantapaajeari anta inquitequi. Oncantaitatiyempani ontime, ocameetsatasanotaque, eiro otsoncatsi, ainiro iquempoyeaquempiro.
					</seg>
					<seg id="b.1PE.1.5" type="verse">
						Piquemisantajeitaqueri Tasorentsi, irootaque itasoncacoventantaquempiri; iquempoyeajeitaquempi irosati impocantajeari. Impoijini pineajeitero maaroni yovetsicajeitaquempiri.
					</seg>
					<seg id="b.1PE.1.6" type="verse">
						Queario, ariorica ompomerentsitimojeitempi paitapeerica, iro cantaincha eiro osamanititsi irosati pineantearori pinampi anta inquitequi. Ariorica pinquenqueshiretero oca, tempa ocameetsati pinquimoshireimentearo.
					</seg>
					<seg id="b.1PE.1.7" type="verse">
						Ari yora vetsiquirori oro icotaquero, ojatanaca, impoiji yojocajiro ovitsijare quipatsi. Impoiji ineantacaro paamariqui, iriotantearori iotasanotacarica oro. Aisati iriori Tasorentsi ineantapinijeitaquempi iriotanteari piquemisantasanotaquerica. Ora oro, oshequi opinavetaca, iro cantaincha ompeaquea; irompa ainti aquemisantaque, eiro apeatsi. Irootaque ineacameetsatasanotantaqueeri, ariorica aquemisantasanotaque. Impoiji, ariorica impoque, incantajeitapaaquee: &quot;Noneacameetsajeitaquempi: pincarajeitena anta inquitequi, pintsipajeitena ampincatsarijeite&quot;.
					</seg>
					<seg id="b.1PE.1.8" type="verse">
						Tequera pineajeiteri, iro cantaincha pinintajeitaqueri, piquemisantajeitaqueri, piveshireimentasanotacari catsini.
					</seg>
					<seg id="b.1PE.1.9" type="verse">
						Piquemisantajeitaqueri, irootaque yoavisacotantaquempiri, pishanincajeitantacariri.
					</seg>
					<seg id="b.1PE.1.10" type="verse">
						Peerani yora camantacoveitariniri Tasorentsi icoajeiveitani irioteme jaoca ancanteari avavisacojeitantajeari. Isanquenatacovetacari Tasorentsi, iojeivetani icavintsanti, iro cantaincha te iriotasanoteji.
					</seg>
					<seg id="b.1PE.1.11" type="verse">
						Timatsi oamejeitaqueriri Ishire Quirishito, iro cantaincha te inquemasanojeitavaqueroji. Oametaquerini, ocanti: &quot;Oshequi iroashinoncayea, incamaque; impoijini impincatsaritanaje&quot;. Iquenqueshirejeitacani: &quot;¿Janicampa oquenquetsatacotiri? ¿Jaoca oncarate impincatsaritantajeari?&quot;
					</seg>
					<seg id="b.1PE.1.12" type="verse">
						Iro cantaincha icamantaquerini Tasorentsi: &quot;Eiro pineiritsi avirori, irintiquea neajerine impoitanajantsineri intimaje coajicani&quot;. Tempa arojeitaque meeca iquenquetsatacotiniri. Meeca otiancaquena Ishire Tasorentsi noquenquetsatacaajeitaquempi, nocamantajeitaquempi yoavisacotanti Quirishito. Aitaque icoasanojeiveta inampirepee Tasorentsi iriotasanotero jaoca acantajari avavisacotantajari.
					</seg>
					<seg id="b.1PE.1.13" type="verse">
						Meeca pinquenqueshirejeitanaquea, cameetsa pisavicajeite. Piojeite ariorica impocaje Jesoquirishito aneajeitavaqueri, aisati oshequi incavintsaajeitapaaquee; ari piveshireimentajeiteari.
					</seg>
					<seg id="b.1PE.1.14" type="verse">
						Tempa irio Tasorentsi ashijeitimpiri. Ari pinquemisantajeiteri. Peerani te piojeiveitearini, irootaque pantashitantaveitaroniri caari cameetsatatsi. Meecaquea piojeitiri: eiro piquempetajatsi aisati.
					</seg>
					<seg id="b.1PE.1.15" type="verse">
						Icameetsatasanotaque yora coyeajeitaquempiri yoavisacotajimpi: meeca pinquempejeiteari iriori, poameetsantasanoyetero maaroni pantayeteri.
					</seg>
					<seg id="b.1PE.1.16" type="verse">
						Tempa peerani isanquenayeetironi oca icantitacaniri Tasorentsi: &quot;Nocameetsatasanotaque narori, irootaque nocoantacari pincameetsatasanotanaje avirori&quot;.
					</seg>
					<seg id="b.1PE.1.17" type="verse">
						Ari meeca pirintajeitacari: ocameetsati piojeite iojeitaquempi maaroni, itsoteajeitaquempi. Ari incantacoventempi, inquenqueshirejeitero jaoca ocantari maaroni pantajeitiri. Ocameetsatirica, ari iraacameetsatempi. Terica oncameetsateji pantayetiri, iroasanquetayempi. Pimpincatsajeiteri meeca, cameetsa pisavicajeite irosati pareejeitanteari inquitequi.
					</seg>
					<seg id="b.1PE.1.18" type="verse">
						Peerani patsipetashiveitaroni pantashiyeveitaroni yamejeitaniri ajorioririnteni, iro cantaincha yoavisacojeitaquempi Tasorentsi. Te impinaventempiroji perata aisati oro yoavisacotantimpiri. Te oncanteji, coajica ari ontsoncajea iroori.
					</seg>
					<seg id="b.1PE.1.19" type="verse">
						Irintiquea itiancaqueri itomi, yora inintasanotiri catsini. Icamimentaquempi irinti, aparajatimentaquempi iriraja pavisacojeitantajari. Ariorica yantiro ajorioririnte caari cameetsatatsi, yamejeitari yoiniri Tasorentsi ovisha, itaaqueneri. Apatiro yoiniri cameetsatasanotatsiri ovisha. Aisati iquempetaca iriori Quirishito, icameetsatasanotaque: tecatsi irantane.
					</seg>
					<seg id="b.1PE.1.20" type="verse">
						Peerani, tequerani ontimeni quipatsi, icantini Tasorentsi: &quot;Coajica nontianqueri notomi quipatsiqui iroavisacojeiteri atiripee&quot;.
					</seg>
					<seg id="b.1PE.1.21" type="verse">
						Ari ipocaque, icamimentajeitaquempi, impoiji yoitinaajiri Tasorentsi, yaanajiri aisati anta ocameetsaitetinta. Meeca piojeitaque queario icavintsaasanojeitaquempi, ari cameetsa pinquemisantajeiteri, piojeite iriotaque savicacaajeitempineri anta inquitequi.
					</seg>
					<seg id="b.1PE.1.22" type="verse">
						Ari piquemisantaquero maaroni yoamejeitaquempiri Tasorentsi, tempa otampaticatasanotaque maaroni icantaqueri. Meeca yoameetsashirejeitaquempi, aisati icoacaajeitaquempi pinintasanojeiteri maaroni piyemisantaririnte. Pinquearioventero, pinintavacaasanojeitea catsini.
					</seg>
					<seg id="b.1PE.1.23" type="verse">
						Peerani otimimpi piniro, meeca piquempejeitacari ashijeitimpiri, pincamajeite avirori. Iro cantaincha meeca piquemisantaquero irineane Tasorentsi, ocantani otimi. Aisati yashijeitajimpi, piquempejeitajari iriori: pincantaitatiyempani pintime inquitequi.
					</seg>
					<seg id="b.1PE.1.24" type="verse">
						Tempa ocanti Sanquenarentsi: &quot;Ashiaquero tojari: oshintsiti ocami, oshintsiti opatsai. Timatsi amajeivetacari, iro cantaincha oquempetaca oteapee tojari: ompeajea, ontsoncajea.
					</seg>
					<seg id="b.1PE.1.25" type="verse">
						Iro cantaincha oncanteani ontime irineane Avincatsarite: eiro opeatsi irointi&quot;. Irootaque irineane noamejeitaquempiri: icavintsaajeitaquee Tasorentsi, yoavisacojeitaquee. Tempa ocameetsataque.
					</seg>
				</div>
				<div id="b.1PE.2" type="chapter">
					<seg id="b.1PE.2.1" type="verse">
						Meeca eiro piquisatsi, eiro pamatavitanti, eiro pishemeti, eiro paamaari pishaninca, eiro picantimatiritsi.
					</seg>
					<seg id="b.1PE.2.2" type="verse">
						Yora iroaquera timatsi yatsotapinitiro otsomi iriniro, irootaque iqueveantacari. Aisati meeca avirori, pincoasanotero irineane Avincatsarite: pineanatapinitero, pinquenqueshiretapinitero, piotasanotanteariri iriori.
					</seg>
					<seg id="b.1PE.2.3" type="verse">
						Tempa piojeitaque icavintsaasanojeitaquempi, ineshinoncajeitaquempi.
					</seg>
					<seg id="b.1PE.2.4" type="verse">
						Ariorica avetsiquero mapipanco, ajivatero avatiyero quisotacayerone mapi avanquetantearori oshanincapee. Eirorica otimi, eiro oquisotitsi pancotsi. Iriotaque Quirishito shiaquerori mapi, iro cantaincha yaneasanoti irinti, aisati yoaneajeitaquee arori. Itseencajeivetacari ashanincapee, iro cantaincha ineacameetsatasanotaqueri Tasorentsi irinti. Eirome itimime, eiro avavisacotajame.
					</seg>
					<seg id="b.1PE.2.5" type="verse">
						Avirojei, piquempejeitacaro mapipee yoanqueyeetaqueri jenioquiji. Yoaneajeitaquempi avirori, pincantaitatiyempani anta inquitequi. Piquempejeivetacaro pancotsi, isavicantari Tasorentsi; pantajeiteneri maaroni icoacaajeitaquempiri. Piquemisantajeitaqueri Jesoquirishito, irootaque ineacameetsatantarori maaroni pantajeitiniriri.
					</seg>
					<seg id="b.1PE.2.6" type="verse">
						Irootaque ocantiniri Sanquenarentsi: &quot;Icanti Tasorentsi: 'Nontianqueneri joriopee Quirishito, oshequi noneacameetsataqueri. Nocoyeaqueri iroavisacojeiteri maaroni quemisantajeiterineri, eiro yashinoncaajatsi iriori'&quot;.
					</seg>
					<seg id="b.1PE.2.7" type="verse">
						Avirojeitaque quemisantajeitiriri, tempa pineacameetsajeitaqueri. Irintiquea maaroni tseencajeitiriri, te irineacameetsateri. Oquenquetsatacotaquerini Sanquenarentsi, ocanti: &quot;Yora vetsiqueronemeri pancotsi itseencaquero mapi, icanti: 'Te oncameetsateji'. Iro cantaincha ineacameetsatasanotaquero Tasorentsi.&quot; Pineaquero, itseencajeitaqueri jorio Quirishito, iro cantaincha ineacameetsatasanotaqueri Tasorentsi.
					</seg>
					<seg id="b.1PE.2.8" type="verse">
						Aisati ocanti Sanquenarentsi: &quot;Yora Quirishito ishiaquero mapi itsitincacari atiri ipariantacari. Queario, te iriojeitavaqueri, icomijeitavacari&quot;. Pineaquero, jero oca ishiacantaqueri: iro caari iojeitantari, te inquemisanteroji icantavetacariri Tasorentsi, irootaque iroasanquetaajeitanteariri.
					</seg>
					<seg id="b.1PE.2.9" type="verse">
						Iro cantaincha icoyeasanojeitaquempi yoavisacojeitantaquempiri. Pantaveejeitiniri yora Pincatsarisanori. Yoameetsajeitaquempi, pishanincatasanojeitacari Tasorentsi. Te piojeiveiteani, oquempetaca pitimini meeca tsiteniriqui; iro cantaincha icoyeajeitaquempi, iotacaasanojeitaquempi, oquempetaca pitimi meeca quitaiteriqui. Meeca icoacaaquempi pincamantajeiteri atiri: &quot;Ocameetsatasanotaque yantajeitaqueeneri Tasorentsi&quot;.
					</seg>
					<seg id="b.1PE.2.10" type="verse">
						Peerani te pincameetsaveiteani, iro cantaincha meeca pishanincajeitacari Tasorentsi. Peerani te piojeiveiteani icavintsaavetaquempi, meeca piojeiti, piveshireimentajeitacari.
					</seg>
					<seg id="b.1PE.2.11" type="verse">
						Noshaninca, piojeitaque nonintajeitaquempi. Te pishanincatasanojeiteariji yora pisaviquimojeitiri, tempa pinampitasanotearo inquite. Eiro pantashiyetarotsi caari cameetsayetatsi yantayetiri itsipapee atiri iriori. Ariorica pantashiyetearo, eiro picameetsashiretitsi.
					</seg>
					<seg id="b.1PE.2.12" type="verse">
						Icantashijeiveta itsipapee atiri: &quot;Te incameetsajeiteji joriopee&quot;, iro cantaincha cameetsa pisavicajeite, iriojeitanteari queario piquemisantajeitaqueri Tasorentsi. Impoiji inquemisante iriori, aisati ariorica impocapaaje Quirishito, incantajeite: &quot;Tempa icameetsataque Tasorentsi&quot;.
					</seg>
					<seg id="b.1PE.2.13" type="verse">
						Ariorica piquemisantaqueri Avincatsarite, ocameetsati pinquemisantajeiteri aisati iriori pincatsariventajeitimpiri aca quipatsiqui. Pinquemisantajeiteri yora pincatsariventajeitiriri maaroni savicajeitatsiri,
					</seg>
					<seg id="b.1PE.2.14" type="verse">
						aisati pinquemisantajeiteri maaroni itiancanepee. Itianquiri iroasanquejeiteri caari cameetsatatsi irisavicajeite. Irintiquea cameetsatatsiri isaviqui irineacameetsateri.
					</seg>
					<seg id="b.1PE.2.15" type="verse">
						Ainiro caari iotiri Tasorentsi, icantimatiri quemisantatsiri. Irootaque icoantacari Tasorentsi pisavicajeite cameetsa inquenqueshirejeitanteari, irimajerejeitanteari.
					</seg>
					<seg id="b.1PE.2.16" type="verse">
						Ari piquemisantajeitaqueri Tasorentsi, meeca te incoyeji imperanajeitempi iriori pinquemisantajeiteri pincatsariventajeitimpiri aca quipatsiqui, tempa ocameetsati piotashitea pimpincatsajeiteri. Te oncameetsateji pantajeitero caari cameetsatatsi.
					</seg>
					<seg id="b.1PE.2.17" type="verse">
						Paacameetsajeiteri itsipapee atiri, pinintajeiteri ayemisantaririnte, pimpincatsajeiteri Tasorentsi, aisati pimpincatsajeiteri yora pincatsariventajeitiriri pishaninca.
					</seg>
					<seg id="b.1PE.2.18" type="verse">
						Nampirentsi, pinquemisantajeiteri yora nampitimpiri, pimpincatsajeiteri. Eiro apaniro pipincatsatiri cavintsaaquempiri, neshinoncatimpiri; irinti pimpincatsateri aisati peranatimpiri, quishimpiri.
					</seg>
					<seg id="b.1PE.2.19" type="verse">
						Pamene, ariorica iquisashitaquempi nampitimpiri, tempa iotaquero Tasorentsi; aisati ariorica yoashinoncashitaquempi, iotaquero aisati. Eiro pipiatsataritsi nampitimpiri. Ariorica piquemisantiri Tasorentsi, tempa ari incavintsaasanojeitempi coajica.
					</seg>
					<seg id="b.1PE.2.20" type="verse">
						Pamene, ariorica pamataviteri nampitimpiri, ariorica impasatimentempiro. Eirorica pipiatsavetari, iro cantaincha ¿ocameetsatimpa pamatavitaqueri? Eiro ineacameetsatimpitsi Tasorentsi. Iro cantaincha ariorica impasatashitempi yora nampitimpiri aisati te pimpiatsateari, ari irineacameetsatempi Tasorentsi.
					</seg>
					<seg id="b.1PE.2.21" type="verse">
						Irootaque icoacaaquempiri: eiro pipiatsataritsi yora quisashitimpiri. Pinquenqueshireteri iriori Quirishito: oshequi ineacatsitimentaquempi, icoaque pinquempeteari.
					</seg>
					<seg id="b.1PE.2.22" type="verse">
						Tecatsi irante irinti caari cameetsatatsi, aisati te iramatavitanteji.
					</seg>
					<seg id="b.1PE.2.23" type="verse">
						Te impiatsateariji yora quisatsajeitaqueriri, aisati te inquisatsateriji yora oashinoncaajeitiriri. Irointiquea iquenqueshiretaqueri iriri, yaventacari, iotaque ari irintacoteari iriori.
					</seg>
					<seg id="b.1PE.2.24" type="verse">
						Icamimentajeitaquee anta coroshiqui, eiroquea iquenqueshiretantajarotsi aisati Tasorentsi caari cameetsatatsi antajeitiri. Meecaquea meeca, eiro antapinitajirotsi aisati caari cameetsatatsi, irointi antapinite cameetsatatsiri. Oshequi ineacatsitimentajeitaquee, eiro ashinoncantatsi arori.
					</seg>
					<seg id="b.1PE.2.25" type="verse">
						Piojeitaque yora ovisha te aneeroji iotantari: oshequi iquenashiyeta. Eirorica itimitsi shenterine impeaarantaquea. Aitaque piquempejeiveitarini ovisha, te piojeiveiteani. Iro cantaincha timatsi meeca Shentajeitimpiri, iquempoyeasanojeitaquempi.
					</seg>
				</div>
				<div id="b.1PE.3" type="chapter">
					<seg id="b.1PE.3.1" type="verse">
						Tsinane, pimpincatsateri pijime. Terica inquemisante meeca, iro cantaincha ocameetsati irineaquempi piquemisantasanotaque aisati cameetsa pisaviqui. Impoijiquea irineacameetsatempi, aisati arioricampa pimateri pinquemisantacayeri.
					</seg>
					<seg id="b.1PE.3.3" type="verse">
						Eiro apatiro pincoashitea poameetsantero piishi, poaneenquea, pinquitsaatea, paitapeerica.
					</seg>
					<seg id="b.1PE.3.4" type="verse">
						Irointiquea pincoasanote pincameetsashiretanaque, pineshinoncatsateri pijime. Irootaque icoacaasanotaquempiri Tasorentsi.
					</seg>
					<seg id="b.1PE.3.5" type="verse">
						Aitaque oquempejeitaniri peeraniniri quemisantiriri Tasorentsi: cameetsa osaviquini, opincatsatirini ojime.
					</seg>
					<seg id="b.1PE.3.6" type="verse">
						Ora Sarani oquemisantirini Avaramani, oshequi opincatsatarini. Ariorica pintime cameetsa, pinquempetearo, impoiji eiro pitsaroacaaritsi pijime: eiro otimitsi inquishimentempiri.
					</seg>
					<seg id="b.1PE.3.7" type="verse">
						Aisati shirampari: te omoncaratempiji pijina, te oshintsitasanoteji, irootaque nocantantimpiri pincavintsayero, pineacameetsatero. Tempa pimoncaratavacaaca, icavintsaajeitaquempi Tasorentsi pisavicajeitanteari coajica anta inquitequi. Eirorica picavintsairo pijina, eiro iquemisantimpitsi Tasorentsi ariorica pinquenquetsatacaaveteari.
					</seg>
					<seg id="b.1PE.3.8" type="verse">
						Aisati noncantajeitempi maaroni: pinquempetavacaajeitea, pineshinoncatavacaajeitea, pinintajeiteri piyemisantaririnte, pincavintsaavacaajeitea, eiro pishemejeititsi.
					</seg>
					<seg id="b.1PE.3.9" type="verse">
						Terica oncameetsateji yantimotaquempiri pishaninca, eiro pishemaritsi; ariorica inquisatsatempi, eiro pipiataritsi. Pincanteri Tasorentsi incavintsayeri. Irootaque icoyeajeitantaquempiri Tasorentsi: icoaque incavintsaajeitempi.
					</seg>
					<seg id="b.1PE.3.10" type="verse">
						Tempa irootaque ocantiniri Sanquenarentsi: &quot;Pincoaquerica pinquimoshiretanaque aisati pisavique cameetsa, eiro piquisatsatiritsi pishaninca, aisati eiro pitseeyatsi.
					</seg>
					<seg id="b.1PE.3.11" type="verse">
						Eiro pantayetirotsi caari cameetsayetatsi, irointi pantayete cameetsayetatsiri. Pincoasanotaque pintime cameetsa.
					</seg>
					<seg id="b.1PE.3.12" type="verse">
						Yamenapinijeitiri Avincatsarite maaroni quemisantajeitiriri, ishentajeitiri. Iquemapinitiri ariorica iquenquetsatacairi. Iro cantaincha te incavintsayeriji antapinitirori caari cameetsatatsi&quot;.
					</seg>
					<seg id="b.1PE.3.13" type="verse">
						Pincoasanoterica pantapinitero cameetsatatsiri, ¿ariompa intime coatsiri iroashinoncayempi?
					</seg>
					<seg id="b.1PE.3.14" type="verse">
						Ariorica intime aparo quisashitempineri, iro cantaincha intasoncacoventempi Tasorentsi. Eiro pitsaroacaaritsi yora quisashitimpiri, eiro picantashiretitsi,
					</seg>
					<seg id="b.1PE.3.15" type="verse">
						irinti pimpincatsatasanoteri Quirishito. Ariorica irisampiyeetempi: &quot;¿Paita piquemisantantacariri Jesoquirishito?&quot; Ari cameetsa pancanaqueri, eiro piquisatsatanaqueritsi. Pincamanteri paita piotantacari iraanajempi inquitequi.
					</seg>
					<seg id="b.1PE.3.16" type="verse">
						Eiro catsini pantirotsi caari cameetsatatsi. Impoiji iriotanaque yora quisaquempiri irio Quirishito oameetsantimpiri. Impoiji aisati impashiventanaquea, iriotanaque te oncameetsateji incantimatempi.
					</seg>
					<seg id="b.1PE.3.17" type="verse">
						Ariorica incoacayempi Tasorentsi iroashinoncayeetempi, iro cantaincha oncameetsate pashinoncaimentearo cameetsayetatsiri pantayeteri. Te oncameetsateji pashinoncaimentearo caari cameetsayetatsi pantayeteri.
					</seg>
					<seg id="b.1PE.3.18" type="verse">
						Ari te ancameetsajeiteji arori, oshequi antayetaquero caari cameetsatatsi, iro cantaincha icameetsatasanotaque irinti Quirishito. Icamimentajeitaquee irinti, yoavisacojeitaquee; icoaque aneajeitantajeariri Tasorentsi. Icamasanovetaca; iro cantaincha ishire, te oncameji.
					</seg>
					<seg id="b.1PE.3.19" type="verse">
						Icamantacari, ijashiretapainti anta Sharincaveniqui, anta yoaquerinta Tasorentsi camaaripee aisati ishireni tseencantatsiniri. Ari iquenquetsatacaapaaqueri.
					</seg>
					<seg id="b.1PE.3.20" type="verse">
						Peerani, te inquemisantajeiteni iriori ishaninca Noeni. Yovetsicantavetacaroniri ivito, icantapinijeivetacari ishaninca peerani: &quot;Pinquemisantajeiteri Tasorentsi&quot;, iro cantaincha te inquemisantajeiteriji. Ari peerani yamavenavetacari Tasorentsi, iro cantaincha impoiji ishemanacari, itiancaquero antearo incani, incajaretanaque, maaroni. Aanaqueri maaroni, itsitiajeitanaque, pomiririri. Ari icarati avisacotajantsiri pitotsiqui ocho.
					</seg>
					<seg id="b.1PE.3.21" type="verse">
						Ari ishiajeivetacarini iriori vaotisajeitachari meeca. Ariorica avaotisataquea, te iro ancaate, irointi ashiacantiro icamimentajeitaquee Jesoquirishito, aisati itinaanaja, yoavisacojeitaquee. Aisati ashiacantiro aventari Tasorentsi yoameetsashirejeitantaqueeri.
					</seg>
					<seg id="b.1PE.3.22" type="verse">
						Ari meeca ijataji Jesoquirishito anta inquitequi, isaviquimotapaajiri Tasorentsi iracosanoriqui: icaratiri ipincatsariventajeitee. Aisati oshequi ipincatsajeitiri inampirepee, itsipapee pincatsarivetachari, maaroni.
					</seg>
				</div>
				<div id="b.1PE.4" type="chapter">
					<seg id="b.1PE.4.1" type="verse">
						Ari piojeitaque otimi oshequi iquematsicatacari Quirishito, te incoyeji eiro iquematsicataro. Aisati avirojei, eiro picoajeititsi eiro piquematsicatarotsi paitapeerica. Pamene, ariorica pinquematsicatearo paitapeerica, eiro picoajitsi pantapinitero caari cameetsatatsi
					</seg>
					<seg id="b.1PE.4.2" type="verse">
						aisati icoayetiri atiripee. Irointiquea pincoasanotanaque panteneri Tasorentsi paitapeerica incoacayempiri, irosati pincamanteari.
					</seg>
					<seg id="b.1PE.4.3" type="verse">
						Peerani pantaveitaroni yantapiniyetiri yora tseencantatsiri: moncarataca, eiro papiitajirotsi aisati. Jero itsinampanti iriori, yantayetiro caari yai, ishinquitapinita, imayempitavacaapinijeita, iquisavacaajeitaca, ipincatsatashitacaro ijitasorentsitashitari.
					</seg>
					<seg id="b.1PE.4.4" type="verse">
						Te iriojeiteji iriori, icanti: &quot;¿Paita caari iquempetantana quemisantatsiri?&quot; Yoajeitanaquempi cavaco, irosati icantimajeitantaquempiri.
					</seg>
					<seg id="b.1PE.4.5" type="verse">
						Iro cantaincha coajica impoque Quirishito incantacoventajeiteri maaroni atiri: aneajeitatsiri aisati camajeitatsiri. Irisampijeiteri tseencantatsiri: &quot;¿Paita piquisantacariri quemisantanari? Te oncameetsateji&quot;. Eiro yaquiritsi, oshequi impashiventanaquea.
					</seg>
					<seg id="b.1PE.4.6" type="verse">
						Peerani yora Jesoshi iquenquetsatacaajeitaqueri savicaveitachaniri, icamantajeitaqueri: &quot;Ariorica pinquemisante, pincantaitatiyempani pintime anta inquitequi&quot;. Ari icamajeitaque: tempa yantajeitaquero caari cameetsatatsi, irootaque icamajeitantacari, iquempejeitacari maaroni atiri. Iro cantaincha yoitinaajiri Tasorentsi maaroni quemisantajeitiriri, isavicacaajeitaqueri anta inampiqui. Meeca iquempejeitacari Tasorentsi: eiro icamajeitajitsi aisati.
					</seg>
					<seg id="b.1PE.4.7" type="verse">
						Pamene, irotaintsi omoncarataquea incantacoventantajeiteeri Tasorentsi. Cameetsa pisavicajeite catsini, pinquearioventero pinquenquetsatacaapinijeiteri.
					</seg>
					<seg id="b.1PE.4.8" type="verse">
						Pincoasanojeite catsini pinintavacaajeitea. Ariorica pinintavacaajeitea, eiro piquenqueshiretirotsi caari cameetsatatsi yantayetiri itsipapee, irointi pincavintsaavacaajeitea.
					</seg>
					<seg id="b.1PE.4.9" type="verse">
						Pincanteani pineshinoncajeitavaqueri maaroni quivantempineri.
					</seg>
					<seg id="b.1PE.4.10" type="verse">
						Tempa otimi imatacaaquempiri Tasorentsi, ari pimamatero pintacotanteariri pishaninca. Piotacaajeiteri iriori icavintsaajeitaqueri Tasorentsi.
					</seg>
					<seg id="b.1PE.4.11" type="verse">
						Ariorica pinquenquetsatacayeri pishaninca, pinquearioventero povaajeneri irineane Tasorentsi. Ariorica pintacoteari pishaninca, pincanteri Tasorentsi iramitacotempi, aitaque irimatacaaquempiro. Ariorica anquemisantasanoteri Jesoquirishito, incantajeite itsipapee atiri: &quot;Tempa icameetsatasanoti Tasorentsi&quot;. Tsame aneacameetsajeiteri maaroni, ampincatsajeiteri: ancantaitatiyempani. Aitaque ancantajeiteari.
					</seg>
					<seg id="b.1PE.4.12" type="verse">
						Noshaninca, oshequi nonintajeitaquempi. Niotaque oshequi yoashinonqueetaquempi. Eiro poanaquetsi cavaco, aitaque yoashinonqueetiri aisati itsipapee quemisantajeitatsiri.
					</seg>
					<seg id="b.1PE.4.13" type="verse">
						Tempa aisati yoashinonqueetaqueri iriori Quirishito, meeca piquempejeitacari: ari pinquimoshirejeitanaque. Aisati, coajica impincatsaritapaaque irinti, irosati pinquimoshireventasanotanteariri.
					</seg>
					<seg id="b.1PE.4.14" type="verse">
						Ariorica inquishimenteeyetempiro piquemisantiri Quirishito, pinquimoshiretanaque: tempa aitaque itasoncacoventaquempi Tasorentsi. Quiso oajeitaquempi Ishire, aisati coajica cameetsa pisaviquimoteri anta inquitequi.
					</seg>
					<seg id="b.1PE.4.15" type="verse">
						Iro cantaincha eiro poantitsi, eiro picoshititsi, eiro pantayetirotsi caari cameetsayetatsi, eiro pashereiritsi pishaninca, maaroni. Ariorica inquishimenteetempiro ocapee, pineashiitetearove.
					</seg>
					<seg id="b.1PE.4.16" type="verse">
						Iro cantaincha ariorica pinquemisantasanoteri Quirishito, irootaque inquishimentanteetempirori, eiro otimitsi pimpashiventimenteri. Irointi pincante: &quot;Tempa icameetsataque Tasorentsi, ishinetana noquematsicatimentacari Quirishito&quot;.
					</seg>
					<seg id="b.1PE.4.17" type="verse">
						Pamene, irotaintsi incantacoventajeitee Tasorentsi: irijivajeitee maaroni arori itomintajeitari, impoijiquea iriori tseencajeitiriri. Ariorica irintacojeitee arori, tempa iroashinoncaasanojeiteri yora caari quemisantajeitiri.
					</seg>
					<seg id="b.1PE.4.18" type="verse">
						Tempa ocantini Sanquenarentsi: &quot;Ari yoavisacojeitaqueri Tasorentsi yora quemisantajeitiriri yoameetsajeitaqueri, iro cantaincha irovetaincha irijajeiteme Sharincaveniqui. Irintiquea yora tseenquiriri Tasorentsi, yantapinitiro caari cameetsatatsi: tempa ari irashinoncaasanotaquea irinti&quot;.
					</seg>
					<seg id="b.1PE.4.19" type="verse">
						Ariorica pantiniri Tasorentsi icoacaaquempiri, irootaque picatsitimentantacariri, ocameetsataque. Pinquearioventero pantayetero cameetsayetatsiri. Pincanteri Tasorentsi: &quot;Pinquempoyeajena&quot;. Tempa iriotaque vetsicaquempiri, inquempoyeasanotempi, eiro yamatavitimpitsi.
					</seg>
				</div>
				<div id="b.1PE.5" type="chapter">
					<seg id="b.1PE.5.1" type="verse">
						Jero oca nosanquenateneriri quenquetsatacaantatsiri. Tempa narotaque narori quenquetsatacaantatsiri. Peerani noneasanotaqueri Quirishito ineacatsitacaro oshequi. Aisati coajica, ariorica impoque Avincatsarite impincatsariventantapaaje, nontsipateari nompincatsariventante narori. Ari meeca timatsi noninti noncamantajeitempiri:
					</seg>
					<seg id="b.1PE.5.2" type="verse">
						yora ashitariri irovishate intacojeitacari irovishate. Aisati avirori, pintacotapinijeiteari ashanincapee piquemisantacaajeitaqueri. Avisati coashitachane, eiro itimitsi peranatempineri. Te iro pinquenquetsatacaapinijeitanteariri paitanteariri iirequite, irointi pincoasanotaque pintacojeiteari.
					</seg>
					<seg id="b.1PE.5.3" type="verse">
						Eiro pishintsitsajeitiritsi, irointi cameetsa pintime, inquempejeitantempiri iriori.
					</seg>
					<seg id="b.1PE.5.4" type="verse">
						Coajica impoque yora pincatsariventajeitajeeri, iraajeitanajee, irisavicacaajeitapaajee anta inquitequi. Ancantaitatiyempani asavicajeite anta ocameetsaiteti catsini.
					</seg>
					<seg id="b.1PE.5.5" type="verse">
						Aisati evancaripee, noncamantempi: pimpincatsajeiteri maaroni timacaajeitimpiri. Eiro pishemejeititsi, irointi cameetsa pincavintsaavacaajeitea. Yora Tasorentsi iquisaqueri yora shemetatsiri, iro cantaincha ineacameetsajeitaqueri caari shemejeitatsi.
					</seg>
					<seg id="b.1PE.5.6" type="verse">
						Pimpincatsajeiteri iriori: tempa itasorentsitasanotaque, ipincatsaritasanotaque; impoiji irisavicacaajeitempi cameetsa catsini.
					</seg>
					<seg id="b.1PE.5.7" type="verse">
						Eiro piquenqueshireatsi, eiro poashiretatsi. Otimirica piquenqueshireyetiri, pincanteri Tasorentsi: &quot;Oshequi noquenqueshireaca. Pamitacotena eiro noquenqueshireantajatsi aisati&quot;. Ariorica pincanteri, ari piveshireimenteari iriori.
					</seg>
					<seg id="b.1PE.5.8" type="verse">
						Queariompia: paamayeari camaari. Oshequi catsini iquenaquenayetaque, icoaveta irojocacaajeiteerome aquemisantajeiti maaroni: eiro catsini aquemisantantajatsi. Iquempetacari anteari maniti, ariorica itasheasanotaque: yoari iovintsane, itsoncasanotaqueri, te intimeji timaarantajantsine.
					</seg>
					<seg id="b.1PE.5.9" type="verse">
						Pinquemisantasanoteri Avincatsarite pimpiatanteariri camaari. Queario ontimayete pinquematsicayeteari, iro cantaincha tempa aisati iquempejeitaquempi iriori ayemisantaririnte anta otsipapeequi quipatsi.
					</seg>
					<seg id="b.1PE.5.10" type="verse">
						Eiro osamanitasanotitsi pinquematsicatearo: ioti Tasorentsi pipincatsataqueri Quirishito, ari impoiji iraajeitanaquempi anta inquitequi. Pincantaitatiyempani pisavicapaaje anta ocameetsaitetasanotinta catsini. Yashi yoiro icavintsanti: iroameetsantasanojeitempi, iriveshireacaajeitempi, impeavajempi pincatsari avirori, eiro picantashiretajitsi aisati.
					</seg>
					<seg id="b.1PE.5.11" type="verse">
						Tsame maaroni ampincatsatasanojeiteri, ancantaitatiyempani. Iroove, icameetsatasanotaque catsini.
					</seg>
					<seg id="b.1PE.5.12" type="verse">
						Jeri yoca Shirivano, iriotaque aanajempirone oca nosanquenare. Oshequi noneacameetsatiri: iriotaque ayemisantaririnte, iquearioventiro iquemisanti. Ari nocamantaquempi oshequi icavintsaasanojeitaquempi Tasorentsi, queario nocantaquempiri. Meeca pinquemisantasanoteri, piveshireimenteari iriori.
					</seg>
					<seg id="b.1PE.5.13" type="verse">
						Ivetsajeitaquempi maaroni ayemisantaririnte aca Vavironiaqui, tempa irisati icoyeane Avincatsarite iquemisantajeitiri. Aisati ivetsajeitimpi noamere Maricoshi.
					</seg>
					<seg id="b.1PE.5.14" type="verse">
						Paacameetsatavacaajeitea maaroni, pincavintsaavacaajeitea. Nocantiri Tasorentsi: &quot;Pincavintsaajeiteri maaroni quemisantiriri pitomi, cameetsa pisavicacaajeiteri&quot;. Narotaque sanquenajeitimpirori:
					</seg>
				</div>
			</div>
			<div id="b.2PE" type="book">
				<div id="b.2PE.1" type="chapter">
					<seg id="b.2PE.1.1" type="verse">
						¿Ainirompi noyemisantaririnte? ¿Tecatsimpa oyempine? Narotaque Shimo Petero sanquenajeitimpirori. Narotaque itiancane Jesoquirishito, nantiniri iriori paitarica icoacaaquenari. Tempa amoncaratavacaajeitaca aquemisantajeitaqueri Tasorentsi aisati Jesoquirishito, yora oavisacojeitaqueeri. Irootaque yoameetsajeitantaqueeri.
					</seg>
					<seg id="b.2PE.1.2" type="verse">
						Ari piojeitaqueri, irootaque oshequi incavintsaajeitantempiri aisati cameetsa irisavicacaajeitantempiri.
					</seg>
					<seg id="b.2PE.1.3" type="verse">
						Ari icoyeajeitaquee Tasorentsi ancameetsajeitanteari aisati cameetsa asaviquimojeitanteariri anta ocameetsaitetinta. Ariorica ayojeiteri, intasoncacoventajeitaquee cameetsa asavicajeitanteari aisati cameetsa anquemisantanteariri.
					</seg>
					<seg id="b.2PE.1.4" type="verse">
						Oshequi intasoncacoventajeitaquee anquimoshireimentantajeiteariri catsini, irimataqueenero maaroni icantaqueeri. Iramitacojeitee eiro acoantaro antero caari cameetsatatsi. Aisati iramitacojeitee anquempejeitanteariri iriori.
					</seg>
					<seg id="b.2PE.1.5" type="verse">
						Ariorica acoajeitaque intasoncacoventajeitee, ocameetsati ajivataque anquemisanteri. Ariorica anquemisanteri, impoiji ocameetsati ancameetsatanaque. Ariorica ancameetsataque ocameetsati aisati ayotasanotanaque paitarica icoacaaqueeri.
					</seg>
					<seg id="b.2PE.1.6" type="verse">
						Ariorica ayotaque paitarica icoacaaqueeri, ocameetsati aisati aamaventanaquea arosati amatantearori. Ariorica aamaventanaquea arosati, ocameetsati anquearioventero icoacaaqueeri. Ariorica anquearioventero icoacaaqueeri, ocameetsati aisati ampincatsatasanotanaqueri.
					</seg>
					<seg id="b.2PE.1.7" type="verse">
						Ariorica ampincatsatasanotanaqueri, ocameetsati aisati anintajeitanaqueri maaroni ayemisantaririnte, ancavintsaajeitanaqueri maaroni ashanincajei.
					</seg>
					<seg id="b.2PE.1.8" type="verse">
						Ariorica pimatasanojeitanaquero maaroni ocapee, ari oshequi pimataqueneri Avincatsarite Jesoquirishito, aisati piotasanotanaqueri.
					</seg>
					<seg id="b.2PE.1.9" type="verse">
						Yora caari majeitiro ocapee te iriotasanoteriji Avincatsarite, te inquenqueshireteroji icavintsairi. Oshequi yantajeitironi caari cameetsatatsi, iro cantaincha icavintsaasanotaqueri, yoameetsataqueri, te inquenqueshireajeroji aisati.
					</seg>
					<seg id="b.2PE.1.10" type="verse">
						Meeca, noyemisantaririnte, pinquearioventasanotero panteneri Tasorentsi maaroni icoacaajeitaquempiri, te oncameetsateji irantsipetashitearo icoyeaquempi pijatanteari anta inquitequi. Aisati eiro pojoquirotsi piquemisantiri,
					</seg>
					<seg id="b.2PE.1.11" type="verse">
						oncanteataquea iraantanajempiri anta inquitequi, anta icantani ipincatsariventanti Avincatsarite Jesoquirishito: yora oavisacojeiteeri.
					</seg>
					<seg id="b.2PE.1.12" type="verse">
						Te iroaquera pinquemajeitero oca nocantaquempiri: piojeititaroni, aisati pimayetaquero cameetsa. Iro cantaincha nampiitajempiro aisati nonquenqueshiretacaajempiro.
					</seg>
					<seg id="b.2PE.1.13" type="verse">
						Iotacaaquena Avincatsarite Jesoquirishito eiro osamanititsi noncamanteari. Iro cantaincha nonquenqueshiretacaajeitempiro irosati noncamanteari.
					</seg>
					<seg id="b.2PE.1.15" type="verse">
						Impoiji, ariorica noncame, eiro pipeacotantarotsi, irosati pinquenqueshiretantapinitearori.
					</seg>
					<seg id="b.2PE.1.16" type="verse">
						Tempa nocamantajeitaquempi coajica impocaje aisati Avincatsarite Jesoquirishito, oshequi impincatsaritapaaque. Queario oca nocantaquempiri, te noncamantajeitempiro naamaashijeitacari. Tempa narojeitaque neasanojeitaqueriri Jesoshi peerani ishipaquireaque aisati itasoncantayetaque.
					</seg>
					<seg id="b.2PE.1.17" type="verse">
						Peerani ijatantacari Jesoshi toncaariqui, noijatanaqueri narori, aisati itsipapee iroamere; noneasanojeitaqueri ishipaquireanaque, aisati noquemajeitavaqueri Apa Tasorentsi, yora cameetsatasanotatsiri. Icanti: &quot;Iriotaque yoca notomi nonintasanotiri, oshequi noneacameetsatasanotaqueri&quot;. Irosati nopincatsatasanojeitantanacariri Jesoshi.
					</seg>
					<seg id="b.2PE.1.19" type="verse">
						Timatsi aisati isanquenajeitiniri yora camantantatsiniri peerani: iotacaasanojeitaquee queario impocasanotaje Quirishito, impincatsariventajeitajee. Ocameetsati pinquenqueshiretasanojeitero ocantiri Sanquenarentsi piotanteariri jaoca icanta. Oquempetacaro atsiota tsiteniriqui: eirorica atsiota, eiro aneitsi. Ari ocameetsati pincanteani pinquenqueshirejeitero, irosati impocantajeari; impoiji iriotacaasanojeitempi, onquempetimojeitempi oquitaitetasanoti.
					</seg>
					<seg id="b.2PE.1.20" type="verse">
						Nocoaque piotasanojeitero oca: ora isanquenare yora camantantatsiniri otampaticatasanotaque. Te irioteniji intacarori, yora camantantatsiniri, caari oni irineane iriori; irointi oamejeitaqueri Ishire Tasorentsi, isanquenatantacarori irineane.
					</seg>
				</div>
				<div id="b.2PE.2" type="chapter">
					<seg id="b.2PE.2.1" type="verse">
						Ari peerani itimini quenquetsatacaajeitiriniri joriopee, iro cantaincha yamatavijeitirini, aisati intime meeca amatavijeitempineri avirori. Iroamejeitempiro tseeyantsi, intseeyacoteari Tasorentsi. Tempa ayojeitaque icamimentajeitaquee Jesoshi ajajeitanteari inquitequi, iro cantaincha incantanirote yora amatavitantatsineri: &quot;Eiro apincatsatiritsi Jesoshi&quot;. Irootaque iroasanquetasanotanteariri Tasorentsi.
					</seg>
					<seg id="b.2PE.2.2" type="verse">
						Intime oshequi oijajeiterineri: inquempejeiteari, irantayetero caari cameetsatatsi; irootaque intseenqueetanteariri Quirishito.
					</seg>
					<seg id="b.2PE.2.3" type="verse">
						Oshequi iramatavijeitempi, iroametashiyetempiro paitapeerica iraitantempiriri piirequite. Peerani icanti Tasorentsi: &quot;Aitaque noasanquetasanojeiteri yora amatavijeiterineri quemisantatsineri&quot;. Queario, eiro osamanititsi irijajeite Sharincaveniqui.
					</seg>
					<seg id="b.2PE.2.4" type="verse">
						Peerani yora inampirepeeni, ipiatsajeitacarini Tasorentsi, yantayetaquero caari cameetsatatsi. Ari yoasanquetaajeitaqueri, yojocajeitaqueri anta Sharincaveniqui, anta otsiteniitasanotinta. Aitaque itimaqueri iriori anta, irosati incantacoventanteariri Quirishito.
					</seg>
					<seg id="b.2PE.2.5" type="verse">
						Pamene, peerani yoamaajeitaquerini Tasorentsi yora ishanincapeeni Noe. Te impincatsajeiteriji Tasorentsi, irootaque itiancantacanariri incani aajeitaqueri. Tecatsi pashini iroavisacote, irinti Noe aisati ishanincasanori iriori, caratatsiri 7. Tempa iriotaque quenquetsatacaajeivetacariri ishanincapee, camantajeivetacariri jaoca incanteameri iravisacojeitantajeameri.
					</seg>
					<seg id="b.2PE.2.6" type="verse">
						Peerani itaajeitaqueri Tasorentsi maaroni soromasatini, aisati maaroni comorasatini; itaajeitaquero ivancopee, irovararo, maaroni. Otaaca maaroni, poyere. Ocameetsati meeca anquenqueshirejeitero yantaqueri Tasorentsi ayojeitanteari iroasanquejeiteri maaroni caari pincatsatiri.
					</seg>
					<seg id="b.2PE.2.7" type="verse">
						Ari icameetsataqueni Orotini; isavicaveitani anta, iro cantaincha te irineacameetsateroji oca yantajeitaqueri yora isaviquimojeitiri. Oshequi iquenqueshiretanaca maaroni quitaiteri: &quot;¿Paita caari iquemisantajeitantari Tasorentsi?&quot; Ari ineacameetsataqueri Tasorentsi iriori, irootaque caari itaantari.
					</seg>
					<seg id="b.2PE.2.9" type="verse">
						Ari iotasanotaque Tasorentsi yoavisacojeitaqueri pincatsajeitiriri, eiro iquempetantaritsi tseencantatsiri. Irinti yora caari cameetsajeitatsi, iroashinoncaajeitajeri, irosati impocanteari incantacoventantajeiteariri.
					</seg>
					<seg id="b.2PE.2.10" type="verse">
						Aitaque iroasanquejeiteri maaroni coatsiri irantayetero caari cameetsayetatsi, antashiyetarori paitarica icoayetiri, jeri aisati yora tseenquiriri Avincatsarite. Tecatsi impincatsajeite, oshequi ishemejeiti, te intsaroyeji icantimajeitiri inampirepee Tasorentsi.
					</seg>
					<seg id="b.2PE.2.11" type="verse">
						Ari isavicajeiti iriori anta Avincatsaritequi, aisati oshequi ishintsiti, oshequi ipincatsariti, iro cantaincha te impiateariji yora cantimajeitiriri.
					</seg>
					<seg id="b.2PE.2.12" type="verse">
						Iquempejeitacari iriori poshiniripee, tecatsi iriote. Iquenashiyeta, impoiji imanatiri atiri, yoaqueri, shemi. Yora tseencantatsiri icantimatashiyetaro caari ioti, irootaque irijajeitanteari Sharincaveniqui, intsipajeiteari camaari.
					</seg>
					<seg id="b.2PE.2.13" type="verse">
						Yoashinoncantajeiti meeca: coajica irashinoncaajeitaquea iriori. Iveshireimentashiyetaro timayetatsiri meeca: te inquenqueshireteroji jaoca incanteari coajica. Te oncameetsateji yantajeitiri iriori, iro cantaincha yantacaajeitaquempiro caari cameetsatatsi pinquempejeitanteariri avirori.
					</seg>
					<seg id="b.2PE.2.14" type="verse">
						Inevejeitaro tsinanepee, icantani yantapinitiro caari cameetsatatsi: tecatsi incantero irijocajero, yashi yoiro. Yantacaajeitaqueri caari quenqueshirevetaro caari cameetsayetatsi. Yashi yoiro ineveyetaro vararontsi. Queario irijajeite iriori Sharincaveniqui.
					</seg>
					<seg id="b.2PE.2.15" type="verse">
						Te incoajeiteji intime cameetsa, irointi yantashiyetaro paitapeerica. Iquempejeitacari Varamani, itomini Veoro. Iquenquetsavetaroni peerani irineane Tasorentsi, iro cantaincha inevetasanotaro vararontsi, te irantasanoteneriji Tasorentsi icoacaavetariri.
					</seg>
					<seg id="b.2PE.2.16" type="verse">
						Te inquemisanteriji, irointi yoijataqueri coatsiri imperi vaararontsi. Ari imapocaqueri irashinote ineanataqueri. Te irioteji irio neanatacairiri Tasorentsi. Ari iquenquejaqueri, ipiatsatacari, impoiji oshequi yoanaqueri cavaco iriori, aisati oshequi iquenqueshireanaca: te inquenqueshiretajeroji aisati vaararontsi.
					</seg>
					<seg id="b.2PE.2.17" type="verse">
						Ariorica pinqueacotero nija oncontejatanteari, tempa pincoasanotaque ontime nija. Iro cantaincha ariorica ompirijatanaje, te oncameetsateji, tecatsi payero nija. Ari yora amatavitantatsiri ishiaquero pirijatatsiri nija: te incameetsateji. Oshequi ineaveeti, vero, vero, iro cantaincha tecatsi iramitacotempi. Aisati iquempevetacaro mencori, ariorica pineaquero amaquero tampea: pijiti ompariye incani, iro cantaincha ariorica amatavitempi, te ompariye. Timatsi intimasanotanteari iriori, yovetsicaqueneri Tasorentsi anta otsiteniitasanoti catsini.
					</seg>
					<seg id="b.2PE.2.18" type="verse">
						Oshequi ishemejeiti, aisati icantapiniti: &quot;Pineaquero, nantashiyetacaro paitapeerica nocoayetiri&quot;. Ari yamataviyetiri oshequi iroaquera quemisantavetachari: iroaquera yojocavetacaro caari cameetsatatsi yantayetiri, iro cantaincha yantacaanirotajiri aisati.
					</seg>
					<seg id="b.2PE.2.19" type="verse">
						Icantayetiri: &quot;Tempa irio Tasorentsi oavisacotimpiri, te pimateroji poavisacotajea avisati. ¿Paita caari pantantaro paitarica picoayetiri? Tempa icavintsaaquempi, eiro iquishimentimpirotsi. Tsame pinquempetena narori&quot;. Irootaque icantayevetari, iro cantaincha yamatavitantaniroti. Jero yantapinitiniri camaari icoacairiri iriori: iriotaque ivincatsarite. Iriome Tasorentsi ivincatsarite irantenerime icoacairiri iriori, cameetsa irisaviqueme.
					</seg>
					<seg id="b.2PE.2.20" type="verse">
						Pamene, peerani yashinoncaajeivetaca: yantapinijeivetaroni caari cameetsatatsi yantajeitiri tseencantatsiri. Impoiji iotajiri Avincatsarite Jesoquirishito, yoavisacotajiri. Iro cantaincha yapiitajiro ora yantapinijeiveitaniri. Meeca tecatsi incantacoventajea iroimpacajero aisati yantayetiri, irootaque irashinoncantasanoteari catsini.
					</seg>
					<seg id="b.2PE.2.21" type="verse">
						Pineaquero, ocameetsaveta eiro iovetarime Tasorentsi. Yoameetsavetajari, aisati yoamevetajari, iro cantaincha ipiatsanirotacari yora cavintsaavetajariri.
					</seg>
					<seg id="b.2PE.2.22" type="verse">
						Icanteetini: &quot;Yora otsiti yoipiajaro iamarancane, yoajaro. Atsipetashitacari aquiviri shintori, tempa impianaje aisati intivironcajearo sampoatsa&quot;. Queario icanteetiri. Aitaque iquempejeitari iriori yora quemisantavetachari, yapiitajiro caari cameetsatatsi.
					</seg>
				</div>
				<div id="b.2PE.3" type="chapter">
					<seg id="b.2PE.3.1" type="verse">
						Ari, noyemisantaririnte, piojeiti nonintajeitaquempi. Chapinqui nintantaquempirori nosanquenataquempiro, noquenqueshiretacaaquempiro isanquenatiniri yora quenquetsatacotiriniri Tasorentsi peerani. Aisati noquenqueshiretacaaquempiro maaroni yoamejeitaquenari Avincatsarite, yora oavisacojeiteeri. Impoiji itiancajeitaquena noquemisantacaajeitaquempi. Meeca napiitajimpiro nosanquenatajimpiro pinquenqueshiretasanotantearori.
					</seg>
					<seg id="b.2PE.3.3" type="verse">
						Piojeitaque eirotsitarica ipoquitatsi Avincatsarite, intime oshequi tseencantatsineri, irantashiyetearo paitapeerica incoaniroyeteri iriori. Irishirontimentajeiteari Avincatsarite,
					</seg>
					<seg id="b.2PE.3.4" type="verse">
						incantajeite: &quot;¿Icantimpa Quirishito impocaje? Iji, iji, iji. ¿Jaocari meeca? Tempa camaque peerani. Eiro ipocajitsi. Peerani yaamaavetacarini yora intacaroniri iquemisanti, iro cantaincha te irineeriji, irosati meeca. Peeraniiteni. ¿Pijitimpa pineajeri avinti? Iji, iji. Irosati ocantani quipatsi, te ompashiniteaji&quot;. Irootaque incantajeiteri tseencantatsineri.
					</seg>
					<seg id="b.2PE.3.5" type="verse">
						Te incoyeji inquenqueshiretero yantayetaqueri Tasorentsi. Peerani icantaque iriori: &quot;Ontimeta quipatsi, aisati ontimeta inquite&quot;, irosati otimantacari. Ari yovetsicaquero quipatsi, ocontetapaaque incajarequi, meeca aisati oshoncacaro incajare.
					</seg>
					<seg id="b.2PE.3.6" type="verse">
						Aitaque ocantacari peerani, iro cantaincha impoiji yoasanquetaajeitaqueri yora ishanincani Noe. Iro yoasanquetantacariri, te oncameetsateji intimeni. Ari opariaqueni antearo incani, ooncanaca maaroni quipatsi, aisati ipoyereajeitanaca tseencantatsiri.
					</seg>
					<seg id="b.2PE.3.7" type="verse">
						Aisati icanti Tasorentsi: &quot;Coajica nontayero inquite aisati quipatsi, aisati nontaacojeiteri maaroni timantarori&quot;. Tempa peerani icantini &quot;Novetsiquero quipatsi&quot;, irosati otimantacari. Meeca icanti: &quot;Coajica nontaajero quipatsi&quot;, tempa aisati irimatajero. Aisati tequerata omoncarateaji intaantajearori, iro cantaincha coajica intayero, pomein, aisati intaacojeiteri maaroni tseencantatsiri, iroasanquetaajeiteri.
					</seg>
					<seg id="b.2PE.3.8" type="verse">
						Meeca pinquenqueshirejeitero oca, noshaninca: ajijeivetaro 1000 osarintsi peerani catsini. Iro cantaincha te irijiteroji irinti. Ineaquero te osamaniteji, oquempetimovetacari aparoni quitaiteri. Ajijeitiro te osamaniteji aparoni quitaiteri, irioquea iriori ineaquero osamani, oquempetimovetacari iro 1000 osarintsi.
					</seg>
					<seg id="b.2PE.3.9" type="verse">
						Pineaquero, ajijeivetaro opeeranitaque, tequera irimoncarateroji icantaqueeri: tequera impoque Avincatsarite. Iro cantaincha te irijiteroji irinti opeeranitaque. Eiro yamataviteetsi, iro cantaincha osamani onaveta yoyeacovetacari tseencantatsiri, icoaque inquenqueshiretajea eiro ijatanta Sharincaveniqui.
					</seg>
					<seg id="b.2PE.3.10" type="verse">
						Iro cantaincha coajica irimapocasanotapaaquee Avincatsarite, impocaje. Antearo ontoncanaque inquite, ton; ontsoncasanotanaquea, poyere. Intaasanotanaquea impoquiro, catsirincaiteri, cashiri, maaroni: pomein, intsoncasanotanaquea iriori, poyere. Aisati quipatsi, ontayea; aisati ontaacotasanojeitanaquea maaroni timajeitatsiri quipatsiqui, pomein, poyere.
					</seg>
					<seg id="b.2PE.3.11" type="verse">
						Ari meeca ayojeitanaque ontsoncajeitajea maaroni aneajeitiri, irootaque ocameetsatantari anquenqueshiretanaquea, anquemisantasanoteri Tasorentsi, cameetsa antime catsini.
					</seg>
					<seg id="b.2PE.3.12" type="verse">
						Cameetsa aamaajeiteari Tasorentsi impocaje, cameetsa aisati antajeiteneri maaroni icoacaaqueeri irishintsitantajeari impocaje. Ariorica omoncarataquea, ontayea inquite aisati inquitesati ontsoncajeitanaquea, maaroni, poyere.
					</seg>
					<seg id="b.2PE.3.13" type="verse">
						Iro cantaincha timatsi pashini icantaqueeri, ayotanaque eiro yamataviteetsi. Icanti: &quot;Pashini novetsicaje aisati inquite iroaquerari, aisati quipatsi iroaquerari. Oncameetsatasanotaje irointi, eiro itimajitsi antayetajeroneri caari cameetsatatsi&quot;.
					</seg>
					<seg id="b.2PE.3.14" type="verse">
						Meeca, noyemisantaririnte, paamaajeitacaro icantaqueeri. Pincoasanotaque pintime cameetsa, aisati paacameetsatavacaajeitea; impoiji ariorica impocaje, irineacameetsatasanotapaaquempi.
					</seg>
					<seg id="b.2PE.3.15" type="verse">
						Queario, tequera impocaje, iro cantaincha yoyeajeitaqueri itsipapee atiri inquemisantajeite iriori iravisacojeitantajeari. Irootaque isanquenajeitaquempiri Pavoro iriori, yora anintasanojeitiri. Oshequi iotacairi Tasorentsi. Timatsi pomerentsitaarantainchari isanquenayetiri. Meeca yora caari iotatsi, yora caari quemisantasanotatsi, iquenacaashitacaro irineane Pavoro, te ontampaticateji incamantacotero. Aisati iquenacaashiyetacaro pashini irineane Tasorentsi, irootaque iroasanquejeitanteariri.
					</seg>
					<seg id="b.2PE.3.17" type="verse">
						Ari, noshaninca, nocamantaquempi jaoca oncanteari coajica. Nocamantajeitaquempi intime yora caari cameetsayetatsine, piatsajeitearineri Tasorentsi, iroametantero tseeyantsi. Queariyea, piquemisantiricari, icomitacaimpicari.
					</seg>
					<seg id="b.2PE.3.18" type="verse">
						Pinquemisantasanoteri Avincatsarite Jesoquirishito, yora oavisacojeiteeri, piotasanotanaqueri. Tsame meeca aisati ampincatsatasanojeiteri, ancantaitatiyempani. Aitaque ancantajeiteari, maaroni. Narotaque sanquenajeitimpirori:
					</seg>
				</div>
			</div>
			<div id="b.1JO" type="book">
				<div id="b.1JO.1" type="chapter">
					<seg id="b.1JO.1.1" type="verse">
						¿Ainirompi, noamere? ¿Tecatsimpa oyempine? Narotaque aca Joa sanquenajeitimpirori oca. Meeca nosanquenatacotaqueri intasanotarori itimi. Tequerani ontimeni quipatsi, itimitani irinti. Iriotaque Ashitarori irineane, oamejeitaqueeri jaoca ancantajeari antimajeitantajeari anta inquitequi, ancantaitatiyempani.
					</seg>
					<seg id="b.1JO.1.2" type="verse">
						Itsipatarini Apa Tasorentsi, impoiji ipocaque aca quipatsiqui. Noneapinijeitaqueri, namenapinijeitaqueri, noquemapinijeitaqueri, nopamitapinijeitaqueri: meeca nocamantajeitaquempi jaoca icantari, aisati nocamantajeitaquempi jaoca incantajeitajeeri aneasanojeitantajeari anta inquitequi.
					</seg>
					<seg id="b.1JO.1.3" type="verse">
						Ari yora noneasanotaqueri, noquemasanotaqueri, iriotaque noquenquetsatacotaqueri. Meeca noncamantasanotempi, pinquempetantenari narori. Aquempejeitacari Apa, aisati aquempejeitacari itomi: yora Jesoquirishito.
					</seg>
					<seg id="b.1JO.1.4" type="verse">
						Meeca nosanquenajeitempiro oca pinquimoshiretasanojeitanteari.
					</seg>
					<seg id="b.1JO.1.5" type="verse">
						Meeca noncamantempiro icamantaquenari iriori. Ishiasanotaquero Tasorentsi quitaiteri, te intsitenitimateji: te iranteroji irinti caari cameetsatatsi.
					</seg>
					<seg id="b.1JO.1.6" type="verse">
						Ancanterica: &quot;Noquempetacari&quot;, iro cantaincha ariorica antapinitero caari cameetsatatsi, aquempetacaro aquenanaque tsiteniriqui: antseeyashitaca, amatavitantaque.
					</seg>
					<seg id="b.1JO.1.7" type="verse">
						Iro cantaincha icameetsatasanotaque Tasorentsi, iquempetacaro iquenanaque irinti quitaiteriqui. Ariorica cameetsa asavique, oquempetaca aniitanaque quitaiteriqui, ashiaqueri iriori: aquempetavacaajeitaca. Icamimentaquee Jesoshi, yora Itomi Tasorentsi: aparajatimentaquee iriraja yoavisacojeitantaqueeri, yoameetsajeitantaqueeri.
					</seg>
					<seg id="b.1JO.1.8" type="verse">
						Ancanteririca: &quot;Te nanteroji caari cameetsatatsi&quot;, arosati amatavitajancha, tequera ayotimateroji queariotasanotatsiri.
					</seg>
					<seg id="b.1JO.1.9" type="verse">
						Te iramataviteeji Tasorentsi, icameetsataque. Ariorica ancamanteri: &quot;Ainiro nantane&quot;, incavintsaajeitee, iroameetsajeitee, maaroni.
					</seg>
					<seg id="b.1JO.1.10" type="verse">
						Ancanteriricame Tasorentsi: &quot;Te nanteroji caari cameetsatatsi&quot;, ancanterime aisati: &quot;Te pioteji, pitseeyani&quot;. Ancanteriricame: &quot;Te aneroji nantane&quot;, te ashiretearoji irineane.
					</seg>
				</div>
				<div id="b.1JO.2" type="chapter">
					<seg id="b.1JO.2.1" type="verse">
						Meeca, noamere, nosanquenajeitempiro eiro pantantarotsi caari cameetsatatsi. Timatsi Apaqui Cantacoventajeitaqueeri: yora Jesoquirishito, icameetsatasanotaque. Ariorica antero caari cameetsatatsi, incantacoventee. Incanteri iriri: &quot;Pincavintsayeri yora quemisantanari&quot;.
					</seg>
					<seg id="b.1JO.2.2" type="verse">
						Ainiro antajeitiri maaroni, iro cantaincha icamimentajeitaquee coroshiqui. Te apaniro incamimentajeiteri ashanincapee arori, irointi icamimentajeitaqueri maaroni atiri. Yoameetsajeitaquee Tasorentsi, aisati iriori maaroni quemisantajeitiriri, eiro iquishimenteerotsi caari cameetsatatsi antajeitaqueri, eiro yoasanquetaajeiteetsi.
					</seg>
					<seg id="b.1JO.2.3" type="verse">
						Ariorica antapinijeitaquero icantaqueeri Tasorentsi, ayotavacaajeitaca ashanincatacari.
					</seg>
					<seg id="b.1JO.2.4" type="verse">
						Ainiro cantashitachari: &quot;Noshanincatacari Tasorentsi&quot;, iro cantaincha te iranteneriji icantavetariri. Iriotaque tseeyari, irisati amatavitajancha.
					</seg>
					<seg id="b.1JO.2.5" type="verse">
						Ariorica antasanotiro icantaqueeri Tasorentsi, arojeitaque nintasanojeitiriri. Irootaque ayotavacaantacari aquempetasanojeitacari.
					</seg>
					<seg id="b.1JO.2.6" type="verse">
						Ancanterica: &quot;Quiso noanaqueri Tasorentsi&quot;, cameetsa ancantaitatiyempani ashiasanoteri, asavique cameetsa.
					</seg>
					<seg id="b.1JO.2.7" type="verse">
						Nonintane, te naro intearone oca nocamantimpiri. Peerani intajeitaqueeroni Tasorentsi icamantajeitaqueeroni. Peerani piquemaquero.
					</seg>
					<seg id="b.1JO.2.8" type="verse">
						Te ayoveiteani, oquempetimojeiveiteeni atimini tsiteniriqui, iro cantaincha ipocapaaque iotacaajeitaqueeri, oquempetaca iquitaitetacojeitaquee. Irootaque meeca napiitantimpirori. Iquearioventiro Quirishito inintajeitaquee. Aisati avirori, pinquearioventero, pinintajeiteri itsipapee.
					</seg>
					<seg id="b.1JO.2.9" type="verse">
						Ancantashitearica: &quot;Noqueni quitaiteriqui, niotiri Tasorentsi&quot;, iro cantaincha anquisheririca ashaninca, ainiroquera aqueni tsiteniriqui.
					</seg>
					<seg id="b.1JO.2.10" type="verse">
						Ariorica aninteri ashaninca, anquenasanotanaque quitaiteriqui, eiro aisati antapinitirotsi caari cameetsatatsi.
					</seg>
					<seg id="b.1JO.2.11" type="verse">
						Ariorica anquisheri ashaninca, oquempetaca aquenashitanaca tsiteniriqui, ainiro antapinitiro caari cameetsatatsi. Te ayoteji jaocarica aquenaqueri, oquempetaca otsitenitimotaquee, te aneeroji amenanteari.
					</seg>
					<seg id="b.1JO.2.12" type="verse">
						Noamere, otimi pantajeitiniri, iro cantaincha yoavisacojeitaquempi Jesoshi. Irootaque meeca nosanquenatantimpirori oca.
					</seg>
					<seg id="b.1JO.2.13" type="verse">
						Avirojei shirampari: piojeitaqueri yora intasanotarori itimi, irootaque nosanquenatantimpirori oca. Avirojei, evancari: te panteneri camaari icoacaavetaquempiri, irootaque nosanquenatantimpirori oca.
					</seg>
					<seg id="b.1JO.2.14" type="verse">
						Avirojei jananequi: piojeitiri Apa, irootaque nosanquenatantimpirori oca. Avirojei shirampari: piojeitaqueri yora intasanotarori itimi, irootaque nosanquenatantimpirori oca. Avirojei evancari: pishintsijeitanaque, piquearioventaquero piquemisantaquero irineane Tasorentsi, aisati te pinquemisantimateriji camaari, irootaque nosanquenatantimpirori oca.
					</seg>
					<seg id="b.1JO.2.15" type="verse">
						Eiro picoasanotirotsi pantero yantapinijeitiri tseencantatsiri. Eiro picoasanotirotsi timayetatsiri quipatsiqui. Ariorica pinintasanojeitero, eiro pimatirotsi pinintasanojeiteri Tasorentsi.
					</seg>
					<seg id="b.1JO.2.16" type="verse">
						Aitaque acantajeitari: aquenqueshirejeitaquero paitarica acoasanotaqueri anteri. Acoasanotaquero paitarica aneayetaqueri, ashemetimentaquero ashiyetari. Te irio oameteerone Apa, irinti atiri oamejeiteerori.
					</seg>
					<seg id="b.1JO.2.17" type="verse">
						Ompeanajea timayetatsiri quipatsiqui, aisati ompeajeitanajea maaroni acoajeivetari. Iro cantaincha ariorica anteneri Tasorentsi icoacaaqueeri, ancantaitatiyempani antimeni anta inampiqui.
					</seg>
					<seg id="b.1JO.2.18" type="verse">
						Noshaninca, irotaintsi impocaje Quirishito, eiro osamanititsi. Piquemacotaqueri yora pashini pocatsineri, yora amatavitantatsineri, cantatsineri: &quot;Te iratiritapeeji Jesoshi, te imponeempaji inquitequi. Caari ini Quirishito&quot;. Ipajiyeetiri yora cantatsiri: &quot;Antiquirishito&quot;. Noncamantempi, yareejeitaca. Timatsi meeca oshequi amatavitantatsiri, irootaque ayojeitantacari eiro osamanititsi impiasanotaje Quirishito.
					</seg>
					<seg id="b.1JO.2.19" type="verse">
						Peerani icarajeiveiteeni yora amatavitantatsiri, iquemisantaveitani, iro cantaincha meeca yojocajeitaquee. Te inquempetasanojeiteeji. Inquempetaqueeme, quiso iroajeitaqueeme, iro cantaincha yojocajeitaquee. Meeca ayotasanojeitaqueri te inquempejeiteeji, te inquemisantajeiteji.
					</seg>
					<seg id="b.1JO.2.20" type="verse">
						Avintiquea itiancajeitaquempiro Tasorentsi Ishire, quiso oajeitantimpiri. Piotasanojeitaquero. Te pishiyeriji yora caari ioterone queariotatsiri: te irioteji irinti.
					</seg>
					<seg id="b.1JO.2.21" type="verse">
						Piojeitaquero queariotatsiri, irootaque nosanquenatantimpirori oca. Piotaque te intseeyaji caari tseeyacha.
					</seg>
					<seg id="b.1JO.2.22" type="verse">
						Tseeyari ini yora cantashitachari: &quot;Yora Jesoshi, caari ini Quirishito&quot;. Itseenquiri Apa. Itseenquiri Itomi, icantashita: &quot;Caari ini Quirishito&quot;.
					</seg>
					<seg id="b.1JO.2.23" type="verse">
						Yora tseenquiriri Itomi, te irioteriji Apa. Yora cantasanotatsiri: &quot;Quirishito ini Itomi Tasorentsi&quot;, iriotaque iotasanotiriri Apa.
					</seg>
					<seg id="b.1JO.2.24" type="verse">
						Pincantaitatiyempani pinquenqueshiretero oca piquemaqueri peerani. Ariorica pinquenqueshiretasanotero, quiso poyeri Itomi, aisati Apa.
					</seg>
					<seg id="b.1JO.2.25" type="verse">
						Jero oca icashiacaaqueeri: &quot;Pincantaitatiyempani pisavique nonampiqui&quot;.
					</seg>
					<seg id="b.1JO.2.26" type="verse">
						Ari nosanquenatacotaqueri yora amatavitempinemeri,
					</seg>
					<seg id="b.1JO.2.27" type="verse">
						iro cantaincha itiancajeitaquempiro Tasorentsi Ishire, quiso oanaquempi. Te pincoyeji pashini oametempineri. Quiso oanaquempi, ari meeca otsoteaquempiro maaroni, oametasanotaquempi. Tampatica oametaquempi, te ontseeyaji. Tempa oamejeitaquee quiso ayeri Quirishito: ari quiso poyeri.
					</seg>
					<seg id="b.1JO.2.28" type="verse">
						Meeca, noamere, quiso poyeri Quirishito. Coajica impocaje. Ariorica pincanteani quiso poyeri, ari piveshireimentavaqueari, eiro pipashiventacaavacari.
					</seg>
					<seg id="b.1JO.2.29" type="verse">
						Ari ayojeitaque icameetsataque Tasorentsi. Incameetsataquerica iriori atiri, ari ayojeitanaqueri itomintajeitacari Tasorentsi.
					</seg>
				</div>
				<div id="b.1JO.3" type="chapter">
					<seg id="b.1JO.3.1" type="verse">
						Icantajeitaquee Tasorentsi: &quot;Avirojeitaque notomipee, nishintopee&quot;. Queario icantaque. Pineaquero, oshequi inintasanojeitaquee Tasorentsi. Te irioteriji tseencantatsiri jaoca icantari, irootaque caari iotantee arojei itomi.
					</seg>
					<seg id="b.1JO.3.2" type="verse">
						Meeca, nonintane, avirojei itomipee Tasorentsi, irishintopee. Tequera ayojeiteji jaocarica ancanteari, coajicani. Ariorica impiaje aca quipatsiqui, amenajeitavaqueri jaocarica icantari. Impoijiquea ashiasanojeiteri iriori.
					</seg>
					<seg id="b.1JO.3.3" type="verse">
						Aamaajeitajari impocaje, irootaque acoajeitantacari meeca ancameetsajeitanaque: anquempejeitajeari iriori, icameetsataque.
					</seg>
					<seg id="b.1JO.3.4" type="verse">
						Ariorica antaquero caari cameetsatatsi, te anquemisanteroji icantavetaqueeri Tasorentsi. Te oncameetsateji ampiatsatearo icantaqueeri.
					</seg>
					<seg id="b.1JO.3.5" type="verse">
						Tempa piojeitaque ipocaque peerani aca quipatsiqui yoavisacojeitajee. Piojeitaque aisati te iranteroji irinti caari cameetsatatsi.
					</seg>
					<seg id="b.1JO.3.6" type="verse">
						Ariorica quiso avanaqueri, eiro antirotsi arori caari cameetsatatsi. Yora antapinitirori caari cameetsatatsi te irineeriji Jesoshi, te irioteriji jaocarica icantari, aisati te irishanincateariji.
					</seg>
					<seg id="b.1JO.3.7" type="verse">
						Noamere, yamataviyeetimpicari. Ariorica antapinijeitiro cameetsatatsiri, aitaque acameetsajeitanaque: amoncarajeitacari Tasorentsi, icameetsataque.
					</seg>
					<seg id="b.1JO.3.8" type="verse">
						Yora antirori caari cameetsatatsi, ishanincatacari camaari: tempa iriotaque intasanotacarori caari cameetsatatsi. Ari ipocapaaque Itomi Tasorentsi. Iro ipocashitasanotiri irojocacaajeri maaroni yantanirotiri camaari.
					</seg>
					<seg id="b.1JO.3.9" type="verse">
						Ariorica itomintajeitaquee Tasorentsi, eiro antapinijeitirotsi caari cameetsatatsi. Itomintaquee, irootaque quiso oantaqueeri Ishire, aquempejeitacari. Irootaque caari antapinijeitantajaro caari cameetsatatsi.
					</seg>
					<seg id="b.1JO.3.10" type="verse">
						Irootaque ayotantacari ashanincajeitacari Tasorentsi. Yora caari materone cameetsatatsiri, te irishanincateariji Tasorentsi. Aisati iquempeta yora caari ninterine ishaninca, te irishanincateariji, irootaque ayotantariri ishanincatacari camaari.
					</seg>
					<seg id="b.1JO.3.11" type="verse">
						Jero oca intaquempiri Tasorentsi icamantaquempiro peerani: &quot;Cameetsa pinintavacaajeitea&quot;.
					</seg>
					<seg id="b.1JO.3.12" type="verse">
						Eiro pishiiritsi Caini: ishanincatacari camaari. Yoaqueri irirenti. ¿Paita yoantacariri? Yashi yoiro te incameetsateji, iro cantaincha ineaqueri irirenti cameetsa oni oca yantayetaqueri, irootaque yoantacariri.
					</seg>
					<seg id="b.1JO.3.13" type="verse">
						Noyemisantaririnte, inquishempirica tseencantatsiri, eiro poanaquetsi cavaco.
					</seg>
					<seg id="b.1JO.3.14" type="verse">
						Anintajeitaqueri ayemisantaririnte, irootaque ayojeitantacari ancantaitatiyempani asavique inquitequi. Peerani te ayoveitearini Tasorentsi, iro cantaincha meeca ayojeitajiri. Yora caari ninterine ishaninca, incantaitatiyempani intime irinti Sharincaveniqui.
					</seg>
					<seg id="b.1JO.3.15" type="verse">
						Yora quishiriri ishaninca, iriotaque oayeri. Piojeitaque eiro itimitsi oayeri inquitequi.
					</seg>
					<seg id="b.1JO.3.16" type="verse">
						Yora Quirishito irisati coaintsi icamimentajeitaquee, irootaque ayojeitantacariri inintajeitaquee. Aisati arori, te oncameetsateji antsaroacayearo ancamimenteri ayemisantaririnte.
					</seg>
					<seg id="b.1JO.3.17" type="verse">
						Jeri ashitaarantachari: ineavetaririca yashinoncaaca iyemisantaririnte, terica icoye incavintsayeri, ¿inintirimpa Tasorentsi?
					</seg>
					<seg id="b.1JO.3.18" type="verse">
						Noamere, te oncameetsateji ancantashijeitea: &quot;Nonintiri noshaninca&quot;. Iro cantaincha cameetsa aneshinoncajeiteri, anintasanojeiteri,
					</seg>
					<seg id="b.1JO.3.19" type="verse">
						irootaque ayojeitantacari aijatasanotiri Tasorentsi, te aneroji antane.
					</seg>
					<seg id="b.1JO.3.20" type="verse">
						Ayotirica otimi antane, ¿paita inquenqueshireteri Tasorentsi? Tempa itsoteiro maaroni, iojeitaque maaroni antajeitiri.
					</seg>
					<seg id="b.1JO.3.21" type="verse">
						Aisati, nonintane, ariorica ayojeite te aneroji antane, ayojeite aisati ocameetsati anquenquetsatacaapinijeiteri Tasorentsi.
					</seg>
					<seg id="b.1JO.3.22" type="verse">
						Ariorica anquemisantero icantaqueeri, aisati amateneri icoacaaqueeri, ayojeitaque ariorica anquenquetsatacayeri, aitaque inquemaquee.
					</seg>
					<seg id="b.1JO.3.23" type="verse">
						Jero oca icantaqueeri: &quot;Pinquemisanteri notomi Jesoquirishito. Pimoncarateneri icantaquempiri iriori: 'Pinintavacaajeitea'&quot;.
					</seg>
					<seg id="b.1JO.3.24" type="verse">
						Ariorica anquemisantajeitero icantaqueeri, quiso avanaqueri. Aisati iriori, quiso iroajeitaquee. Itiancajeitaquee Ishire, irootaque ayojeitantacari quiso yoajeitaquee.
					</seg>
				</div>
				<div id="b.1JO.4" type="chapter">
					<seg id="b.1JO.4.1" type="verse">
						Nonintane, eiro piquemisantashijeitaritsi maaroni oamejeitempinemeri: yamatavitimpicari. Ariorica incantempi: &quot;Itiancaquena Tasorentsi&quot;, iro cantaincha pijivateri pisampiteri paitarica iroamejeitempiri, piotanteariri queariorica itianquiri Tasorentsi. Aca quipatsiqui timatsi oshequi coavetachari iramatavijeiteeme.
					</seg>
					<seg id="b.1JO.4.2" type="verse">
						Jero oca piotanteariri otiancanepee Ishire Tasorentsi: incantajeitee irinti: &quot;Yatiritapaaque Jesoshi, iponeaca inquitequi. Iriotaque Quirishito&quot;. Iriojeitaque shanincatacariri Tasorentsi.
					</seg>
					<seg id="b.1JO.4.3" type="verse">
						Iro cantaincha te intianqueriji Tasorentsi yora caari cantatsi: &quot;Quirishito ini Jesoshi&quot;. Iriotaque antiquirishito. Piquemacojeitaqueri icanteeti: &quot;Impoque tseeyacotearineri Quirishito&quot;. Ainiro meeca tseeyacojeitariri.
					</seg>
					<seg id="b.1JO.4.4" type="verse">
						Noamere, yashijeitaquempi Tasorentsi, quiso yoajeitaquempi. Tempa ipincatsaritasanotaque irinti, yanacojeitaqueri maaroni coavetachari iramatavijeitempime. Irootaque caari piquemisantantari yora tseeyachari.
					</seg>
					<seg id="b.1JO.4.5" type="verse">
						Tempa ishanincajeitacari iriori tseencantatsiri, irootaque iquenqueshirejeitantacarori icoayetiri atiri. Iquemisantajeitavaqueri ishaninca iriori.
					</seg>
					<seg id="b.1JO.4.6" type="verse">
						Aroquea ainti, ashanincajeitacari Tasorentsi, iquemisantajeitaquee maaroni iotiriri, irootaque ayotantariri quiso oajeitaqueri Ishire Tasorentsi: ora oamejeitiriri queariotasanotatsiri. Yora caari ioterine Tasorentsi, te inquemisantajeiteeji, irootaque ayotantacariri yamatavijeitaca irinti.
					</seg>
					<seg id="b.1JO.4.7" type="verse">
						Nonintane, tsame anintavacaajeitea. Iriotaque Tasorentsi intasanotacarori yoamejeitaquee anintavacaajeitanteari. Ariorica anintajeitiri itsipapee, arojeitaque itomipee Tasorentsi, ayojeitiri.
					</seg>
					<seg id="b.1JO.4.8" type="verse">
						Yora caari nintiri ishaninca, te irishanincateariji Tasorentsi: irishanincataquearime, inquempetaquearime, tempa yashi yoiro inintajeitaquee.
					</seg>
					<seg id="b.1JO.4.9" type="verse">
						Irootaque ayotantacari inintajeitaquee, itiancaqueri Itomi irapintite quipatsiquica yoavisacojeitajee, ancantaitatiyempani asaviquimotantajeariri anta inquitequi.
					</seg>
					<seg id="b.1JO.4.10" type="verse">
						¿Janica nintasanotantatsiri? Te anintasanoteriji Tasorentsi, irinti inintasanojeitaquee. Itiancaqueeri Itomi, icamimentajeitaquee, yoavisacojeitantajeeri. Meeca te inquenqueshiretajeroji Tasorentsi antajeivetari, eiro yoasanquejeiteetsi.
					</seg>
					<seg id="b.1JO.4.11" type="verse">
						Pineaquero nonintane, inintasanojeitaquee Tasorentsi catsini. Irootaque ocameetsatantari anintavacaajeitea arori.
					</seg>
					<seg id="b.1JO.4.12" type="verse">
						Tecatsi neerine Tasorentsi, iro cantaincha ariorica anintavacaajeitea, quiso iroajeitanaquee Tasorentsi, aiquero ajatatiye anintasanojeitanaqueri.
					</seg>
					<seg id="b.1JO.4.13" type="verse">
						Itiancajeitaqueero Ishire, quiso oajeitaquee. Irootaque ayojeitantacari quiso avajeitaqueri arori, aisati quiso yoajeitaquee iriori.
					</seg>
					<seg id="b.1JO.4.14" type="verse">
						Itiancaqueri Apa Itomi aca quipatsiquica yoavisacojeitajee, maaroni. Noneajeitaqueri, meeca nocamantacojeitaqueri.
					</seg>
					<seg id="b.1JO.4.15" type="verse">
						Ancanterica: &quot;Iriotaque Jesoshi Itomi Tasorentsi&quot;, quiso iroajeitanaquee Tasorentsi. Aisati anquempejeitea arori, quiso avanaqueri: anquempetavacaajeitea maaroni.
					</seg>
					<seg id="b.1JO.4.16" type="verse">
						Ari ayojeitaque inintaquee, ashirejeitacaro. Yashi yoiro inintajeitaquee. Ariorica ashi ayero anintavacayea arori, quiso avanaqueri Tasorentsi, aisati quiso iroanaquee iriori.
					</seg>
					<seg id="b.1JO.4.17" type="verse">
						Coajicani ancamajeitaque, iro cantaincha eiro atsaroacaaritsi Tasorentsi. Ariorica aveshireimenteari, ayotanaque anintasanojeitaqueri arori, aitaque amoncaratacari iriori Jesoquirishito.
					</seg>
					<seg id="b.1JO.4.18" type="verse">
						Ariorica ayojeitaque inintajeitaquee, eiro atsaroacaaritsi. Ariorica inintasanojeitaquee catsini, ¿jaoca ancanteari antsaroacanteariri? Ayojeitericame iroasanquejeitaquee, aitaque antsaroacayearime. Yora tsaroacaariri Tasorentsi, tequeratsita iriote irinintasanoteri.
					</seg>
					<seg id="b.1JO.4.19" type="verse">
						Ijivataquee Tasorentsi inintajeitaquee, tsame meeca anintajeiteri arori.
					</seg>
					<seg id="b.1JO.4.20" type="verse">
						Incanteeterica: &quot;Nonintiri Tasorentsi&quot;, iro cantaincha inquisheririca ishaninca, tseeyari ini. Terica irinintajeiteriji ishaninca iriori, tecatsi incanteri irininteri Tasorentsi. Pineaquero, terica irimatero irininteri ishaninca ineapinitiri, ¿jaoca incanteari irinintanteariri Tasorentsi? Te irineeriji irinti.
					</seg>
					<seg id="b.1JO.4.21" type="verse">
						Jero oca icantajeitaqueeri Quirishito: &quot;Ariorica anintiri Tasorentsi, aisati anquempeteri ashanincapee, anintajeiteri&quot;.
					</seg>
				</div>
				<div id="b.1JO.5" type="chapter">
					<seg id="b.1JO.5.1" type="verse">
						Ariorica ayojeitaqueri Jesoshi iriotaque Quirishito, aitaque yashijeitaquee Tasorentsi. Ariorica anintiri Apa, anintiri aisati Itomi.
					</seg>
					<seg id="b.1JO.5.2" type="verse">
						Ariorica anintiri Tasorentsi, anquemisantero icantaqueeri, ayotanteari anintajeitiri maaroni yashijeitacari.
					</seg>
					<seg id="b.1JO.5.3" type="verse">
						Ariorica anintasanotiri Tasorentsi, anquemisantasanotero icantaqueeri. Te ompomerentsitasanoteaji anteneri icantaqueeri.
					</seg>
					<seg id="b.1JO.5.4" type="verse">
						Ariorica yashijeitaquee Tasorentsi, eiro aijatiritsi tseencantatsiri. Iro caari aijatantari, aquemisantaqueri Tasorentsi.
					</seg>
					<seg id="b.1JO.5.5" type="verse">
						¿Janica caari oijatiri tseencantatsiri? Tempa yora iotiriri Jesoshi, cantatsiri: &quot;Iriotaque Jesoshi Itomi Tasorentsi&quot;.
					</seg>
					<seg id="b.1JO.5.6" type="verse">
						Peerani, ipocantacari Jesoquirishito quipatsiquica, ivaotisataca aisati icamimentajeitaquee, ayojeitantacari Quirishito ini. Te apatiro ivaotisataca, aisati icamimentajeitaquee. Aisati oamejeitaquee Ishire Tasorentsi jaoca icantari. Tampatica oamejeitaquee.
					</seg>
					<seg id="b.1JO.5.7" type="verse">
						Ocarati mava iotacaaqueeri Quirishito ini:
					</seg>
					<seg id="b.1JO.5.8" type="verse">
						Ishire Tasorentsi, ivaotisataca Jesoshi, aisati icamimentajeitaquee. Omoncaratavacaaca, iotacaajeitaquee jaoca icantari Jesoshi.
					</seg>
					<seg id="b.1JO.5.9" type="verse">
						Tempa ashirejeitacaro icamantaqueeri atiri, iro cantaincha yanacojeitaqueri Tasorentsi, queario yoametantaque irinti. Icamantacotasanotaqueri itomi.
					</seg>
					<seg id="b.1JO.5.10" type="verse">
						Ariorica aquemisantaqueri Itomi, aquenqueshiretasanotaqueri. Yora caari quemisantiri Tasorentsi, te irishiretearoji icamantacotiriri Itomi: itseencaqueri Tasorentsi, ijitiri irio tseeyachari.
					</seg>
					<seg id="b.1JO.5.11" type="verse">
						Aquemisantaqueri ainti Itomi, irootaque irisavicacantajeitajeeri Tasorentsi anta inampiqui, ancantaitatiyempani.
					</seg>
					<seg id="b.1JO.5.12" type="verse">
						Aitaque incantaitatiyempani iraneaje inquitequi maaroni iotiriri Itomi. Yorari caari iotiri, tecatsi incantea irisavique anta inquitequi.
					</seg>
					<seg id="b.1JO.5.13" type="verse">
						Piquemisantaqueri Itomi Tasorentsi, meeca nosanquenajeitimpiro piotanteari pincantaitatiyempani panee anta inquitequi.
					</seg>
					<seg id="b.1JO.5.14" type="verse">
						Eiro apashiventatsi anquenquetsatacayeri: timatsi icoacaaqueeri ancantapiniteriri. Ariorica amoncarataquero ayojeitaque ari inquemisantaquee.
					</seg>
					<seg id="b.1JO.5.15" type="verse">
						Ayojeitaque paitarica ancanteriri, inquemisantaquee. Aitaque irimataqueenero oca ancanteriri.
					</seg>
					<seg id="b.1JO.5.16" type="verse">
						Ariorica pineeri piyemisantaririnte yantaquero caari cameetsatatsi, iro cantaincha terica intseenqueriji Tasorentsi, pincantacoventeri iroavisacotanteariri. Timatsi yantaqueri pashini tseencantasanotatsiri: ariorica pineacotaqueri, piotanaque irijate irinti Sharincaveniqui. Te noncantempiji pincantacoventeri irinti.
					</seg>
					<seg id="b.1JO.5.17" type="verse">
						Te oncameetsateji catsini antayetero caari cameetsatatsi, iro cantaincha eiro ajitashitatsi irijate Sharincaveniqui maaroni antayetirori.
					</seg>
					<seg id="b.1JO.5.18" type="verse">
						Ayojeiti ariorica yashijeitaquee Tasorentsi, te antapinintajeroji caari cameetsatatsi. Yojocacoventaquee Itomi, tecatsi incantee camaari.
					</seg>
					<seg id="b.1JO.5.19" type="verse">
						Ayojeitaque ashanincajeitacari Tasorentsi. Irintiquea maaroni tseencantatsiri, ipincatsariventajeitaqueri camaari.
					</seg>
					<seg id="b.1JO.5.20" type="verse">
						Ayojeitaque ipocaque peerani Itomi Tasorentsi, iriotaque iotacaajeitaqueeri, ayojeitantariri yora Tasorentsisanori. Ashanincajeitacari iriori, aisati ashanincajeitacari Itomi, yora Jesoquirishito. Aisati iquempetacari iriri, Tasorentsisanori ini iriori. Yoaneajeitaquee, ancantaitatiyempani aneajeitanaje anta inquitequi.
					</seg>
					<seg id="b.1JO.5.21" type="verse">
						Noamere, piquemisantirocari ijitasorentsitashiyeetari. Ari ocarati. Narotaque sanquenajeitimpirori:
					</seg>
				</div>
			</div>
			<div id="b.2JO" type="book">
				<div id="b.2JO.1" type="chapter">
					<seg id="b.2JO.1.1" type="verse">
						¿Ainirompi tsio? ¿Ainirompi, nioti? ¿Tecatsimpa oajeitempine? Narotaque jivatacaajeitaqueriri ayemisantaririnte aca. Niotaque, tsio, aviro icoyeaque Tasorentsi piotantacariri, aisati icoyeajeitaqueri pitomipee. Queario, nonintasanojeitaquempi. Te apaniro nonintajeitaquempi narori, aisati iquempejeitaca maaroni ayemisantaririnte: inintajeitaquempi. Oshequi ashirejeitacaro irineane Tasorentsi, aitaque ancantaitatiyempani, tempa queariotasanotaque ocamantajeitaqueeri.
					</seg>
					<seg id="b.2JO.1.3" type="verse">
						Oshequi inintajeitaquee Apa Tasorentsi, aisati itomi, yora Avincatsarite Jesoquirishito, queario oni oca yoamejeitaqueeri. Aisati incantaitatiyempani incavintsaajeitee, irineshinoncajeitee, irisavicacaajeitee cameetsa.
					</seg>
					<seg id="b.2JO.1.4" type="verse">
						Ari noneayetaqueri aparopee pitomipee, oshequi noveshireimentajeitacari. Cameetsa isavicajeiti, iquemisantajeitaquero queariotatsiri yoamejeitaqueeri Apa Tasorentsi, aisati yantiniri maaroni icoacaajeitaqueeri.
					</seg>
					<seg id="b.2JO.1.5" type="verse">
						Meeca, noshaninca, nocoaque nonquenqueshiretacaajempiro intajeitaqueero Tasorentsi yoamejeitaqueeri peerani: ocameetsataque anintavacaajeitea, maaroni. Te naro intearone noamejeitempiro oca.
					</seg>
					<seg id="b.2JO.1.6" type="verse">
						Ariorica aninteri Tasorentsi, amajeiteneri maaroni icoacaajeitaqueeri. Ari icoacaajeitaquee ashi ayero anintavacaajeitea, maaroni, anquearioventero. Tempa irootaque icantajeitaqueeri peerani.
					</seg>
					<seg id="b.2JO.1.7" type="verse">
						Itimi meeca oshequi amatavitantatsiri, yoametantiro tseeyantsi, icantajeiti te imponeempaji Jesoshi inquitequi, te iratiritapeeji. Aisati icanti te inquempejeiteeji arori, caari ini Quirishito. Yora tseeyacotariri Quirishito iquishiri iriori, te incoyeji anquemisanteri.
					</seg>
					<seg id="b.2JO.1.8" type="verse">
						Paamayeariyea: yamatavitimpicari. Oshequi piquearioventaquero pantapinitiniri Tasorentsi icoacaaquempiri; ariorica pincanteani, eiro patsipetashitarotsi, impinatempi iriori. Iro cantaincha paamayeari yora coatsiri iramatavijeitempi: ariorica poijataqueri, pantsipetearo maaroni pantayevetanariri Tasorentsi, tecatsi impinatempi.
					</seg>
					<seg id="b.2JO.1.9" type="verse">
						Pojoquiricari Quirishito: eirorica pishiretarotsi yoamejeitaqueeri iriori, te pioteriji Tasorentsi. Iro cantaincha ariorica pincanteani pishiretearo yoamejeitaqueeri, pioteri aisati Iriri: quiso iroajeitanaquempi Apa aisati Itomi.
					</seg>
					<seg id="b.2JO.1.10" type="verse">
						Irijatashitempirica atiri iroamejeitempi, piotavaqueri paitarica yoametacotapinitiriri Quirishito. Terica ontampaticate oca icoavetari iroametempiri, eiro paacameetsatavaqueritsi: eiro pisavicacairitsi pivancoqui, eiro piquemisantiritsi catsini.
					</seg>
					<seg id="b.2JO.1.11" type="verse">
						Ariorica paacameetsatavaqueri, pishanincajeitacari: aitaque pincarajeitaqueri poametantero tseeyantsi. Te oncameetsateji catsini.
					</seg>
					<seg id="b.2JO.1.12" type="verse">
						Timatsiquera oshequi pashini nocoaque noncamantajeitempiri, iro cantaincha te noninteji nosanquenatempiro. Nocoaque nojate noneempi. Ariorica aneavacaajeitea, noncamantasanotempiro maaroni. Aisati anquimoshirejeitanaque maaroni.
					</seg>
					<seg id="b.2JO.1.13" type="verse">
						Ainiro aca otomipee pireento. Tempa iriojeitaque icoyeaqueri Tasorentsi. Ivetsajeitaquempi. Ari ocarati. Narotaque sanquenatimpirori:
					</seg>
				</div>
			</div>
			<div id="b.3JO" type="book">
				<div id="b.3JO.1" type="chapter">
					<seg id="b.3JO.1.1" type="verse">
						¿Ainirompi Cayo? ¿Tecatsimpa oyempine? Narotaque Joa, jivatacaajeitiriri ayemisantaririnte aca. Queario, oshequi nonintaquempi.
					</seg>
					<seg id="b.3JO.1.2" type="verse">
						Noncamantempi, nonintane, nocantacoventapinitaquempi: nocantiri Tasorentsi intasoncacoventempi cameetsa pisavicanteari. Niotaque piquemisantasanotaque, aisati nocantacoventimpi pishintsivatsatasanotanteari.
					</seg>
					<seg id="b.3JO.1.3" type="verse">
						Ainiro areejeitachari ayemisantaririnte, icamantapaaquena piquearioventiro pisaviqui cameetsa, aisati piquemisantasanotaqueri Tasorentsi, irootaque noquimoshireimentantaquempiri.
					</seg>
					<seg id="b.3JO.1.4" type="verse">
						Ariorica noquemacotaqueri noshaninca iquemisantasanotaque, aitaque noquimoshiretasanotaque.
					</seg>
					<seg id="b.3JO.1.5" type="verse">
						Nonintane, piquearioventaquero picavintsaajeitaqueri ayemisantaririnte, pitsoteaqueri: yora poneayetachari pashinipeequi nampitsi, maaroni. Cameetsataque.
					</seg>
					<seg id="b.3JO.1.6" type="verse">
						Icamantajeitaquena maaroni ayemisantaririnte aca, oshequi pinintajeitavaqueri. Ariorica irareetajempi aisati pinampiqui, ocameetsataque pintacoteari; ariorica irijatanaje, pimpajeitavajeri coiteimojeitariri: irootaque icoacaaquempiri Tasorentsi.
					</seg>
					<seg id="b.3JO.1.7" type="verse">
						Iquenaquenayetanaque iquenquetsatacotapinitiri Jesoquirishito, tecatsi incoacojeiteri yora caari quemisantatsi,
					</seg>
					<seg id="b.3JO.1.8" type="verse">
						irootaque ocameetsatantari intacojeiteari arori, amitacojeiteri inquenquetsatero irineane Tasorentsi: tempa queariotasanotaque ocamantayetaqueeri.
					</seg>
					<seg id="b.3JO.1.9" type="verse">
						Timatsi nosanquenavetanariri ayemisantaririnte anta, iro cantaincha te impincatsatenaji yora Irioterejeshi. Icoaveta irijivatacanteme iriori.
					</seg>
					<seg id="b.3JO.1.10" type="verse">
						Ariorica nareejeitempi nonquenqueshiretacaajeitapaaquempi jaoca icantari: itseeyacotaquena, icantimataquena. Aisati, ariorica yareevetari ayemisantaririnte anta, te irineshinoncatavaqueriji. Aisati iquisaqueri yora neshinoncatavaqueriri areejeitachari, aisati te irinintacaajeiteriji incarajeiteri inquemisantajeite.
					</seg>
					<seg id="b.3JO.1.11" type="verse">
						Nonintane, te oncameetsateji catsini oca yantayetaqueri yoranqui: eiro piquempetaritsi. Irinti pinquempetea antirori cameetsatasanoyetatsiri. Yora antapiniyetirori cameetsatatsiri, iotiri Tasorentsi; yora antapiniyetirori caari cameetsatatsi, te irioteriji.
					</seg>
					<seg id="b.3JO.1.12" type="verse">
						Queario, icameetsatasanotaque Irimitirio. Tempa ineacameetsajeitaqueri quemisantajeitatsiri aca, aisati noneacameetsataqueri, aisati avirori pineacameetsataqueri.
					</seg>
					<seg id="b.3JO.1.13" type="verse">
						Timatsiquera oshequi nocoaque noncamantempiri, iro cantaincha te noncoyeji nosanquenatempiro.
					</seg>
					<seg id="b.3JO.1.14" type="verse">
						Naamaaca irotaintsi noneempi: ariorica aneavacayea nontsoteaquempiro, noncamantempiro maaroni.
					</seg>
					<seg id="b.3JO.1.15" type="verse">
						Cameetsayea pisavique. Ivetsajeitaquempi ashanincapee aca. Aisati ashanincapee ara, novetsajeitari, maaroni. Narotaque sanquenatimpirori oca:
					</seg>
				</div>
			</div>
			<div id="b.JUD" type="book">
				<div id="b.JUD.1" type="chapter">
					<seg id="b.JUD.1.1" type="verse">
						¿Ainirompi, noyemisantaririnte? ¿Tecatsimpa oajeitempine? Narotaque Jorashi sanquenajeitimpirori oca, narotaque antaveetiniriri Jesoquirishito; narotaque irirenti Santiaco. Ari niotaque icoyeajeitaquempi Apa Tasorentsi, irootaque piquemisantajeitantariri, aisati oshequi inintajeitaquempi. Iquempoyeaventajeitaquempi, pineanteariri coajica Jesoquirishito.
					</seg>
					<seg id="b.JUD.1.2" type="verse">
						Nocoaque incavintsaajeitempi, cameetsa irisavicacaajeitempi. Aisati nocoaque paacameetsatavacaajeitea maaroni, pinintavacaajeitea.
					</seg>
					<seg id="b.JUD.1.3" type="verse">
						Piojeitaque oshequi nonintajeitaquempi. Tempa yoavisacojeitaquee Tasorentsi. Meeca noquenqueshirevetaca noncamantempime jaoca icantajeitaqueeri: itasoncaventajeitaquee, icavintsaajeitaquee, maaroni; iro cantaincha meeca eiro nocamantimpirotsi oca. Timatsi meeca pashini noninti noncamantempiri, irointi. Nocoacaaquempi pinquearioventero pinquemisantero yoamejeitaquempiri Tasorentsi, te ompashinitapiniteaji. Eiro piquemisantiritsi yora itsipapee coajeivetachari iramatavijeitempime.
					</seg>
					<seg id="b.JUD.1.4" type="verse">
						Ainiro yora cantatsiri: &quot;Noquemisanti&quot;, iro cantaincha yamatavitanti. Ioti icavintsaajeitaquee Tasorentsi, yoavisacojeitaquee. Meeca icantashijeitaquempi yoranqui: &quot;Cameetsa antajeitaquero paitarica acoajeitiri, eiro iquisheetsi Tasorentsi&quot;, iro cantaincha irointi yamatavitanti. Te impincatsajeiteriji Avincatsarite Jesoquirishito, irootaque irijatanteari Sharincaveniqui. Tempa irootaque ocantiri Sanquenarentsi.
					</seg>
					<seg id="b.JUD.1.5" type="verse">
						Timatsi piotasanojeitaqueri, iro cantaincha noninti nonquenqueshiretacaajempiro aisati. Peerani oshequi yashinoncaajeitaca maaroni joriopee anta Ejipitoqui, iro cantaincha yoavisacojeitaqueri Tasorentsi, yaajeitanaqueri pashiniqui quipatsi. Iro cantaincha iconoajeitacari joriopee tseenquiriri Tasorentsi, irootaque yoantacariri iriori.
					</seg>
					<seg id="b.JUD.1.6" type="verse">
						Aisati itimaveitani inquitequi inampireni Tasorentsi, icameetsaveitani catsini, iro cantaincha ipiatsatacari Tasorentsi. Meeca te irisavicajeji anta ocameetsaitetinta, ainti yojocaqueri Tasorentsi oshaaviji, anta otsitenitasanotinta. Aitaque isavicaqueri irosati incantacoventanteariri, iroasanquetasanotanteariri.
					</seg>
					<seg id="b.JUD.1.7" type="verse">
						Aisati iquempejeitaca yora soromasatini aisati comorasatini, aisati maaroni ishanincapeeni iriori: oshequi yantajeitaquero caari cameetsatatsi. Yantajeitaquero iashianepee, itsinampaavacaajeitaca, maaroni. Ari yoasanquetaajeitaqueri Tasorentsi, maaroni; irootaque ayojeitantacari otimi Sharincaveni, iroasanquetaajeitanteariri maaroni antapinitirori caari cameetsatatsi: incantaitatiyempani inquematsicatearo paamari.
					</seg>
					<seg id="b.JUD.1.8" type="verse">
						Iro cantaincha te inquenqueshireteaji yora amatavitantatsiri. Icantani yantayetaquero iashiane, itsinampavacaaca; itseencaqueri ivincatsarite, ishirontimentajeitacari; icantimajeitaqueri yora inampirepee cameetsari Tasorentsi.
					</seg>
					<seg id="b.JUD.1.9" type="verse">
						Peerani icanteetini: icamantacaniri Moishishi, icoaveta Satanashi iraanaquerime anta Sharincaveniqui. Aisati iquempetaca Miyeri, yora ivincatsarite inampirepee Tasorentsi: icoaveta iraanaquerime iriori inquitequi. Ari icantavacaaca apite. Ari yora Miyeri oshequi itsaroacaari Satanashi, oshequi ipincatsataqueri, irootaque caari ipiatsatantari. Apatiro icantiri: &quot;Irinti Tasorentsi piatempineri&quot;. Irootaque icantaqueriri.
					</seg>
					<seg id="b.JUD.1.10" type="verse">
						Noshaninca, yora amatavijeitimpiri te iriojeiteji irisavique cameetsa, iro cantaincha icantimajeitaquee arori ariorica atimi cameetsa. Te aneeroji iotantari, iquempejeitacari avira: yantashijeitaro paitarica icoiri. Irootaque iroasanquejeitanteariri Tasorentsi,
					</seg>
					<seg id="b.JUD.1.11" type="verse">
						irashinoncaajeitaquea. Iquempejeitacari yora Caini, yora oiriri irirentini. Iquempejeitacari yora Varama: ipinayeetiri quirequi, irootaque yantantarori caari cameetsatatsi. Iquempejeitacari aisati yora Core: ipiatsatacari peerani Moishishini. Tempa iroasanquejeiteri Tasorentsi, maaroni.
					</seg>
					<seg id="b.JUD.1.12" type="verse">
						Pamene, ariorica papatotapinita poajeita, picoajeiveta pinintavacaajeiteame, pincavintsaavacaajeiteame. Iro cantaincha icarajeitaquempi yoranqui, caari pimatasanotantaro cameetsa. Te irioteji iriori impashiventea, oshequi yoajeitaca, te inquenqueshireteriji itsipajeitari. Oshequi ineaveetashita, vero, vero, iro cantaincha te iramitacojeitempiji. Iquempetacaro mencori amatavijeitimpiri: amavetaro antearo tampea, pijitashijeiveta ompariye incani, iro cantaincha, te. Iquempetacaro inchato caari timatsi oitsoqui, te oncanteji, ocameetsati anchaquitero, amponquitireajero, antaajero.
					</seg>
					<seg id="b.JUD.1.13" type="verse">
						Tempa pineapinijeitiro otsapijaqui opitsishimoretaque, te pineacameetsateroji: ari iquempejeitari iriori, te oncameetsateji yantayetiri, oncameetsateme impashiventeame. Pishiacantavetacari impoquiro iotacaimpiri jaoca pinqueneri, iro cantaincha yamatavijeitaquempi. Irijatanaque iriori anta otsitenitasanotaque, incantaitatiyempani irisavique.
					</seg>
					<seg id="b.JUD.1.14" type="verse">
						Peerani catsini iquenquetsatacotaquerini Enoco, yora ishanincani Aran, icantini: &quot;Pamene, coajica impoque Avincatsarite, incarajeiteri oshequi catsini inampirepee.
					</seg>
					<seg id="b.JUD.1.15" type="verse">
						Iroasanquetaajeitapaaqueri maaroni caari cameetsajeitatsine. Iriojeiteri maaroni tseencajeitiriri: ipiatsajeivetacari, icantimajeivetacari, irootaque iroasanquetaajeitanteariri&quot;.
					</seg>
					<seg id="b.JUD.1.16" type="verse">
						Ari iquisashirejeitanaca, icantimajeitaqueri ishaninca, icoasanotaque irantapinitero caari cameetsatatsi, oshequi ishemejeitaque. Ipincatsatamempeashitacari ishaninca iramatavitanteariri.
					</seg>
					<seg id="b.JUD.1.17" type="verse">
						Ari, noshaninca, oshequi nonintajeitaquempi, irootaque nocoacantimpirori pinquenqueshiretasanotero icantayetimpiri itiancanepee Avincatsarite Jesoquirishito.
					</seg>
					<seg id="b.JUD.1.18" type="verse">
						Tempa icamantajeitaquempini: &quot;Coajica pineasanojeitavaqueri tseencantasanotatsiri, irantashijeitearo paitapeerica icoaqueri iriori&quot;.
					</seg>
					<seg id="b.JUD.1.19" type="verse">
						Iriojeitaque amatavijeitiriri itsipapee, irootaque iquisavacaajeitantacari; oshequi itseencantajeiti, te quiso oyeri Ishire Tasorentsi.
					</seg>
					<seg id="b.JUD.1.20" type="verse">
						Ari, nonintane, pinquemisantasanojeiteri avinti Tasorentsi, impoiji pimatasanojeitero pintime cameetsa. Pincoasanotero Ishire oametasanojeitempi pinquenquetsatacayeri.
					</seg>
					<seg id="b.JUD.1.21" type="verse">
						Pincoasanojeite irinintajeitempi Tasorentsi. Piojeitaque incavintsaajeitempi Avincatsarite Jesoquirishito, iraajeitanaquempi anta inquitequi, pincantaitatiyempani pisaviquimojeiteri.
					</seg>
					<seg id="b.JUD.1.22" type="verse">
						Pincavintsaasanojeiteri yora caari iojeitiri Tasorentsi, poametasanojeiteri.
					</seg>
					<seg id="b.JUD.1.23" type="verse">
						Poavisacojeiteri pishaninca, itaacari anta Sharincaveniqui. Queariompia, piquempetaricari yora piquemisantacaajeitaqueri. Eiro pantimatirotsi catsini caari cameetsatatsi yantajeitiri iriori.
					</seg>
					<seg id="b.JUD.1.24" type="verse">
						Tempa timatsi Tasorentsi apaniro, aisati iriori Avincatsarite Jesoquirishito: yora oavisacojeitaqueeri. Ainiro itasorenca irinti, iquempoyeasanojeitaquempi eiro pantimatantarotsi caari cameetsatatsi. Iraajeitanaquempi inquitequi: anta ocameetsaitetasanotaque catsini. Aitaque anta anquimoshireventajeitapaajeri, maaroni. Tsame meeca ancamantajeiteri atiri: &quot;Icameetsatasanoti Novincatsarite, ipincatsaritasanoti, itasorentsitasanoti&quot;. Aitaque ancantatiyempani ancamantapinijeiteri itsipapee, eiro ajocajirotsi. Aitaque ancantaitatiyempani. Narotaque sanquenajeitimpirori:
					</seg>
				</div>
			</div>
			<div id="b.REV" type="book">
				<div id="b.REV.1" type="chapter">
					<seg id="b.REV.1.1" type="verse">
						Intasanotacaro Tasorentsi, icamantaqueri Jesoquirishito, impoiji yovaajiniri iriori inampire, impoiji iriori yovaajanaro narori, meeca novaajeitempiro avirori. Nopincatsataqueri Tasorentsi, aisati piquempejeitaca, pipincatsajeitaqueri avirori; meeca icamantajeitaquee paitarica iranteri Jesoshi: eiro osamanititsi irimatantearori.
					</seg>
					<seg id="b.REV.1.2" type="verse">
						Ari oshequi iotacaaquena Tasorentsi aisati Jesoquirishito: ainiro icamantaquenari aisati inijaquenari. Meeca noncamantajeitempiro jaoca ocantari.
					</seg>
					<seg id="b.REV.1.3" type="verse">
						Iroimoshirencajeiteri Tasorentsi maaroni neanateroneri oca nosanquenajeitaquempiri aisati maaroni quemajeitavaqueroneri. Iro cantaincha eiro iquemashitarotsi, irointi irimatasanotero ocantaqueriri inquimoshiretanteari. Pamene, eiro osamanititsi irimatantearori Jesoshi maaroni oca noquenquetsatacotiriri.
					</seg>
					<seg id="b.REV.1.4" type="verse">
						Narotaque Joa sanquenatirori oca. Nosanquenajeitaqueneri savicajeitatsiri anta Ashiaqui, aisati iriori yora quemisantajeitatsiri anta 7 nampitsipeequi. ¿Ainirojeimpi, maaroni? Ainiro Tasorentsi iriori, irosati icanta: itimini peerani, irosati meeca; irosati incanteani, coajica. Nocamantaqueri: &quot;Pincavintsaajeiteri noyemisantaririnte anta Ashiaqui, cameetsa pisavicacaajeiteri&quot;. Irosati nocantaquerori Ishire, ora quiso oiriri ipincatsariventanti.
					</seg>
					<seg id="b.REV.1.5" type="verse">
						Irosati nocamantaqueriri Jesoquirishito: tempa cameetsa yovaajeitaqueero arori icantaqueriri Tasorentsi. Iriotaque nijantajirori itinaanaja, aisati ipincatsariventajeitiri pincatsarivetachari aca quipatsiquica. Oshequi antajeivetacaro caari cameetsatatsi ajajeitanteameri Sharincaveniqui, iro cantaincha oshequi ineshinoncajeitaquee, yaparajatimentaqueero iriraja, yoavisacojeitantaqueeri.
					</seg>
					<seg id="b.REV.1.6" type="verse">
						Icantajeitaquee: &quot;Pincarajeitena ampincatsarijeitaje, aisati pinquenquetsatacaapiniteri Apa: pincanteri iramitacojeiteri piyemisantaririnte&quot;. Tsame ampincatsatasanojeiteri maaroni, ancantaitatiyempani. Aitaque ancantajeiteari.
					</seg>
					<seg id="b.REV.1.7" type="verse">
						Pamene, inquenapaaje mencoriqui, aitaque aneajeitavajeri maaroni. Aisati irineajeitavajeri pajacojeivetacariri peerani. Ari intsaroacaajeitavaqueari maaroni tseencajeitiriri, iriraajeitanaquea, jii, jii. Queario, aitaque oncanteari.
					</seg>
					<seg id="b.REV.1.8" type="verse">
						Te impashinitapiniteji Avincatsarite, itasorentsitaque, irosati icantani: peerani, aisati meeca, aisati coajicani. Icanti: &quot;Narotaque intacarori maaroni, aisati narotaque vecarayeroneri maaroni&quot;.
					</seg>
					<seg id="b.REV.1.9" type="verse">
						Ari, noyemisantaririnte, aquempetavacaajeitaca: aquemisantajeitaqueri Jesoshi, irootaque yoashinoncaapinijeitantaqueeri tseencantatsiri. Ipincatsariventajeitaquee Jesoshi, irootaque amavejeitantacarori. Noquenquetsatiro irineane Tasorentsi aisati noquenquetsatacotaqueri Jesoshi, irootaque yojocanteetaquenari aca ovoyejaqui ipajiyeetiri Patimoshi.
					</seg>
					<seg id="b.REV.1.10" type="verse">
						Ari tomincoqui noquenqueshiretasanotaqueri Tasorentsi, irosati noquemantacariri iquenquetsatacaaquena. Antearojenca ineanataquena, iquempetacari tiorentsi; jajencaitaque irineane,
					</seg>
					<seg id="b.REV.1.11" type="verse">
						icantaquena: --Pisanquenatero maaroni nonijaayetempiri, impoiji pimpacanteri quemisantajeitatsiri anta Ejesoqui, Eshimirinaqui, Perecamoqui, Tiatiraqui, Sarireshiqui, Jirarerejiaqui, jero Araoriseaqui. Ocarataque inampipee 7.
					</seg>
					<seg id="b.REV.1.12" type="verse">
						Nopitsocashitanacari yora quenquetsatacaaquenari; ari noneaquero onantari veera, ocarataque 7, yovetsiqueetiro oro.
					</seg>
					<seg id="b.REV.1.13" type="verse">
						Nianqui noneaqueri isatecaca quempetariri Jesoshi, yora poneainchari inquitequi peerani, iquempetapaaca yatiritantapaacaniri. Iquitsaataro tsantsashitsari iitsaare, onaque inejiqui quempevetarori ishiticatsaquiro, yovetsiqueetiro oro.
					</seg>
					<seg id="b.REV.1.14" type="verse">
						Oquitamaroishitasanotaque iishi, oquempetacaro ampeji aisati sharaca: quitamaro catsini. Oquempetacaro iroqui paamari amorequi.
					</seg>
					<seg id="b.REV.1.15" type="verse">
						Oshipaquireaque iiti, oquempetacaro ashirotatsiri saancanatatsiri. Antearojenca ineanati, iquempetacaro oshequi ovarijare antearo, sooo.
					</seg>
					<seg id="b.REV.1.16" type="verse">
						Yajiricaqueri iracosanoriqui 7 impoquiro; ocontetapaaque ivantequi ivesamento, otsaampiti apite omititsaqui; oshipaquireasanotaque ivoro, oquempetacari catsirincaiteri, ishipaquireasanotaque, shipaquirerere.
					</seg>
					<seg id="b.REV.1.17" type="verse">
						Noneantacariri, notaanaque iitiqui, toren. Oquempevetaca nocamaque. Ipamitaquena iracosanoriqui, icantaquena: --Eiro pitsaroacaanatsi, narotaque intasanotacarori maaroni, aisati narotaque vecarayerone maaroni.
					</seg>
					<seg id="b.REV.1.18" type="verse">
						Naro aneasanotatsiri. Nocamasanovetaca, iro cantaincha naneanaji aisati; meeca noncantaitatiyempani nanee. Eiro nocamajitsi aisati. Narotaque cantajeiterine ariorica incame atiri, eirorica icamitsi; narotaque cantajeiterine janicarica jatatsineri inquitequi aisati janicarica jatatsineri Sharincaveniqui.
					</seg>
					<seg id="b.REV.1.19" type="verse">
						Meeca pisanquenatero oca pineaqueri, aisati pisanquenatacotero nantayeteri coajica.
					</seg>
					<seg id="b.REV.1.20" type="verse">
						Meeca noncamantempiro caari pioti incaranqui. Pineaqueri impoquiro najiricaqueri: ishiaqueri yora jivatacaajeitiriri quemisantajeitatsiri anta 7 nampitsipeequi. Meeca piotaque nopincatsariventajeitiri. Aisati ora onantari veera: oshiaqueri maaroni quemisantajeitatsiri anta nampitsiquinta. Meeca piotaque quiso noajeitanaqueri.
					</seg>
				</div>
				<div id="b.REV.2" type="chapter">
					<seg id="b.REV.2.1" type="verse">
						Jero aisati icantaquenari Jesoshi: --Jero oca pisanquenateneriri yora jivatacaajeitiriri quemisantajeitatsiri anta Ejesoqui: &quot;Meeca noncamantempiro icamantaquenari yora ajiriquiriri impoquiro iracosanoriqui: yora aniitatsiri anta onantariqui veera, caratatsiri 7.
					</seg>
					<seg id="b.REV.2.2" type="verse">
						Icantimpi: 'Niotaquero pantayetaqueri, niotaquero pipomerentsiventaquenaro nocoacaimpiri, te pishemearoji. Niotaquempi te pishinetimateriji piyemisantaririnte irantapinitero caari cameetsatatsi. Ainiro jatashivetimpiri cantashitachari: &quot;Narotaque itiancane Quirishito&quot;, iro cantaincha piotaqueri iramataviterime quemisantatsiri: niotaque te pishineteriji inquenquetsatacayempi.
					</seg>
					<seg id="b.REV.2.3" type="verse">
						Niotaque oshequi pineacatsitimentaquena, iro cantaincha te pishemearoji, te pojocajeroji pantayetaquenari.
					</seg>
					<seg id="b.REV.2.4" type="verse">
						Iro cantaincha ainiro pojocaqueri aparo: peerani pinintasanovetaquena; meecari, meeca te pinintasanotenaji.
					</seg>
					<seg id="b.REV.2.5" type="verse">
						Pinquenqueshirejeitea jaoca picantaniri peerani; te pinquempejeiteaji meeca. Pinquenqueshirejeitea pinquempejeitanteari peerani, iroaquerani piquemisantajeitaque. Pinquenqueshireempa, pinintasanojeitajena aisati. Eirorica pinintajanatsi, nojatashitimpicari, notsoncajeitimpicari.
					</seg>
					<seg id="b.REV.2.6" type="verse">
						Iro cantaincha timatsi noneacameetsatantimpiri: te pineacameetsateroji yantayetaqueri oijajeitiriri Nicorashi, yantashiyetaro caari yai. Aisati narori, te noneacameetsateroji yantajeitiri.
					</seg>
					<seg id="b.REV.2.7" type="verse">
						Otimirica piquemantari, pinquemavaquero oca nocamantaquempiri. Peerani otimini Erequi inchato oaneantatsiri: arioricame iroyearome peeraniniri, incantaitatiyempanime iraneeme. Meeca ainiro quempevetarori anta ocameetsaitetinta, anta Tasorentsiqui. Ariorica cameetsa pisavicajeite aisati pimatapinitaquenaro nocoacaimpiri, onquempetaquea poaquearo inquitequi oaneasanojeitempineri: queario pincantaitatiyempani pisavicajeite anta inquitequi'&quot;. Irootaque isanquenatacaaquenari Jesoshi.
					</seg>
					<seg id="b.REV.2.8" type="verse">
						Aisati icantaquena Jesoshi: --Jero oca pisanquenajeiteneriri yora jivatacaajeitiriri quemisantajeitatsiri anta Eshimirinaqui: &quot;Meeca noncamantempiro icamantaquenari yora intasanotacarori maaroni, vecarayeroneri maaroni. Icamaque peerani, impoiji itinaanaja.
					</seg>
					<seg id="b.REV.2.9" type="verse">
						Icantimpi: 'Niotaquero pantayetaqueri, niotaquero oshequi picatsitimentaquena, niotaquero pashinoncaimentaquena: iro cantaincha eiro pipeacotarotsi nompinatasanotempi anta inquitequi. Niotaque oshequi icantimajeitaquempi yora shiavetariri quemisantatsiri. Icantanirojeiveta: &quot;Noquemisanti&quot;. Jaaquea narori, te inquemisantajeitenaji, irinti iquemisantaniroti Satanashi.
					</seg>
					<seg id="b.REV.2.10" type="verse">
						Queario, oshequi pinquematsicatearo, iro cantaincha eiro pitsaroashiretitsi. Yora camaari iroiminqueaarantacantempi caravosoqui, icoaque iriotantempiri queariorica piquemisantasanotaquena. Oncarate 10 quitaiteri oshequi pineacatsiyetearo paitapeerica. Pinquearioventenaro maaroni nocamantaquempiri, irosati pincamanteari; impoiji nompinatasanotempi, aisati pincantaitatiyempani panee anta nonampiqui.
					</seg>
					<seg id="b.REV.2.11" type="verse">
						Otimirica piquemantari, pinquemavaquero oca nocamantaquempiri. Ariorica cameetsa pisavique aisati pimatapinitenaro nocoacaimpiri, eiro pijatitsi avirori Sharincaveniqui'&quot;. Irootaque isanquenatacaaquenari Jesoshi.
					</seg>
					<seg id="b.REV.2.12" type="verse">
						Aisati icantaquena Jesoshi: --Jero oca pisanquenateneriri yora jivatacaajeitiriri quemisantajeitatsiri anta Perecamoqui: &quot;Meeca noncamantempiro icamantaquenari yora ashitarori ivesamento, tsampitatsiri apite omititsaqui.
					</seg>
					<seg id="b.REV.2.13" type="verse">
						Icantimpi: 'Niotaquero maaroni pantayetaqueri, niotaque ara pisaviquira itimi aisati oshequi pincatsatiriri Satanashi: queario isaviquimojeitimpi iriori. Niotaque piquemisantasanotaquena, te pojoquenaji. Peerani itimini pinampiqui Antipashi: yora quenquetsatacotanari, antanarori maaroni nocoacairiri. Pineacojeitaqueri yoyeetaqueri, iro cantaincha te pojocajeiteroji piquemisantaquena.
					</seg>
					<seg id="b.REV.2.14" type="verse">
						Iro cantaincha ainiro pantayetiri caari noninti. Noshiacantempiro: ainiro yoametaqueriniri Varama peerani Varaca; impoiji iriori yantacaajeitaqueri pijorioririnteni caari cameetsatatsi: ipincatsatashijeitaro yovetsicayetiri atiri aisati yantapiniyetiro caari yai. Ainiro meeca picarajeitiri shiaqueriniri yora Varama: yantacaarantaquempi pipincatsatashiyetaro yovetsicane atiri aisati pantashiyetaro caari pai.
					</seg>
					<seg id="b.REV.2.15" type="verse">
						Queario iriojeitaque oijajeitiriri Nicorashi. Te oncameetsateji yantajeitaqueri: yantacaajeitimpicari yantayetiri iriori.
					</seg>
					<seg id="b.REV.2.16" type="verse">
						Pinquenqueshirejeitanaquea, eiro piquempetajatsi chapinqui. Eirorica pojocajeitirotsi pantayetiri, nojatashijeitimpicari nompoyereajeitapeempi. Ainiro novesamento novantequi nompesajeitantapeempiri, peti, peti, peti.
					</seg>
					<seg id="b.REV.2.17" type="verse">
						Otimirica piquemantari, pinquemavaquero oca nocamantaquempiri. Ariorica cameetsa pisavique aisati pimatapinitaquenaro nocoacaimpiri, nompaquempi poyeari caari conijatatsi, oquempetaca nopashijeitacari peeraniniri mana. Aisati nomperi quitamarori mapi, nosanquenatero mapiqui ivajiro iroaquerari: iriotero iriori ivajiro, iro cantaincha eiro iotirotsi itsipapee'&quot;. Irootaque isanquenatacaaquenari.
					</seg>
					<seg id="b.REV.2.18" type="verse">
						Aisati icantaquena Jesoshi: --Jero oca pisanquenateneriri jivatacaajeitiriri quemisantajeitatsiri anta Tiatiraqui: &quot;Meeca noncamantempiro icamantaquenari Itomi Tasorentsi: oquempetacaro iroqui paamari amorequi, aisati oshipaquireaque iiti, oquempetacaro ashirotatsiri saancanatatsiri.
					</seg>
					<seg id="b.REV.2.19" type="verse">
						Icantimpi: 'Niotaquero pantayetaqueri. Niotaque pinintavacaajeitaca, piquemisantajeitaquena, pintacojeitacari pishaninca, piquearioventaquenaro maaroni nocoacaajeitaquempiri. Aiquero pijatatiye pimatasanojeitanaquero.
					</seg>
					<seg id="b.REV.2.20" type="verse">
						Iro cantaincha ainiro pantiro caari noninti: pishinetaquero ora Jesavere oamejeitaqueri quemisantanari yantayetantacarori caari yai aisati iquemisantantacarori yovetsicayetiri atiri. Ocantaveta: &quot;Noquenquetsatacotapinitiri Tasorentsi&quot;, iro cantaincha amatavitapinijeitaqueri quemisantajeitanari.
					</seg>
					<seg id="b.REV.2.21" type="verse">
						Noyeavetacaro onquenqueshireanajeame; iro cantaincha te oncoyeji onquenqueshiretea, te oncoyeji ojocayetajero antayetiri caari ai.
					</seg>
					<seg id="b.REV.2.22" type="verse">
						Meeca noncamantempi: nojoquiitacayearo, aisati eirorica iquenqueshireajeitatsi yora quemisantajeitirori, noashinoncaasanojeiteri iriori catsini.
					</seg>
					<seg id="b.REV.2.23" type="verse">
						Queario noajeiteri maaroni oijajeitirori Jesavere, nontsoncajeiteri, maaroni. Impoiji iriojeitanaque maaroni quemisantajeitatsiri niotaquero maaroni iquenqueshirejeitiri atiri aisati niotaquero maaroni icoajeitaqueri. Ocameetsatirica pantajeitaqueri, aitaque noncavintsaasanojeitempi; iro cantaincha terica oncameetsateji, aitaque noashinoncaajeitempi.
					</seg>
					<seg id="b.REV.2.24" type="verse">
						Yorari pitsipapee, caari quemisantiro Jesavere, aisati caari antasanotiniri icantavetariri Satanashi, tecatsi noncantajeiteri;
					</seg>
					<seg id="b.REV.2.25" type="verse">
						irointi incanteani inquemisantena irosati nareetantapaajeari.
					</seg>
					<seg id="b.REV.2.26" type="verse">
						Ariorica pimatapinitaquenaro maaroni nocoacaaquempiri irosati nareetantajeari, ari nompeajempi pincatsariventajeiterineri oshequi atiri.
					</seg>
					<seg id="b.REV.2.27" type="verse">
						Oquempetaca narori, icantaquena Apa nopincatsaritantacari, aisati noncantempi avirori pimpincatsaritasanotantanaqueari. Ariorica ompariaque coviti, omporocapaaque maaroni, poyere; aisati pinquempetea avirori: pimpoyereajeitajeri maaroni caari quemisantajeitana, poyere.
					</seg>
					<seg id="b.REV.2.28" type="verse">
						Pimpincatsaritasanotanaque, oshequi noaneenquempi, pinquempeteari impoquiro anteariteaquiri.
					</seg>
					<seg id="b.REV.2.29" type="verse">
						Otimirica piquemantari, pinquemavaquero oca nocamantaquempiri'&quot;. Irootaque isanquenatacaaquenari Jesoshi.
					</seg>
				</div>
				<div id="b.REV.3" type="chapter">
					<seg id="b.REV.3.1" type="verse">
						Impoiji aisati icantaquena Jesoshi: --Jero oca pisanquenateneriri jivatacaajeitiriri quemisantajeitatsiri anta Sarireshiqui: &quot;Meeca noncamantempiro icamantaquenari yora quiso oirori Ishire Tasorentsi: yora ajiriquiriri 7 impoquiro. Icantimpi: 'Niotaquero maaroni pantayetaqueri; ijitashiyeevetimpi avirojeitaque quemisantincari, iro cantaincha niojeitimpi nainti oshequi pitseenqui.
					</seg>
					<seg id="b.REV.3.2" type="verse">
						Queariompia, pitseencasanotajicari, pijaticari Sharincaveniqui. Te onimoteariji Tasorentsi pantayetaqueri. Piquemisantaveta: pinquenqueshirejeitea meeca pinquemisantasanotanteari.
					</seg>
					<seg id="b.REV.3.3" type="verse">
						Pinquenqueshiretasanotanajero noneane piquemaqueri peerani: pishiretasanotanajearo, pinquenqueshiretanajea. Eirorica piquemisantasanotajana, nojatashitempi, noasanquetayempi. Te piojeiteji jaoca oncarate nojatashitantempiri: noquempetacari coshinti, te pioteji jaocarica oncarate irijatashitantempiri incoshitantempiri.
					</seg>
					<seg id="b.REV.3.4" type="verse">
						Oshequi pitseencantajeiti, iro cantaincha ainiro timaarantaintsiri quemisantaquenari: cameetsa isavicajeiti irinti. Pantajeitaquero caari cameetsatatsi noshiacantaquempiro piquipatsitiro piitsaare; irintiquea quemisantanari, te inquipatsiteroji iitsaare; noneaquero oquitetaque, oquitamarotasanotaque. Queario icameetsataque noneacameetsatantacariri.
					</seg>
					<seg id="b.REV.3.5" type="verse">
						Maaroni antajeitaquerori nocoacaajeitaqueriri inquitsaataquearo ora quitamarotasanotatsiri catsini. Ainiro osanquenataca ivajiropee maaroni savicatsineri inquitequi. Nompeajero ivajiropee tseencajeitanari, iro cantaincha eiro nopeajirotsi ivajiropee antirori maaroni nocoacairiri. Aisati noncamanteri Apa: &quot;Iriotaque yoca quemisantaquenari&quot;. Irosati noncamantajeiteriri maaroni inampirepee.
					</seg>
					<seg id="b.REV.3.6" type="verse">
						Otimirica piquemantari, pinquemavaquero oca nocamantajeitaquempiri'&quot;. Irootaque icantajeitaqueriri Jesoshi sarireshisati.
					</seg>
					<seg id="b.REV.3.7" type="verse">
						Aisati icantaquena Jesoshi: --Jero oca pisanquenateneriri jivatacaajeitiriri quemisantajeitatsiri anta Jirarerejiaqui: &quot;Meeca noncamantempiro icamantaquenari yora cameetsatasanotatsiri, yora Quirishitosanori. Iriotaque ishanincani Iravirini, impincatsariventasanotee. Incanterica: 'Intsipatena yoca', eiro itimitsi tsaneemparine. Incanterica: 'Eiro itsipatanatsi yora', tecatsi areetacayearine.
					</seg>
					<seg id="b.REV.3.8" type="verse">
						Icantimpi: 'Niotaquero pantayetaqueri. Peerani nocoacaitaquempi: &quot;Pinquenquetsatero noneane, namitacotempi&quot;. Ari pimatitaquenaro, irosati meeca pimataquenaro: tecatsi incanteetempi iroimajerenteetempi. Te pishequijeiteji, aisati te pimpincatsarijeiteji, iro cantaincha piquearioventajeitaquenaro nocantajeitaquempiri. Picantajeitaqueri atiri: &quot;Noquemisantaqueri Jesoquirishito&quot;, te pimpashiventacayenaji.
					</seg>
					<seg id="b.REV.3.9" type="verse">
						Ainiro ashaninca quemisantiriri Satanashi, irootaque iquisantaquempiri, iro cantaincha icantashita: &quot;Noquemisantiri Tasorentsi&quot;. Te inquemisanteriji, itseeyani. Coajica nareetacaajeitajeari aviroriqui intiyeroashitantapeempiri, impincatsatashitantapeempiri: iriojeitanaque oshequi nonintajeitaquempi.
					</seg>
					<seg id="b.REV.3.10" type="verse">
						Yoashinoncaajeivetaquempi, iro cantaincha piquearioventaquero nocantaquempiri, te pishemearoji, irootaque nojocaacoventantaquempiri. Coajica noneantajeiteari maaroni savicajeitatsiri quipatsiqui niotanteari jaoca icantajeita. Ompomerentsitimojeitaqueari maaroni atiri; iro cantaincha, queario nojocaacoventajeitempi.
					</seg>
					<seg id="b.REV.3.11" type="verse">
						Pamene, eiro osamanititsi nareetantajempiri. Pincanteani pinquemisantajeite, impoiji tecatsi tsaneavaquempine pijatanaque inquitequi; pisavicapaaje anta, pincantaitatiyempani.
					</seg>
					<seg id="b.REV.3.12" type="verse">
						Ariorica pimataquenaro maaroni nocoacaajeitaquempiri, ari nosavicacaasanotempi anta itiminta Tasorentsi: eiro pipiajatsi aisati. Nosatoncaatempi pivancainaqui ivajiro Tasorentsi iriotanteeteari pishanincatacari. Aisati nosatoncaatempi ovajiro inampi Tasorentsi: ora Jerosare iroaquerari poneachaneri inquitequi. Impoiji iriotanteeteari pinampitaro avirori. Aisati nosatoncaatempi novajiro narori, iroaqueratajantsiri, iriotanteeteari ashanincatavacaajeitaca.
					</seg>
					<seg id="b.REV.3.13" type="verse">
						Otimirica piquemantari, pinquemavaquero oca nocamantaquempiri'&quot;. Irootaque isanquenatacaaquenari Jesoshi.
					</seg>
					<seg id="b.REV.3.14" type="verse">
						Aisati icantaquena Jesoshi: --Jero oca pisanquenajeiteneriri jivatacaajeitiriri quemisantajeitatsiri anta Araoriseaqui: &quot;Meeca noncamantempiro icamantaquenari yora Queariotasanotatsiri, ovaajeerori ora icantaqueeri Tasorentsi: iriotaque Quirishitosanori. Iriotaque intarori yovetsicantaque: imataquero maaroni icantaqueriri Tasorentsi.
					</seg>
					<seg id="b.REV.3.15" type="verse">
						Icantimpi: 'Niotaquero maaroni pantayetaqueri. Pinquearioventenarome nocoacaimpiri, noshiacantempime catsirincajari; pintseencasanotename, noshiacantempime catsincajari. Niotaque te pinquearioventenaroji nocoacaimpiri, iro caintaincha te pintseencasanotenaji; irootaque noshiacantantaquempirori saavajari. Eirorica picoi pincatsirincajate, ari pincatsincajate; aisati oquempetaca, eirorica picoi pinquemisantasanote, ari pintseencasanoteta: eiro piconoirotsi.
					</seg>
					<seg id="b.REV.3.16" type="verse">
						Te noncoyeji nirero saavajatatsiri: noquishocajataquero, ontimaite. Aisati avirori, te noneacameetsatempiji.
					</seg>
					<seg id="b.REV.3.17" type="verse">
						Picantajeiveta: &quot;Naro ashitaarantajeitachari, oshequi nomayetaque, tecatsi coiteimotajenane&quot;. Picomitaca: te pioteji pashinoncaaca; pashinoncaasanotaca, tecatsi timimotempine, piquempetaca picaaratsempequitaque. Te piotasanoteriji Tasorentsi: oquempevetaca te pameneji.
					</seg>
					<seg id="b.REV.3.18" type="verse">
						Meeca noncantempi: pamanenaro oro cameetsatasanotatsiri, ontimimotantempiri pashitaarantantajeari. Aisati pamanenaro quitsaarentsi quitamarori pinquitsaatantajeari eiro ineanteetajimpitsi, eiro pipashiventantajatsi. Pamanenaro aisati aavintarontsi pincajoquitajeari, pamenantajeari. Pineaquero, ariorica pincantena, ari nonquemisantacaasanotempi, noameetsajeitempi eiro pipashiventantatsi, niotacaasanojeitantajempiriri Tasorentsi.
					</seg>
					<seg id="b.REV.3.19" type="verse">
						Ariorica nonintasanotiri ashaninca, noametiri, aisati noasanquetairi, iriotanteari eiro yantantajarotsi caari cameetsatatsi. Meeca eiro pitseencantitsi, irointi pinquenqueshireempa: pincoasanotaje pioteri Tasorentsi.
					</seg>
					<seg id="b.REV.3.20" type="verse">
						Pamene, oquempetaca nocatiapaaca saiteriqui, nocoaque noneempi. Ariorica pineavaquena aisati povetsatavaquena, nonqueapaaque, nosaviquimotapeempi aisati noimotapeempi. Nocoasanotaque ashanincatavacaajeitaquea.
					</seg>
					<seg id="b.REV.3.21" type="verse">
						Tempa nomataqueneri Apa maaroni icoacaaquenari, impoiji nosaviquimotaqueri, notsipatajari nopincatsariventanti. Meeca pinquempetajena: ariorica pimataquenaro maaroni nocoacaajeitaquempiri, ari pisaviquimotena pintsipatena ampincatsariventantajeite.
					</seg>
					<seg id="b.REV.3.22" type="verse">
						Otimirica piquemantari, pinquemavaquero oca nocamantajeitaquempiri'&quot;. Irootaque isanquenatacaaquenari Jesoshi.
					</seg>
				</div>
				<div id="b.REV.4" type="chapter">
					<seg id="b.REV.4.1" type="verse">
						Impoiji namenanaji aisati, noneasanotaquero inquite, tsompoina; oquempetaca ashitareaca ashitacorontsi. Impoiji noquemajiri aisati yora noquemaqueri incaranqui, ariorica ineanati ishiavetacari tiorentsi. Icantaquena: --Caatanaque aca jenoquica. Noncamantempiro nantayeteri coajica.
					</seg>
					<seg id="b.REV.4.2" type="verse">
						Irosati otentashiretantanaquena Ishire Tasorentsi, irosati inquitequi. Jeri noneapaaqueri Tasorentsi, isaviqui isavicamentoqui ipincatsaritantari.
					</seg>
					<seg id="b.REV.4.3" type="verse">
						Oshequi imarereataque, iquempetacaro mapi marereatatsiri: quitioncanirotatsiri, quenashinirotatsiri, maaroni. Aisati ainiro anta savirentsi, ishoncacaro isavicantari.
					</seg>
					<seg id="b.REV.4.4" type="verse">
						Aisati oshoncacaro isavicantari oshequi pashini savicamentotsi, ocarataque 24. Anta isavicajeitaque 24 savicacantantatsiri, pincatsarijeitatsiri. Iquitsaajeitaro iitsaare quitamaromaori, yamatseejeitaca. Iro yovetsiqueetiri iramatseere oro.
					</seg>
					<seg id="b.REV.4.5" type="verse">
						Oponeaca ivincatsarimentoqui Tasorentsi quempetarori iporequi aisati itirei. Aisati inejitacaro tsiorontsi, ocarataque 7: oshiacantaca Ishire Tasorentsi.
					</seg>
					<seg id="b.REV.4.6" type="verse">
						Aisati inejitacaro incajare, oshiaquero amenaarontsi. Aisati anta inejitacari aparoni ivira, jeri itapiiqui itsipa, jeri iracosanoriqui aisati irampatequi itimi itsipapee ivira. Icarajeitaque 4. Otimi iroqui iriori ivoroqui aisati otimi iroqui itapiiqui.
					</seg>
					<seg id="b.REV.4.7" type="verse">
						Ishiaqueri aparoni maniti; irio itsipa ishiaqueri vaca; irio itsipa ishiaqueri shirampari; irio itsipa ishiaqueri paquitsa, itimpavanquitanaca.
					</seg>
					<seg id="b.REV.4.8" type="verse">
						Ari otimi ishivanquipee virantsi 6; oshequi iroquipee, jaocarica onayetaqueri. Icantani ipampoyeaventajeitiri Tasorentsi: quitaiteriqui, tsiteniriqui; te iroimpacayeroji. Jero oca ipampoyeapinitiri: Icameetsataque, icameetsataque, icameetsataque yora Avincatsarite Tasorentsi: oshequi itasorentsitaque, tecatsi ompomerentsitimoteari. Icantani itimi: peerani, irosati meeca, aisati coajicani.
					</seg>
					<seg id="b.REV.4.9" type="verse">
						Ari yapiitapinitiro: Icameetsatasanoti Tasorentsi, oshequi nopincatsatiri. Oshequi nopasonquitiri yora pincatsariventaquenari. Icantani yanei, eiro icamitsi catsini.
					</seg>
					<seg id="b.REV.4.10" type="verse">
						Ariorica iquemapinijeitavaqueri yora 24 savicacantatsiri, itiyeroashitapinijeitacari Tasorentsi, ipincatsajeitaqueri. Yaajeitaquero iramatseerepee yoaniijeitaqueneri iitiqui, ipampoyeaventajeitiri:
					</seg>
					<seg id="b.REV.4.11" type="verse">
						Picameetsatasanotaque, Novincatsarite, oshequi pitasorentsitaque. Ocameetsati noneacameetsajeitimpi, nopincatsajeitimpi. Niotaque tecatsi pomerentsitimotempine: tempa pivetsicaquero maaroni timajeitatsiri. Picoaqueni peerani ontime paitapeerica, irootaque otimantacari meeca.
					</seg>
				</div>
				<div id="b.REV.5" type="chapter">
					<seg id="b.REV.5.1" type="verse">
						Ari noneaquero aisati iracosanoriqui Tasorentsi yampinaicaquero sanquenarentsi, osanquenataca tsompoinaqui aisati acaqueroca. Ari ampinaicaca aisati otsinetaca: ocarataque 7 otsinetaca.
					</seg>
					<seg id="b.REV.5.2" type="verse">
						Jeri noneaqueri inampire Tasorentsi, shintsitasanotatsiri, icantaveta: --¿Janica cameetsatasanotatsiri irimatantearori irampinaicareajero oca sanquenarentsica, intsinecareajero?
					</seg>
					<seg id="b.REV.5.3" type="verse">
						Ari namenajeivetanaca, tecatsi anquerine. Tecatsi materone irampinaicareajero: inquitesati, quipatsisati, sharincavenisati, tecatsi catsini.
					</seg>
					<seg id="b.REV.5.4" type="verse">
						Te intimeji catsini cameetsatasanotatsine, matasanoteroneri irampinaicareajero, irootaque niraantanacari: noashiretanaca te intimeji camantenane ocantayetiri sanquenarentsi.
					</seg>
					<seg id="b.REV.5.5" type="verse">
						Impoiji icantaquena aparoni savicacaantatsiri: --Eiro piraatsi. Timatsi ampinaicareajeroneri: yora ishanincani Jorani; iquempevetari maniti, oshequi ishintsiti. Aisati ishanincatacarini Iravirini, aisati oshequi ipincatsariti. Imataqueneri Tasorentsi maaroni icoacaajeitaqueriri, irootaque irimatantajearori irampinaicareajero sanquenarentsi, aisati intsinecareajero.
					</seg>
					<seg id="b.REV.5.6" type="verse">
						Ari ainiro anta Tasorentsi, jeri ivira, aisati yora savicacantajeitatsiri. Jeri noneaqueri isatecaca nianqui Ovisha, yamashitaca ora isatayeetaqueri peerani yoanteetacariri. Otimi itseequi 7, aisati iroqui 7: oshiacantaquero Ishire Tasorentsi, itiancaquero otsoteaquero quipatsi.
					</seg>
					<seg id="b.REV.5.7" type="verse">
						Ari isavicaque Tasorentsi ivincatsarimentoqui, yajiriquiro iracosanoriqui sanquenarentsi, ampinaicapatitachari. Ari ijataque Ovisha iriori, yaapaaquero.
					</seg>
					<seg id="b.REV.5.8" type="verse">
						Impoiji yora virantsi aisati yora savicacantayetatsiri itiyeroashijeitacari Ovisha. Yajiricajeitiro shiavetarori ijaviquimento; yajiricajeitiro aisati shiavetarori tsota, yovetsiqueetiro oro: otimi tsompoina casancapatsari. Oshiaquero iroori casancapatsari iquenquetsatacaapinijeitiri quemisantatsiri Tasorentsi.
					</seg>
					<seg id="b.REV.5.9" type="verse">
						Impoiji ipampoyeaventajeitiri Ovisha pampoyeantsi iroaquerari: Ocameetsati pajiriquero avinti sanquenarentsi, aisati ocameetsati pintsinecareajero ora otsineyetacara. Tempa peerani yoyeetaquempi, aparajatimentajeitacari piraja maaroni atiripee, poavisacojeitantacariri irisaviquimojeitanteariri Tasorentsi, maaroni. Poavisacojeitaqueri timayetatsiri maaroni atiripee, nashiyetarori maaroni irineanepee. Queario, poavisacojeitaqueri poneayetachari maaroni nampitsipeequi, jaocarica isavicajeitiri.
					</seg>
					<seg id="b.REV.5.10" type="verse">
						Pipeajeitaqueri pincatsarijeitatsiri aisati quenquetsatacaapinijeitiriri Tasorentsi: impincatsariventajeiteri maaroni savicajeitatsiri quipatsiqui, aisati incanteri Iriri iramitacojeiteri.
					</seg>
					<seg id="b.REV.5.11" type="verse">
						Impoiji namenanaji aisati, noneajeitaqueri; aisati iriori oshequi catsini inampirepee Tasorentsi: te aparopee irine, oshequisano catsini.
					</seg>
					<seg id="b.REV.5.12" type="verse">
						Antearojenca ipampoyeaventajeitiri: Icameetsatasanotaque Ovisha yoyeetaqueri, iojeitaque maaroni timajeitatsiri oshequi itasorentsitaque, oshequi timimojeitiriri, oshequi ioti catsini, maaroni imayetaquero catsini. Tsame maaroni ampincatsajeiteri, aneacameetsajeiteri, aveshireimentajeiteari.
					</seg>
					<seg id="b.REV.5.13" type="verse">
						Aisati noquemajeitaqueri maaroni savicajeitatsiri inquitequi, quipatsiqui, aisati maaroni camajeivetainchari: yora itijeevetacari quipatsiqui, aisati yovinqueevetari; ipampoyeajeitaque maaroni catsini: Tsame aveshireimentajeiteari Ovisha maaroni, ampincatsajeiteri, aneacameetsajeiteri, ancantaitatiyempani. Tempa itasorentsitasanotaque, icantani, peerani.
					</seg>
					<seg id="b.REV.5.14" type="verse">
						Irosati icantantacari yora 4 virantsi: --Aitaque ancantajeiteari, ampincatsatasanojeiteri. Aisati itiyeroashijeitacari savicacantajeitatsiri, ipincatsajeitaqueri maaroni.
					</seg>
				</div>
				<div id="b.REV.6" type="chapter">
					<seg id="b.REV.6.1" type="verse">
						Ari ocarataque 7 otsinetaca sanquenarentsi. Noneacotaqueri Ovisha itsinecareajiro aparoni, irosati noquemantacari virantsi, antearojenca ineanati, iquempetacaro itirei, antearojenca. Icantiri quijacotariri cavayo: --Caate, pimpoque aca.
					</seg>
					<seg id="b.REV.6.2" type="verse">
						Irosati noneantavacariri jivatapaintsiri: jeri iquijacotapaacari cavayo quitamarori, yajiricaquero iveane. Yamatseeyeetaqueri; coajica irijatanaque inquisajeiteri quishiriri, incoaque iranaacojeiteri irimanateri, impoyereajeiteri.
					</seg>
					<seg id="b.REV.6.3" type="verse">
						Impoiji itsinecareajiro otsipa, irosati icantantari itsipa virantsi: --Caate, pimpoque aca.
					</seg>
					<seg id="b.REV.6.4" type="verse">
						Jeri iquenapaaque itsipa cavayo, quitioncatasanotatsiri. Icanteetiri: --Meeca poamejeiteri atiri irimanatavacaajeitea, iroavacaajeitea. Ari ipeetavaqueri antearo ivesamento.
					</seg>
					<seg id="b.REV.6.5" type="verse">
						Impoiji yora Ovisha itsinecareajiro otsipa, irosati noquemantacari itsipa virantsi, icantiri: --Caate, pimpoque aca. Irosati noneantavacari iquenapaaque potsitari cavayo, yajiricapaaquero quijacotariri imoncaratantayetariri tenayetatsiri, paitapeerica.
					</seg>
					<seg id="b.REV.6.6" type="verse">
						Irosati noquemantacari satecainchari virantsi nianqui, icanti: --Te aneasanoteroji tirico aisati oquempetaca shinqui, irootaque opinatasanotantacari. Irointi oreji orivo aisati ovaja, irootaque timasanotaintsiri.
					</seg>
					<seg id="b.REV.6.7" type="verse">
						Impoiji itsinecareajiro otsipa, ocaratapaaque meeca 4, irosati noquemantacari itsipa virantsi, icantiri: --Caatanaque, pimpoque aca.
					</seg>
					<seg id="b.REV.6.8" type="verse">
						Jeri noneavaqueri pashini cavayo, quiterivitiri; ipajita yora quijacotapaariri: Caamanentsi. Yoijatapairi pajitachari Sharincaveni. Icantavaqueri: --Aviro cantacoventajeiterineri oshequi atiri anta quipatsiqui, nocoaque pimpesaarantajeiteri, peti, peti; paacantajeiteri itashe; pojoquiitacaaranteari; pintianqueneri maniti irantsicaaranteri, irovamaaranteri.
					</seg>
					<seg id="b.REV.6.9" type="verse">
						Impoiji itsinecareaquero otsipa, ocarataque meeca apapacoroni; irosati noneantacarori itaapinitantarori casancapatsari. Itimi anta oshequi quemisantajeitatsiri, camajeivetainchari. Peerani iquenquetsajeitaquero irineane Tasorentsi, icamantapinitiri atiri jaoca icantari Tasorentsi, irootaque yoanteetacariri.
					</seg>
					<seg id="b.REV.6.10" type="verse">
						Antearojenca icantajeiti camajeivetainchari: --Novincatsarite, aviro pincatsariventajeitiriri maaroni savicajeitatsiri. Oshequi picameetsatasanotaque, pitasorentsitasanotaque. Niotaque otampaticatasanoti pineane, te pamatavitantimateji. ¿Jaoca oncarate pinquisacoventajeitajena? ¿Jaoca oncarate poasanquetaajeitanteariri iriori savicajeitatsiri quipatsiquinta, oajeitaquenari?
					</seg>
					<seg id="b.REV.6.11" type="verse">
						Ari ipajeitaqueri quitsaarentsi quitamarotasanotatsiri. Icantiri: --Pimaoreavaquetsita. Tequera omoncarateaji noasanquetaasanojeitanteariri oajeitaquempiri. Timatsiquera itsipapee piyemisantaririnte iroyeeteri. Piquemisantajeitaquena, irootaque yoanteetaquempiri; inquemisantajeitaquena itsipapee, irootaque iroanteeteariri iriori. Ariorica omoncarataquea, ari noasanquetaajeiteri maaroni oantatsiri.
					</seg>
					<seg id="b.REV.6.12" type="verse">
						Impoiji itsinecareajiro otsipa, ocarataque meeca 6. Namenanaque, jero onicasanotanaca quipatsi, antearo onicanaca: nica, nica, nica. Itsitenitasanotanaque catsirincaiteri, iquempetanacaro tsimenquito; irinti cashiri, iquitioncatasanotanaque, iquempetanacaro irajantsi, quitionca catsini.
					</seg>
					<seg id="b.REV.6.13" type="verse">
						Aisati ipariajeitanaque maaroni impoquiropee: iquempetacaro oitsoqui iyera ora iraacatsiri, ariorica otimi antearo tampea, ari ojireayetanaque.
					</seg>
					<seg id="b.REV.6.14" type="verse">
						Opeanaca inquite, oquempetaca yampinaiqueetaquero sanquenarentsi. Opeaca maaroni quipatsi: toncaaripee, ovoyeja, maaroni; poyere.
					</seg>
					<seg id="b.REV.6.15" type="verse">
						Aisati noneaqueri ivincatsaritepee atiri, jeri ivincatsaritepee soraro, ashitaarantincari, shintsiyetatsiri, ivatorote, iratiritepee, maaroni atiri: ishiajeitanaca omoroqui imperita. Aisati ishiajeitanaca mapipeequi anta toncaariqui.
					</seg>
					<seg id="b.REV.6.16" type="verse">
						Icantajeivetacaro toncaari aisati mapi: --Pimpariye, pintijajeitena, pimanena. Yaanacari Tasorentsi, aisati yaanacari yora Ovisha. Oshequi iquisaquena.
					</seg>
					<seg id="b.REV.6.17" type="verse">
						Meeca iquisajeitaquena maaroni; meeca impoyereajeitena, poyere.
					</seg>
				</div>
				<div id="b.REV.7" type="chapter">
					<seg id="b.REV.7.1" type="verse">
						Impoiji noneaqueri inampirepee Tasorentsi, caratatsiri itsipasati, icatiajeitaca anta otsapitapaa quipatsi; ipeavaquero tampea, maaroni. Ipeasanotavaquero maaroni, caari otimanta tampea quipatsiqui, incajarequi, inchatoqui, jaocarica.
					</seg>
					<seg id="b.REV.7.2" type="verse">
						Impoiji aisati noneaqueri itsipa inampire Tasorentsi, iponeaca anta iquenapainta catsirincaiteri, yamaquero irisatoncaatanteariri atiripee. Icajemacojeitapaaqueri itsipapee, yora tsoncajeiteroneri coajica quipatsi aisati incajare.
					</seg>
					<seg id="b.REV.7.3" type="verse">
						Icantiri: --Eirotsita pitsonquitarotsi quipatsi, incajare, inchato, maaroni. Ajivatavaquerita asatoncaajeiteri ivancainaqui maaroni quemisantajeitiriri Tasorentsi.
					</seg>
					<seg id="b.REV.7.4" type="verse">
						Ari noquemaqueri icantaque jaoca icarajeitaqueri satoncaajeitainchari: icarajeiti 144,000 quemisantatsiri. Icarajeitaqueri ishanincani maaroni itomipee Ishirairi.
					</seg>
					<seg id="b.REV.7.5" type="verse">
						Ari isatoncaajeitaqueri ivancainapeequi: icarajeitaque ishanincani Jora 12,000, icarajeitaque ishanincani Oroveni 12,000, icarajeitaque ishanincani Cara 12,000,
					</seg>
					<seg id="b.REV.7.6" type="verse">
						icarajeitaque ishanincani Asere 12,000, icarajeitaque ishanincani Nejatari 12,000, icarajeitaque ishanincani Manaseshi 12,000,
					</seg>
					<seg id="b.REV.7.7" type="verse">
						icarajeitaque ishanincani Shimeo 12,000, icarajeitaque ishanincani Irevi 12,000, icarajeitaque ishanincani Isacara 12,000,
					</seg>
					<seg id="b.REV.7.8" type="verse">
						icarajeitaque ishanincani Savoroni 12,000, icarajeitaque ishanincani Jose 12,000, icarajeitaque ishanincani Vejami 12,000. Ari isatoncaajeitiri ivancainaqui, maaroni.
					</seg>
					<seg id="b.REV.7.9" type="verse">
						Impoiji namenanaji aisati, jeri noneajeitaqueri oshequi catsini atiri aisati, yapatojeitaca: tecatsi ancantea amoncarajeiteri jaocarica icarajeitiri. Inashijeitaca atiripee, onashijeitaca irineanepee, maaroni. Icatiashijeitapaacari Tasorentsi, aisati anta itiminta Ovisha. Iquitsaajeitacaro quitamarori iitsaare, yajiricajeitaquero compiroshi.
					</seg>
					<seg id="b.REV.7.10" type="verse">
						Antearojenca icantajeitaque: --Iriotaque oavisacojeitaqueeri yora Tasorentsi savicatsiri ivincatsarimentoqui, aisati yora Ovisha.
					</seg>
					<seg id="b.REV.7.11" type="verse">
						Ari itimi quempeji Tasorentsi yora savicacaajeitantatsiri aisati yora virantsi. Ishoncajeitacari oshequi catsini inampirepee Tasorentsi, ipincatsajeitaqueri,
					</seg>
					<seg id="b.REV.7.12" type="verse">
						icantajeiti: Ariove, tempa oshequi ioti Atasorentsite, oshequi itasorentsiti. Tsame maaroni aveshireimentapinijeiteari, aneacameetsatapinijeiteri, ampasonquitapinijeiteri, ampincatsatapinijeiteri; aitaque ancantaitatiyempani.
					</seg>
					<seg id="b.REV.7.13" type="verse">
						Impoiji isampitaquena aparoni savicacaantatsiri: --¿Piotimpa janica yora quitsaajeitachari quitamarori? ¿Piotimpa jaoca iponeajeitari?
					</seg>
					<seg id="b.REV.7.14" type="verse">
						Nocantaqueri: --Teve nioteji. Pincamantena: tempa pioti avinti. Icantaquena: --Iriojeitaque neajeitaqueriri yashinoncaajeitaca oshequi atiri; oshequi ineacatsitacaro iriori. Iquivantajeitaro iitsaare iriraja Ovisha, irootaque oquitamarotasanotantacari.
					</seg>
					<seg id="b.REV.7.15" type="verse">
						Irootaque yapatotimentantacariri Tasorentsi, intacojeitantacariri anta ivancoqui. Icantani intacojeitacari: quitaiteriqui aisati tsiteniriqui. Ari quiso iroajeiteri Tasorentsi iriori, irojocacoventajeiteri, maaroni.
					</seg>
					<seg id="b.REV.7.16" type="verse">
						Eiro iquemajeitajirotsi aisati itashe, aisati eiro iquemajeitajirotsi imire. Eiro itaajeitajiritsi aisati catsirincaiteri, eiro iquemaatsicatajarotsi aisati paamari.
					</seg>
					<seg id="b.REV.7.17" type="verse">
						Ari yora Ovisha itsipatari Tasorentsi: iriotaque Ovisha shentajeiterineri maaroni quitsaajeitachari quitamarori, papinijeiterineri maaroni coiteimojeitacariri. Iroimoshirencajeitaqueri, eiro ishinetiritsi iriraajeitajea aisati.
					</seg>
				</div>
				<div id="b.REV.8" type="chapter">
					<seg id="b.REV.8.1" type="verse">
						Impoiji itsinecareajiro aisati, caratatsiri 7. Ari imajerejeitanaque maaroni savicajeitatsiri anta inquitequi. Osamanitapainti omajeretasanotanaque catsini.
					</seg>
					<seg id="b.REV.8.2" type="verse">
						Impoiji aisati noneaqueri 7 inampirepee Tasorentsi, icatiajeitaca Tasorentsiqui. Ipeetaqueri 7 tiorentsi.
					</seg>
					<seg id="b.REV.8.3" type="verse">
						Jeri aisati itsipa nampirentsi, icatiaca anta itaapinitantaroriquinta casancapatsari, yovetsiqueetiro oro. Yajiricaquero onantajaniquitari yovetsiqueetiro aisati oro. Ari itaaqueneri Tasorentsi casancapatsari, oshiaquero oca iquenquetsatacaapinijeitiri quemisantiriri Tasorentsi.
					</seg>
					<seg id="b.REV.8.4" type="verse">
						Ari areetacari oyachaare Tasorentsiqui, ocasancajencatapaaque, oshequi ineacameetsataquero. Aisati oquempetaca, oshequi ineacameetsataquero iquenquetsatacaapinijeitiri quemisantajeitiriri.
					</seg>
					<seg id="b.REV.8.5" type="verse">
						Impoiji yora nampirentsi yaaquero paamari, yoaquero onantajaniquitari, ipishoncaquero quipatsiquica. Impoiji antearojenca itireanaque, tiriririri; iporecanaque, porec, porec; aisati antearo onicaca quipatsi, nica, nica, nica.
					</seg>
					<seg id="b.REV.8.6" type="verse">
						Irosati yovetsicantajeitanaca nampirentsi intiotanteari.
					</seg>
					<seg id="b.REV.8.7" type="verse">
						Itiotaque jivataintsiri, tii, tii, tii; irosati opariantanaca quipatsiqui iriniqui, jero aisati paamari, oconoacaro aisati irajantsi. Otaarantaca timayetatsiri quipatsiqui, otaarantaca inchatoshi; otaasanotaca iroori saveshi, tojari, maaroni, poyere.
					</seg>
					<seg id="b.REV.8.8" type="verse">
						Impoiji itiotaque apitetapaintsiri nampirentsi, tii, tii, tii; irosati noneantacarori quempetarori antearo toncaari, tainchari: ipishonqueetaquero incajarequi, pocn.
					</seg>
					<seg id="b.REV.8.9" type="verse">
						Opeaarantaca incajare irajantsi, icamaarantaque timatsiri incajarequi, aisati otsoncaarantaca pitotsipee.
					</seg>
					<seg id="b.REV.8.10" type="verse">
						Impoiji itioti mavatapaintsiri, tii, tii, tii; irosati noneantacarori shiaqueriri impoquiro iparianaque, itaapaaca, pomein. Iparianaque nijatenipeequi aisati anta ocontejayetapaaque nija.
					</seg>
					<seg id="b.REV.8.11" type="verse">
						Opeaarantaca quepishijari, irootaque icantanteetariri shiavetariri impoquiro: Quepishiri. Icamajeitanaque oshequi irajeivetarori nija.
					</seg>
					<seg id="b.REV.8.12" type="verse">
						Impoiji itioti aisati itsipasatitapaintsiri, tii, tii, tii; irosati itsitenitantavetanaca catsirincaiteri aisati cashiri. Aisati itsivacaarantayetanaque iriori impoquiropee, irosati otsitenitantavetanaca quitaiteriqui. Aisati ipeaarantayetanaca quitaporoquitatsiri tsiteniriqui.
					</seg>
					<seg id="b.REV.8.13" type="verse">
						Ari namenanaji aisati, noneantacariri anteari paquitsa yaranaque anta inquitequi. Aisati noquemaqueri, antearojenca ineanati, icanti: --Jo, oshequi irashinoncaasanojeitanaquea catsini savicajeitatsiri quipatsiqui. Irotaintsi intiojeite yora itsipapee nampirentsi, caratatsiri mava, impoiji irashinoncaasanojeitea maaroni atiripee.
					</seg>
				</div>
				<div id="b.REV.9" type="chapter">
					<seg id="b.REV.9.1" type="verse">
						Ari itioti itsipa inampire Tasorentsi, yora apapacorotapaintsiri, tii, tii, tii. Irosati noneantacariri impoquiro, iponeaca inquitequi, ipariaque quipatsiqui. Ipeetaqueri iyavitantarori omoro jatatsiri tsompoina catsini, te aneeroji oncaratapee,
					</seg>
					<seg id="b.REV.9.2" type="verse">
						irosati antoo. Ari iyavireapaaquero, itatareapaaquero, jero ocontejencatapaaque oshequi oyachaare. Ojataque jenoqui irosati otsitenitantanaca jenoqui, aisati iriori catsirincaiteri itsitenitanaque.
					</seg>
					<seg id="b.REV.9.3" type="verse">
						Impoiji noneaqueri tsinari, iquenantapaacaro cachaa, itsoteapaaquero quipatsi, imatacaaqueri Tasorentsi yoantaque, iquempetacari quitoniro.
					</seg>
					<seg id="b.REV.9.4" type="verse">
						Icantiri: --Poajeitearo ivanquirepee maaroni caari quemisantajeitana, yora caari satoncaajeitacha ivancainaqui. Eiro catsini poarotsi otsipayetari saveshi, tojari, inchatoshi, eiro catsini.
					</seg>
					<seg id="b.REV.9.5" type="verse">
						Nocoaque pinquematsicatacayeari maaroni caari quemisantajeitana, incarataque 5 cashiri, iro cantaincha eiro poamaajeitiritsi. Ari yoajeitaqueri, oshequi icatsitaque, iquempetacari quitoniro.
					</seg>
					<seg id="b.REV.9.6" type="verse">
						Ariorica omoncarataquea maaroni oca noneaqueri, ari incoajeivetanaquea atiripee incamajeite; iro cantaincha eiro imatirotsi incame. Incoajeivetanajea iroajeame irisati, iro cantaincha eiro imatirotsi.
					</seg>
					<seg id="b.REV.9.7" type="verse">
						Ari namenasanotaqueri tsinari: iquempetacari cavayo, ipashicayetaca ashiro eiro aveantaritsi sataamentotsi aisati chacopi. Yamatseetacaro shiirori oro. Orari ivoropee oshiaquero avoropee arori.
					</seg>
					<seg id="b.REV.9.8" type="verse">
						Iviti oquempetacaro oishi tsinane, oquishipeti. Iraji oquempetacaro iraji maniti, antearoquiaji.
					</seg>
					<seg id="b.REV.9.9" type="verse">
						Inejitonqui oshiaquero ashiro, ariorica yaranaque, antearojenca yaranaque, ishiaquero itirei, tiriririri.
					</seg>
					<seg id="b.REV.9.10" type="verse">
						Irishi oshiaquero irishi quitoniro, ainiro itseequi. Ariorica yoaqueri atiri, icatsitasanotaqueri, ocarataque apapacoroni cashiri icatsitaque.
					</seg>
					<seg id="b.REV.9.11" type="verse">
						Ainiro ivincatsarite tsinaripee: iriotaque ivincatsarite maaroni camaari. Ipajita irineanequi jorio Avaroni; iro irineanequi quireshiasati ipajita Aporioni. Iro acantiri aneanequi arori: Poyereantatsiri.
					</seg>
					<seg id="b.REV.9.12" type="verse">
						Aitaque icantari yora intacarori oashinoncaajeitiriri quipatsisati. Timatsiquera apite aisati.
					</seg>
					<seg id="b.REV.9.13" type="verse">
						Impoiji itioti itsipa inampire Tasorentsi, yora seishitapaintsiri, tii, tii, tii; irosati noquemantacariri itsipa neanatatsiri. Ari oponeacari irineane ora itaapinitantaroriqui casancapatsari, vetsicachari oro. Otimi anta Tasorentsiqui, otiminta otseequi itsipasati.
					</seg>
					<seg id="b.REV.9.14" type="verse">
						Icantiri tiotaintsiri: --Pijate poimisoquijajeri yora 4 camaari yoisotiri Tasorentsi anta antearojaqui eni: ora pajitachari Eojarateshi.
					</seg>
					<seg id="b.REV.9.15" type="verse">
						Ari ijataque, yoimisoquijajiri camaaripee. Ari icantini Tasorentsi peerani: &quot;Niotaquero jaoca oncarate impoyereaarantanteariri atiripee. Niotaquero jaoca oncarate omoncaratanteari osarintsi, cashiri, quitaiteri, aisati jaoca incarate catsirincaiteri&quot;. Meeca omoncarataca, irootaque yoimisoquijantajariri.
					</seg>
					<seg id="b.REV.9.16" type="verse">
						Yora camaari ijivajeitaqueri oshequi catsini soraropee, icarajeiti 200,000,000. Niotaqueri, icantaquenari.
					</seg>
					<seg id="b.REV.9.17" type="verse">
						Aisati noneajeitaqueri iyavayote. Ipashicanejitaro quijacotariri quiraatatsiri, oshiaquero paamari, ora morecasanotatsiri. Iito cavayopee oshiaquero iitopee maniti. Oponeaca ivantequi oshequi paamari, jero cachaajenca oshequi, jero morecasanotatsiri.
					</seg>
					<seg id="b.REV.9.18" type="verse">
						Iroojeitaque poyereaarantajeitiriri atiripee: ora paamari, cachaajenca, jero morecasanotatsiri poneachari ivantequi cavayo.
					</seg>
					<seg id="b.REV.9.19" type="verse">
						Irootaque yoantariri cavayo atiri: ivante aisati irishi. Iro irishi oshiaqueri maranque, ainiro oitotaca, yatsicantacariri atiri.
					</seg>
					<seg id="b.REV.9.20" type="verse">
						Ari itimaarantaque aparopee atiri, iro cantaincha te inquenqueshirejeitempaji: te incoyeji catsini inquemisanteri Tasorentsi. Icantani yantapinitiro caari cameetsatatsi, ipincatsatapinijeitiri camaari, aisati ipincatsatashijeitaro yovetsicayetiri: oroyetatsiri, peratayetatsiri, otsipa ashiroyetatsiri, mapitatsiri, inchatoyetatsiri, maaroni. Ijitasorentsitashiyetaro, iro cantaincha tecatsi oncantea amene, onqueme, aisati aniite.
					</seg>
					<seg id="b.REV.9.21" type="verse">
						Icantani yoayeriti, imatsitanti, yantiro caari yai, icoshiti. Te inquenqueshiretimateaji catsini.
					</seg>
				</div>
				<div id="b.REV.10" type="chapter">
					<seg id="b.REV.10.1" type="verse">
						Impoiji noneaqueri itsipa inampire Tasorentsi, shintsitasanotatsiri. Iponeaca inquitequi, oshoncacari mencori, itimaque savirentsi iitoqui jenioquiji. Ivoro oshiaqueri catsirincaiteri, ivori oshiaquero paamari.
					</seg>
					<seg id="b.REV.10.2" type="verse">
						Yajiriquiro sanquenarentsi, pinaicareachari. Iitisanori aaticajatapairori incajare, irointi irampate aaticapairori quipatsi.
					</seg>
					<seg id="b.REV.10.3" type="verse">
						Antearojenca icajemapaaque, iquempetacari maniti icajemi, jan, jan. Impoiji itireanaque, icarataque 7, tiiriririri.
					</seg>
					<seg id="b.REV.10.4" type="verse">
						Noquemantacariri itireanaque, irotaintsi nosanquenateme, iro cantaincha noquemaqueri icantaquena inquitesati: --Eiro pisanquenatirotsi icantiri tireatsiri, pimanero.
					</seg>
					<seg id="b.REV.10.5" type="verse">
						Ari noneajiri aisati inampire Tasorentsi, yora aatiquirori incajare aisati quipatsi: yovanquiro iracosanori inquitequi,
					</seg>
					<seg id="b.REV.10.6" type="verse">
						icanti: --Timatsi Tasorentsi aneasanotatsiri, icantani yanei, eiro icamitsi catsini. Yovetsicaquero inquite aisati maaroni timantajeitarori; yovetsicaquero quipatsi aisati maaroni timantajeitarori; yovetsicaquero incajare aisati maaroni timantajeitarori. Ioti iriori te nontseeyaji, irotaintsi meeca omoncaratea.
					</seg>
					<seg id="b.REV.10.7" type="verse">
						Impoiji intiote yora inampire Tasorentsi, yora sietetapaintsiri. Ari onconijatapaaque manavetachari peerani: oca yoametiriri Tasorentsi quemisantajeitiriri peerani, yora quenquetsatacojeitiriniri.
					</seg>
					<seg id="b.REV.10.8" type="verse">
						Impoiji noquemajiri aisati jenoquisati quenquetsatacaaquenari incaranqui. Icantana: --Pijate, paavaquero sanquenarentsi yajiriquiri nampirentsi aatiquirori incajare aisati quipatsi.
					</seg>
					<seg id="b.REV.10.9" type="verse">
						Irosati nojatashitantacariri, nocantapairi: --Pimpenaro sanquenarentsi. Icantavaquena: --Jero, payero, poyearo; ariorica poaquearo, pineaquero opochati, oquempetaca ija pitsi. Iro cantaincha impoiji ompianeentaquempi.
					</seg>
					<seg id="b.REV.10.10" type="verse">
						Ari naavaquero, noacaro. Opochavetaca, iro cantaincha impoiji opianeentaquena.
					</seg>
					<seg id="b.REV.10.11" type="verse">
						Impoiji icantaquena: --Meeca pinquenquetsatacoteri aisati jaoca incantajeiteari coajica pashinipee atiri: nashiyetarori irineanepee, pincatsaripee, maaroni.
					</seg>
				</div>
				<div id="b.REV.11" type="chapter">
					<seg id="b.REV.11.1" type="verse">
						Impoiji ipaquenaro Tasorentsi inchaqui, shiirori cotiquiirontsi, impoiji icantaquena: --Jero oca pimoncaramentoca. Pijate meeca novancoqui, pimoncarataitero; aisati pimoncaratero itaantarori casancapatsari, aisati pimoncarajeiteri maaroni quemisantajeitatsiri anta, jaocarica icarajeitiri.
					</seg>
					<seg id="b.REV.11.2" type="verse">
						Eiroyea pimoncaratirotsi anta saiteriqui: irointiquea pimoncarate onta iquenantari caari quemisantajeitatsi. Incarataque 42 cashiri inquenayetanaque itsipapee atiri anta nonampiqui: ora Jerosare. Oshequi iroashinoncaajeiteri savicajeitatsiri.
					</seg>
					<seg id="b.REV.11.3" type="verse">
						Nontianqueri apite quenquetsatacotenaneri, oncarate 1,260 quitaiteri inquenquetsatapinite. Incantapinijeiteri atiri: &quot;Pinquenqueshirejeitanaquea. Eiro papiitapinitirotsi caari cameetsatatsi, irointi pinquemisantajeite, pintimajeite cameetsa&quot;.
					</seg>
					<seg id="b.REV.11.4" type="verse">
						Iquenquetsatacotitacarini peerani Sacariashini yora apitetatsineri, ishiacantaqueri orivo. Aisati ishiacantaquero onantari veera timatsiri anta Avincatsaritequi. Tempa iriotaque pincatsariventajeitiriri maaroni atiri.
					</seg>
					<seg id="b.REV.11.5" type="verse">
						Intimerica coavetachaneri iroashinoncayerime yora apitetatsineri, omponeaquea ivantequi iriori paamari, ontsoncasanojeiteri, ontaajeiteri, pomein.
					</seg>
					<seg id="b.REV.11.6" type="verse">
						Oshequi irimatacaajeiteri Tasorentsi. Peerani inquenquetsatapinite, iro cantaincha incoaquerica eiro oparii incani, eiro opariitsi, irosati irivecarantearori inquenquetsate. Aisati, incoaquerica, impeajero nija irajantsi. Aisati incoaquerica, iroashinoncaapinijeiteri maaroni savicajeitatsineri.
					</seg>
					<seg id="b.REV.11.7" type="verse">
						Ariorica irimoncarataquero inquenquetsate, jeri aisati imponeaquea omoroqui tsompoina covencatatsiri iriori. Inquisapeeri quenquetsatatsineri, iranaacotapeeri, iroapeeri, shemi.
					</seg>
					<seg id="b.REV.11.8" type="verse">
						Imponaajeitaquea camajeitatsineri anta Jerosarequi, nianqui. Ishiacantaquero Tasorentsi Jerosare Soroma aisati Ejipito; iro ishiacantantarori, oshequi yantapinijeitiro jerosaresati caari cameetsatatsi. Tempa aitaque ipajacoyeetaqueriri Jesoshi Jerosarequi.
					</seg>
					<seg id="b.REV.11.9" type="verse">
						Oncarate mava quitaiteri imponaajeite nampitsiqui nianqui, irosati intampaticatantajeari catsirincaiteri aisati. Impocajeite maaroni atiripee iramenajeiteri camaintsineri, irinashijeitanaquea amenajeiterineri: imponeaquea otsipapeequi nampitsi, onashiyetaquea irineanepee. Eiro ishinetiritsi intijeeteri.
					</seg>
					<seg id="b.REV.11.10" type="verse">
						Inquimoshirejeitanaque maaroni savicajeitatsineri, iro inquimoshiretanteari incamaque yora apite quenquetsatacaajeivetearineri: impashitavacaajeitea paitapeerica. Incantajeite: --Tsame anquimoshirejeite. Camanirotaque yora quenquetsatacotiriniri Tasorentsi: eiro imatajirotsi iroashinoncaajeitajee aisati.
					</seg>
					<seg id="b.REV.11.11" type="verse">
						Iro cantaincha tampatica catsirincaiteri intasoncajeri Tasorentsi, intinaajeitajeri apite, incatiajeitanaje. Ari intsaroacaajeitanaqueari maaroni neajeitajerineri.
					</seg>
					<seg id="b.REV.11.12" type="verse">
						Impoiji inquemaqueri Tasorentsi, antearojenca incanteri: --Caatanaje aca jenoqui. Ari irijajeitanaque inquitequi, inquenantanajearo mencori; irineajeitavajeri maaroni quisajeivetariniri.
					</seg>
					<seg id="b.REV.11.13" type="verse">
						Irosati onicantanaquea quipatsica, ontireaarantanaque pancotsipee. Incarajeite camajeitaintsineri 7,000. Oshequi intsaroajeitanaque itsipapee, impoijiquea impincatsajeitaqueri, icantajeite: --Tempa oshequi ipincatsariti Tasorentsi, itasorentsitasanoti.
					</seg>
					<seg id="b.REV.11.14" type="verse">
						Irootaque omoncaratanteari apitetapaintsiri iroashinoncaajeiteri Tasorentsi atiripee. Apanivaniji ora mavatapaintsineri.
					</seg>
					<seg id="b.REV.11.15" type="verse">
						Impoiji itiotaque yora itsipa inampire Tasorentsi, yora sietetapaintsiri: tii, tii, tii. Noquemajeitaqueri savicajeitatsiri inquitequi, antearojenca icantajeiti: Meecaquea impincatsariventajeiteri Avincatsarite maaroni quipatsisati, incarateri Quirishito impincatsariventantajeite, incantaitatiyempani.
					</seg>
					<seg id="b.REV.11.16" type="verse">
						Impoiji yora 24 savicacaajeitantatsiri iponeaca ivincatsarimentoqui, irosati itiyeroashijeitantacariri Tasorentsi: oshequi ipincatsajeitaqueri.
					</seg>
					<seg id="b.REV.11.17" type="verse">
						Ipampoyeaventajeitiri: Avirotaque, Novincatsarite, Tasorentsisanori: oshequi pishintsitaque, oshequi pipincatsaritaque. Te pimpashinitapiniteaji, picantani pitasorentsitaque. Aisati pipincatsaritasanotaque, meeca pimpincatsariventajeiteri maaroni atiri; eiro pojocajirotsi, irosati pincanteani. Irootaque nopasonquijeitantimpiri.
					</seg>
					<seg id="b.REV.11.18" type="verse">
						Iquisajeivetimpi atiripee, iro cantaincha meeca pipiajeitacari. Poitinaajeitajiri camajeivetainchari, maaroni: pipinajeitaqueri maaroni antaveetimpirori picoacaajeitaqueriri, maaroni quenquetsatacojeitimpiri, quemisantajeitimpiri, maaroni. Pincatsajeitimpiri, pincatsariveitachaniri quipatsiqui, caari pincatsariveitachani, maaroni. Cameetsa pisavicacaajeitaqueri pinampiqui. Irintiquea yora quisajeitimpiniri, caari cameetsajeitatsini, poasanquetaajeitaqueri, pitiancajeitaqueri Sharincaveniqui.
					</seg>
					<seg id="b.REV.11.19" type="verse">
						Impoiji ashitareanaca ivanco Tasorentsi anta inquitequi, noneaquero tsompoina cajo, ora onantari isanquenare Tasorentsi peerani. Aisati noneaquero yamatsequi, matsec, matsec; aisati antearojenca itirei, tiiriririri; aisati onicanaca quipatsi, shique, shique, shique; jero aisati opariitasanotaque iriniqui, sacorororo.
					</seg>
				</div>
				<div id="b.REV.12" type="chapter">
					<seg id="b.REV.12.1" type="verse">
						Impoiji otimi aisati noneaqueri anta inquitequi, ishiacantaqueeneri aisati Tasorentsi, ayotanteari irantayeteri coajicani. Noneaquero tsinane, oquempetaca oquitsaatacari catsirincaiteri, aaticaqueri cashiri, amatseetacari 12 impoquiro.
					</seg>
					<seg id="b.REV.12.2" type="verse">
						Otsomontetaque, irotaintsi intime, atsicaneentaquero, ocavintsaanaca, ocajemanaque: --Ayavee, ayavee.
					</seg>
					<seg id="b.REV.12.3" type="verse">
						Imapocaquero, ipocapaaque anteari maranque, catsini; quitioncaitaque ini. Ocarataque iito 7, aisati itseequi 10. Yamatseeyetaca iitopeequi.
					</seg>
					<seg id="b.REV.12.4" type="verse">
						Irishi inoshicaarantapaaqueri oshequi impoquiro catsini, sorororo; impoiji ipishoncajeitaqueri quipatsiqui. Icatiapaaca anta otiminta tsinane, yoyeaquero ontimeri otomi, iroantavaqueariri.
					</seg>
					<seg id="b.REV.12.5" type="verse">
						Ari otimiri otomi, yora pincatsariventasanojeiterineri maaroni atiri; tecatsi piatearineri coajicani. Imapoquiri Tasorentsi, yaapitsatanaqueri jananequi, yaanajiri inquitequi, isavicacaapaaqueri ivincatsarimentoqui.
					</seg>
					<seg id="b.REV.12.6" type="verse">
						Oshianaca tsinane anta caaraiteriqui, anta yovetsicaqueneronta Tasorentsi. Ishentaquero anta cameetsa, ocarataque 1,260 quitaiteri.
					</seg>
					<seg id="b.REV.12.7" type="verse">
						Jero aisati imanatavacaajeitaca anta inquitequi. Yora Miyeri, icarajeitaqueri itsipapee inampire Tasorentsi, iquisajeitavaqueri yora maranque aisati inampirepee iriori; imanatavacaajeitaca.
					</seg>
					<seg id="b.REV.12.8" type="verse">
						Irio anaacotantatsiri inampirepee Tasorentsi, yojocajeitaqueri maranque aisati icarajeitiri, tecatsi incantea iriori impiajeitanaje inquitequi.
					</seg>
					<seg id="b.REV.12.9" type="verse">
						Ari yojocasanojeitaqueri quipatsiqui, aisati maaroni inampirepee. Iriotaque yora maranquetatsiri peerani: ivincatsarite camaari, aisati ipajiyeetiri Satanashi. Peerani oshequi yamatavijeivetacarini atiripee, iro cantaincha eiro imatajirotsi aisati.
					</seg>
					<seg id="b.REV.12.10" type="verse">
						Impoiji aisati noquemaqueri inquitesati, antearojenca icanti: --Meeca yoavisacotasanojeitaquee Tasorentsi, itasoncacoventajeitaquee, ipincatsariventajeitaquee; aisati iriori Quirishito ipincatsariventajeitaquee. Cameetsataque. Icantani peerani icantacojeitaquee Satanashi, aisati maaroni ayemisantaririnte, icoapinivetaca iroasanquejeiteeme Tasorentsi: icantani, quitaiteriqui, tsiteniriqui. Meecaquea eiro imatajirotsi Satanashi aisati.
					</seg>
					<seg id="b.REV.12.11" type="verse">
						Icamimentajeitaquee Ovisha, aparajatimentajeitaquee iriraja, irootaque caari imatantajaro Satanashi iroasanquetacantajee. Aisati aquemisantasanojeitaqueri Tasorentsi, antajeitaqueneri maaroni icoacaajeitaqueeri, irootaque caari yoasanquetantajeitee. Ainiro acarajeitaqueri camimentiriri Quirishito, te incoyeni inquempoyeempa irisati.
					</seg>
					<seg id="b.REV.12.12" type="verse">
						Meeca aquimoshirejeitaque, acarajeitaqueri maaroni savicajeitatsiri aca inquitequi; ancanteani anquimoshiretasanojeitanaque. Iro cantaincha irashinoncaasanojeitanaquea maaroni quipatsisati. Oshequi iquisa Satanashi, ioti eiro osamanititsi irisavique quipatsiqui, oshequi iroashinoncaajeiteri savicajeitatsiri.
					</seg>
					<seg id="b.REV.12.13" type="verse">
						Ari ipariapaaque maranque quipatsiqui, oshequi iquisapaaquero tsinane tomintariri otomi.
					</seg>
					<seg id="b.REV.12.14" type="verse">
						Itasonquiro Tasorentsi otimantacari oshivanqui apite, oquempetacaro ishivanqui anteari paquitsa. Impoiji arapitsatanaqueri maranque, ojataque anta ocaaraiteapai. Anta intacoyeetacaro icarataque 42 cashiri.
					</seg>
					<seg id="b.REV.12.15" type="verse">
						Impoiji yora maranque yaparajataquero oshequi nija catsini, oponeanaca ivantequi, chararara; icoaveta irooncajerome quipatsi, icoaveta areetapeemparome tsinane, ompiincanaqueme.
					</seg>
					<seg id="b.REV.12.16" type="verse">
						Iro cantaincha ocavintsaaquero quipatsi tsinane, otencareanaque, oquiajatanaque maaroni nija quipatsiqui.
					</seg>
					<seg id="b.REV.12.17" type="verse">
						Aiquero ijatatii iquisaquero tsinane. Te irimateroji iroori, irootaque ijatashitantariri itsipapee otomipee: maaroni yora antiniriri Tasorentsi icantaqueriri, aisati maaroni quemisantasanotiriri Jesoshi; icoaveta intsoncajeiterime iriori.
					</seg>
				</div>
				<div id="b.REV.13" type="chapter">
					<seg id="b.REV.13.1" type="verse">
						Impoiji nocatiaca impanequiqui, anta otsapijaqui antearoja incajare. Jeri noneavaqueri incajarequi icontetapaaque covencatatsiri, otimi itseequi 10, jero iito 7. Otimi itseequiqui amatseerentsi; aisati isatoncaataca iitopeequi: ocantimatiri sanquenarentsi Tasorentsi.
					</seg>
					<seg id="b.REV.13.2" type="verse">
						Ari ishiapaaqueri maniti. Iiti oshiaquero iiti meeni; irointi ivante oshiaquero ivante maniti. Icantavaqueri maranque: --Meeca nocoaque nomatacayempi, pinquempetantenari: oshequi pimayetaque, oshequi pimpincatsaritanaque, oshequi pincantacantayete.
					</seg>
					<seg id="b.REV.13.3" type="verse">
						Amashitasanotaca catsini iito aparoni, naamaaca irovetaincha oamayerime amashitaqueriri. Yoajeitanaqueri cavaco maaroni atiri, icantajeiti: --¿Paitaquea caari icamanta? Pamenerote iito, jooo, ¿paitaquea oaqueriri?
					</seg>
					<seg id="b.REV.13.4" type="verse">
						Aisati ipincatsajeitaqueri maranque, icantajeiti: --Pineaqueri, oshequi imatacaaqueri covencatatsiri. Aisati ipincatsajeitaqueri covencatatsiri, icantajeiti: --Pineaqueri, oshequi ishintsica, tecatsi materine impiateari.
					</seg>
					<seg id="b.REV.13.5" type="verse">
						Impoiji yora maranque icantiri covencatatsiri: --Meeca pinquisanaqueri Tasorentsi, incarate 42 cashiri pimpincatsaritasanotanaque. Ari oshequi ishemetsataque, oshequi icantimataqueri Tasorentsi.
					</seg>
					<seg id="b.REV.13.6" type="verse">
						Ari icantimataqueri iriori, icantimataquero inampi, aisati icantimajeitaqueri savicajeitatsiri anta.
					</seg>
					<seg id="b.REV.13.7" type="verse">
						Aisati icantaqueri maranque: --Pinquisajeiteri maaroni quemisantajeitiriri Tasorentsi, poashinoncaajeiteri. Aisati pimpincatsariventajeiteri savicajeitatsiri quipatsipeequi, pashiniyetirori irineanepee.
					</seg>
					<seg id="b.REV.13.8" type="verse">
						Aitaque impincatsajeiteri maaroni atiripee. Apatiroquea irinti quemisantatsiri, eiro ipincatsatiritsi. Aitaque, tequerani irovetsiqueroni quipatsi, iotitacarini Tasorentsi maaroni quemisantajeiterineri. Aitaque isanquenataqueroni ivajiropee, ipajititayetacarini yora Ovisha camimentajeiterineri.
					</seg>
					<seg id="b.REV.13.9" type="verse">
						Otimirica piquemantari, pinquenqueshiretero oca nosanquenataquempiri.
					</seg>
					<seg id="b.REV.13.10" type="verse">
						Icanti Tasorentsi: &quot;Noiminqueajeiteri coajica maaroni oiminqueajeivetaquempineri. Nompesajeiteri maaroni pesajeivetempineri&quot;. Meeca icoacaajeitaquee Tasorentsi ancantaitatiyempani anquemisantajeiteri, anquearioventero.
					</seg>
					<seg id="b.REV.13.11" type="verse">
						Impoiji noneaqueri itsipa covencatatsiri, iponeaca irinti quipatsiqui tsompoina. Iquempevetacari ovisha, otimi itseequi apite; icovencati ineanati.
					</seg>
					<seg id="b.REV.13.12" type="verse">
						Oshequi ipincatsaritaque, iquempetacari itsipa covencatatsiri, yora amashitachari iitoqui. Aisati icantajeitiri maaroni savicajeitatsiri: --Pimpincatsajeiteriyea yora amashitachari iitoqui. Ari ipincatsajeitavaqueri.
					</seg>
					<seg id="b.REV.13.13" type="verse">
						Oshequi itasoncantayetaque yora apitetapaintsiri. Imayetaquero caari ineapinijeiti ashanincapee. Ineajeitaqueri atiri yoariaquero paamari: oponeaca inquitequi, irosati quipatsiqui.
					</seg>
					<seg id="b.REV.13.14" type="verse">
						Oshequi imayetaque, irootaque yamatavijeitantacariri oshequi atiri, ijitasorentsijeivetacari. Ariorica itsipatacari yora jivatiriri, oshequi imayetaque. Aisati icantajeitaqueri atiri: --Jentsite, pishiacantajeiteri yoca jivataquenari, yoca ipesheevetacari. Pineaqueri, te incameji.
					</seg>
					<seg id="b.REV.13.15" type="verse">
						Ari iquemisantajeitaqueri, yovetsicajeitaque ishiacantaro. Impoiji itasoncaquero, aneantacari, aisati oneanatantacari. Impoiji icantajeitaqueri atiri: --Pimpincatsajeitero oca avetsicajeitaqueri: irootaque atasorentsite. Ari ipincatsajeivetacaro. Irintiquea maaroni caari pincatsatiro, yoacantajeitaqueri.
					</seg>
					<seg id="b.REV.13.16" type="verse">
						Aisati isatoncaatacantaqueri atiripee, maaroni. Isatoncaajeitaca iracosanoriqui, ariorica ivancainaqui, maaroni: pincatsarijeitatsiri, caari pincatsarijeitatsine, ashitaarantajeitachari, caari ashitaarantajeitachane; yora yamananteetiri aisati yora caari yamananteeti: isatoncaajeitaca maaroni.
					</seg>
					<seg id="b.REV.13.17" type="verse">
						Iro isatoncaajeitaqueriri ivajiro covencatatsiri, yorari itsipapee isatoncaajeitaqueri inomerote. Icantajeitiri: --Eirorica isatoncaajeita atiripee, eiro noshinetiritsi iramanantayete aisati impimantayete.
					</seg>
					<seg id="b.REV.13.18" type="verse">
						Ocameetsati meeca ontime piotanteari, pinquenqueshiretero inomerote covencatatsiri. Irootaque inomerote atiri, ocarataque 666: irootaque piotanteariri.
					</seg>
				</div>
				<div id="b.REV.14" type="chapter">
					<seg id="b.REV.14.1" type="verse">
						Impoiji namenanaji aisati, jeri noneaqueri yora Ovishatatsiri, icatiaca toncaariqui pajitachari Sio: otimi Sio Jerosarequi. Icarajeitaqueri maaroni quemisantajeitatsiri, satoncaajeitachari ivancainaqui ivajiro Ovisha aisati iriri. Icarajeitaque 144,000.
					</seg>
					<seg id="b.REV.14.2" type="verse">
						Impoiji noquemajeitiri aisati inquitesati, antearojenca irineane; iquempetacaro antearoja ovarijare, aisati antearo itirei. Iriojeitaque javioquijeitirori shiirori ijavioqui.
					</seg>
					<seg id="b.REV.14.3" type="verse">
						Itimajeiti anta Tasorentsiqui, anta itiminta savicacantayetatsiri aisati yora itsipasati virantsi. Ari ipampoyeajeitiro pampoyeantsi iroaquerari; ocameetsajencataque, iro cantaincha tecatsi materone iriotero: apaniro irinti 144,000 atiri oavisacojeitainchari.
					</seg>
					<seg id="b.REV.14.4" type="verse">
						Te irantajeitajeroji caari cameetsatatsi iriori, icameetsajeitaque: aisati icantani yoijajeitaqueri ovisha, jaocarica ijayetaqueri. Iriojeitaque quemisantajeitiriri Tasorentsi aisati Ovisha.
					</seg>
					<seg id="b.REV.14.5" type="verse">
						Te intseeyajeiteaji, aisati icameetsajeitaque, te irantajeitajeroji caari cameetsatatsi.
					</seg>
					<seg id="b.REV.14.6" type="verse">
						Impoiji noneaqueri itsipa inampire Tasorentsi, yarayetanaque inquitequi nianqui. Iquenquetsatacaajeitaqueri maaroni savicajeitatsiri quipatsiqui, jaocarica otimayetiri inampipee, aisati jaocarica ocantayetari irineanepee. Icamantajeitaqueri jaoca incanteari iroavisacojeitantajeari. Irootaque icantapinijeitiriri Tasorentsi maaroni atiri peerani, te impashiniteroji.
					</seg>
					<seg id="b.REV.14.7" type="verse">
						Antearojenca icanti: --Pimpincatsajeiteri Tasorentsi, pincantajeiteri pishaninca: &quot;Icameetsataque Tasorentsi&quot;. Pamene, moncarataca meeca iroasanquejeiteri maaroni caari quemisantajeitiri. Pimpincatsatasanojeiteri: tempa iriotaque vetsiquirori inquite aisati quipatsi, incajarepee aisati nijatenipee, maaroni.
					</seg>
					<seg id="b.REV.14.8" type="verse">
						Yoijatanaqueri itsipa nampirentsi, icanti iriori: --Peerani yora savicaveitachaniri Vavironiaqui yantacaapinijeitaquerini itsipapee atiri caari cameetsatatsi, iro cantaincha meeca ipoyereajeitaqueri Tasorentsi vavironiasati. Eiro imatacaajeitajiritsi aisati paitapeerica.
					</seg>
					<seg id="b.REV.14.9" type="verse">
						Impoiji yoijatajiri itsipa nampirentsi aisati: yora mavatapaintsiri. Antearojenca icantapaaque iriori: --Queariompia, pipincatsatiricari yora covencatatsiri, aisati ora ishiacantaro. Aisati pishinetaricari irisatoncaatempi pivancainaqui, ariorica pacoqui.
					</seg>
					<seg id="b.REV.14.10" type="verse">
						Ariorica pimpincatsateri covencatatsiri aisati pishinetearirica irisatoncaatempi, ari inquisaquempi Tasorentsi; inquisasanotempi, eiro icavintsaimatimpitsi. Pinquematsicatasanotaquearo paamari, irineajeitempi maaroni inampire Tasorentsi aisati yora Ovisha.
					</seg>
					<seg id="b.REV.14.11" type="verse">
						Pincantaitatiyempani pinquematsicatearo paamari; eiro otsivacanetitsi, oncantaqueani: quitaiteriqui, tsiteniriqui, peerani catsini. Aitaque inquematsicajeitearo maaroni pincatsatiriri covencatatsiri aisati ishiacantaro, aisati maaroni satoncaajeitarori ivajiro.
					</seg>
					<seg id="b.REV.14.12" type="verse">
						Pamene, ariorica pantapinitiro maaroni icoacaimpiri Tasorentsi, aisati ariorica piquemisantasanotaqueri Jesoquirishito, eiro pishemarotsi; ariorica pinquematsicatimentearo, iro cantaincha eiro patsipetashitarotsi.
					</seg>
					<seg id="b.REV.14.13" type="verse">
						Impoiji noquemaquero aisati Ishire Tasorentsi anta inquitequi, ocantaquena: --Jero oca pisanquenateri: &quot;Inquimoshiretacayeari Tasorentsi maaroni camajeitatsiri, iquemisantirinirica Ivincatsarite. Queario, inquimoshiretacaasanoteari Tasorentsi, tempa iotiro maaroni yantajeitaqueniri quipatsiqui; irisavicacaajeitaqueri cameetsa, irimaoreacaasanojeitajeri&quot;.
					</seg>
					<seg id="b.REV.14.14" type="verse">
						Impoiniji namenanaji aisati, jero noneaquero mencori, oquitamarotasanotaque. Aisati noneaqueri shiaqueriri Atiritapaintsiri, isavicaque mencoriqui. Yamatseetacaro iramatseere, vetsicachari oro. Aisati yajiricaquero shiavetarori saviri, otsampitasanotaque.
					</seg>
					<seg id="b.REV.14.15" type="verse">
						Impoiniji noneaqueri itsipa nampirentsi, iponeaca ivancoqui Tasorentsi. Antearojenca icajemacotaqueri yora savicatsiri mencoriqui: --Moncarataca meeca pimpesacotero panquirentsi, sampataque meeca maaroni quipatsiquiniri. Pijate meeca pimpesacotero.
					</seg>
					<seg id="b.REV.14.16" type="verse">
						Ari ipesacojeitaquero savicatsiri mencoriqui, peti, peti; yaajeitaquero maaroni panquirentsi quipatsiquiniri.
					</seg>
					<seg id="b.REV.14.17" type="verse">
						Impoiji iponeaca ivancoqui Tasorentsi anta jenoqui itsipa nampirentsi. Aisati yamaque iriori shiavetarori saviri.
					</seg>
					<seg id="b.REV.14.18" type="verse">
						Jeri ipocaque pashini aisati, iponeaca anta itaapinitironta casancapatsari. Iriotaque taarantirori paitapeerica. Antearojenca icajemacotaqueri ishaninca ajiriquirori isavirite: --Iracaque ovapee: pimpesajeitero maaroni timajeitatsiri quipatsiqui, paayetajero maaroni, pampatotero.
					</seg>
					<seg id="b.REV.14.19" type="verse">
						Irosati ipesantarori maaroni ovapee anta quipatsiqui, yaayetajiro, yoajiro anta intsinacaitantearori Tasorentsi: ishiacantaquero inquisasanojeiteri coajicani Tasorentsi maaroni tseencajeitiriri.
					</seg>
					<seg id="b.REV.14.20" type="verse">
						Ari oniri itsinacaitantarori anta oantsiqui, te ari one nampitsiqui. Ari oponeanaca itsinacaitantaroriqui oshequi catsini irajantsi, ooncanaca quipatsiqui; oquimojatanaque, areetacaro ivantequi cavayo. Otsoteanaquero irajantsi 320 quirometero: ojatanaque antoo.
					</seg>
				</div>
				<div id="b.REV.15" type="chapter">
					<seg id="b.REV.15.1" type="verse">
						Impoiji noneaquero anta inquitequi itsipapee, ishiacantiro aisati timayetatsineri coajica. Oshequi noquenqueshiretaquero, oshequi noanaquero cavaco. Noneaqueri 7 inampire Tasorentsi, oashinoncaajeiterineri atiri. Iriojeitaque vecarayeroneri maaroni oashinoncayerineri atiri; omoncaratapaaquea inquisanaquea Tasorentsi.
					</seg>
					<seg id="b.REV.15.2" type="verse">
						Noneaquero aisati incajare, oshiaquero amenarontsi, oconoaro paamari. Noneajeitaqueri anta otsapijaqui icatiajeitaca caari pincatsajeitiri yora covencatatsiri, jero aisati ishiacantaro; iriojeitaque maaroni caari satoncaatacha ivajiro aisati inomerote. Ari yajiricajeitaquero shiavetarori ijavioqui Tasorentsi.
					</seg>
					<seg id="b.REV.15.3" type="verse">
						Ipampoyeajeitaquero ivampoyeane Moishishi, yora antaveetiniriniri Tasorentsi. Aisati ipampoyeajeitaquero ivampoyeane yora Ovisha. Jero oca ipampoyeajeitaqueri: Novincatsarite, tempa aviro Tasorentsi, oshequi pimayetaque. Oshequi pitasoncantayetaque, noanaquero cavaco pantayetaqueri. Ocameetsayetaque pantayetaqueri, te pamatavitanteji. Queario, pipincatsariventajeitaqueri savicajeitatsiri maaroni nampitsipeequi, picantani.
					</seg>
					<seg id="b.REV.15.4" type="verse">
						Tempa, Novincatsarite, ocameetsati nompincatsajeitempi, aisati iriori maaroni savicajeitatsiri. Ocameetsati noncamantajeiteri atiri: &quot;Icameetsati Tasorentsi&quot;; tempa queario, picameetsataque. Imponeajeitanaquea maaroni nampitsipeequi impincatsajeitantempiri. Tempa iriojeitanaque ocameetsataque pantajeitaqueri.
					</seg>
					<seg id="b.REV.15.5" type="verse">
						Impoiji namenanaji aisati, noneaquero ashireanaca ivanco Tasorentsi, onta inquitequiniri. Noneasanotaquero anta ininta Tasorentsi.
					</seg>
					<seg id="b.REV.15.6" type="verse">
						Itimi pancotsiqui yora 7 inampire, yora oashinoncaajeiterineri atiri. Noneaqueri isoquijanaque. Iquitsaajeitaro quitsaarentsi tsivitamaori, oquitamaromaotasanotaque. Ainiro inejiqui shiirori ishiticatsaquiro, yovetsiqueetiro oro.
					</seg>
					<seg id="b.REV.15.7" type="verse">
						Aisati ainiro iriori aparoni virantsi, ipacojeitavaqueri nampirentsi aparopee pajo. Ojaaca pajoqui oja, oashinoncaajeiterineri atiri. Oshiacantaqueri inquisheri Tasorentsi coajicani tseencajeitiriri. Icantatiani yanei Tasorentsi, eiro icamitsi irinti catsini.
					</seg>
					<seg id="b.REV.15.8" type="verse">
						Oshequi ishipaquirei, oshequi itasorenca; ainiro oyachaare, ojaacaro pancotsi. Tecatsi incanteetero inqueajeitero pancotsi, irosati irimatantearori nampirentsi icantaqueriri Tasorentsi.
					</seg>
				</div>
				<div id="b.REV.16" type="chapter">
					<seg id="b.REV.16.1" type="verse">
						Impoiji noquemaqueri ineanataque anta ivancoqui Tasorentsi. Antearojenca icantiri yora 7 inampirepee: --Meecaquea pijajeite pisacotero quipatsiqui oja pajoquiniri, irootaque shiaquerori iquisaca Tasorentsi.
					</seg>
					<seg id="b.REV.16.2" type="verse">
						Irosati ijatantaca yora jivatatsiri. Isacotaquero quipatsiqui oja, irosati isompojeitantanaca maaroni satoncaajeitarori ivajiro covencatatsiri, aisati maaroni pincatsatirori ishiacantaro. Jo, oshequi isompoyetanaque; opatsayetanaqueri, ishitiyetanaque.
					</seg>
					<seg id="b.REV.16.3" type="verse">
						Impoiji ijataque apitetaintsiri, isacotiro oja anta antearojaqui incajare. Opeanaca, oquempetacaro irirajani camaintsiniri. Icamajeitaque timajeivetachari: shimapee, omanipee, maaroni.
					</seg>
					<seg id="b.REV.16.4" type="verse">
						Impoiji ijataque mavatapaintsiri nampirentsi, isacotiro pajoquiniri anta enipeequi aisati nijatenipeequi. Opeajeitanaca irajantsi.
					</seg>
					<seg id="b.REV.16.5" type="verse">
						Impoiji icantiri: --Tasorentsi, oshequi picameetsataque; picantani pitimi: peerani, irosati meeca. Ocameetsataque poasanquetaajeiteri maaroni yontapee, irineashiitetearota;
					</seg>
					<seg id="b.REV.16.6" type="verse">
						tempa iriojeitaque oajeitiriri quemisantajeitimpiri aisati quenquetsatacojeitimpiri. Meeca pipiatacoventajari, poajeitaqueri. Ineacarove iriori, tempa iriojeitaque oayeri.
					</seg>
					<seg id="b.REV.16.7" type="verse">
						Aisati itimi itsipa anta itaapinitironta casancapatsari. Icanti iriori: --Queario, Novincatsarite, aviro Tasorentsi mayetirori maaroni. Ocameetsataque poasanquetaajeiteri, irineashiitetearotave: piotaquero poasanquetaimentiriri.
					</seg>
					<seg id="b.REV.16.8" type="verse">
						Impoiji ijataque itsipa nampirentsi aisati, yora itsipasatitapaintsiri. Isacotiro pajoquiniri anta catsirincaiteriqui, imatantacariri itaajeitaqueri atiripee.
					</seg>
					<seg id="b.REV.16.9" type="verse">
						Ari itaajeitaqueri, irosati iquisatsajeitantacariri Tasorentsi: yora tianquiriri oashinoncaajeitiriri. Te inquenqueshirejeiteaji. Te incoajeiteji irojocajero caari cameetsatatsi yantayetiri, aisati te incoajeiteji impincatsajeiteri Tasorentsi.
					</seg>
					<seg id="b.REV.16.10" type="verse">
						Impoiji yora apapacorotapaintsiri, isacotiro pajoquiniri anta ivincatsarimentoqui covencatatsiri. Irosati otsitenitantanaca anta ipincatsaritinta. Oshequi icavintsaajeitanaca, irosati yatsicanenetantanaca.
					</seg>
					<seg id="b.REV.16.11" type="verse">
						Oshequi iquisatsajeitaqueri Tasorentsi, iquishimentaro isompopee aisati maaroni iquemaatsicayetacari. Iro cantaincha te inquenqueshiretempaji, te incoajeiteji irojocajero caari cameetsatatsi yantajeitaqueri.
					</seg>
					<seg id="b.REV.16.12" type="verse">
						Impoiji yora itsipa nampirentsi isacotiro ivajonequiniri anta antearojaqui eni pajitachari Eojarateshi, irosati opirijatasanotantanaca, pirijaiteni. Meeca tecatsi ticajeitavaquerine yora pincatsaripee jivajeiterineri maaroni isorarotepee. Imponeajeitanaquea anta iquenapainta catsirincaiteri.
					</seg>
					<seg id="b.REV.16.13" type="verse">
						Impoiji noneaqueri aisati yora maranque, yora covencatatsiri, aisati yora amatavitantatsiri; iponeajeitaca ivantepeequi mava camaari, ishiapaaqueri mashero.
					</seg>
					<seg id="b.REV.16.14" type="verse">
						Queario, icamaaritasanotaque; itasoncantanirovetaca, imayetaquero caari aneapinijeiti. Ijatashijeitiri maaroni pincatsaripee, icantajeitiri: --Tsame ancarajeitavacayea, amitacotavacaajeitea amanajeiteri maaroni oijajeitiriri Tasorentsi, antsoncajeiteri, maaroni. Ja, ariorica impocapaaje Tasorentsi, yora matirori maaroni, irimanatavacaajeitea irioripee. Inquemacojeitero maaroni atiripee irantayetapaaqueri Tasorentsi.
					</seg>
					<seg id="b.REV.16.15" type="verse">
						Incantapaaque: --Pamene, oquempetaca coshitantatsiri imapoquiri yora icoshitiri, aisati narori, nomapocajeitapaaquempi. Te piojeiteji jaocarica oncarate nompocantajeari. Nonquimoshiretacaajeitajeri maaroni aamaajeitanari, quempetarori isaaquiti. Nocoaque incameetsajeitanaque, eiro yantapinitirotsi caari cameetsatatsi. Inquempetacantea iquitsaata cameetsa, tecatsi neatsempequiterine eiro ipashiventantaja.
					</seg>
					<seg id="b.REV.16.16" type="verse">
						Iro cantaincha yora camaaripee yapatojeitaqueri maaroni soraropee anta nampitsiqui ipajitiri jorio Aramaqueroni.
					</seg>
					<seg id="b.REV.16.17" type="verse">
						Impoiji yora nampirentsi sietetapaintsiri: yora caratapaintsiri. Isacotiro ivajonequiniri anta tampeaqui, irosati noquemantacari timatsiri anta ivancoqui Tasorentsi, savicatsiri ivincatsarimentoqui. Antearojenca icantaque: --Moncaratapaaca, aitapaji.
					</seg>
					<seg id="b.REV.16.18" type="verse">
						Impoiji oshequi iporequi, porec, porec; aisati antearojenca itirei, tiiririri. Aisati antearo catsini onicaca quipatsi. Te aneapiniteroji quempetearoneri oca. Antearo onicaca catsini: nica, nica, nica, nica.
					</seg>
					<seg id="b.REV.16.19" type="verse">
						Irosati oporocajeitantanaca maaroni pancotsipee anta Vavironiaqui, aisati maaroni otsipapeequi nampitsi, otsoncajeitaca maaroni, poyere. Iquenqueshiretaquero Tasorentsi maaroni yantajeitaqueniri vavironiasati, irootaque iquisasanojeitantacariri, yoashinoncaasanojeitaqueri.
					</seg>
					<seg id="b.REV.16.20" type="verse">
						Opeajeitanaca maaroni ovoyejapee; aisati otishipee, opeajeitanaca, maani.
					</seg>
					<seg id="b.REV.16.21" type="verse">
						Jero aisati opariaque iriniqui, iro cantaincha antearo onasanotaque catsini. Otenataque apaitsoquironi 40 quiro. Oponeaca inquitequi, opariaque atiriqui, oshequi otsoncajeitaqueri. Oshequi itsaroacaajeitacaro iriori, irosati iquisatsajeitantacariri Tasorentsi.
					</seg>
				</div>
				<div id="b.REV.17" type="chapter">
					<seg id="b.REV.17.1" type="verse">
						Impoiji ipocashitaquena aparoni nampirentsi, sacotirori pajoqui. Icantaquena: --Caatanaque aca: nonijayempiro jaoca incanterori Tasorentsi ora antajeitiriri shirampari, savicatsiri enipeequi, jero nijateenipeequi. Iroasanquetayero.
					</seg>
					<seg id="b.REV.17.2" type="verse">
						Yantajeitaquero ivincatsaritepee itsipapee atiri. Oamejeitaqueri maaroni atiri yantapinitiro caari yai.
					</seg>
					<seg id="b.REV.17.3" type="verse">
						Impoiji yaanaquena anta caaraiteriqui, otimi anta onijaquenari Ishire Tasorentsi. Noneaquero tsinane, oquijacotacari covencatatsiri, quitioncatatsiri: otimi 7 iito, jero itseequi 10. Isatoncaayetaca ivatsapeequi: ocantimatiri Tasorentsi isatoncaaro.
					</seg>
					<seg id="b.REV.17.4" type="verse">
						Oquitsaatacaro tsinane quiraanirori aisati quitioncari. Oaneencayetacaro oro, jero mapi shipaquireatsiri aisati quitamaroquiri. Ajiriquiro otsotane, yovetsiqueetiri oro; ojaacaro caari cameetsayetatsi, oshiacaventiro antacaajeitiri atiri iquemisantashitaro yovetsicane atiri aisati oamejeitiri imayempitanti.
					</seg>
					<seg id="b.REV.17.5" type="verse">
						Osatoncaataca ovancainaqui: ainiro oshiacantayetaqueeri, iro cantaincha tequera onconijatasanote. Ocanti: &quot;Antearo oni Vavironia, irootaque oamejeitirori tsinane antayetiri caari ai. Irootaque oamejeitiriri oshequi atiri iquemisantashitaro yovetsicashiyetari&quot;.
					</seg>
					<seg id="b.REV.17.6" type="verse">
						Impoiji niotaquero oshinquitaca tsinane. Iro oshinquitacari irirajani quemisantaveitariniri Jesoshi oajeitaqueri. Oshequi noanaquero cavaco, namenasanotaquero, sorererere.
					</seg>
					<seg id="b.REV.17.7" type="verse">
						Iro cantaincha isampitana inampire Tasorentsi: --¿Paitaquea poantarori cavaco? Noncamantempiro caari piotitiro, aisati noncamantempi caari piotitiri yora covencatatsiri oquijacotacari.
					</seg>
					<seg id="b.REV.17.8" type="verse">
						Itimaveitani yoranqui, te aneeriji meeca, itimi meeca omoroqui tsompoina, jatatsiri antoo. Coajica iraajeri aisati Tasorentsi, intiancanteariri Sharincaveniqui: anta incantaitatiyempani irashinoncayea. Itimaveitani, ipeaca, intimaje aisati; ariorica irineajeitavaqueri tseencajeitatsineri, iroajeitavaqueri cavaco. Peerani, iroaquerani yovetsiquiro Tasorentsi quipatsi, isanquenatiro ivajiropee maaroni jatatsineri inquitequi, iro cantaincha te irisanquenateroji ivajiropee yora tseencantatsiri.
					</seg>
					<seg id="b.REV.17.9" type="verse">
						Pinquenqueshiretasanotero oca noshiacantempiri piotantearori: ora iitopee caratatsiri 7 oshiacaventiro 7 toncaaripee osaviquinta tsinane.
					</seg>
					<seg id="b.REV.17.10" type="verse">
						Aisati oshiacaventiri 7 pincatsaripee. Icamanaque apapacoroni, itimi meeca aparo, coajica intime yora caratapaintsineri. Eiro osamanititsi impincatsariventante yora caratapaintsineri.
					</seg>
					<seg id="b.REV.17.11" type="verse">
						Yora covencatatsiri, iriotaque aparoni pincatsariveitachaniri nocantaquempiri: &quot;Icamaque&quot;. Iro cantaincha intinaanaje aisati, impincatsariventantaje aisati, impoiji irijate Sharincaveniqui.
					</seg>
					<seg id="b.REV.17.12" type="verse">
						Aisati ora 10 itseequi pineajeitaqueri: oshiacantiri itsipapee pincatsarijeitatsine coajica. Incarajeiteri covencatatsiri, impincatsarijeivetanaquea, eiro osamanititsi impincatsariventante.
					</seg>
					<seg id="b.REV.17.13" type="verse">
						Inquempetavacaajeitea pincatsaripee, incantajeiteri covencatatsiri: &quot;Nompincatsajeitempi avirori, nantajeitempiro paitarica pincoacaajeitenari&quot;.
					</seg>
					<seg id="b.REV.17.14" type="verse">
						Impoiji inquisajeiteri Ovishatatsiri, aisati oijajeitiriri: irimanajeiveteari, incoajeivetea intsoncajeiterime. Iro cantaincha impiajeiteari Ovishatatsiri, intsoncajeiteri irinti. Tempa iriotaque anaacojeitiriri pincatsajeitatsiri, ipincatsaritasanoti; iriotaque anaacojeitiriri maaroni savicacantantatsiri, maaroni. Icoyeajeitaqueri maaroni quemisantajeitiriri, ipashinitacaajeitajiri, ari quiso yoajeitanajiri iriori, maaroni.
					</seg>
					<seg id="b.REV.17.15" type="verse">
						Aisati icantaquena nampirentsi: --Aisati pineaquero enipee aisati nijatenipee osavicantari tsinane. Oshiacantaqueri iriori maaroni atiripee savicajeitatsiri jaocaricapee, jaocarica ocantayetari irineanepee, maaroni.
					</seg>
					<seg id="b.REV.17.16" type="verse">
						Aisati itseequipee oshiacantaqueri atiripee quisajeitaquerori tsinane: ora antapinitiriri caari ai. Aisati inquempejeiteri yora covencatatsiri, inquisaquero iriori. Iroashinoncayero, irisapoquero, iroyearo ovatsa, intayero.
					</seg>
					<seg id="b.REV.17.17" type="verse">
						Irio Tasorentsi quenqueshiretacayerineri inquisajeitero, irimatantearori icoiri iriori. Incantajeite: &quot;Tsame ampincatsajeiteri yora covencatatsiri quitioncatatsiri, anteneri paitapeerica incoacaajeiteeri&quot;. Aitaque incantajeiterori oca omoncaratanteari icantiri Tasorentsi iriori.
					</seg>
					<seg id="b.REV.17.18" type="verse">
						Oca tsinane pineaqueri oshiacantajeitaqueri maaroni savicajeitatsiri nampitsiquinta: yora anaacojeitiriri itsipapee atiri ipincatsariti.
					</seg>
				</div>
				<div id="b.REV.18" type="chapter">
					<seg id="b.REV.18.1" type="verse">
						Impoiji noneavaqueri ipocapaaque itsipa inampire Tasorentsi, iponeanaca inquitequi. Oshequi ipincatsaritapaaque, ishipaquireapaaque, iquitaitetasanotapaaquero quipatsi, yatsioquintapaaquena.
					</seg>
					<seg id="b.REV.18.2" type="verse">
						Antearojenca icajemapaaque: --Tsoncajeitaca ini maaroni savicajeiveitachaniri Vavironiaqui; oshequi inajeiveitani, oshequi ipincatsariveitani, meeca ipoyereajeitaca. Irio timapaajantsiri camaaripee inampiniqui, mamaroniro, tsivaniniro, maaroni. Iquempejeitacaro tsinane, antapinitiriniri caari ai.
					</seg>
					<seg id="b.REV.18.3" type="verse">
						Te oncameetsaveiteani osavique, aisati oamejeitaqueri maaroni itsipapee atiri iquempejeitantacarori iriori. Yantajeitaqueroni pincatsaripee; oshequi yaarantaque yora pimantirori ovetsicane, caari cameetsayetatsi.
					</seg>
					<seg id="b.REV.18.4" type="verse">
						Impoiji noquemaqueri Tasorentsi anta jenoqui, icanti: --Pisoquijajeitanaje, quemisantajeitanari: piquempetarocari, pantirocari avirori caari cameetsayetatsi antiri iroori. Picarajeitirocari, noasanquetaajeiticari.
					</seg>
					<seg id="b.REV.18.5" type="verse">
						Oshequi catsini antapinitiro caari cameetsatatsi. Eiro nopeacotarotsi antayetaqueri.
					</seg>
					<seg id="b.REV.18.6" type="verse">
						Peerani oshequi oashinoncaajeitaqueri itsipapee, meeca pimpiajeitearo, aiquero pijatatiye poashinoncaasanojeitero. Te oncameetsateji antajeitaqueri.
					</seg>
					<seg id="b.REV.18.7" type="verse">
						Peerani oshequi oshemetaqueni aisati oshequi antashiyetacari shiramparipee; meeca aisati onquempetea, oshequi pineacatsitacayearo aisati oshequi poashiretacayearo. Oquenqueshirevetaca: &quot;Narotaque pincatsaro, te naro camajimentaaro, eiro noashiretatsi&quot;.
					</seg>
					<seg id="b.REV.18.8" type="verse">
						Nomapocaquero noashinoncaasanotaquero; oneaqueri oshaninca incamajeite, iraacojeiteari, onquemero otashe; ontsonquero paamari. Tempa narotaque pivincatsarite, tempa naro Tasorentsi. Ainiro noshintsinca noasanquetantearori.
					</seg>
					<seg id="b.REV.18.9" type="verse">
						Yora pincatsaripee antayetirori aisati antavintsayetirori irineajeitero ontaayea, irineero oyachaare; impoiji iriraacojeitero, iroashiretacotearo.
					</seg>
					<seg id="b.REV.18.10" type="verse">
						Areji incatiajeitanaque; intsaroajeitanaque, iraamaaquea iroashinoncaajeiteri Tasorentsi iriori. Incantajeite: --Oo, vavironiasati, pashinoncaajeitacave. Antearo onaveitani pinampi, oshequi picarajeiveitani savicajeiveitachaniri. Imapocaquempi Tasorentsi, itsoncajeitaquempi, maaroni.
					</seg>
					<seg id="b.REV.18.11" type="verse">
						Ari iriraacojeitaquempi pimantajeitatsiri, iroashiretacojeitaquempi. Peerani oshequi pamanantajeiveitaroni paitapeerica ipayeveitimpiniri, iro cantaincha eiro meeca pamanantajitsi aisati.
					</seg>
					<seg id="b.REV.18.12" type="verse">
						Tecatsi incantea impimantempiro oro, perata, shipaquireatsiri mapi, quitamaroquiri mapi, tsivitamaori, quitioncaniromaori, quiripemaori, quiraamaori, inchato casancacotari, itseequi quitamarotseequiri isheronqueetiri, pinatachari inchato yovetsiqueetiri, ashiroyetatsiri, pinatachari mapi,
					</seg>
					<seg id="b.REV.18.13" type="verse">
						pochapaneri, conoavanetachari yoari, casancapatsari, casancajayetatsiri, ovaja, quejitsi, tirico, ovane tirico, vaca, ovisha, cavayo, shiacomentotsi, atiri; queario, ipimantaniroyetiri atiri.
					</seg>
					<seg id="b.REV.18.14" type="verse">
						Incante: --Eiro poajarotsi aisati chochoqui pinintaveitaniri; eiro otimimotajimpitsi aisati pivaararopee aisati poanencayetajeari: ontsoncaquea coajicani, poyere.
					</seg>
					<seg id="b.REV.18.15" type="verse">
						Yora pimantapiniveitaroniri maaroni oca vaararontsi yaantapiniveitariniri oshequi quireequi; iro cantaincha meeca incatiajeitanaque arejiqui, intsaroajeitanaque, iraamayea aisati iroashinoncaajeiteri Tasorentsi iriori. Iriraanaquea aisati irishencatanaquea, jii, jii, jii. Incante:
					</seg>
					<seg id="b.REV.18.16" type="verse">
						--Oo, vavironiasati, pashinoncaacave. Antearo onaveitani pinampi, oshequi picaraveitani savicajeiveitachaniri. Piquitsaajeiveitaroni tsivitamaori, quitioncaniromaori, aisati quiraamaori, poanencajeiveitaroni oro, mapi shipaquireatsiri, jero aisati quitamaroquiri mapi.
					</seg>
					<seg id="b.REV.18.17" type="verse">
						Meeca imapocaquempi Tasorentsi, itsonquitaquempiro maaroni, poyere. Aisati maaroni marinero aisati ashiyetarori pitotsi aapinitirori vaararontsi icatiacojeitaca ivitoqui, arejiqui.
					</seg>
					<seg id="b.REV.18.18" type="verse">
						Paricoti yamenacojeitaquero oyachaare, povaa, irosati iraajeitantanaca. Icantajeiti: --Oo, ocameetsaveitani nampitsinta, te ontimeniji quempetearoneri.
					</seg>
					<seg id="b.REV.18.19" type="verse">
						Oshequi yoashirejeitanaca, irosati itijainatantaca quipatsi iitoqui. Oshequi iraacojeitacaro aisati yoashiretacotacaro, icajemajeitanaque: --Oo, pashinoncaajeitacave vavironiasati, antearo onaveitani pinampini, oshequi picarajeiveitani. Oshequi ojatapinitini antearo pitotsi anta, ipimantiro ashitarori oshequi ovaararontsi, yaantariri oshequi quirequi. Iro cantaincha omapocanaca otsoncanaca pinampi, maaroni.
					</seg>
					<seg id="b.REV.18.20" type="verse">
						Impoiji noquemaque icanteeti: --Pinquimoshirejeitanaque, maaroni inquitesati: quemisantajeitatsiri, itiancanenipee Quirishito, camantantaveitachaniri, maaroni. Peerani oshequi oashinoncaajeitaquempi, irootaque ipiatacoventantaquempiri Tasorentsi.
					</seg>
					<seg id="b.REV.18.21" type="verse">
						Impoiji noneaqueri inampire Tasorentsi, shintsitasanotatsiri. Yaaquero antearo mapi, ipishoncaquero antearojaqui incajare, pocn. Icanti: --Noviincaquero mapi, opeasanotaca; tecatsi neajeroneri aisati. Aisati inquempeyeetajero Vavironia, intsonqueetajero iroori, poyere; tecatsi neajeroneri aisati.
					</seg>
					<seg id="b.REV.18.22" type="verse">
						Ainiro aquemapinivetari meeca javioquivetachari, pampoyeajeivetachari, shiovivetachari, voorerovetachari; iro cantaincha coajica tecatsi quemajerine. Ainiro inaveta meeca vetsicayevetarori paitapeerica, iro cantaincha coajica eiro itimajitsi. Ainiro aquemaqueri meeca tononquirori yoyeetari, tonon, tonon, tonon; iro cantaincha coajica tecatsi quemajerine.
					</seg>
					<seg id="b.REV.18.23" type="verse">
						Eiro otsiotajatsi aisati itsiomento; eiro itimajitsi aisati aajantsine ijina. Peerani iotacojeitaqueri yora pimantayetatsiri anta Vavironiaqui, oshequi ivioncaqueri iirequite. Yora savicajeitatsiri yamatavijeitaqueri itsipapee atiri,
					</seg>
					<seg id="b.REV.18.24" type="verse">
						aisati yoacantajeitaqueri maaroni quenquetsatacotiriniri Tasorentsi, aisati maaroni quemisantatsiniri; irootaque impoyereantajeiteariri Tasorentsi maaroni vavironiasati.
					</seg>
				</div>
				<div id="b.REV.19" type="chapter">
					<seg id="b.REV.19.1" type="verse">
						Impoiji noquemajeitaqueri oshequi catsini inquitesati, antearojenca ipampoyeajeiti: Irove, icameetsatasanotaque Tasorentsi: iriotaque oavisacojeiteeri. Tsame ampincatsatasanojeiteri, tempa itasorentsitasanotaque.
					</seg>
					<seg id="b.REV.19.2" type="verse">
						Ocameetsataque yoasanquetaquero antapinitiriri caari ai, iotaquero yantayetiri, tecatsi incomitea. Oshequi oamejeitaqueri itsipapee atiri yantiro caari yai, irootaque yoasanquetantacarori; tempa oneashiitetacarove. Aisati oshequi oashinoncaajeitaqueri quemisantajeitiriri, irootaque ipiatacoventantacariri.
					</seg>
					<seg id="b.REV.19.3" type="verse">
						Impoiji yapiijeitajiro: --Icameetsataque Tasorentsi. Otaasanotaca, oncantaitatiyempani oncatiajencatanaque cachaa, eiro opeatsi.
					</seg>
					<seg id="b.REV.19.4" type="verse">
						Ari isavicaque Tasorentsi anta ivincatsarimentoqui. Itiyeroashijeitacari yora 24 savicacaantatsiri aisati yora apitesati virantsi, oshequi ipincatsajeitaqueri. Icantajeiti: --Aitaque ancantajeiteari ampincatsajeiteri Tasorentsi, tempa icameetsataque.
					</seg>
					<seg id="b.REV.19.5" type="verse">
						Impoiji itimi pashini inquitesati, itimi quempeji Tasorentsi, icanti iriori: Pineacameetsajeiteri Atasorentsite, maaroni antaveejeitiniriri, aisati maaroni pincatsajeitiriri. Pincatsaripee, pineacameetsajeiteri; caari pincatsarivetacha, pineacameetsajeiteri avirori.
					</seg>
					<seg id="b.REV.19.6" type="verse">
						Impoiji noquemajeitaqueri oshequi catsini jenoquisati, antearojenca ineanajeiti, iquempejeitacaro oshequi ovarijare antearojatatsiri aisati iquempejeitacaro antearo itirei. Icantajeiti: Icameetsataque Tasorentsi: ipincatsariventajeitaquee Avincatsarite, oshequi ishintsinca.
					</seg>
					<seg id="b.REV.19.7" type="verse">
						Tsame aveshireimentajeiteari, anquimoshireimentajeiteari maaroni. Tsame ampincatsajeiteri maaroni. Meeca omoncarataca irayero Ovisha ijina; vetsicaca ijinatsori.
					</seg>
					<seg id="b.REV.19.8" type="verse">
						Ishinetaquero oquitsaataro quiripemaori, cameetsatasanotatsiri, quitamarotasanotatsiri; te ompitsitimateji. Ora quiripemaori oshiacantaquero cameetsayetatsiri yantajeitaqueri quemisantajeitatsiri.
					</seg>
					<seg id="b.REV.19.9" type="verse">
						Impoiji icantaquena nampirentsi: --Jero oca pisanquenateri: &quot;Irotaintsi iraye Ovisha ijina, aisati inquimoshireventearo, aisati icajemajeitiri oshequi atiri iroimojeiteari. Inquimoshiretasanojeitaque maaroni icajemajeitiri&quot;. Impoiji icantaquena: --Oca nocamantaquempiri, irootaque icantasanotaquenari Tasorentsi.
					</seg>
					<seg id="b.REV.19.10" type="verse">
						Ari notiyeroashivetacari nampirentsi, nompincatsaterime, iro cantaincha icantaquena: --Eiro pipincatsatanatsi. Tempa aquempetavacaajeitaca: narori, aisati avirori, jeri maaroni piyemisantaririnte quenquetsatacotapinitiriri Jesoshi. Aitaque aquempetavacaajeitaca antajeitiniri icoacaajeitaqueeri. Eiro pipincatsatanatsi, irintiquea Tasorentsi pimpincatsate. Yora quenquetsatacotiriri Tasorentsi, iriojeitaque quenquetsatacotiriri aisati Jesoshi.
					</seg>
					<seg id="b.REV.19.11" type="verse">
						Impoiji noneaquero inquite tsompoina, jeri noneaqueri cavayo quitamarotasanotatsiri. Ainiro quijacotacariri, ipajiyeetiri: Caari Amatavitantatsi; aisati ipajiyeetiri: Tampaticatatsiri. Icameetsataque: te iroasanquetashiteariji atiri, te iroashiteariji. Ioti paitarica yantiri, te inquisashiteariji.
					</seg>
					<seg id="b.REV.19.12" type="verse">
						Iroqui oquempetacaro paamari amorequi, yamatseetacaro oshequi amatseerentsi. Isatoncaataca ivancainaqui ivajiro, iro cantaincha tecatsi ioterone; apaniro iotiro irinti.
					</seg>
					<seg id="b.REV.19.13" type="verse">
						Iquitsaatacaro ajacachari irajantsi; aisati ipajiyeetiri: Ashitarori Irineane Tasorentsi.
					</seg>
					<seg id="b.REV.19.14" type="verse">
						Impoijeitapaaqueri oshequi soraro jenoquiniri, iquijacojeitacari cavayo; iquitsaajeitaro quiripemaori, oquitamarotasanotaque, te ompitsiteji.
					</seg>
					<seg id="b.REV.19.15" type="verse">
						Otimi ivantequi jivajeitiriri ivesamento, tsaampitasanotatsiri impesajeitanteariri caari pincatsajeitiri. Impincatsariventasanojeiteri, eiro catsini icavintsaimatiritsi. Yora vetsiquirori ovaja yaaticasanotaquero ova yaajatantacarori oja. Aitaque inquempetaqueriri iriori, iraaticasanojeitaqueri atiri, iriojeitanteari iriori iquisasanojeitaqueri Tasorentsi, yora Shintsitasanotatsiri.
					</seg>
					<seg id="b.REV.19.16" type="verse">
						Osanquenataca iitsaarequi jivajeitiriri, aisati ivoriqui, ocanti: &quot;Irio pincatsariventajeitiriri maaroni pincatsaripee, anaacojeitiriri maaroni savicacantajeitatsiri&quot;.
					</seg>
					<seg id="b.REV.19.17" type="verse">
						Impoiji noneaqueri aparoni inampire Tasorentsi catiainchari catsirincaiteriqui. Antearojenca icajemajeitaqueri maaroni tisonipee: --Caate, poajeitea. Poajeiteari ivatsa impajeitempiri Tasorentsi; timatsi oshequi poajeiteari.
					</seg>
					<seg id="b.REV.19.18" type="verse">
						Poyeari ivatsa pincatsari, ivatsa capitanotatsiri, ivatsa savicacaantatsiri, ivatsa cavayo aisati yora quijacovetariri. Poyeari ivatsa maaroni atiri: pimantaari aisati amanantavetajariri, pincatsaritatsiri aisati caari pincatsaritatsi.
					</seg>
					<seg id="b.REV.19.19" type="verse">
						Aisati noneajeitaqueri yora covencatatsiri aisati maaroni yora pincatsaripee, yapatojeitaqueri isorarotepee, maaroni. Aisati yoijataqueri covencatatsiri yora atiri, cantavetachari: &quot;Noncamantempi jaoca icantari Tasorentsi&quot;. Oshequi itasoncantayevetaca, yamatavijeitantacariri caari quemisantajeitiri Tasorentsi. Isatoncaajeitaca ivancainaqui yora caari quemisantatsi. Ari ijatashijeivetacari irimanajeiterime yora quijacotacariri iyavayote aisati soraropee iriori. Iro cantaincha yaavaqueri apite: yora covencatatsiri aisati yora amatavitantatsiri, tapi. Aneatsiquera, yojocaqueri anta antearoqui paamari.
					</seg>
					<seg id="b.REV.19.21" type="verse">
						Irinti itsipapee, ipesajeitaqueri yora quijacotachari, ipesajeitaqueri maaroni, peti, peti, peti. Iro ipesantacariri ivesamento ivantequiniri. Ari yoajeitacaro tisoni ivatsani, iquemasanotacaro.
					</seg>
				</div>
				<div id="b.REV.20" type="chapter">
					<seg id="b.REV.20.1" type="verse">
						Impoiji noneavaqueri yaniireapaaque itsipa inampire Tasorentsi, iponeanaca inquitequi. Yajiriquiro iyavireantarori omoro quipatsi, jatatsiri antoo. Aisati yamapaaquero antearo carenatsa.
					</seg>
					<seg id="b.REV.20.2" type="verse">
						Yaapaaqueri yora maranque, timitachari peerani. Icanteetiri camaari aisati icanteetiri Satanashi. Ari yoisotasanotapaaqueri, oiso, oiso; oncarataque 1,000 osarintsi iroisoreacotantajeariri aisati, coajicani.
					</seg>
					<seg id="b.REV.20.3" type="verse">
						Impoiji yojocaqueri omoroqui, yashitacotaqueri, iyavitacotaqueri. Tecatsi incantajea aisati iramatavijeitajeri atiripee, oncarataque 1,000 osarintsi. Iro cantaincha impoiji irisoquijanaje, eiro osamanititsi iramatavitantaje aisati.
					</seg>
					<seg id="b.REV.20.4" type="verse">
						Impoiji noneajeitaqueri oshequi savicajeitatsiri ivincatsarimentopeequi: iriojeitaque icantiri Tasorentsi: &quot;Pincantacoventajeiteri maaroni atiri&quot;. Peerani te impincatsajeiteriji iriori yora covencatatsiri aisati ishiacantaro. Aisati te irisatoncaateaji ivancainaqui aisati iracoqui ivajiro covencatatsiri. Iquenquetsatacojeitaqueri Jesoshi aisati yoametantajeitiro irineane Tasorentsi, irootaque ipesanteetacariri itsanoqui. Meeca itinaajeitanaja, incarajeiteri Quirishito, oncarataque 1,000 osarintsi impincatsariventantajeite.
					</seg>
					<seg id="b.REV.20.5" type="verse">
						Iro cantaincha tequera intinaajeitanaje itsipapee. Ariorica avisanaque 1,000 osarintsi, ari intinaajeitanaje maaroni.
					</seg>
					<seg id="b.REV.20.6" type="verse">
						Oshequi inquimoshirejeitanaque yora jivatasanojeitatsineri intinaajeitanaje: iroameetsatasanoteri Tasorentsi. Iriotanaque eiro ijatitsi Sharincaveniqui, irointi impincatsajeiteri Tasorentsi aisati Quirishito, aisati oncarataque 1,000 osarintsi incarajeiteri impincatsarijeitanaque.
					</seg>
					<seg id="b.REV.20.7" type="verse">
						Ariorica omoncaratapaaquea 1,000 osarintsi, ari iroisoreajeri Satanashi, iroimisoquijajeri aisati.
					</seg>
					<seg id="b.REV.20.8" type="verse">
						Impoiji irijatanaque iriori maaroni nampitsipeequi, intsoteanaquero quipatsi, irampatojeitanteariri savicajeitatsiri irimanajeitanteariri quemisantajeitatsiri. Icanteetiri yora oijajeitiriri Satanashi: Co, aisati Maco. Incarajeitanaque oshequi catsini. Oquempetaca te amateroji amoncarajeitero ovane impanequi, aisati eiro amatirotsi amoncarajeiteri irioripee, jaocarica incarajeiteri.
					</seg>
					<seg id="b.REV.20.9" type="verse">
						Inquenajeitanaque anta opampaitetinta, irishoncajeitanaqueari maaroni quemisantajeitatsiri, aitaque irishoncajeitaquero Jerosare: ora nampitsi anintajeitaqueri. Irimanajeitapaaquerime quemisantajeitatsiri, iro cantaincha omapocanaquea omponeanaquea inquitequi antearo paamari, ontsoncajeitapeeri; ontaajeitapeeri, pomein.
					</seg>
					<seg id="b.REV.20.10" type="verse">
						Impoiji irayeeteri camaari, yora amatavijeitiriri atiri, irosati irojocanteeteariri anta antearoqui paamari. Anta incarajeiteri yora covencatatsiri aisati yora amatavitantatsiri, cantavetachari: &quot;Noquenquetsatacotiri Tasorentsi&quot;. Ari oshequi inquemaatsicajeitearo: quitaiteriqui, aisati tsiteniriqui; incantaitatiyempani.
					</seg>
					<seg id="b.REV.20.11" type="verse">
						Impoiji noneaquero antearo ivincatsarimento, oquitamarotaque; aisati noneaqueri yora savicantarori. Opeasanotanaca quipatsi aisati inquite, maani.
					</seg>
					<seg id="b.REV.20.12" type="verse">
						Aisati noneaqueri maaroni piincajeivetachari incajarequi. Itinaajeitanaja tijajeivetachari aisati maaroni jajeitatsiri Sharincaveniqui. Queario, noneajeitaqueri: pincatsariveitachaniri aisati caari pincatsaveitachani, icatiimojeitacaro ivincatsarimento Tasorentsi. Impoiji ipenareetaquero oshequi sanquenarentsi. Osanquenajeitaca sanquenarentsipeequi maaroni yantajeitiniri atiripee. Ariorica ocameetsati yantajeitiniri, icanti Tasorentsi: &quot;Nompinateri, cameetsa nosavicacayeri&quot;. Terica oncameetsateji yantajeitiniri, icanti: &quot;Noasanquetayeri yora&quot;. Otimi otsipa sanquenarentsi aisati, ipenareetaquero. Osanquenataca irointi ivajiropee maaroni savicatsineri inquitequi. Yora caari sanquenatacotacha yojoqueetaqueri anta antearoqui paamari: anta yojoqueetiri maaroni tseencantatsiri aisati maaroni camaari. Ipajiyeetiro paamari Inampi Ashinoncaasanotachari: yora caari neajeitajerine Tasorentsi.
					</seg>
				</div>
				<div id="b.REV.21" type="chapter">
					<seg id="b.REV.21.1" type="verse">
						Impoiji noneaquero pashini inquite aisati pashini quipatsi, iroaqueratajantsiri. Aitaque opeasanotanaca ora intacaroniri, aisati opeaca incajareni.
					</seg>
					<seg id="b.REV.21.2" type="verse">
						Aisati noneaquero ora Jerosare iroaqueratajantsiri, ora cameetsatasanotatsiri, inampi Tasorentsi; oponeanaca inquitequi, aniireapaaque quipatsiqui. Oshequi oaneencayetaca, oquempetacaro tsinane, irotaintsirica aye ojime, oaneencaca.
					</seg>
					<seg id="b.REV.21.3" type="verse">
						Noquemaqueri jenoquisati, timatsiri quempeji ivincatsarimentoqui Tasorentsi. Antearojenca icanti: --Pamenajeite: ijataque Tasorentsi irisaviquimojeiteri atiri. Quiso iroajeiteri, irishanincajeitanteariri. Eiro yojocajeitajiritsi.
					</seg>
					<seg id="b.REV.21.4" type="verse">
						Iriveshireacaajeiteari, eiro ishinetiritsi atiri iriraajeitajea aisati; eiro icamajeitajitsi. Eiro iraacotajaritsi aisati camajantsineri, eiro ishencatajatsi, eiro iquematsicatajarotsi paitapeerica. Aitaque ontsonqueari maaroni ocapee.
					</seg>
					<seg id="b.REV.21.5" type="verse">
						Impoiji icanti Tasorentsi: --Pamene, noaqueratacaajeitero maaroni. Aisati icantaquena: --Pisanquenatero oca: queario nocantaquempiri, te namatavitempiji.
					</seg>
					<seg id="b.REV.21.6" type="verse">
						Aisati icantaquena: --Moncarataca, nomataquero. Narotaque intacantarori maaroni, aisati narotaque vecarayeroneri maaroni. Intimerica miretatsineri, nompashiteari irireri; eiro nocoacotiritsi: aitaque nompajeiteri maaroni coiteimojeitacariri.
					</seg>
					<seg id="b.REV.21.7" type="verse">
						Ariorica irantajeitenaro maaroni nocoacaajeitiriri, nompasanojeiteri maaroni coiteimojeitacariri. Nontasoncacoventapinijeiteri, aisati nontomintasanojeiteari.
					</seg>
					<seg id="b.REV.21.8" type="verse">
						Irintiquea yora tsaroshenti, tseencantatsiri, antayetirori caari cameetsayetatsi, oantatsiri, antirori caari yai, matsitantatsiri, pincatsatashiyetarori yovetsicayetiri atiri, aisati maaroni amatavitantatsiri, nojocajeiteri antearoqui paamari. Irootaque noshiacantantacariri irampiitajea incamajeitaje.
					</seg>
					<seg id="b.REV.21.9" type="verse">
						Impoiji ipocashitaquena aparoni inampire, yora icarajeitiri incaranqui 7 ajiriquirori itsotane jaavetachari oja oashinoncaajeitiriri atiri. Icantaquena: --Caate, nonijayempiro iroaquera aatsiri ojime: irootaque ijina Ovisha.
					</seg>
					<seg id="b.REV.21.10" type="verse">
						Itentashiretanaquena anta antearoqui otishi catsini, inijaapaaquenaro Jerosare: ora cameetsatasanotatsiri nampitsi. Oponeanaca Tasorentsiqui anta inquitequi, aniireapaaque.
					</seg>
					<seg id="b.REV.21.11" type="verse">
						Ishipaquireacaaquero Tasorentsi, oquempetaca shipaquireasanotatsiri mapi caari aneapiniti, osaancanatasanotaque catsini.
					</seg>
					<seg id="b.REV.21.12" type="verse">
						Otimi nampitsiqui tantorentsi shoncarori, jatatsiri jenoqui. Otimi otantorequi 12 omoropee, yareetapinitantarori nampitsi; itimi anta 12 inampire Tasorentsi shentajeitirori. Osanquenataca omoropeequi ivajiropee yora 12 itomini Ishirairini.
					</seg>
					<seg id="b.REV.21.13" type="verse">
						Otimi mava omoropee anta iquenapai catsirincaiteri, otimi aisati mava omoropee anta iqueanajinta, aisati otimi omoropee omerequipeequi aisati: jero mava acaqueroca, jero mava antaqueronta.
					</seg>
					<seg id="b.REV.21.14" type="verse">
						Otimi ishaaviji antearo mapi caratatsiri 12, yoanquetantarori oshanincapee mapi. Osanquenataca antearoqui mapi ivajiropee yora 12 itiancanepee Ovisha.
					</seg>
					<seg id="b.REV.21.15" type="verse">
						Ari yajiricaquero nampirentsi imoncaratantarori nampitsi, yovetsiqueetiro oro. Ari imoncarataquero nampitsi aisati tantorentsi, aisati omoro iroori, iqueapinijeitantari.
					</seg>
					<seg id="b.REV.21.16" type="verse">
						Ainiro omerequi tantorentsi ocarati otsipasati, omoncaratavacaaca maaroni. Imoncarataquero, ocarataque omerequi 2,200 quirometero. Aisati oquempetaca ojenoquitaque tantorentsi.
					</seg>
					<seg id="b.REV.21.17" type="verse">
						Imoncarataquero otontapatsati, ocarataque 64 metero. Ari nosanquenataquempiro icantaquenari yora nampirentsi.
					</seg>
					<seg id="b.REV.21.18" type="verse">
						Iro yovetsicantarori tantorentsi mapi marereayetatsiri, camaranirori. Irointi nampitsi, iro yovetsiqueeyetiri oro, iro cantaincha osaancanataque, maaroni.
					</seg>
					<seg id="b.REV.21.19" type="verse">
						Ara tantorentsiqui ainiro antearo mapi ishaavijiniri nocamantacotaqueri incaranqui. Oaneencayetacaro marereayetatsiri mapi, pinatasanoyetachari: otimi camaranirori, quisaari, quitamaronirori, quenashiri,
					</seg>
					<seg id="b.REV.21.20" type="verse">
						potsonanirori, quitioncanirori, camarari, cavoreanirori, quiterinirori, quenashinirori, potsonanirori, jero quiraanirori. Ocarataque onashiyeta mapipee 12.
					</seg>
					<seg id="b.REV.21.21" type="verse">
						Ora ashitacorontsi anta iqueapinitantaroriquinta tantorentsi yovetsiqueeyetiro mapi quitamaronirori. Iro yovetsiqueetiri ashitacorontsi aparo mapi. Aisati maaroni avotsi anta nampitsiqui yovetsiqueetiro oro, iotaca oro, tecatsi onconoyeari; aisati osaancanatasanotaque.
					</seg>
					<seg id="b.REV.21.22" type="verse">
						Te noneeroji nampitsiqui ivanco Tasorentsi inquemisantajeitanteari savicajeitatsiri. Aitaque itsoteaquero Tasorentsi aisati Ovisha nampitsi, iquemisantajeitaqueri savicajeitatsiri jaocapeerica. Tempa iriotaque Avincatsarite mayetirori maaroni.
					</seg>
					<seg id="b.REV.21.23" type="verse">
						Te intimeji catsirincaiteri irooreantearori nampitsi, aisati te intemeji cashiri quitasanteterone: tecatsi incoajeitanteariri. Tempa itimi Tasorentsi, oshequi ishipaquirei oquitaitetantari nampitsi. Aisati iquempeta Ovisha, itsioyetaquero.
					</seg>
					<seg id="b.REV.21.24" type="verse">
						Itsiojeitiri maaroni atiripee; aisati ivincatsaritepee, ipocajeitapaaque, ipincatsajeitapaaqueri, icantajeiti: &quot;Tempa icameetsatasanotaque Tasorentsi&quot;.
					</seg>
					<seg id="b.REV.21.25" type="verse">
						Ametapinijeitaca ashitapinitiro anampi tsiteniriqui, iro cantaincha anta te irashitapiniteroji: tempa ocantani oquitaiteti, te ontsitenitimateji.
					</seg>
					<seg id="b.REV.21.26" type="verse">
						Queario, ipocajeitaque maaroni atiripee ipincatsajeitaqueri Tasorentsi, icantajeiti: &quot;Tempa icameetsataque Tasorentsi&quot;.
					</seg>
					<seg id="b.REV.21.27" type="verse">
						Iro cantaincha eiro otimitsi anta caari cameetsayetatsi, paitapeerica. Aisati eiro yareetatsi antayetirori caari cameetsayetatsi, jaocarica ocantayetari; aisati eiro yareetatsi amatavitantatsiri. Irintiquea areejeitachane sanquenatacojeitachari anta isanquenarentsitequi Ovisha. Iriojeitaque savicatsineri Tasorentsiqui, incantaitatiyempani.
					</seg>
				</div>
				<div id="b.REV.22" type="chapter">
					<seg id="b.REV.22.1" type="verse">
						Impoiji inijaaquenaro nampirentsi antearoja eni, saancajatatsiri, icanteetiro: nija oaneantatsiri. Oponeaca ivincatsarimentoqui Tasorentsi aisati Ovisha, ocontejatapaaque, chararara.
					</seg>
					<seg id="b.REV.22.2" type="verse">
						Oquenajatanaque nampitsiqui nianqui. Otimi otsapijapeequi inchato, oaneantatsiri. Onashiyetaca oitsoqui, ocarajeitaque 12. Maaroni cashiri onashiyetaca oitsoqui timayetatsiri. Irointi oshi oshiaquero aavintarontsi oavisacojeitiriri maaroni atiri.
					</seg>
					<seg id="b.REV.22.3" type="verse">
						Eiro otimitsi nampitsiqui caari cameetsayetatsi; tempa anta isaviqui Tasorentsi aisati Ovisha. Impincatsajeiteri maaroni quemisantajeitiriri.
					</seg>
					<seg id="b.REV.22.4" type="verse">
						Irineavorojeiteri maaroni, aisati irisatoncaajeitaquearo ivancainaqui ivajiro, maaroni.
					</seg>
					<seg id="b.REV.22.5" type="verse">
						Eiro otsitenitajitsi aisati, eiro icoajeitajitsi intsiojeitanteari aisati catsirincaiteri. Aitaque intsiotacojeiteri iriori Avincatsarite Tasorentsi. Incarajeiteri iriori maaroni, impincatsarijeitanaque.
					</seg>
					<seg id="b.REV.22.6" type="verse">
						Impoiji icantaquena inampire Tasorentsi: --Queariotaque oca icantaqueri Jesoshi, eiro yamatavitimpitsi; icanti: &quot;Eiro osamanititsi nompocantajeari&quot;. Peerani Avincatsarite Tasorentsi yoamejeitaquerini yora camantantatsiniri iquenquetsatantacari. Meeca itiancaquena narori, irootaque noamejeitantaquempiri jaoca oncanteari coajica: eiro osamanitasanotitsi omoncaratantajeari. Iroimoshirencajeiteri Tasorentsi quemisantajeiteroneri maaroni ocantiri oca sanquenarentsica.
					</seg>
					<seg id="b.REV.22.8" type="verse">
						Nopajita narori Joa. Narotaque quemaquerori aisati neaquerori maaroni oca nosanquenatacotaquerica. Irio onijaquenarori inampire Tasorentsi. Inijantaquenarori, oshequi nopincatsataqueri, notiyeroashivetacari,
					</seg>
					<seg id="b.REV.22.9" type="verse">
						iro cantaincha icantaquena: --Eiro pipincatsatanatsi, aquempetavacaajeitaca: tempa arojeitaque antaveejeitiniriri Tasorentsi. Narori, avirori, aisati piyemisantaririnteni, yora quenquetsatacantantatsiniri, jeri aisati maaroni quemisantajeitirori oca pisanquenatiri: aquempetavacaajeitaca. Eiro catsini pipincatsatanatsi narori, irintiquea Tasorentsi pimpincatsatea.
					</seg>
					<seg id="b.REV.22.10" type="verse">
						Impoiji aisati icantaquena: --Eiro pimanirotsi oca pisanquenataqueri, irotaintsi omoncarataquea.
					</seg>
					<seg id="b.REV.22.11" type="verse">
						Eirotsitarica omoncaratatsi nocantaquempirica, incanteani irampiitapinitero caari cameetsatatsi yantajeitiri, aiquero irijatatiye. Aisati inquempeteari yora cameetsatatsiri: aiquero irovaajerori yantayetiri iriori. Yora quemisantasanotatsiri incantaitatiyempani irimatasanoteneri Tasorentsi maaroni icoacairiri.
					</seg>
					<seg id="b.REV.22.12" type="verse">
						Icanti Jesoshi: --Eiro osamanitasanotitsi irosati nompocantajeari. Ariorica nareejeitapaaquempi, nompinajeitapeeri maaroni antajeitaquenarori nocoacairiri.
					</seg>
					<seg id="b.REV.22.13" type="verse">
						Narotaque intacantarori maaroni, aisati narotaque vecarayerone maaroni. Nojivatasanotaque notimini, eiro nocamitsi, irosati noncanteani nontime.
					</seg>
					<seg id="b.REV.22.14" type="verse">
						Noimoshirencajeiteri maaroni quivajeitirori iitsaare, impoiji noshineteri iroajeitearo oitsoqui inchato oaneantatsiri, aisati noshinejeiteri irisavicajeite nonampiqui: inqueajeitapeero omoro iqueapinijeitantari.
					</seg>
					<seg id="b.REV.22.15" type="verse">
						Anta saiteriqui itimi tseencantatsiri, matsitantatsiri, antayetirori caari cameetsayetatsi, oantatsiri, pincatsatirori yovetsicashiyetari atiri, coatsiri iramatavitea irisati, amatavijeitiriri itsipapee, maaroni. Eiro yareejeitarotsi irinti nonampiqui.
					</seg>
					<seg id="b.REV.22.16" type="verse">
						Narotaque Jesoshi. Notiancaquempiri nonampire, icamantaquempiro noneane povaajeitanteanariri quemisantajeitanari. Narotaque vetsiquiriri Iravirini, aisati narotaque ishanincani. Noshiacantaqueri impoquiro yora arimampoquitatsiri oquitaitetamani.
					</seg>
					<seg id="b.REV.22.17" type="verse">
						Ishire Tasorentsi aisati ijinatsori Ovisha, ocantajeitiri: --Caate, Novincatsarite. Tsame maaroni quemajeitirori, pinquempejeitearo, pincantajeite: --Caate, Novincatsarite. Aisati avirori, jaocarica pisavicajeitiri: ariorica piquemaquero pitashe, paventeari. Janicarica coaintsine irire, paventajeiteari: impaquempi nija oaneantatsiri, tecatsi incoacojeitempi.
					</seg>
					<seg id="b.REV.22.18" type="verse">
						Jeroca noncamantajeiteriri maaroni neanateroneri oca sanquenarentsica. Moncarataca, ari ocarati. Tecatsiya pisanquenataje aisati. Ariorica povaajero, iroasanquetasanotempi Tasorentsi: iroashinoncaasanotempi onquempetea yoashinoncaasanojeitaqueri maaroni oquenquetsatacotaqueri oca.
					</seg>
					<seg id="b.REV.22.19" type="verse">
						Aisati oquempetaca, pipeajirocari sanquenarentsica. Ariorica pimpeajero paitapeerica, eiro ishinetimpirotsi Tasorentsi oitsoqui inchato oaneantatsiri; aisati eiro pineirotsi inampi Tasorentsi, oca oquenquetsatacotirica.
					</seg>
					<seg id="b.REV.22.20" type="verse">
						Yora oametaquenarori oca icanti: --Queario, eiro osamanititsi nompiantajeari. Aitaque incanteari. Caate Novincatsarite Jesoshi.
					</seg>
					<seg id="b.REV.22.21" type="verse">
						Nocoaque irineshinoncatasanojeitempi Avincatsarite Jesoshi. Aitaque incantapiniteani. Narotaque sanquenatirori: Joa.
					</seg>
				</div>
			</div>
		</body>
	</text>
</cesDoc>
