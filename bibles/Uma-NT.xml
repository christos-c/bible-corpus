<?xml version="1.0" ?>
<cesDoc version="4">
	<cesHeader version="2">
		<fileDesc>
			<titleStmt>
				<h.title>
					Bible(PPK)
				</h.title>
				<respStmt>
					<respType>
						Constructed in accordance to CES standards.
					</respType>
					<respName>
						Christos Christodoulopoulos
					</respName>
				</respStmt>
			</titleStmt>
			<extent>
				<wordCount>
					192571
				</wordCount>
				<byteCount units="bytes">
					1602355
				</byteCount>
			</extent>
			<publicationStmt>
				<distributor>
					Bible Database
				</distributor>
				<eAddress>
					http://bibledatabase.com
				</eAddress>
				<availability>
					free
				</availability>
			</publicationStmt>
			<sourceDesc/>
		</fileDesc>
		<encodingDesc>
			<projectDesc>
				This is a part of multi-lingual corpus of the bible.
			</projectDesc>
			<editorialDesc>
				<conformance level="1">
					Corpus Encoding Standard, Version 2.0
				</conformance>
				<correction method="silent" status="medium"/>
				<segmentation>
					Marked up to the level of chapter and verse.
				</segmentation>
			</editorialDesc>
			<tagsDecl/>
		</encodingDesc>
		<profileDesc>
			<langUsage>
				<language id="pp" iso639="ppk">
					Uma
				</language>
			</langUsage>
			<wsdUsage>
				<writingSystem id="utf-8"/>
			</wsdUsage>
		</profileDesc>
	</cesHeader>
	<text>
		<body id="Bible" lang="pp">
			<div id="b.MAT" type="book">
				<div id="b.MAT.1" type="chapter">
					<seg id="b.MAT.1.1" type="verse">
						Toi-mi pomeduncu-duncu to mpomuli-ki Yesus Kristus. Yesus muli Magau' Daud, muli Abraham.
					</seg>
					<seg id="b.MAT.1.2" type="verse">
						Ngkai Abraham rata hi Daud, hanga' ntu'a-na Yesus toi-ramo: Abraham mpobubu Ishak, Ishak mpobubu Yakub, Yakub mpobubu Yehuda pai' ompi' -ompi' -na,
					</seg>
					<seg id="b.MAT.1.3" type="verse">
						Yehuda mpobubu Peres pai' Zerah (hanga' tina-ra: Tamar), Peres mpobubu Hezron, Hezron mpobubu Ram,
					</seg>
					<seg id="b.MAT.1.4" type="verse">
						Ram mpobubu Aminadab, Aminadab mpobubu Nahason, Nahason mpobubu Salmon,
					</seg>
					<seg id="b.MAT.1.5" type="verse">
						Salmon mpobubu Boas (hanga' tina-na: Rahab), Boas mpobubu Obed (hanga' tina-na: Rut), Obed mpobubu Isai,
					</seg>
					<seg id="b.MAT.1.6" type="verse">
						pai' Isai mpobubu Magau' Daud. Daud mpobubu Salomo (tina-na: balu-na Uria),
					</seg>
					<seg id="b.MAT.1.7" type="verse">
						Salomo mpobubu Rehabeam, Rehabeam mpobubu Abia, Abia mpobubu Asa,
					</seg>
					<seg id="b.MAT.1.8" type="verse">
						Asa mpobubu Yosafat, Yosafat mpobubu Yoram, Yoram mpobubu Uzia,
					</seg>
					<seg id="b.MAT.1.9" type="verse">
						Uzia mpobubu Yotam, Yotam mpobubu Ahas, Ahas mpobubu Hizkia,
					</seg>
					<seg id="b.MAT.1.10" type="verse">
						Hizkia mpobubu Manasye, Manasye mpobubu Amon, Amon mpobubu Yosia,
					</seg>
					<seg id="b.MAT.1.11" type="verse">
						Yosia mpobubu Yekhonya pai' ompi' -na.
					</seg>
					<seg id="b.MAT.1.12" type="verse">
						Ngkai karatawani-ra to Yahudi hilou hi Babel rata hi kaputu-na Yesus, hanga' ntu'a-na Yesus, toi-ra: Yekhonya mpobubu Sealtiel, Sealtiel mpobubu Zerubabel,
					</seg>
					<seg id="b.MAT.1.13" type="verse">
						Zerubabel mpobubu Abihud, Abihud mpobubu Elyakim, Elyakim mpobubu Azor,
					</seg>
					<seg id="b.MAT.1.14" type="verse">
						Azor mpobubu Zadok, Zadok mpobubu Akhim, Akhim mpobubu Eliud,
					</seg>
					<seg id="b.MAT.1.15" type="verse">
						Eliud mpobubu Eleazar, Eleazar mpobubu Matan, Matan mpobubu Yakub,
					</seg>
					<seg id="b.MAT.1.16" type="verse">
						Yakub mpobubu Yusuf tomane-na Maria.
					</seg>
					<seg id="b.MAT.1.17" type="verse">
						Jadi', ngkai Abraham rata hi Daud, kadea pomeduncu to mpomuli-ki Yesus hampulu' opo' lapi. Ngkai Daud rata hi karatawani-ra to Yahudi lou hi Babel, hampulu' opo' lapi wo'o. Pai' ngkai karatawani-ra to Yahudi lou hi Babel rata hi kaputu-na Kristus, hampulu' opo' lapi wo'o.
					</seg>
					<seg id="b.MAT.1.18" type="verse">
						Hewa toi tutura kaputu-na Yesus Kristus. Tina-na to rahanga' Maria mokamae' hante Yusuf. Aga kako'ia-ra ncamoko, muu-mule' motina'i-imi Maria. Potina'i-na toe, ngkai baraka' Inoha' Tomoroli'.
					</seg>
					<seg id="b.MAT.1.19" type="verse">
						Yusuf, tauna to mengkoru hi Atura Musa. Toe pai' na'uli' hi rala nono-na: &quot;Kupohu lau-mi pokamae' -ku hante Maria.&quot; Aga uma-i dota mpaka'ea' Maria. Jadi', patuju-na bona napohu bongo-wadi, uma mingki' ra'incai ntodea.
					</seg>
					<seg id="b.MAT.1.20" type="verse">
						Bula-na Yusuf mokanono mpopekiri toe, mo'ompo' -i. Ompo' -na toe, mpohilo-i hadua mala'eka Pue' to mpo'uli' -ki: &quot;Yusuf, muli Magau' Daud! Neo' -ko morara' mpotobine-i Maria. Apa' ana' to napotina'i-ki toe ria, jadi' ngkai baraka' Inoha' Tomoroli'.
					</seg>
					<seg id="b.MAT.1.21" type="verse">
						Mo'ana' -i mpai', hadua ana' tomane. Ana' toei mpai', kana nuhanga' -i `Yesus,' apa' Hi'a mpai' to mpohore ntodea-na ngkai jeko' -ra.&quot;
					</seg>
					<seg id="b.MAT.1.22" type="verse">
						Hawe'ea toe majadi' bona madupa' -mi napa to na'uli' Pue' hante wiwi nabi-na owi, hewa toi:
					</seg>
					<seg id="b.MAT.1.23" type="verse">
						&quot;Hadua toronaa mpai' motina'i, mpo'ana' -ki hadua ana' tomane. Ana' toei mpai' rahanga' Imanuel.&quot; Batua-na: &quot;Alata'ala mpodohei-ta.&quot;
					</seg>
					<seg id="b.MAT.1.24" type="verse">
						Pemata-na Yusuf, natuku' mpu'u-mi napa to na'uli' -ki mala'eka Pue' toe-e we'i. Napotobine moto-imi Maria.
					</seg>
					<seg id="b.MAT.1.25" type="verse">
						Aga ko'ia-ra hampoturua, duu' -na Maria mo'ana'. Kaputu-na ana' toei, Yusuf mpohanga' -i Yesus.
					</seg>
				</div>
				<div id="b.MAT.2" type="chapter">
					<seg id="b.MAT.2.1" type="verse">
						Yesus putu hi ngata Betlehem tana' Yudea nto'u poparenta-na Magau' Herodes. Nto'u toe, ba hangkuja dua tauna rata hi Yerusalem ngkai ngata to molaa tono' mata'eo. Torata toera, tauna to nginca mponaa tanda hi betue'.
					</seg>
					<seg id="b.MAT.2.2" type="verse">
						Mepekune' -ra hi pue' ngata Yerusalem, ra'uli': &quot;Hiapa-idi Ana' to lako' putu to jadi' Magau' to Yahudi-e? Hi mata'eo kihilo betue' to mpobatuai kaputu-na. Toe pai' tumai-kai doko' mpopue' -i.&quot;
					</seg>
					<seg id="b.MAT.2.3" type="verse">
						Kana'epe-na Magau' Herodes karia-na ana' to jadi' magau' mpai', konce pai' koro' -imi, wae wo'o hawe'ea tauna hi Yerusalem.
					</seg>
					<seg id="b.MAT.2.4" type="verse">
						Ngkai ree, kanakio' -rami hawe'ea imam pangkeni hante guru-guru agama Yahudi tumai moromu. Kahiruru' -ra omea-mi, napekune' -ra: &quot;Hiapa mpu'u-koiwo kaputua-na Magau' Topetolo' to najanci Alata'ala owi-e?&quot;
					</seg>
					<seg id="b.MAT.2.5" type="verse">
						Ratompoi' -i hewa toi: &quot;Hi ngata Betlehem tana' Yudea. Ki'inca toe, apa' ria Lolita Pue' to na'uki' hadua nabi owi-e. Na'uli' Pue':
					</seg>
					<seg id="b.MAT.2.6" type="verse">
						`Ngata Betlehem hi tana' Yehuda, ngata to kedi' -wadi. Aga nau' wae, bohe lau-pi mpai' hanga' -na ngkai hawe'ea ngata bohe hi tana' Yehuda. Apa' ngkai Betlehem toe mpai', mehupa' hadua Pangkeni to mpokeni ntodea-ku to Israel.'&quot;
					</seg>
					<seg id="b.MAT.2.7" type="verse">
						Kana'epe-na Herodes lolita toe, nakio' bongo-ramo to nginca mponaa betue' toera mpohirua' -ki bona uma ra'incai tau ntani' -na. Napekune' -ra ba nto'uma mpu'u betue' toe lomo' -na mehupa'.
					</seg>
					<seg id="b.MAT.2.8" type="verse">
						Oti toe, nahubui-ramo hilou hi Betlehem, na'uli' -raka: &quot;Hilou-mokoi hi Betlehem, nipewulihi' lompe' kahiapa-na Ana' tetui. Ane nirua' -ipi, tumai-mokoi mpo'uli' -ka, bona hilou wo'o-a-kuwo mpopue' -i.&quot;
					</seg>
					<seg id="b.MAT.2.10" type="verse">
						Kahilou-rami. Hi lengko ohea, rahilo wo'o-mi betue' to rahilo hi tono' mata'eo-e wengi. Uma-pi mowo kagoe' -ra mpohilo betue' toe. Betue' toe mpori'uluhi-ra duu' -na mento'o hintoto po'ohaa' Ana' toei.
					</seg>
					<seg id="b.MAT.2.11" type="verse">
						Karata-ra, mesua' -ramo hi rala tomi, mpohilo Ana' toei hante Maria, tina-na. Mowilingkudu-ramo mpopue' -i. Oti toe, karabongka-nami pontimamahia rewa-ra, pai' rajuju-mi pepue' -ra hi Ana' toei. Pepue' -ra toe: bulawa, pai' anu mohonga to masuli' oli-na to rahanga' dupa' pai' mur.
					</seg>
					<seg id="b.MAT.2.12" type="verse">
						Oti toe, Alata'ala mpololitai-ra hi rala ompo' -ra, na'uli' -raka: &quot;Neo' -pokoi nculii' hi Herodes!&quot; Jadi' ponculia' -ra toe, uma-rapa ntara hi Yerusalem, meleli' -ramo ntara hi ohea ntani' -na.
					</seg>
					<seg id="b.MAT.2.13" type="verse">
						Pe'ongko' -ra to nginca mponaa betue' toera, mehupa' wo'o-mi mala'eka Pue' hi Yusuf hi rala ompo' -na. Na'uli' mala'eka toei: &quot;Yusuf! Herodes mpopali' Ana' tetui doko' napatehi. Memata-moko, keni-imi Ana' tetui hante tina-na, malai-koi hilou hi tana' Mesir! Mo'oha' -mokoi ulu hi ria duu' -na ria lolita-ku mpai' mpo'uli' -kokoi.&quot;
					</seg>
					<seg id="b.MAT.2.14" type="verse">
						Pemata-nami Yusuf, pai' hi bengi toe palai-nami mpokeni Maria pai' Yesus hilou hi Mesir.
					</seg>
					<seg id="b.MAT.2.15" type="verse">
						Mo'oha' -ramo hi ria duu' -na Magau' Herodes mate. Jadi', Yesus rakeni hilou hi tana' Mesir toe, bona ane rakeni nculii' -ipi mpai', madupa' -mi Lolita Pue' to napohowa' nabi owi to mpo'uli': &quot;Kukio' Ana' -ku tumai ngkai Mesir.&quot;
					</seg>
					<seg id="b.MAT.2.16" type="verse">
						Kana'inca-na Herodes karapakawa' -na to nginca mponaa betue' toera, uma-pi mowo roe-na. Toe pai' nahawai' tantara-na hilou mpopatehi hawe'ea ana' tomane hi Betlehem pai' hi ngata to ntololikia-na, bona ngalai' ana' to jadi' magau' toei mpai' rapohipatehii. Na'inca moto Herodes nto'uma lomo' pehupa' -na betue' toe, apa' napekune' wengi hi to nginca mponaa betue' toera. Toe pai' napehubui bona hawe'ea ana' tomane hi Betlehem rapatehi, ngkai ana'lei to lako' putu duu' rata hi ana' to rompae-mi umuru-ra.
					</seg>
					<seg id="b.MAT.2.17" type="verse">
						Kajadia' toe mpopadupa' Lolita Pue' to napohowa' nabi Yeremia owi, to mpo'uli' hewa toi:
					</seg>
					<seg id="b.MAT.2.18" type="verse">
						&quot;Hi ngata Rama uma mowo pogeo' pai' potantangi'. Rahel mpotantangii' ana' -ana' -na. Uma-i ma'ala tanta'ua, apa' uma-rapa ria.&quot;
					</seg>
					<seg id="b.MAT.2.19" type="verse">
						Bula-ra Yusuf, Maria pai' Yesus hi Mesir, Magau' Herodes mate. Oti toe, mehupa' wo'o-imi mala'eka Pue' hi Yusuf hi rala ompo' -na.
					</seg>
					<seg id="b.MAT.2.20" type="verse">
						Na'uli' mala'eka toei: &quot;Tauna to doko' mpopatehi Ana' tetui, mate-imi. Wae-pi, memata-moko, keni-imi Ana' tetui ntali tina-na, nculii' -mokoi hilou hi tana' Israel.&quot;
					</seg>
					<seg id="b.MAT.2.21" type="verse">
						Memata mpu'u-imi Yusuf mpokeni Ana' toei hante Maria, nculii' hi tana' to Israel.
					</seg>
					<seg id="b.MAT.2.22" type="verse">
						Tapi' na'epe Yusuf, Arkelaus ana' Herodes mposampei tuama-na jadi' magau' hi tana' Yudea. Toe pai' me'eka' -i hilou hi ria. Ngkai ree, ria wo'o-mi petudui' Pue' to nahilo Yusuf hi rala ompo' -na. Toe pai' hilou-ramo hi tana' Galilea,
					</seg>
					<seg id="b.MAT.2.23" type="verse">
						pai' mo'oha' -ra hi ngata to rahanga' Nazaret. Ngkai toe wo'o-mi, madupa' -mi lolita nabi owi to mpolowa Ana' toei, to mpo'uli': Hi'a mpai' rakahangai' to Nazaret.
					</seg>
				</div>
				<div id="b.MAT.3" type="chapter">
					<seg id="b.MAT.3.1" type="verse">
						Ba hangkuja kahae-na oti toe, rata-mi Yohanes Topeniu' hi papada to wao' hi Yudea, pai' natepu'u-mi mpopalele Lolita Pue' hi ntodea,
					</seg>
					<seg id="b.MAT.3.2" type="verse">
						na'uli' -raka: &quot;Medea-mokoi ngkai jeko' -ni, apa' neo' rata-mi tempo-na Alata'ala jadi' Magau' hi dunia'.&quot;
					</seg>
					<seg id="b.MAT.3.3" type="verse">
						Yohanes toe-imi to nalowa nabi Yesaya owi. Na'uli' Yesaya hewa toi: Ria tauna to mekio' hi papada to wao', na'uli': `Neo' rata-imi Pue'! Porodo ami' -miki ohea-na. Nipakalempe ami' -mi ohea to natara mpai'.'&quot;
					</seg>
					<seg id="b.MAT.3.4" type="verse">
						Pohea-na Yohanes rababehi ngkai wulu porewua to rahanga' unta. Salepe' -na ngkai kuliba. Koni' -na lari pai' ue wani.
					</seg>
					<seg id="b.MAT.3.5" type="verse">
						Wori' tauna to hilou hi papada to wao' doko' mpo'epe lolita-na. Ria-ra ngkai ngata Yerusalem, pai' ngkai humalili' tana' Yudea, ria wo'o ngkai ngata-ngata to hampanca'ua ue Yordan.
					</seg>
					<seg id="b.MAT.3.6" type="verse">
						Hilou-ra mpangaku' jeko' -ra, pai' naniu' -ra hi ue Yordan tanda kamedea-ra ngkai jeko' -ra.
					</seg>
					<seg id="b.MAT.3.7" type="verse">
						Wori' wo'o pangkeni agama Yahudi to rahanga' to Parisi pai' to Saduki tumai mpopeniu' hi Yohanes. Kanahilo-ra rata, na'uli' -raka: &quot;He koi' to bengku' gau' -ni! Napa pai' tumai mpopeniu' -koie? Ba ni'uli' -koina, ma'ala mpai' nipasalewa roe Alata'ala to neo' mporumpa' -koi!
					</seg>
					<seg id="b.MAT.3.8" type="verse">
						Ane bongko medea-mokoi ngkai jeko' -ni, babehi-mokoi gau' to lompe'.
					</seg>
					<seg id="b.MAT.3.9" type="verse">
						Pai' neo' nipoperaha kamuli-na Abraham-koi, neo' ni'uli' hi rala nono-ni: `Uma-hawo mpai' nahuku' -kai Alata'ala.' Tetu-e uma makono! Bona ni'inca: muli Abraham bisa napajadi' Alata'ala ngkai watu-watu toe lau.
					</seg>
					<seg id="b.MAT.3.10" type="verse">
						Neo' rata-mi pehuku' Alata'ala! Pehuku' -na hewa pati to rodo ami' -mi hi tawu kaju. Butu ngkaju-na to uma lompe' wua' -na, bate ratoki pai' ratene' hi rala apu.&quot;
					</seg>
					<seg id="b.MAT.3.11" type="verse">
						Na'uli' wo'o-mi Yohanes: &quot;Aku' toi mponiu' -koi hante ue, tanda kamedea-ni ngkai jeko' -ni. Tapi' tumai-i mpai' ngkabokoa' ngkai aku' hadua to meliu kuasa-na ngkai aku'. Bangku' jadi' pahawaa' -na to mpokeni sapatu' -na, uma-a-kuwo natao. Hi'a mpai' to mponiu' -koi hante Inoha' Tomoroli' pai' hante apu.
					</seg>
					<seg id="b.MAT.3.12" type="verse">
						Hi'a ma'ala rarapai' -ki tauna to mpowiri' pae. Nagaa' pae to mo'ihi ngkai to lopa' -na duu' -na me'itu'. Pae to mo'ihi napuna' hi rala wilulu, pai' to lopa' -na nasuwe hi rala apu to jela' ncuu duu' kahae-hae-na.&quot;
					</seg>
					<seg id="b.MAT.3.13" type="verse">
						Nto'u toe, Yesus tumai ngkai tana' Galilea rata hi ue Yordan. Rata hi ria, mpopeniu' wo'o-i-hawo hi Yohanes.
					</seg>
					<seg id="b.MAT.3.14" type="verse">
						Tapi' Yohanes, uma-i daho' mponiu' -i, pai' na'uli' -ki: &quot;Kakoo-kono-na, aku' toi-dile to toto-na mpopeniu' hi Iko-e, hiaa' Iko lau-di to tumai hi aku'!&quot;
					</seg>
					<seg id="b.MAT.3.15" type="verse">
						Natompoi' Yesus: &quot;Niu' -ama-hana. Natao moto tababehi toi, bona tatuku' hawe'ea konoa Alata'ala.&quot; Ngkai ree, naniu' mpu'u-imi.
					</seg>
					<seg id="b.MAT.3.16" type="verse">
						Ka'oti-na Yesus raniu', mencore-imi ngkai rala ue. Tebea ncorobaa-mi langi', pai' nahilo-hawo, Inoha' Alata'ala mana'u tumai hewa danci mangkebodo, hompo hi Hi'a.
					</seg>
					<seg id="b.MAT.3.17" type="verse">
						Oti toe, ra'epe-mi lolita Alata'ala ngkai langi' to mpo'uli': &quot;Hi'a toi-mi ana' -ku to kupe'ahi'. Hi'a-mi to mpakagoe' nono-ku.&quot;
					</seg>
				</div>
				<div id="b.MAT.4" type="chapter">
					<seg id="b.MAT.4.1" type="verse">
						Oti toe, Inoha' Alata'ala mpopakeni Yesus hilou hi papada to wao', bona Magau' Anudaa' mposori-i.
					</seg>
					<seg id="b.MAT.4.2" type="verse">
						Opo' mpulu' eo opo' mpulu' bengi mopuasa' -i. Ngkai ree, mo'oro' -imi.
					</seg>
					<seg id="b.MAT.4.3" type="verse">
						Rata Magau' Topesori mpo'uli' -ki: &quot;Ane Ana' Alata'ala mpu'u-ko, wae-pi hubui watu toe-ra lau mewali pongkoni'!&quot;
					</seg>
					<seg id="b.MAT.4.4" type="verse">
						Natompoi' Yesus: &quot;Hi rala Buku Tomoroli' te'uki' hewa toi: `Manusia' uma tuwu' ngkai pongkoni' -wadi. Tuwu' -ra ngkai kampotuku' -ra butu mela lolita to napohowa' Alata'ala.'&quot;
					</seg>
					<seg id="b.MAT.4.5" type="verse">
						Oti toe, Magau' Anudaa' mpopakeni-i hilou hi Yerusalem, ngata to moroli', napopokore-i hi lolo wumu Tomi Alata'ala,
					</seg>
					<seg id="b.MAT.4.6" type="verse">
						pai' na'uli' -ki: &quot;Ane Ana' Alata'ala-ko, mengkanawu' -ko ngkai rei! Uma-ko mpai' moapa-apa, apa' ria te'uki' hi rala Buku Tomoroli': `Pue' Alata'ala mpohubui mala'eka-na mpetalawai' -ko ngkai silaka. Rahorongko-ko bona witi' -nu uma dungku hi watu.'&quot;
					</seg>
					<seg id="b.MAT.4.7" type="verse">
						Natompoi' Yesus: &quot;Aga ria wo'o te'uki' hi rala Buku Tomoroli' to mpo'uli' hewa toi: `Neo' tasori Pue' -ta, Pue' Alata'ala!'&quot;
					</seg>
					<seg id="b.MAT.4.8" type="verse">
						Oti toe Magau' Anudaa' mpakeni tena Yesus lou hi lolo bulu' to molangko lia, pai' napopohiloi-i hawe'ea kamagaua' hi dunia' hante ka'uaa' -na.
					</seg>
					<seg id="b.MAT.4.9" type="verse">
						Na'uli' -ki: &quot;Hawe'ea toe lau kuwai' -koko, ane motingkua' -ko mpopue' -a.&quot;
					</seg>
					<seg id="b.MAT.4.10" type="verse">
						Hampetompoi' Yesus: &quot;Palai-ko topesori! Apa' hi rala Buku Tomoroli' te'uki' hewa toi: `Kana mepue' -ta hi Pue' -ta, Pue' Alata'ala. Muntu' Hi'a-wadi to natao tapengkorui.'&quot;
					</seg>
					<seg id="b.MAT.4.11" type="verse">
						Ngkai ree, malai mpu'u-imi Magau' Anudaa' mpalahii Yesus, pai' oti toe rata-ramo mala'eka mpomawai-i.
					</seg>
					<seg id="b.MAT.4.12" type="verse">
						Ko'ia mahae ngkai ree, Yohanes Topeniu' rahoko' pai' ratarungku'. Kana'epe-na Yesus kareba toe, hilou nculii' -imi hi ngata Nazaret hi tana' Galilea.
					</seg>
					<seg id="b.MAT.4.13" type="verse">
						Oti toe, kaliliu-imi ngkai Nazaret hilou mo'oha' hi ngata Kapernaum. Kapernaum toe, ngata hi wiwi' rano Galilea, hi tana' Zebulon pai' Naftali.
					</seg>
					<seg id="b.MAT.4.14" type="verse">
						Yesus mo'oha' hi ree, alaa-na madupa' -mi lolita to napohowa' nabi Yesaya owi, hewa toi moni-na:
					</seg>
					<seg id="b.MAT.4.15" type="verse">
						&quot;Ane tana' -ra to Zebulon pai' to Naftali, tana' to mohu' hi rano Galilea, pai' tana' to hi dipo ue Yordan. Tana' toe rapo'ohai' wori' tauna to bela-ra to Yahudi.
					</seg>
					<seg id="b.MAT.4.16" type="verse">
						Ri'ulu, tauna toera hi rala kabengia-na, pai' me'eka' -ra mpoka'eka' kamatea. Aga wae lau, mpohilo-ramo-rawo baja to bohe, apa' mehupa' -mi eo to mehini mpohinii-ra.&quot;
					</seg>
					<seg id="b.MAT.4.17" type="verse">
						Ntepu'u ngkai ree, Yesus mpoparata Lolita Pue', na'uli': &quot;Medea-mokoi ngkai jeko' -ni, apa' neo' rata-mi tempo-na Alata'ala jadi' Magau' hi dunia'.&quot;
					</seg>
					<seg id="b.MAT.4.18" type="verse">
						Bula-na Yesus momako' hi wiwi' rano Galilea, mpohilo-i rodua to ntali ompi', hanga' -ra Simon (to rahanga' wo'o Petrus) hante Andreas ompi' -na. Nto'u toe, bula-ra mebau' hi rano mojala', apa' toe-mi-rawo bago-ra.
					</seg>
					<seg id="b.MAT.4.19" type="verse">
						Na'uli' Yesus mpo'uli' -raka: &quot;Mai-mokoi ntuku' -a! Uma-pokoi mebau' mpali' uru. Ngkai wae lau kuwai' -koi pobago mpotudui' tauna mepangala' hi Aku'.&quot;
					</seg>
					<seg id="b.MAT.4.20" type="verse">
						Karapalahii-nami jala' -ra, pai' ntepu'u eo toe mpotuku' Yesus-ramo.
					</seg>
					<seg id="b.MAT.4.21" type="verse">
						Oti toe, Yesus mpokaliliu pomako' -na, nahilo wo'o-mi rodua to ntali ompi': Yakobus pai' Yohanes, ana' -na Zebedeus. Hira' toe, bula-ra mpokolompehii jala' -ra hi rala sakaya hante tuama-ra. Yesus mpokio' -ra jadi' topetuku' -na.
					</seg>
					<seg id="b.MAT.4.22" type="verse">
						Karapalahii-na wo'o-mi-rawo sakaya-ra pai' tuama-ra, mpotuku' Yesus wo'o-ramo-rawo.
					</seg>
					<seg id="b.MAT.4.23" type="verse">
						Yesus modao' hobo' hi tana' Galilea pai' -i metudui' hi rala tomi posampayaa. Mpoparata-i Kareba Lompe', na'uli': &quot;Neo' rata-mi tempo-na Alata'ala jadi' Magau' hi dunia'.&quot; Yesus mpaka'uri' wo'o hawe'ea tauna to peda' pai' to keru.
					</seg>
					<seg id="b.MAT.4.24" type="verse">
						Pobago-na Yesus toe tetolele hi hawe'ea ngata hi propinsi Siria, alaa-na wori' tauna tumai doko' mpohirua' -ki. Mpokeni-ra hawe'ea doo-ra to mpotodohaka to wori' nyala haki' -ra pai' kasusaa' -ra, ba to nahawi' seta, ba to limpuangaa ba to pungku. Napaka'uri' -ra omea.
					</seg>
					<seg id="b.MAT.4.25" type="verse">
						Nto'u toe, wori' lia tauna to mpotuku' Yesus. Ria-ra to ngkai tana' Galilea, ngkai Dekapolis, ngkai Yerusalem, ngkai tana' Yudea, pai' ria wo'o-ra ngkai dipo ue Yordan.
					</seg>
				</div>
				<div id="b.MAT.5" type="chapter">
					<seg id="b.MAT.5.1" type="verse">
						Kanahilo-na Yesus tauna to wori' toera, manake' -imi hilou hi bulu' -na, pai' -i mohura. Rata-ramo topetuku' -na mpomohui' -i.
					</seg>
					<seg id="b.MAT.5.2" type="verse">
						Natudui' -ra, na'uli' -raka:
					</seg>
					<seg id="b.MAT.5.3" type="verse">
						&quot;Marasi' tauna to mpo'inca kampe'ahii' tuwu' -ra hi poncilo Alata'ala, apa' hira' toe-mi mpai' to jadi' ntodea Alata'ala, pai' Alata'ala jadi' Magau' -ra.
					</seg>
					<seg id="b.MAT.5.4" type="verse">
						Marasi' tauna to susa' nono-ra, apa' Alata'ala moto mpai' mpotanta'u-ra.
					</seg>
					<seg id="b.MAT.5.5" type="verse">
						Marasi' tauna to dingki' nono-ra, apa' hira' mpai' to mporata napa to najanci Alata'ala.
					</seg>
					<seg id="b.MAT.5.6" type="verse">
						Marasi' tauna to doko' lia jadi' monoa' hi poncilo Alata'ala, apa' Alata'ala moto mpai' to mpowai' -ra napa to rapali' toe.
					</seg>
					<seg id="b.MAT.5.7" type="verse">
						Marasi' tauna to ma'ahi' hi doo-ra, apa' Alata'ala wo'o mpai' mpoka'ahi' -ra.
					</seg>
					<seg id="b.MAT.5.8" type="verse">
						Marasi' tauna to moroli' nono-ra, apa' hira' mpai' to mpohilo Alata'ala.
					</seg>
					<seg id="b.MAT.5.9" type="verse">
						Marasi' tauna to mpopohintuwu' doo, apa' hira' -mi mpai' to rahanga' ana' Alata'ala.
					</seg>
					<seg id="b.MAT.5.10" type="verse">
						Marasi' tauna to rabalinai' sabana mpobabehi-ra konoa Alata'ala, apa' hira' toe-mi mpai' to jadi' ntodea Alata'ala, pai' Alata'ala jadi' Magau' -ra.
					</seg>
					<seg id="b.MAT.5.11" type="verse">
						&quot;Marasi' -koi ane raruge' -koi tauna, rabalinai' pai' rabalihi-koi hante wori' nyala lolita pebalihi sabana petuku' -ni hi Aku'.
					</seg>
					<seg id="b.MAT.5.12" type="verse">
						Nabi-nabi to owi, rabalinai' wo'o-ra-rawo hewa toe. Jadi', pakagoe' -mi nono-ni, apa' bohe mpai' rasi' to nirata hi rala suruga.
					</seg>
					<seg id="b.MAT.5.13" type="verse">
						&quot;Koi' to mpotuku' -a ma'ala rarapai' -ki poi', to mpokeni kalompea' hi manusia'. Aga ane uma-di nituku' tudui' -kue, koi' hewa poi' to mononto, uma-pi bisa rapomopoi' nculii', pai' uma-pi ria kalaua-na, alaa-na ratadi-mi pai' rapolisaa.
					</seg>
					<seg id="b.MAT.5.14" type="verse">
						&quot;Koi' to mpotuku' -a, hewa baja to mpobajahi hawe'ea tauna. Ngata to rawangu hi lolo bulu' uma kalerua.
					</seg>
					<seg id="b.MAT.5.15" type="verse">
						Pai' uma ria tauna to mposuwe palita pai' napopoi' hante kura. Bate natu'u hi pontu'ua-na bona hini-na rahilo hawe'ea tauna to hi rala tomi.
					</seg>
					<seg id="b.MAT.5.16" type="verse">
						Wae wo'o baja to hi rala nono-ni neo' niwuni. Kana lompe' kehi-ni, bona hawe'ea tauna mpohilo, alaa-ra mpo'une' Tuama-ni to hi rala suruga.
					</seg>
					<seg id="b.MAT.5.17" type="verse">
						&quot;Neo' nipekiri katumai-ku tohe'i-e, ba tumai mpokero Atura Pue' to na'uki' Musa hante tudui' nabi-nabi owi. Uma-a tumai mpokero. Katumai-ku toi-le, bona mpopadupa' napa to te'uki' hi rala Atura toe.
					</seg>
					<seg id="b.MAT.5.18" type="verse">
						Mpu'u-mpu'u ku'uli' -kokoi: butu mela lolita to te'uki' hi rala Buku Atura Pue' bate kana madupa'. Ane da rii-ria-pidi langi' pai' dunia' toi, uma ria hamelaa lolita hi rala Atura Pue' to uma madupa', nau' to kedi' lia.
					</seg>
					<seg id="b.MAT.5.19" type="verse">
						Toe pai' ku'uli' -kokoi, hema-hema to mpotiboki nau' hanyala-wadi parenta to hi rala Atura Pue', nau' parenta to kedi' lia, pai' mpotudui' tau ntani' -na mpobabehi hewa toe wo'o, tau tetui mpai' to kedi' lia katuwu' -na ngkai hawe'ea ntodea-na Alata'ala. Aga hema to mpotuku' hawe'ea parenta to hi rala Atura Pue' pai' mpotudui' tau ntani' -na mpobabehi hewa toe wo'o, tau tetui to bohe lia katuwu' -na ngkai hawe'ea ntodea Alata'ala.
					</seg>
					<seg id="b.MAT.5.20" type="verse">
						Jadi', ku'uli' -kokoi: ane uma-koi jadi' monoa' hi poncilo Alata'ala, bate uma-koi jadi' ntodea-na hi rala Kamagaua' -na. Pai' kamonoa' -ni tetu kana meliu ngkai kamonoa' -ra guru agama pai' to Parisi.
					</seg>
					<seg id="b.MAT.5.21" type="verse">
						&quot;Ni'inca moto parenta to ra'uli' -raka ntu'a-ta owi to mpo'uli': `Neo' mepatehi, pai' hema to mepatehi kana rapohurai kara-kara-na pai' rahuku'.'
					</seg>
					<seg id="b.MAT.5.22" type="verse">
						Aga Aku' mpo'uli': hema to mpokaroe doo-na, bate rapohurai mpai' kara-kara-na. Hema to mpotipo' doo-na, bate-na rakeni hi topohura bohe. Pai' hema to mpakiwojo doo-na, masipato' lia-i ratadi hi rala apu naraka.
					</seg>
					<seg id="b.MAT.5.23" type="verse">
						&quot;Jadi', ane rapa' -na mesua' -ta hi Tomi Alata'ala doko' mpokeni pepue' -ta, pai' muu-mule' takiwoi karia-na doo-ta to peda' nono-na hi kita',
					</seg>
					<seg id="b.MAT.5.24" type="verse">
						bahaka-mi ulu pepue' -ta hi nyanyoa meja' pontunua pepue', nculii' -tamo ulu momekalompei'. Oti toe-di, pai' lako' nculii' -ta hilou mpotonu pepue' -ta hi Alata'ala.
					</seg>
					<seg id="b.MAT.5.25" type="verse">
						&quot;Wae wo'o, ane ria to doko' mpakilu-ta hi topohura, pari-pari mpali' kahintuwuaa' nto'u-ta hi lengko ohea-pidi hilou hi topohura. Apa' ane uma ria kahintuwuaa' -ta, bate nabua' -ta mpai' hi topohura, pai' topohura mpotonu-ta hi polisi, pai' polisi mpopesua' -ta hi rala tarungku'.
					</seg>
					<seg id="b.MAT.5.26" type="verse">
						Mpu'u-mpu'u ku'uli': uma-tapa tebahaka ngkai rala tarungku' ane da koo-ko'ia oti tabayari waya' -ta.
					</seg>
					<seg id="b.MAT.5.27" type="verse">
						&quot;Ni'inca moto karia-na parenta owi to mpo'uli': `Neo' mobualo'.'
					</seg>
					<seg id="b.MAT.5.28" type="verse">
						Aga Aku' mpo'uli': hema to mponaa tobine pai' ria nono-na mpokahina-i, mobualo' -imi hi rala nono-na.
					</seg>
					<seg id="b.MAT.5.29" type="verse">
						Jadi', ane rapa' -na mata ka'ana-ta to mpakeni-ta mojeko', jungki' lau-imi pai' petadi. Agina lau-pi moronto mata-ta hamali, ngkai hawe'ea woto-ta ratadi hi rala naraka.
					</seg>
					<seg id="b.MAT.5.30" type="verse">
						Ane rapa' -na pale ka'ana-ta mpakeni-ta mojeko', pua' pai' petadi. Agina lau-pi moronto pale-ta hamali, ngkai hawe'ea woto-ta ratadi hi rala naraka.
					</seg>
					<seg id="b.MAT.5.31" type="verse">
						&quot;Ria wo'o lolita owi to mpo'uli': Ane ria tomane to mpogaa' -ki tobine-na, kana nawai' -i sura pogaa'.
					</seg>
					<seg id="b.MAT.5.32" type="verse">
						Aga Aku' mpo'uli': hema to mpobahaka tobine-na, bo tobine-na toe uma-hawo mogau' sala', mojeko' -i, apa' hi'a to mebahaka toei mpakeni tobine-na mobualo', ane motomanei nculii' -i. Pai' tomane to mpotobine kabulisa doo, mobualo' wo'o-imi-hawo.
					</seg>
					<seg id="b.MAT.5.33" type="verse">
						&quot;Ni'inca wo'o karia-na parenta to ra'uli' -raka ntu'a-ta owi to mpo'uli': `Neo' mo'ungkere' ngkai pojanci-nu ba posumpa-nu. Napa to nujanci-mi hi nyanyoa Alata'ala, bate kana nubabehi.'
					</seg>
					<seg id="b.MAT.5.35" type="verse">
						Aga Aku' mpo'uli': neo' lau-ta mosumpa. Ane mpobabehi-ta janci, neo' mosumpa mpokahangai' langi' ba dunia'. Apa' langi' pohuraa Alata'ala, pai' dunia' pentodua-na. Neo' mosumpa mpokahangai' ngata Yerusalem, apa' toe ngata Alata'ala, Magau' to bohe.
					</seg>
					<seg id="b.MAT.5.36" type="verse">
						Neo' wo'o mosumpa mpokahangai' woo' -ta, apa' uma tapakulei' mpakabula ba mpomo'eta wuluwoo' -ta, nau' ba hangkaho-wadi.
					</seg>
					<seg id="b.MAT.5.37" type="verse">
						Ane patuju-ta mpo'uli' io', uli' -mi `Io'.' Ane patuju-ta mpo'uli' uma, uli' wo'o `Uma.' Uma-hana lompe' ane taperohoi lolita-ta hante mosumpa, apa' kehi to hewa toe mehupa' ngkai Magau' Anudaa'.
					</seg>
					<seg id="b.MAT.5.38" type="verse">
						&quot;Ni'inca moto parenta owi to mpo'uli': `Ane ria to motuda' pai' to hadua mpojungki' mata doo ba mpowuka ngihi' doo, jungki' wo'o-ki-hawo mata-na, pai' wuka wo'o-ki-hawo ngihi' -na.'
					</seg>
					<seg id="b.MAT.5.39" type="verse">
						Aga Aku' mpo'uli': neo' tapehawai doo to mpobabehi to dada'a hi kita'. Ane rapa' -na ria to mpohopo' kulimpi-ta hamali, tonu wo'o-ki to hamali.
					</seg>
					<seg id="b.MAT.5.40" type="verse">
						Ane ria to mpakilu-ta hi topohura pai' mperapi' -i baju-ta, wai' lau wo'o-i abe' -ta.
					</seg>
					<seg id="b.MAT.5.41" type="verse">
						Ane hadua tantara mpewuku-ta mpokolo-ki kenia-na nte hakilo kalaa-na, kolo lau-miki kenia-na nte rokilo kalaa-na.
					</seg>
					<seg id="b.MAT.5.42" type="verse">
						Ane ria to mperapii' -ta ba napa-napa, wai' -i-hawo. Pai' neo' takabosii' doo to doko' mpeboloi-ta ba napa-napa.
					</seg>
					<seg id="b.MAT.5.43" type="verse">
						&quot;Ni'inca wo'o tudui' to mpo'uli': `Poka'ahi' hingka doo-nu, pokahuku' bali' -nu.'
					</seg>
					<seg id="b.MAT.5.44" type="verse">
						Aga Aku' mpo'uli': kana tapoka'ahi' bali' -ta, pai' taposampayai-ra to mpobalinai' -ta.
					</seg>
					<seg id="b.MAT.5.45" type="verse">
						Apa' ane lompe' nono-ta hi bali' -ta, tatuku' -mi po'ingku Alata'ala, Tuama-ta to hi rala suruga. Apa' lompe' nono-na Alata'ala hi hawe'ea tauna: napopehupa' eo hi tauna to lompe' pai' hi tauna to dada'a, napopana'u uda hi tauna to monoa' pai' hi tauna to bengku' nono-ra.
					</seg>
					<seg id="b.MAT.5.46" type="verse">
						Ane tapoka'ahi' muntu' tauna to mpoka'ahi' -ta-wadi, uma mpai' nahiwili-taka Alata'ala kehi-ta toe. Bangku' topesingara' paja' to dada'a gau' -ra, mpoka'ahi' moto-ra-rawo tauna to mpoka'ahi' -ra.
					</seg>
					<seg id="b.MAT.5.47" type="verse">
						Ane lompe' nono-ta muntu' hi ema' -ta-wadi, napa pelabia-na kehi-ta toe-e? Bangku' tauna to uma mpo'incai Alata'ala, bate toe wo'o-rawo po'ingku-ra.
					</seg>
					<seg id="b.MAT.5.48" type="verse">
						Kita' kana lompe' po'ingku-ta hante uma ria ruke-ruke-na, hewa po'ingku-na Alata'ala Tuama-ta to hi rala suruga.
					</seg>
				</div>
				<div id="b.MAT.6" type="chapter">
					<seg id="b.MAT.6.1" type="verse">
						&quot;Pelompehi-e', neo' -ta mpobabehi ada agama hi mata ntodea bona rahilo doo-wadi. Ane hewa toe gau' -ta, uma-ta mpai' nagane' Alata'ala, Tuama-ta to hi rala suruga.
					</seg>
					<seg id="b.MAT.6.2" type="verse">
						Jadi', ane mewai' -ta doi hi tauna to kabu, neo' -hawo ntora ra'uli' hilau, hewa kabiasaa-ra tauna to lompe' hi mali-na-wadi. Hira' toe mpopehilo kalompe' nono-ra hi rala tomi posampayaa ba hi karajaa bona ra'une' doo. Mpu'u ku'uli' -kokoi: uma mpai' ria napa-napa to rarata ngkai Alata'ala, apa' mpolia' rarata-mi-rana pe'une' doo.
					</seg>
					<seg id="b.MAT.6.3" type="verse">
						Jadi' ane kita' mewai', agina tatonu bongo pewai' -ta, neo' ra'uli' hilau.
					</seg>
					<seg id="b.MAT.6.4" type="verse">
						Agina tatonu pewai' -ta tetu, hante uma ria to mpo'incai. Tuama-ta to hi rala suruga-wadi to mpo'inca. Nahilo kehi-ta to uma ra'incai doo, pai' nahiwili-taka mpai'.
					</seg>
					<seg id="b.MAT.6.5" type="verse">
						&quot;Ane mosampaya, neo' -ta hewa tauna to lompe' hi mali-na-wadi. Konoa-ra, mosampaya ngkokore hi rala tomi posampayaa ba hi porompengaa ohea bona rahilo doo. Jadi', apa' mpolia' rarata-mi-rana pe'une' doo, mpu'u ku'uli' -kokoi: uma-rapa mpai' mporata napa-napa ngkai Alata'ala.
					</seg>
					<seg id="b.MAT.6.6" type="verse">
						Jadi', ane mosampaya-ta, mesua' hi rala tomi, unca wobo', pai' -ta lako' mosampaya-di hi Tuama-ta to uma kahiloa. Apa' nahilo moto-di kehi-ta to uma ra'incai doo, pai' nahiwili-taka mpai'.
					</seg>
					<seg id="b.MAT.6.7" type="verse">
						&quot;Ane mosampaya, neo' ntora rahuu-hulii' hante uma ria pekiri, hewa tauna to uma mpo'incai Alata'ala. Ra'uli' -rana, ane moloe pololita-ra, madupa' mpai' posampaya-ra.
					</seg>
					<seg id="b.MAT.6.8" type="verse">
						Neo' mpenau' kehi-ra toe! Na'inca ami' -mi Tuama-ta to hi rala suruga napa to taparaluu kako'ia-na taperapi'.
					</seg>
					<seg id="b.MAT.6.9" type="verse">
						Jadi', mosampaya hewa toi: Tuama-kai to hi rala suruga, Pomperapia' -kai, bona hawe'ea tauna mpobila' hanga' -nu to moroli',
					</seg>
					<seg id="b.MAT.6.10" type="verse">
						bona Iko jadi' Magau' hi dunia', bona hawe'ea tauna hi dunia' mpobabehi konoa-nu, hibalia hante ihi' suruga.
					</seg>
					<seg id="b.MAT.6.11" type="verse">
						Wai' -kai pongkoni' to kiparaluu eo toe lau.
					</seg>
					<seg id="b.MAT.6.12" type="verse">
						Ampungi sala' -kai, hewa kai' wo'o mpo'ampungi sala' doo hi kai'.
					</seg>
					<seg id="b.MAT.6.13" type="verse">
						Neo' -kai nupelele' rasori, bahaka-kai ngkai kuasa anudaa'. ((Apa' Iko-mi Magau' to mokuasa pai' to bohe tuwu' -nu, duu' kahae-hae-na. Amin.))
					</seg>
					<seg id="b.MAT.6.14" type="verse">
						&quot;Ane ta'ampungi doo-ta to masala' hi kita', Tuama-ta to hi rala suruga wo'o mpo'ampungi sala' -ta.
					</seg>
					<seg id="b.MAT.6.15" type="verse">
						Aga ane uma ta'ampungi doo to masala' hi kita', wae wo'o Tuama-ta to hi rala suruga, uma-ta na'ampungi.
					</seg>
					<seg id="b.MAT.6.16" type="verse">
						&quot;Ane mopuasa', neo' mengkamonto' hewa tauna to lompe' hi mali-na-wadi. Ane mopuasa' -ra, mengkamonto' -ra pai' tungkai' uma-ra monoku ba mokarabii, bona rahilo doo kamopuasa' -ra. Kiwoi-e': apa' mpolia' rarata-mi-rana pe'une' doo, uma-rapa mpai' mporata napa-napa ngkai Alata'ala.
					</seg>
					<seg id="b.MAT.6.17" type="verse">
						Jadi', ane mopuasa' -ta, monoku pai' mokarabii-ta,
					</seg>
					<seg id="b.MAT.6.18" type="verse">
						bona neo' ra'incai doo kamopuasa' -ta. Muntu' Tuama-ta to hi rala suruga to uma kahiloa, Hi'a-wadi to mpo'inca kamopuasa' -ta. Nahilo moto kehi-ta to uma ra'incai doo, pai' nahiwili-taka mpai'.
					</seg>
					<seg id="b.MAT.6.19" type="verse">
						&quot;Neo' mporumpu rewa hi dunia'. Apa' rewa hi dunia' ma'ala naserohi anutuwu' ba jadi' ta'igaraa'. Pontimamahia rewa-ta ma'ala rabongka pai' rewa-ta rapanako.
					</seg>
					<seg id="b.MAT.6.20" type="verse">
						Kana mporumpu-ta rewa hi rala suruga. Rewa-ta hi rala suruga toe, uma mpai' moronto, apa' uma-hana ria to meta'igaraai' hi ria, pai' uma ria anutuwu' to mposerohi, pai' uma ria to mpanako.
					</seg>
					<seg id="b.MAT.6.21" type="verse">
						Apa' hiapa pontimamahia rewa-ta, hi retu wo'o nono-ta.
					</seg>
					<seg id="b.MAT.6.22" type="verse">
						&quot;Mata-ta ma'ala rarapai' -ki hulu'. Ane lompe' mata-ta, monoto pehilo-ta.
					</seg>
					<seg id="b.MAT.6.23" type="verse">
						Aga ane mogawu mata-ta, hewa mobengi pehilo-ta. Jadi', ane Pue' mpobajahi nono-ta pai' tapomobengi nculii', uma mowo kamobengi riki-na.
					</seg>
					<seg id="b.MAT.6.24" type="verse">
						&quot;Uma-hawo ria hadua tauna to mobago hi rodua tua. Apa' hadua mpai' nape'ahi', hadua napokahuku'. Hadua natuku' -ki hawa' -na, hadua nasapuaka. Wae wo'o kita', uma-ta bisa mpotuku' konoa Alata'ala, pai' hamali-ta ntora mporumpu rewa dunia'.
					</seg>
					<seg id="b.MAT.6.25" type="verse">
						&quot;Toe pai' ku'uli' -kokoi: neo' -koi me'eka' ba mpo'uli': `Napa-le' to takoni' -e pai' to ta'inu-e?' Neo' -koi me'eka' ba mpo'uli': `Napa-le' to tapohea-e?' Apa' tuwu' -ni meliu ngkai pongkoni' pai' pohea.
					</seg>
					<seg id="b.MAT.6.26" type="verse">
						Penonoi-dile danci to ngkalimoko hilou tumai-e. Uma-ra molia', uma-ra mepae, uma ria wilulu-ra. Aga nau' wae, Tuama-ni to hi rala suruga mpowai' moto-ra pongkoni'. Hiaa' hi poncilo Alata'ala, koi' meliu katuwu' -ni ngkai katuwu' danci, pai' meliu pompewili' -na hi koi' ngkai pompewili' -na danci.
					</seg>
					<seg id="b.MAT.6.27" type="verse">
						Napa-mi kalaua-na wori' rahi pekiri-ni pai' kakoroa' -ni. Apa' nau' sese' ncuu-ta mpopekiri wori' nyala, uma-ta bisa mpodonihii umuru-ta nau' kampa' hamengi.
					</seg>
					<seg id="b.MAT.6.28" type="verse">
						&quot;Napa pai' sese' rahi-koi mpopekiri pohea-ni? Penonoi-dile katuwu' wunga hi papada-e. Uma-ra mobago, uma-ra mpobabehi pohea-ra.
					</seg>
					<seg id="b.MAT.6.29" type="verse">
						Aga ku'uli' -kokoi: bangku' Magau' Salomo-hawoe' hante hawe'ea ka'uaa' -na, pohea-na uma hewa kancola-na wunga toera lau.
					</seg>
					<seg id="b.MAT.6.30" type="verse">
						Jadi', ane Alata'ala mpakancola kowo' to hi papada toera lau-- to ria hi eo toe lau, pai' rasuwe mepulo-- peliu-liu-nami koi'! Meliu pompewili' -na hi koi'. Jadi', napa-di pai' uma nipangala' pompewili' -nae?
					</seg>
					<seg id="b.MAT.6.31" type="verse">
						&quot;Toe pai' ku'uli' -kokoi: neo' -koi me'eka' ba mpo'uli': `Napa-le' to takoni' pai' to ta'inu-e? Napa-le' to tapohea-e?'
					</seg>
					<seg id="b.MAT.6.32" type="verse">
						Hawe'ea tetu lau to ntora rapenonoi tauna to uma mpo'incai Alata'ala. Koi', neo' -pi nipoka'eka' tetu lau, apa' Tuama-ni to hi rala suruga mpo'inca kaniparaluu-na hawe'ea tetu lau.
					</seg>
					<seg id="b.MAT.6.33" type="verse">
						To kana tapenonoi, toi: babehi napa to monoa' hi poncilo Alata'ala, bona Hi'a jadi' Magau' -ta. Ane toe-pi to tapopori'ulu, to ntani' -ntani' -na nawai' moto-ta mpai' omea.
					</seg>
					<seg id="b.MAT.6.34" type="verse">
						Jadi', neo' -ta sese' mpopekiri napa to jadi' eo mepulo. Eo toe lau hono' -mi-hawo kasusaa' -na, neo' -pi radonihii tena mpekiri to jadi' hi eo mepulo.
					</seg>
				</div>
				<div id="b.MAT.7" type="chapter">
					<seg id="b.MAT.7.1" type="verse">
						&quot;Neo' -ta mposalai' doo, bona uma wo'o-ta mpai' nasalai' Alata'ala.
					</seg>
					<seg id="b.MAT.7.2" type="verse">
						Apa' pohuka' to tapake' hi doo, tetu wo'o-hawo mpai' to rapopohuka' -taka. Batua-na, ane liu rahi-ta mposalai' doo, hewa toe wo'o mpai' Alata'ala mpobotuhi kara-kara-ta.
					</seg>
					<seg id="b.MAT.7.3" type="verse">
						&quot;Napa pai' mponaa-ta gege' hi mata doo, hiaa' wince' kaju to hi mata-ta moto uma ta'incai karia-na!
					</seg>
					<seg id="b.MAT.7.4" type="verse">
						Beiwa-ta ma'ala mpo'uli' -ki doo: `Mai kulali gege' -nu,' bo ria moto wo'o-di wince' kaju hi mata-ta.
					</seg>
					<seg id="b.MAT.7.5" type="verse">
						Neo' mpetolompei' kehi! Kana talali ulu wince' to hi mata-ta, bona monoto mata-ta mpolali gege' doo.
					</seg>
					<seg id="b.MAT.7.6" type="verse">
						&quot;Anu to moroli' neo' rawai' -ki dike', nee-neo' mpai' tumai nahoko' lau-ta-wadi. Anu to masuli' oli-na neo' rarora-ki wawu, apa' na'ihe' mara-wadi-hana.
					</seg>
					<seg id="b.MAT.7.7" type="verse">
						&quot;Perapi' -mi hi Alata'ala, nawai' moto-ta mpai'. Pali' kaparaluua-ta hi Alata'ala, tarata moto mpai'. Neo' tabahakai mpopebea wobo', Alata'ala mpobea moto-taka mpai' wobo' -na.
					</seg>
					<seg id="b.MAT.7.8" type="verse">
						Apa' hema to merapi' bate rawai'. Hema to mpali' bate mporata. Hema to mpopebea wobo', bate rabea-ki wobo'.
					</seg>
					<seg id="b.MAT.7.9" type="verse">
						&quot;Ha ria-koi to mpowai' watu hi ana' -ni ane ana' -ni mperapi' koni' -e?
					</seg>
					<seg id="b.MAT.7.10" type="verse">
						Ba mpowai' -i ule ane mperapi' -i bau' -e? Uma-hawo.
					</seg>
					<seg id="b.MAT.7.11" type="verse">
						Nau' hewa apa-mi kadada'a-nie, ni'inca moto mpowai' to lompe' hi ana' -ni. Peliu-liu-nami Tuama-ni to hi rala suruga! Na'inca lia mpewai' to lompe' hi tauna to merapi' hi Hi'a.
					</seg>
					<seg id="b.MAT.7.12" type="verse">
						&quot;Hawe'ea po'ingku to tapokono rababehi doo hi kita', toe wo'o to kana tababehi hi doo. Toe-mile tudui' Atura Pue' pai' tudui' nabi-nabi-e.
					</seg>
					<seg id="b.MAT.7.13" type="verse">
						&quot;Mesua' -koi ntara wobo' to jopi', apa' mowela' wobo' pai' ohea to mpotoa' naraka, pai' wori' wo'o tauna to ntara hi ohea toe.
					</seg>
					<seg id="b.MAT.7.14" type="verse">
						Tapi' kedi' wobo' pai' jopi' ohea to mpotoa' katuwua' to lompe', hangkedi' lia-wadi tauna to mpotara.
					</seg>
					<seg id="b.MAT.7.15" type="verse">
						&quot;Mo'inga' -inga' -koi, apa' ria tauna to mpo'uli', nabi-ra. Ntaa' boa' -radi. Hiloa-ra hewa tauna to mepangala' hi Alata'ala. Tapi' patuju-ra doko' mpokero pepangala' doo-wadi.
					</seg>
					<seg id="b.MAT.7.16" type="verse">
						Ta'inca pebagiu-ra ane tanaa wua' pobago-ra. Wua' anggur uma rahopu' ngkai walaa to morui. Wua' ara uma rahopu' ngkai jilata.
					</seg>
					<seg id="b.MAT.7.17" type="verse">
						Kaju to morudu', wua' -na lompe'. Kaju to kee', uma wo'o lompe' wua' -na.
					</seg>
					<seg id="b.MAT.7.18" type="verse">
						Uma ria kaju to lompe' mowua' dada'a, pai' uma ria kaju to dada'a mowua' to lompe'.
					</seg>
					<seg id="b.MAT.7.20" type="verse">
						Kaju to uma mowua' lompe', bate ratoki pai' raropu. Wae wo'o Alata'ala bate mpohuku' nabi to boa' toera. Ta'inca kaboa' -ra ane tanaa wua' pobago-ra.
					</seg>
					<seg id="b.MAT.7.21" type="verse">
						&quot;Wori' tauna to mpokio' -a `Pue'! Pue'!' aga uma hawe'ea-ra to jadi' ntodea Alata'ala hi rala Kamagaua' -na. Muntu' tauna to mpobabehi konoa Tuama-ku-wadi to jadi' ntodea-na.
					</seg>
					<seg id="b.MAT.7.22" type="verse">
						Hi Eo Kiama mpai', wori' tauna mpo'uli' -ka: `Pue'! Pue'! Ha uma nu'incai, kai' -mi to mpoparata Lolita Alata'ala hi rala hanga' -nue? Hi rala hanga' -nu kipopalai seta. Pai' wori' wo'o tanda mekoncehi kibabehi hante hanga' -nu Pue'.'
					</seg>
					<seg id="b.MAT.7.23" type="verse">
						&quot;Kutompoi' -ra mpai': `Uma-kuna ku'incai-koi! Palai-koi ngkai rei, koi' to dada'a po'ingku-ni.'
					</seg>
					<seg id="b.MAT.7.24" type="verse">
						&quot;Hema to mpo'epe lolita-ku toi pai' natuku', tauna toei hewa tauna to pante mpowangu tomi-na hi lolo parawatu to moroho.
					</seg>
					<seg id="b.MAT.7.25" type="verse">
						Karata-na uda, mowo' ue, pai' ngolu' mporumpa' tomi toe, tapi' uma-i modungka, apa' rawangu hi lolo watu to moroho.
					</seg>
					<seg id="b.MAT.7.26" type="verse">
						&quot;Aga tauna to mpo'epe lolita-ku toi pai' uma natuku', tauna toei hewa to wojo to mpowangu tomi-na hi lolo wo'one.
					</seg>
					<seg id="b.MAT.7.27" type="verse">
						Karata-na uda, mowo' ue, pai' ngolu' mporumpa' tomi toe, kamodungka-nami, mokero hangkani.&quot;
					</seg>
					<seg id="b.MAT.7.28" type="verse">
						Kahudu-na Yesus mpololita hawe'ea toe, rapokakonce tauna to mpo'epe tudui' -na.
					</seg>
					<seg id="b.MAT.7.29" type="verse">
						Apa' uma-i metudui' hewa guru-guru agama. Petudui' -na, hewa tauna to mokuasa mpu'u.
					</seg>
				</div>
				<div id="b.MAT.8" type="chapter">
					<seg id="b.MAT.8.1" type="verse">
						Kamana'u-na Yesus ngkai lolo bulu', wori' tauna to mpotuku' -i.
					</seg>
					<seg id="b.MAT.8.2" type="verse">
						Nto'u toe, ria hadua tauna to mohaki' poko' tumai motingkua' hi nyanyoa Yesus mpo'uli' -ki: &quot;Pue', ane ma'ala, paka'uri' -a-kuwo!&quot;
					</seg>
					<seg id="b.MAT.8.3" type="verse">
						Yesus mpojama-i, pai' na'uli' -ki: &quot;Ma'ala moto. Kupaka'uri' -moko!&quot; Hampinisi mata mo'uri' -imi, uma-pi ria haki' -na.
					</seg>
					<seg id="b.MAT.8.4" type="verse">
						Oti toe, na'uli' wo'o-mi Yesus mpo'uli' -ki: &quot;Neo' nulolita hi hema-hema napa to jadi' tohe'i-e. Hilou-moko ulu mpopehuwu woto-nu hi imam bona nahilo kamo'uri' -numi, pai' keni pepue' -nu hewa to te'uki' hi rala Atura Musa, bona monoa' hi hawe'ea tauna kamo'uri' -nu mpu'u-mi.&quot;
					</seg>
					<seg id="b.MAT.8.5" type="verse">
						Pesua' -na Yesus hi ngata Kapernaum, rata hadua tadulako tantara to Roma mpohirua' -ki pai' mpopetulungi,
					</seg>
					<seg id="b.MAT.8.6" type="verse">
						na'uli': &quot;Tuama, batua-ku peda' lia-i ria hi tomi. Ntora turu-i-wadi, pai' ntora ntodohaka-i.&quot;
					</seg>
					<seg id="b.MAT.8.7" type="verse">
						Na'uli' Yesus: &quot;Tilou moto-a mpaka'uri' -i.&quot;
					</seg>
					<seg id="b.MAT.8.8" type="verse">
						Natompoi' tadulako tantara toei: &quot;Tuama, aku' toi-le, bela-a to Yahudi, uma-a-kuna natao nupencuai'. Nau' hamela-wadi lolita nu'uli', mo'uri' -i mpai' batua-ku.
					</seg>
					<seg id="b.MAT.8.9" type="verse">
						Apa' aku' toi-e, pahawaa' wo'o-a-wadi-kuwo, pai' ria wo'o-ra-kuwo to kuhawai'. Ane rapa' -na ria hawa' -ku hi hadua tantara mpo'uli' -ki: `Hilou-ko!' bate hilou-i. Ane mekio' -a hi tantara kahadua-na `Mai-ko!' bate tumai-i. Ane ku'uli' -raka batua-ku: `Babehi toe!' bate rababehi. Wae wo'o Iko Tuama, uma-ko mingki' hilou hi tomi-ku. Lolita-nu-wadi nu'uli' hi rehe'i, bate madupa' mpai' hi tomi-ku ria.&quot;
					</seg>
					<seg id="b.MAT.8.10" type="verse">
						Konce-i Yesus mpo'epe lolita tadulako tantara toei. Toe pai' me'ili' -i hi tauna to mpotuku' -i, na'uli' -raka: &quot;Uma mowo pepangala' -na tau tohe'ii! Nau' hi to Yahudi muli Israel, ko'ia ria haduaa kurata to bohe pepangala' -na, hewa tau toii.
					</seg>
					<seg id="b.MAT.8.11" type="verse">
						Jadi', bona ni'inca: hi eo mpeno ane Alata'ala jadi' Magau', wori' tauna to bela-ra to Yahudi to jadi' ntodea-na. Tumai-ra ngkai tono' mata'eo pai' ngkai kasoloa, mohura goe' -goe' -ra hangkaa-ngkania hante Abraham, Ishak pai' Yakub, ntu'a to Yahudi owi.
					</seg>
					<seg id="b.MAT.8.12" type="verse">
						Kakoo-kono-na, ke to Yahudi-hana to natao jadi' ntodea Alata'ala hi rala Kamagaua' -na. Hiaa' wori' -ra mpai' to ra'uncahi hi mali-na pai' ratadi hi rala kabengia-na to molaa ngkai Alata'ala. Hi ria-ramo mpai' ntora geo' pai' ntodohaka.&quot;
					</seg>
					<seg id="b.MAT.8.13" type="verse">
						Oti toe, Yesus mpo'uli' -ki tadulako tantara toei: &quot;Nculii' -moko, apa' napa to nupangala' bate madupa'.&quot; Hinto'u toe, mo'uri' mpu'u-imi batua-na to peda' hi tomi-na.
					</seg>
					<seg id="b.MAT.8.14" type="verse">
						Hangkani, Yesus hilou hi tomi Petrus. Hi ria mpohilo-i piniana-na Petrus tobine hi poturua-na apa' ngkelengi' -i.
					</seg>
					<seg id="b.MAT.8.15" type="verse">
						Yesus mpokamu pale-na, ncaliu mo'uri' -imi. Kaliliu memata-imi-hawo, pai' -i mpolayani Yesus.
					</seg>
					<seg id="b.MAT.8.16" type="verse">
						Ncimonou' toe, wori' tauna tumai hi Yesus, mpokeni doo-ra ba ompi' -ra to mohaki' ba to nahawi' seta. Yesus mpopalai seta toera hante hamela lau-wadi lolita-na, pai' napaka'uri' -ra hawe'ea tauna to mohaki'.
					</seg>
					<seg id="b.MAT.8.17" type="verse">
						Ngkai hawe'ea to nababehi Yesus toe, madupa' -mi lolita nabi Yesaya owi to mpo'uli': &quot;Hi'a-mi to mpokolo pontodohakaa-ta pai' mpaka'uri' haki' -ta.&quot;
					</seg>
					<seg id="b.MAT.8.18" type="verse">
						Rala-na ha'eo, wori' lia tauna mpotipuhi Yesus. Kanahilo-ra, na'uli' -raka ana'guru-na: &quot;Hilou-tamo hi dipo rano.&quot;
					</seg>
					<seg id="b.MAT.8.19" type="verse">
						Nto'u toe, ria hadua guru agama Yahudi tumai hi Yesus, mpo'uli' -ki: &quot;Guru, hiapa kahiloua-nu, doko' kutuku' -ko!&quot;
					</seg>
					<seg id="b.MAT.8.20" type="verse">
						Yesus mpotompoi' -i, na'uli': &quot;Bangko' ria pulo'u-ra, pai' danci ria peta-ra. Aga Aku' Ana' Manusia', uma-kuna ria tomi-ku kupoturui.&quot;
					</seg>
					<seg id="b.MAT.8.21" type="verse">
						Oti toe, ria wo'o hadua topetuku' -na to mpo'uli' -ki: &quot;Pue', piliu-a-kuwo ulu nculii' hi tomi-ku. Ane mate-damo tuama-ku pai' -i ratana, bo kutuku' -moko.&quot;
					</seg>
					<seg id="b.MAT.8.22" type="verse">
						Yesus mpotompoi' -i hante walatu toi: &quot;Tuku' -ama! Pelele' moto-ramo tomate mpotana hingka tomate-ra.&quot;
					</seg>
					<seg id="b.MAT.8.23" type="verse">
						Ngkai ree, ngkahe' mpu'u-imi Yesus hi rala sakaya hante ana'guru-na, pai' -ra me'ongko'.
					</seg>
					<seg id="b.MAT.8.24" type="verse">
						Muu-mule' rata ncorobaa ngolu' bohe mpojago rano, alaa-na balumpa mporumpa' sakaya-ra. Nto'u toe, leta' moto-i Yesus.
					</seg>
					<seg id="b.MAT.8.25" type="verse">
						Ana'guru-na hilou mpolike-i, ra'uli' -ki: &quot;Pue'! Tulungi! Mate-ta toi-e!&quot;
					</seg>
					<seg id="b.MAT.8.26" type="verse">
						Na'uli' Yesus mpo'uli' -raka: &quot;Napa pai' me'eka' -koi! Kura' rahi pepangala' -ni.&quot; Pemata-nami Yesus mpo'uli': &quot;Mento'o-ko ngolu'! Rodo-moko balumpa!&quot; Hangaa molino-mi omea.
					</seg>
					<seg id="b.MAT.8.27" type="verse">
						Kampohilo-ra toe, rapokakonce ra'uli': &quot;Hema mpu'u-idi-hana tauna toii-e? Ngolu' pai' rano molino-di-hana ntuku' hawa' -nae!&quot;
					</seg>
					<seg id="b.MAT.8.28" type="verse">
						Rata-imi Yesus hante ana'guru-na hi dipo rano hi tana' -ra to Gadara. Rata hi ria, mehupa' rodua tauna ngkai daeo', tumai mpohirua' -ki Yesus. To rodua toera, tauna to napesuai' seta, buko' lia-ra, alaa-na uma hema to daho' ntara hi ree.
					</seg>
					<seg id="b.MAT.8.29" type="verse">
						Mekio' -ra, ra'uli': &quot;Ee Ana' Alata'ala! Napa-di-kona pai' tumai-koe? Neo' -kai nusesa' -e'! Ko'ia rata tempo-na.&quot;
					</seg>
					<seg id="b.MAT.8.30" type="verse">
						Uma molaa ngkai ree, ria wori' wawu mojume.
					</seg>
					<seg id="b.MAT.8.31" type="verse">
						Seta to mehawi' hi tauna toera merapi' hi Yesus, ra'uli': &quot;Ane kana nupopalai-kai ngkai rei, hubui-kai mesua' hi wawu toera mai.&quot;
					</seg>
					<seg id="b.MAT.8.32" type="verse">
						Na'uli' Yesus: &quot;Koi' -mokoi!&quot; Malai mpu'u-ramo seta toera, kaliliu mesua' hi wawu. Ngkai ree, mparampuli-ramo-rawo wawu hilou mengkajuala' hi rano, kaliliu hi rala ue, pai' -ra mate bonga-mi.
					</seg>
					<seg id="b.MAT.8.33" type="verse">
						Karahilo-na tauna to mpodoo wawu toera napa to jadi' hi wawu-ra pai' napa to jadi' hi tauna to kahawia' toera, pokeno-rami hilou hi rala ngata mpoparata kajadia' toe.
					</seg>
					<seg id="b.MAT.8.34" type="verse">
						Toe pai' mo'iko-ramo tumai pue' ngata doko' mpohirua' -ki Yesus. Karahilo-na Yesus, raperapi' bona malai-i ngkai ngata-ra.
					</seg>
				</div>
				<div id="b.MAT.9" type="chapter">
					<seg id="b.MAT.9.1" type="verse">
						Ngkai ree, mehawi' sakaya wo'o-imi Yesus hante doo-na, pedipo-rami nculii' hilou hi po'ohaa' -ra hi ngata Kapernaum.
					</seg>
					<seg id="b.MAT.9.2" type="verse">
						Rata hi ria, ria to mpokowa' hadua topungku tumai hi Yesus. Kanahilo-na kabohe pepangala' -ra, na'uli' hi topungku toei: &quot;Ana' -ku, pakaroho nono-nu! Te'ampungi-mi jeko' -nu.&quot;
					</seg>
					<seg id="b.MAT.9.3" type="verse">
						Ba hangkuja dua guru agama mpo'epe lolita-na Yesus toe. Mololita bongo-ramo hi rala nono-ra, ra'uli': &quot;Dada'a lia-i tau toii! Na'uli' -hana hibalia tuwu' -na hante tuwu' -na Alata'ala!&quot;
					</seg>
					<seg id="b.MAT.9.4" type="verse">
						Ntaa' na'inca moto-di Yesus to hi rala nono-rae. Toe pai' na'uli' -raka: &quot;Napa pai' kedi' rahi nono-ni!
					</seg>
					<seg id="b.MAT.9.6" type="verse">
						Aku' Ana' Manusia', ria mpu'u kuasa-ku hi dunia' mpo'ampungi jeko'. Tapi' ane ku'uli': `Te'ampungi-mi jeko' -nu,' uma ni'incai ba te'ampungi mpu'u-di jeko' -na ba uma-di. Aga ane ku'uli': `Memata pai' momako' -moko,' nihilo mpai' kadupa' -na ba ka'uma-na. Jadi', kupopohiloi-koi karia-na kuasa-ku mpo'ampungi jeko'.&quot; Ngkai ree, kamewili' -nami hi topungku toei, na'uli' -ki: &quot;Memata-moko, ongko' -mi pokowaa' -nu, pai' -ko nculii' -mi!&quot;
					</seg>
					<seg id="b.MAT.9.7" type="verse">
						Pemata-na mpu'u-mi topungku toei, pai' -i nculii' hilou hi tomi-na.
					</seg>
					<seg id="b.MAT.9.8" type="verse">
						Karahilo-na ntodea to jadi' toe, me'eka' -ramo, ra'uli': &quot;Uma mowo-e' baraka' -na Alata'ala! Nawai' mpu'u-tano kuasa to bohe hewa toe hi manusia' -e!&quot;
					</seg>
					<seg id="b.MAT.9.9" type="verse">
						Oti toe, Yesus malai ngkai ree. Hi lengko ohea, mpohilo-i hadua topesingara' paja' bula-na mohura hi kantoro' -na, hanga' -na Matius. Na'uli' Yesus mpo'uli' -ki: &quot;Tuku' -ama!&quot; Kamokore-nami Matius kaliliu mpotuku' Yesus.
					</seg>
					<seg id="b.MAT.9.10" type="verse">
						Oti toe, Yesus pai' ana'guru-na ngkoni' hi tomi Matius, pai' wori' wo'o-ra topesingara' paja' pai' tau ntani' -na to ra'uli' ntodea dada'a kehi-ra tumai ngkoni' dohe-ra.
					</seg>
					<seg id="b.MAT.9.11" type="verse">
						Ria-ra to Parisi to mpohilo toe. Ra'uli' mpo'uli' -raka ana'guru-na Yesus: &quot;Napa pai' guru-ni ngkoni' hangkaa-ngkania hante topesingara' paja' pai' tauna topojeko' -e!&quot;
					</seg>
					<seg id="b.MAT.9.12" type="verse">
						Yesus mpo'epe lolita-ra toe, toe pai' na'uli' -raka: &quot;Tauna to uma peda', uma mingki' rapokulii'. Tauna to peda' -wadi-hawo to paraluu rapokulii'.
					</seg>
					<seg id="b.MAT.9.13" type="verse">
						Uma-a tumai mpokio' tauna to monoa' ingku-ra. Katumai-ku toi-le, mpokio' topojeko' -a-kuna bona medea-ra ngkai jeko' -ra. Jadi', paresa' -koi ulu napa batua-na Lolita Alata'ala to te'uki' hewa toi: `Uma kuperapi' porewua to nipopepue' hi Aku'. To kuperapi' -le, bona ma'ahi' -koi hi doo.'&quot;
					</seg>
					<seg id="b.MAT.9.14" type="verse">
						Ngkai ree, rata-ra ba hangkuja dua topetuku' Yohanes Topeniu' hi Yesus. Mepekune' -ra, ra'uli': &quot;Napa pai' topetuku' -nu, uma-ra mopuasa' -e? Hiaa' ane kai' -kaina hante to Parisi, biasa mopuasa' -ka-kaina ntuku' ada-kai.&quot;
					</seg>
					<seg id="b.MAT.9.15" type="verse">
						Yesus mpotompoi' -ra hante lolita rapa' toi, na'uli' -raka: &quot;Tauna hi posusa' poncamokoa bate goe' -goe' dohe topemua', uma-ra mopuasa' bula-na topemua' ria-pidi dohe-ra. Tapi' rata mpai' tempo-na, topemua' ra'ala' ngkai laintongo' -ra. Nto'u toe-damo, pai' lako' mopuasa' -rada.&quot;
					</seg>
					<seg id="b.MAT.9.16" type="verse">
						Oti toe, Yesus mpo'uli' lolita rapa' to ronyala-pi, na'uli': &quot;Uma ria haduaa tauna to mpotelepei baju to hae hante pontaia' to bo'u. Apa' pontaia' to bo'u mongkuru' mpai', duu' -na mpoheu' baju to hae toe, alaa-na kaboo-bohea lau-mi mpai' heu' -na.
					</seg>
					<seg id="b.MAT.9.17" type="verse">
						Wae wo'o uma lompe' mpotua anggur to bo'u hi pontu'ua to hae. Apa' ane dede' -i-damo, mopengka pontu'ua to hae toe, alaa-na mobowo lau-mi anggur, pai' mpadaa' wo'o-mi pontu'ua-na. Anggur to bo'u kana ratua hi pontu'ua to bo'u, bona lompe' omea.&quot;
					</seg>
					<seg id="b.MAT.9.18" type="verse">
						Bula-na Yesus mololita-pidi, rata hadua pangkeni hi tomi posampayaa to Yahudi, kaliliu mowingkotu' hi nyanyoa Yesus mpopetulungi, na'uli' -ki: &quot;Ana' -ku tobine lako' mate lia-i. Lou-ta hi tomi-ku, nujama bona tuwu' nculii' -i.&quot;
					</seg>
					<seg id="b.MAT.9.19" type="verse">
						Kamokore-nami Yesus mpotuku' tauna toei, pai' ana'guru-na hilou wo'o-ra mpotuku' -i.
					</seg>
					<seg id="b.MAT.9.21" type="verse">
						Hi lengko ohea, tumai hadua tobine mpomohui' -i ngkai tilingkuria-na. Tobine toei hampulu' rompae-imi moraa' ncuu, uma ria katoo-tontoa' -na. Na'uli' hi rala nono-na: &quot;Nau' kureo baju-na-wadi, bate mo'uri' -ale mpai'.&quot; Ngkai ree, kanaganga-nami wuntu baju Yesus.
					</seg>
					<seg id="b.MAT.9.22" type="verse">
						Nto'u toe wo'o-hawo, me'ili' -imi Yesus hi tobine toei, pai' na'uli' -ki: &quot;Ana' -ku, pakaroho nono-nu! Mo'uri' -moko, sabana pepangala' -nu hi Aku'.&quot; Ngkai ree, mo'uri' mpu'u-imi.
					</seg>
					<seg id="b.MAT.9.23" type="verse">
						Oti toe, Yesus kaliliu momako' hilou hi tomi pangkeni agama Yahudi toei we'i. Karata-na hi ria, nahilo-hawo wori' tauna to molalowe pai' to motantangi'.
					</seg>
					<seg id="b.MAT.9.24" type="verse">
						Yesus mpo'uli' -raka: &quot;Malai-koi omea ngkai rei. Uma-ile mate-e. Leta' -i-wadi.&quot; Mpo'epe toe-e we'i, rapotawai lau-i-wadi.
					</seg>
					<seg id="b.MAT.9.25" type="verse">
						Ka'oti-na napopalai tauna toera, mesua' -imi hi poturua ana' toei, pai' -i mpokamu pale-na. Kaliliu memata-imi ana' toei.
					</seg>
					<seg id="b.MAT.9.26" type="verse">
						Kareba toe molele-mi hobo' hi ngata toe pai' hi hawe'ea ngata to mohu'.
					</seg>
					<seg id="b.MAT.9.27" type="verse">
						Bula-na Yesus mpopaliliu pomako' -na, hi lengko ohea ria rodua towero mpotuku' -i, pai' -ra mekio': &quot;Muli Magau' Daud! Poka'ahi' -ka-kaiwo!&quot;
					</seg>
					<seg id="b.MAT.9.28" type="verse">
						Kamesua' -na Yesus hi rala tomi, metuku' -ramo towero to rodua toera mpohirua' -ki. Napekune' -ra: &quot;Ha nipangala' karia-na kuasa-ku mpaka'uri' -koi?&quot; Ratompoi': &quot;Kipangala', Pue'!&quot;
					</seg>
					<seg id="b.MAT.9.29" type="verse">
						Ngkai ree najama-mi mata-ra pai' na'uli' -raka: &quot;Kupaka'uri' -mokoi ntuku' pepangala' -ni.&quot;
					</seg>
					<seg id="b.MAT.9.30" type="verse">
						Kaliliu pehilo-ramo. Ngkai ree, Yesus mpotagi-ra, na'uli' -raka: &quot;Neo' nilolita hi hema-hema napa to kubabehi hi koi' toi-e'!&quot;
					</seg>
					<seg id="b.MAT.9.31" type="verse">
						Ntaa' we'i, hilou lau-ramo mpopalele kareba toe hi hawe'ea ngata to mohu'.
					</seg>
					<seg id="b.MAT.9.32" type="verse">
						Kamalai-ra towero toera, ria wo'o-mi to mpokeni hadua tauna to peda' tumai hi Yesus. Tauna toei uma howa' mololita apa' nahawi' seta-i.
					</seg>
					<seg id="b.MAT.9.33" type="verse">
						Wae kanawuso-na Yesus seta to mpesuai' -i toe-e, howa' -imi-hawo mololita. Konce-ramo ntodea mpohilo to jadi' toe, ra'uli': &quot;Uma mowo kabaraka' -nae'! Ko'ia ria hangkania tahilo to hewa Hi'a toe hi tana' to Israel!&quot;
					</seg>
					<seg id="b.MAT.9.34" type="verse">
						Aga to Parisi, uma rapangalai' kuasa-na Yesus, ra'uli': &quot;Ah! Kuasa-na tetu-le ngkai magau' seta. Toe-hawo pai' ria baraka' -na mpopalai seta-e.&quot;
					</seg>
					<seg id="b.MAT.9.35" type="verse">
						Yesus modao' mpokinomo butu ngata-na. Metudui' -i hi tomi posampayaa, mpoparata Kareba Lompe', na'uli': &quot;Neo' rata-mi tempo-na Alata'ala jadi' Magau' hi dunia'.&quot; Mpaka'uri' wo'o-i hawe'ea tauna to peda' pai' to keru.
					</seg>
					<seg id="b.MAT.9.36" type="verse">
						Tuna nono-na mpohilo tauna to wori', apa' wori' kasusaa' -ra, pai' uma hema to mpotulungi-ra, hewa bima to uma te'ewu.
					</seg>
					<seg id="b.MAT.9.37" type="verse">
						Na'uli' mpo'uli' -raka ana'guru-na: &quot;Tauna to wori' toera hewa pae to taha'. Wori' pae to kana rapepae, aga topepae uma-ra wori'.
					</seg>
					<seg id="b.MAT.9.38" type="verse">
						Toe pai' kana mekakae-koi hi pue' bonea, niperapi' bona nahubui tauna hilou mepae hi bonea-na.&quot;
					</seg>
				</div>
				<div id="b.MAT.10" type="chapter">
					<seg id="b.MAT.10.1" type="verse">
						Yesus mpokio' ana'guru-na to hampulu' rodua bona morumpu, pai' nawai' -ra kuasa mpopalai anudaa' pai' mpaka'uri' hawe'ea tauna to peda' pai' to keru.
					</seg>
					<seg id="b.MAT.10.4" type="verse">
						Hanga' suro Pue' Yesus to hampulu' rodua toera, toi-ramo: Lomo' -na Simon, to rahanga' wo'o Petrus; oti toe, Andreas ompi' -na Simon, Yakobus ana' Zebedeus; Yohanes ompi' -na Yakobus; Filipus; Bartolomeus; Tomas; Matius topesingara' paja'; Yakobus ana' Alfeus; Tadeus; Simon to Zelot; pai' Yudas Iskariot (hi'a mpai' to mpobalu' Yesus hi bali' -na).
					</seg>
					<seg id="b.MAT.10.5" type="verse">
						To hampulu' rodua toera nasuro Yesus hilou ngkeni Kareba Lompe'. Kako'ia-ra me'ongko', natudui' -ra hewa toi: &quot;Neo' -koi hilou hi ngata to bela-ra to Yahudi. Neo' -koi hilou hi ngata to Samaria.
					</seg>
					<seg id="b.MAT.10.6" type="verse">
						Hilou-koi ulu hi hingka to Yahudi-ta muli Israel. Hira' toe hewa bima to puha.
					</seg>
					<seg id="b.MAT.10.7" type="verse">
						Uli' -raka hewa toi: `Neo' rata-mi tempo-na Alata'ala jadi' Magau' hi dunia'.'
					</seg>
					<seg id="b.MAT.10.8" type="verse">
						Paka'uri' tauna to peda', potuwu' tauna to mate, paka'uri' tauna to mohaki' poko', popalai seta to mpohawi' manusia'. Hawe'ea rasi' to nawai' -kokoi Alata'ala, nawai' mara, uma ni'oli. Jadi', kana nipewai' mara wo'o-wadi-koiwo to ria hi koi'.
					</seg>
					<seg id="b.MAT.10.9" type="verse">
						&quot;Neo' ngkeni wori' rewa hi pomakoa' -ni. Neo' ngkeni doi ba bulawa ba pera'.
					</seg>
					<seg id="b.MAT.10.10" type="verse">
						Neo' ngkeni boku, neo' mpokeni rontonga' baju ba sapatu' ba lua'. Apa' masipato' moto-koi rawai' kaparaluua-ni ngkai tauna to nikarebai Lolita Pue'.
					</seg>
					<seg id="b.MAT.10.11" type="verse">
						&quot;Ane rata-koi hi hameha' ngata, pali' hi retu tauna to lompe' nono-ra to doko' mpotarima-koi hi rala tomi-ra. Mo'oha' -mokoi hi retu duu' -ni kaliliu mpai' hi ngata ntani' -na.
					</seg>
					<seg id="b.MAT.10.12" type="verse">
						Ane mesua' -koi hi rala tomi, uli' -raka pue' tomi: `Pue' mpogane' -koi!'
					</seg>
					<seg id="b.MAT.10.13" type="verse">
						Ane lompe' nono-ra pue' tomi, bate nagane' -ra Pue' Ala. Aga ane uma-di lompe' nono-ra, uma raratai kalompea' tuwu' ngkai Pue'.
					</seg>
					<seg id="b.MAT.10.14" type="verse">
						Ane ria pue' tomi ba pue' ngata to uma dota mpotarima-koi ba to uma dota mpo'epe lolita-ni, palahii tomi ba ngata toe, pai' nitonta awu to mentaka' hi palanta' witi' -ni, rapotanda kanahuku' -ra mpai' Alata'ala.
					</seg>
					<seg id="b.MAT.10.15" type="verse">
						Penonoi: hi Eo Kiama, meliu pehuku' Alata'ala mpohuku' tauna toera ngkai pehuku' -na hi pue' ngata Sodom pai' Gomora owi.
					</seg>
					<seg id="b.MAT.10.16" type="verse">
						&quot;Pelompehi, apa' kuhubui-koi hilou hi olo' tauna to dada'a. Koi' mpai' hewa bima hi olo' serigala. Kana mo'akala-koi hewa asi, aga mo'alusu' nono-ni hante uma ria patuju-ni to dada'a.
					</seg>
					<seg id="b.MAT.10.17" type="verse">
						Pelompehi mpu'u-koie', apa' rahoko' -koi mpai' pai' rapakilu hi topohura agama. Raweba' -koi hi rala tomi posampayaa.
					</seg>
					<seg id="b.MAT.10.18" type="verse">
						Rakeni-koi hilou hi topoparenta pai' hi magau' sabana petuku' -ni hi Aku'. Hinto'u toe-mi mpai' ria loga-ni mololita hi topoparenta pai' hi tau ntani' -na to bela-ra to Yahudi, mpololita pepangala' -ni hi Aku'.
					</seg>
					<seg id="b.MAT.10.19" type="verse">
						&quot;Ane rakeni-koi hilou hi topohura, neo' -koi me'eka' ba napa-mi mpai' to ni'uli' -raka ba beiwa petompoi' -ni. Apa' nto'u toe mpai', Alata'ala moto mpo'uli' -kokoi napa to masipato' ni'uli'.
					</seg>
					<seg id="b.MAT.10.20" type="verse">
						Jadi', napa to ni'uli' nto'u toe, bela ngkai pekiri-ni moto. Lolita-ni tetu mpai' mehuwu ngkai Inoha' Tomoroli' to nawai' -kokoi Tuama-ni to hi rala suruga. Hi'a-mi mpai' to mponotohi-koi napa to ni'uli' nto'u-ni mololita.
					</seg>
					<seg id="b.MAT.10.22" type="verse">
						&quot;Rata mpai' tempo-na, hawe'ea tauna mpokahuku' -koi sabana petuku' -ni hi Aku'. Ria mpai' tauna to mpewai' ompi' -ra ba ana' -ra moto bona rapatehi sabana petuku' -ra hi Aku'. Ria wo'o ana' to mpo'ewa totu'a-ra pai' mpopatehi-ra. Aga tauna to tida mepangala' hi Aku' duu' hi ka'omea-na, bate mporata-ra kalompea' hi eo mpeno.
					</seg>
					<seg id="b.MAT.10.23" type="verse">
						Ane rabalinai' -koi hi ngata to hameha', malai-koi hilou hi kahangata-na. Mpu'u ku'uli' -kokoi: kako'ia-na hudu bago-ni mpokeni Kareba Lompe' hi hawe'ea ngata to Israel, Aku' Ana' Manusia' rata nculii'.
					</seg>
					<seg id="b.MAT.10.24" type="verse">
						&quot;Ana' sikola uma meliu karabila' -na ngkai guru-na. Hadua batua uma meliu ngkai maradika-na.
					</seg>
					<seg id="b.MAT.10.25" type="verse">
						Biasa-na ana' sikola mpotuku' kehi guru-na, pai' batua mpotuku' kehi maradika-na. Jadi', pelompehi, apa' Aku' Pue' -ni, pai' koi' topetuku' -ku. Ane Aku' rahanga' Beelzebul, magau' hawe'ea seta, peliu-nami koi' to mpotuku' -a. Bate raruge' wo'o-koi mpai'.
					</seg>
					<seg id="b.MAT.10.26" type="verse">
						&quot;Aga nau' wae, neo' nipoka'eka' tauna to mpo'ewa-koi. Apa' hawe'ea kehi-ra to tewunii' bate kahiloa mpai'. Hawe'ea to hi rala nono-ra bate telohu mpai'.
					</seg>
					<seg id="b.MAT.10.27" type="verse">
						&quot;Napa to ku'uli' -kokoi to uma ra'epei tau ntani' -na, kana nilolita hi hawe'ea tauna. Napa to kuwara' -wadi-kokoi hi tilinga-ni, uli' pakalonto' hi tilinga ntodea.
					</seg>
					<seg id="b.MAT.10.28" type="verse">
						Neo' -koi mpoka'eka' manusia' to doko' mpopatehi-koi, apa' uma ria kuasa-ra mpohuku' -koi hi rala naraka. To nipoka'eka' -le, Alata'ala, apa' mokuasa-i mpatehi-koi, pai' mokuasa wo'o-i mpohuku' -koi hi rala naraka.
					</seg>
					<seg id="b.MAT.10.29" type="verse">
						&quot;Roma'a rone biasa-na rapobalu' nte hampepa' doi see-wadi. Aga nau' wae, uma ria hama'aa to mate ane uma konoa Alata'ala Tuama-ni.
					</seg>
					<seg id="b.MAT.10.30" type="verse">
						Hiaa' meliu pompewili' -na Alata'ala hi koi'. Na'inca lia-koi, bangku' kawori' wuluwoo' -ni nabila' pai' na'inca omea.
					</seg>
					<seg id="b.MAT.10.31" type="verse">
						Jadi', neo' -koi me'eka'. Meliu-pi pompewili' -na Alata'ala hi koi' ngkai pompewili' -na rone to wori'.
					</seg>
					<seg id="b.MAT.10.32" type="verse">
						&quot;Hema-hema to mpangaku' hi doo kahi'a-na topetuku' -ku, hi'a wo'o mpai' kupangaku' hi Tuama-ku to hi rala suruga, ku'uli': `Tau toei topetuku' -ku.'
					</seg>
					<seg id="b.MAT.10.33" type="verse">
						Aga hema to mpo'uli' hi doo kabela-nai topetuku' -ku, hi'a wo'o mpai' kusapu hi Tuama-ku to hi rala suruga, ku'uli': `Tau toei, bela-i topetuku' -ku.'
					</seg>
					<seg id="b.MAT.10.34" type="verse">
						&quot;Neo' ba ni'uli' wae, katumai-ku toi mpopohintuwu' tauna. Uma-e'! Katumai-ku toi, tumai mpoposisala tauna.
					</seg>
					<seg id="b.MAT.10.36" type="verse">
						Apa' katumai-ku toi, tauna hantomi mome'ewa lau, hantongo' mpotuku' -a, hantongo' uma. Ana' tomane mposisala-ki tuama-na, ana' tobine mposisala-ki tina-na, minia mposisala-ki piniana-na.
					</seg>
					<seg id="b.MAT.10.37" type="verse">
						&quot;Tauna to mpoka'ahi' tina-na ba tuama-na meliu ngkai ahi' -na hi Aku', uma-i masipato' jadi' topetuku' -ku. Tauna to mpoka'ahi' ana' -na meliu ngkai ahi' -na hi Aku', uma-i masipato' jadi' topetuku' -ku.
					</seg>
					<seg id="b.MAT.10.38" type="verse">
						Tauna to jadi' topetuku' -ku ma'ala rarapai' -ki tauna to mpopaha'a kaju parika' -na pai' mpotuku' laa' -ku, apa' bate mporata kaparia-i mpai', ba paiana rapatehi mpu'u-i sabana petuku' -na hi Aku'. Jadi', hema to uma sadia mporata kaparia hewa toe, uma-i masipato' jadi' topetuku' -ku.
					</seg>
					<seg id="b.MAT.10.39" type="verse">
						Hema to mpobahaka konoa-na moto pai' mpotuku' -a nau' rapatehi-i mpai', hi'a-mi to mporata katuwua' to lompe'. Aga hema to mpentaei konoa-na moto, uma-i mpai' mporata katuwua' to lompe'.
					</seg>
					<seg id="b.MAT.10.40" type="verse">
						&quot;Hema to mpotarima-koi, hibali mpotarima Aku' -ramo. Hema to mpotarima-a, hibali mpotarima Alata'ala wo'o-ramo, apa' Hi'a-mi to mposuro-a.
					</seg>
					<seg id="b.MAT.10.41" type="verse">
						Hema to mpotarima hadua suro Alata'ala apa' suro Alata'ala mpu'u-i, hi'a mpai' mporata hiwili-na hewa to rahiwili-ki tauna to nasuro Alata'ala. Hema to mpotarima hadua tauna to monoa' apa' monoa' mpu'u-i, hi'a mpai' mporata hiwili-na hewa to rahiwili-ki tauna to monoa'.
					</seg>
					<seg id="b.MAT.10.42" type="verse">
						Hema to mpotulungi hadua topetuku' -ku apa' topetuku' -ku mpu'u-i, bate mporata-ra hiwili-na hi eo mpeno. Nau' ue mara-wadi nawai' -ki hadua topetuku' -ku to kedi' tuwu' -na, bate mporata-i mpai' hiwili-na.&quot;
					</seg>
				</div>
				<div id="b.MAT.11" type="chapter">
					<seg id="b.MAT.11.1" type="verse">
						Kahudu-na Yesus mpotudui' ana'guru-na to hampulu' rodua, hilou-imi metudui' pai' mpopalele Kareba Lompe' hi rala ngata-ngata to mohu'.
					</seg>
					<seg id="b.MAT.11.2" type="verse">
						Nto'u toe, Yohanes Topeniu' bula-na ratarungku'. Na'epe Yohanes napa to napobago Kristus. Toe pai' nahubui ba hangkuja dua topetuku' -na hilou hi Yesus mpekune' -i hewa toi:
					</seg>
					<seg id="b.MAT.11.3" type="verse">
						&quot;Ba Iko mpu'u-midi Magau' Topetolo' to najanci Alata'ala-e, ba ria-pidi to ntani' -na to kipopea?&quot; Hilou mpu'u-ramo mpoparata pompekunea' Yohanes toe hi Yesus.
					</seg>
					<seg id="b.MAT.11.4" type="verse">
						Kana'epe-na Yesus pompekunea' toe, na'uli' -raka suro toera: &quot;Nculii' -mokoi, uli' -ki retu hawe'ea napa to ni'epe pai' to nihilo:
					</seg>
					<seg id="b.MAT.11.5" type="verse">
						To wero pehilo-mi, to kejo momako' monoa' -mi, topohaki' poko' mo'uri', to wongo pe'epe, tomate kupotuwu' nculii', pai' Kareba Lompe' kuparata-mi hi tauna to mpe'ahii' tuwu' -ra.
					</seg>
					<seg id="b.MAT.11.6" type="verse">
						Marasi' -ra tauna to uma morara' nono-ra hi Aku'.&quot;
					</seg>
					<seg id="b.MAT.11.7" type="verse">
						Kanculii' -ra suro Yohanes Topeniu' toera, mololita-imi Yesus hi ntodea, mpotompo'wiwi Yohanes. Na'uli': &quot;Napa patuju-ni hilou mpohirua' -ki Yohanes hi tana' to wao'? Ba doko' -koi mpohilo tauna to morara' nono-na, to hewa pimpi to nawui ngolu' molue hilou tumai? Uma-hawo, apa' uma hewa toe kehi-na Yohanes.
					</seg>
					<seg id="b.MAT.11.8" type="verse">
						Jadi', hilou doko' mpohilo napa-dikoie? Ba doko' mpohilo tauna to ncola pohea-na? Uma wo'o-hawo, apa' tauna to ncola pohea-ra, hi tomi magau' -ra-wadi-hana.
					</seg>
					<seg id="b.MAT.11.9" type="verse">
						Jadi', hilou doko' mpohilo napa-dikoie? Ba doko' mpohilo nabi-dikoi? Ane tetu, makono lia. Apa' Yohanes tetui meliu ngkai nabi to ntani' -na.
					</seg>
					<seg id="b.MAT.11.10" type="verse">
						Apa' hi'a tetu-mi to mporodo nono-ra ntodea mpotarima-a, hewa to te'uki' hi rala Buku Tomoroli' owi. Na'uli' Alata'ala: `Hi'a toi-mi suro-ku, kuhubui-i meri'ulu ngkai Iko, bona mporodo ohea-nu.'&quot;
					</seg>
					<seg id="b.MAT.11.11" type="verse">
						Na'uli' wo'o-mi Yesus: &quot;Mpu'u ku'uli' -kokoi: ngkai hawe'ea tauna to putu hi dunia' toi, uma ria haduaa to meliu kabohe tuwu' -na ngkai Yohanes Topeniu'. Aga ngkai wae lau, marasi' mpu'u-ra tauna to jadi' ntodea-na Alata'ala hi rala Kamagaua' -na. Nau' to kedi' lia tuwu' -ra, meliu kamarasi' -ra ngkai Yohanes.
					</seg>
					<seg id="b.MAT.11.12" type="verse">
						Ngkai lomo' pobago-na Yohanes Topeniu' rata hi tempo toi, tauna to dada'a mpohuduwukui mpo'ewa topetuku' Alata'ala doko' mpokuasai-ra.
					</seg>
					<seg id="b.MAT.11.13" type="verse">
						Ngkai nabi-nabi owi duu' hi Yohanes tempo toi, hawe'ea nabi pai' Atura Musa mpolowa napa to kana jadi'.
					</seg>
					<seg id="b.MAT.11.14" type="verse">
						Ria nabi owi to mpolowa karata-na nculii' nabi Elia. Jadi', ane dota nipangala', Yohanes toe-mile nabi Elia to ralowa owi-e.
					</seg>
					<seg id="b.MAT.11.15" type="verse">
						Hema to tilingaa, pe'epei lompe'!
					</seg>
					<seg id="b.MAT.11.16" type="verse">
						&quot;Uma mowo tauna to tuwu' tempo toi! Toi-mi lolita rapa' -ku to kurapai' -raka. Hira' hewa ana' to mohura hi wiwi' karajaa to mpobawai ema' -ra,
					</seg>
					<seg id="b.MAT.11.17" type="verse">
						ra'uli': `Kibawai-koi molalowe, uma-koi dota goe' dohe-kai. Kibawai-koi motantangi', uma wo'o-koi dota geo' dohe-kai.'
					</seg>
					<seg id="b.MAT.11.18" type="verse">
						Batua-na: Yohanes Topeniu' uma rapokonoi, Aku' wo'o uma rapokonoi. Katumai-na Yohanes, mopuasa' -i pai' uma-i nginu to melanguhi. Rapoka'oja' -i, ra'uli': `Kahawia' -i-hanale!'
					</seg>
					<seg id="b.MAT.11.19" type="verse">
						Hiaa' katumai-ku Aku' Ana' Manusia', nginu-a pai' ngkoni' -a. Rapoka'oja' wo'o-a-wadi, ra'uli': `Hilo-i! Tojampa, topalangu-langu, bale-ra topesingara' paja' pai' doo-ra topojeko'!' Aga nau' wae, ta'inca kamonoto-na patuju Alata'ala ane tanaa gau' topetuku' -na.&quot;
					</seg>
					<seg id="b.MAT.11.20" type="verse">
						Ngkai ree, Yesus mpokamaro to Yahudi to mo'oha' hi ngata-ngata hi tana' Galilea, apa' nau' jau moto-mi nababehi anu mekoncehi hi ngata-ra, uma oa' -ra medea ngkai kehi-ra to dada'a.
					</seg>
					<seg id="b.MAT.11.21" type="verse">
						Na'uli' Yesus: &quot;Silaka-koi to Korazim pai' to Betsaida! Wori' moto-mi tanda mekoncehi kubabehi hi ngata-ni, aga uma oa' -koi medea ngkai jeko' -ni. Ane rapa' -na tanda mekoncehi toe rababehi hi rala ngata Tirus pai' Sidon, ke mahae-ramo-rana medea ngkai jeko' -ra, nau' bela-ra to Yahudi. Ke mpo'ala' karu' -ramo rapohea, pai' mpohawui' woto-ra hante awu, tanda kasoho' nono-ra.
					</seg>
					<seg id="b.MAT.11.22" type="verse">
						Jadi', bona ni'inca: hi Eo Kiama mpai', meliu-pi pehuku' -na Alata'ala hi koi' ngkai pehuku' -na hi to Tirus pai' to Sidon.
					</seg>
					<seg id="b.MAT.11.23" type="verse">
						&quot;Pai' koi' wo'o to Kapernaum! Ha ni'uli' -koina wae, na'ongko' napomolangko-koi mpai' Alata'ala-e? Uma-e'! Natadi pai' nahuku' lau-dakoi mpai'. Ane rapa' -na tanda mekoncehi to kubabehi hi ngata-ni tetu rababehi owi hi ngata Sodom, ke uma-hawo nakero Alata'ala, ke ria-pidi ngata toe duu' hewa toe-e lau.
					</seg>
					<seg id="b.MAT.11.24" type="verse">
						Jadi', bona ni'inca: hi Eo Kiama mpai' meliu-pi pehuku' -na Alata'ala hi koi' ngkai pehuku' -na hi to Sodom owi.&quot;
					</seg>
					<seg id="b.MAT.11.25" type="verse">
						Nto'u toe, Yesus mosampaya, na'uli': &quot;O Mama, Pue' langi' pai' dunia'! Mpo'uli' -a tarima kasi, apa' hawe'ea toe lau nupopohiloi-raka tauna to uma pe'incai, tapi' nuwunii' -raka tauna to nginca pai' tauna to pante,
					</seg>
					<seg id="b.MAT.11.26" type="verse">
						apa' wae-mi konoa-nu Mama.
					</seg>
					<seg id="b.MAT.11.27" type="verse">
						&quot;Hawe'ea-na natonu-maka Tuama-ku. Uma ria haduaa to mpo'incai-a, Aku' Ana' Alata'ala, muntu' Tuama-ku to mpo'inca-a. Wae wo'o uma ria to mpo'incai-i Tuama-ku, muntu' Aku' Ana' -na to mpo'inca-i, pai' hema-hema to kupopo'incai kahema-nai Tuama-ku.
					</seg>
					<seg id="b.MAT.11.28" type="verse">
						&quot;Mai-mokoi omea to lenge', pai' to motomo kinolo-ni, Aku' moto mpobole kinolo-ni.
					</seg>
					<seg id="b.MAT.11.29" type="verse">
						Kolo-mi kinolo to kupopokoloi-kokoi, pai' mpopetudui' -koi hi Aku', nirata moto mpai' kalompea' tuwu' kao' -ni. Apa' mo'olu-a pai' dingki' nono-ku.
					</seg>
					<seg id="b.MAT.11.30" type="verse">
						Hawa' -ku uma mokoro, pai' kinolo to kupopokoloi-kokoi monangko' -wadi.&quot;
					</seg>
				</div>
				<div id="b.MAT.12" type="chapter">
					<seg id="b.MAT.12.1" type="verse">
						Hangkani, Yesus pai' ana'guru-na ntara rala bonea hi Eo Sabat, eo pepuea' -ra to Yahudi. Bula-ra mpotara bonea toe, ana'guru-na mpotepo' wua' gandum pai' raru'a apa' mo'oro' -ra.
					</seg>
					<seg id="b.MAT.12.2" type="verse">
						Ria to Parisi to mpohilo-ra. To Parisi toera mpo'uli' -ki Yesus: &quot;Hilo-dile ana'guru-nue! Mpotiboki-ra atura agama-ta, mobago-ra hi eo pepuea'!&quot;
					</seg>
					<seg id="b.MAT.12.3" type="verse">
						Natompoi' Yesus: &quot;Ha uma ria nibasa napa to nababehi Daud hante ema' -na owi apa' mo'oro' -ra-rawoe?
					</seg>
					<seg id="b.MAT.12.4" type="verse">
						Mesua' -ramo hi rala tomi pepuea', pai' -ra mpokoni' roti to rapopepue' hi Alata'ala. Ane ntuku' ada agama-ta, imam-wadi-hana to ma'ala mpokoni' roti toe. Aga nau' wae, gau' -na Daud toe uma-hawo naposala'.
					</seg>
					<seg id="b.MAT.12.5" type="verse">
						Penonoi wo'o napa to te'uki' hi rala Atura Musa: imam-imam hi rala Tomi Alata'ala, mobago moto-ra hi eo pepuea', hiaa' uma-hawo raposala'.
					</seg>
					<seg id="b.MAT.12.6" type="verse">
						Jadi', peliu-nami Aku', apa' Aku' meliu ngkai Tomi Alata'ala.
					</seg>
					<seg id="b.MAT.12.8" type="verse">
						Apa' Aku' Ana' Manusia', ria kuasa-ku mpo'uli' napa to ma'ala rababehi hi eo pepuea'. &quot;Hi rala Buku Tomoroli', Alata'ala mpo'uli' hewa toi: `Uma kuperapi' porewua to nipopepue' hi Aku'. To kuperapi' -le, bona ma'ahi' -koi hi doo.' Jadi', ane ke ni'inca-hawo batua-na lolita toe-e, ke uma-hawo nisalai' -ra to uma masala'.&quot;
					</seg>
					<seg id="b.MAT.12.9" type="verse">
						Pe'ongko' -na Yesus ngkai ree, hilou-i hi hantomi tomi posampayaa to Yahudi.
					</seg>
					<seg id="b.MAT.12.10" type="verse">
						Hi ree, ria hadua tauna to mate pale-na hamali. Ba hangkuja dua tauna mpali' kasalaa' Yesus, meka' ba mobago-i-hana hi eo pepuea'. Toe pai' mepekune' -ra hi Yesus, ra'uli': &quot;Guru, ha ma'ala moto-hawo mpaka'uri' topeda' hi eo pepuea' -e?&quot;
					</seg>
					<seg id="b.MAT.12.11" type="verse">
						Natompoi' Yesus: &quot;Rapa' -na ria bima-ta hama'a, pai' bima toe monawu' hi rala wulou'laa hi eo pepuea', ha tapelele' -imi hi rala wulou'laa-e! Ha uma tahore-i nau' hi eo pepuea' -e!
					</seg>
					<seg id="b.MAT.12.12" type="verse">
						Hiaa' manusia' meliu tuwu' -na ngkai bima. Jadi' ane wae, ma'ala lia-ta mpotulungi tauna hi eo pepuea'.&quot;
					</seg>
					<seg id="b.MAT.12.13" type="verse">
						Oti toe Yesus mpo'uli' -ki tauna to mate pale-na toei: &quot;Tanoa pale-nu!&quot; Kanatanoa-nami-hawo pale-na, ncaliu mo'uri' -mi, moroho nculii' hewa pale-na to hamali.
					</seg>
					<seg id="b.MAT.12.14" type="verse">
						Ngkai ree, malai-ramo to Parisi ngkai tomi posampayaa, pai' -ra mpali' akala bona Yesus rapatehi.
					</seg>
					<seg id="b.MAT.12.15" type="verse">
						Na'inca Yesus karia-na patuju-ra to Parisi to dada'a hi Hi'a. Toe pai' malai-imi ngkai ree, pai' wori' tauna to mpotuku' -i. Mpaka'uri' -i hawe'ea-ra to peda'.
					</seg>
					<seg id="b.MAT.12.16" type="verse">
						Pai' na'uli' -raka: &quot;Neo' nitolele hilau napa to kubabehi-kokoi toi.&quot;
					</seg>
					<seg id="b.MAT.12.17" type="verse">
						Jadi', madupa' -mi Lolita Alata'ala to napohowa' nabi Yesaya owi. Hewa toi moni-na:
					</seg>
					<seg id="b.MAT.12.18" type="verse">
						&quot;Hi'a toi-mi Batua-ku to kupelihi, kupe'ahi' -i, pai' napakagoe' nono-ku. Inoha' -ku kuwai' -ki. Kamonoa' poparenta-ku naparata hi hawe'ea tauna.
					</seg>
					<seg id="b.MAT.12.19" type="verse">
						Uma-i mehono', uma-i mejeu', uma napesukui mololita hi karajaa.
					</seg>
					<seg id="b.MAT.12.20" type="verse">
						Tauna to lente pepangala' -ra, uma-ra na'oho'. Natulungi-ra to ncaruku' mepangala'. Mobago ncuu-i duu' -na poparenta-na Alata'ala to monoa' rata hi dunia'.
					</seg>
					<seg id="b.MAT.12.21" type="verse">
						Hawe'ea manusia' mposarumaka-i.&quot;
					</seg>
					<seg id="b.MAT.12.22" type="verse">
						Oti toe, ria wo'o tauna to tumai hi Yesus mpokeni hadua tauna to kahawia'. Tauna toei, wero pai' uma-i howa' mololita. Yesus mpaka'uri' -i, alaa-na pehilo pai' howa' -imi mololita.
					</seg>
					<seg id="b.MAT.12.23" type="verse">
						Konce-ramo tauna to mpohilo toe, alaa-na momepekune' -ramo, ra'uli': &quot;Meka' Hi'a toi-mi Magau' Topetolo' muli Magau' Daud to rajanci owi-e!&quot;
					</seg>
					<seg id="b.MAT.12.24" type="verse">
						Kara'epe-na to Parisi lolita toe, ra'uli': &quot;Ah, kuasa-na tetu-le ngkai Beelzebul, magau' hawe'ea seta. Toe-hawo pai' ria baraka' -na mpopalai seta-e.&quot;
					</seg>
					<seg id="b.MAT.12.25" type="verse">
						Ntaa' na'inca-di Yesus napa to hi rala nono-rae. Toe pai' na'uli' -raka: &quot;Ane rapa' -na ria hadua magau', pai' ntodea hi rala kamagaua' -na ntora mome'ewa, bate mogero mpai' kamagaua' -na toe-e. Ane tau hangata ba tau hantina ntora motuda', uma mpai' hintuwu' ngata ba posantinaa toe.
					</seg>
					<seg id="b.MAT.12.26" type="verse">
						Wae wo'o hi kamagaua' seta. Ane magau' seta mpopalai hingka seta-na, batua-na seta mpo'ewa hingka seta-na, alaa-na mogero mpai' kamagaua' -na seta toe.
					</seg>
					<seg id="b.MAT.12.27" type="verse">
						Ni'uli' Aku' mpopalai seta hante kuasa ngkai Beelzebul. Aga ria wo'o doo-ni moto to mpopalai seta. Hante kuasa napa doo-ni tetu mpopalai seta? Tantu hante kuasa Alata'ala. Jadi', ngkai pobabehi doo-ni moto, monoto-mi kamasala' pebalihi-ni tetu.
					</seg>
					<seg id="b.MAT.12.28" type="verse">
						Aku' mpopalai seta hante baraka' ngkai Inoha' Alata'ala. Jadi', ngkai toe monoa' -mi ni'inca karata-nami tempo-na Alata'ala jadi' Magau' hi laintongo' -ni.
					</seg>
					<seg id="b.MAT.12.29" type="verse">
						&quot;Seta ma'ala rarapai' -ki tauna to parimuku. Ane mesua' -ta hi rala tomi tauna to parimuku doko' mpo'ala' ihi' tomi-na, kana tahoo' ncala' -i, pai' lako' ma'ala tapatau' rewa-na. Wae wo'o, ane Aku' mpopalai seta, batua-na, meliu kuasa-ku ngkai seta.
					</seg>
					<seg id="b.MAT.12.30" type="verse">
						&quot;Hema to uma tono' hi Aku', kakono-na bali' -ku-imi. Hema to uma mpotulungi-a mobago, hi'a to mpobalinai' pobago-ku.
					</seg>
					<seg id="b.MAT.12.32" type="verse">
						Jadi', bona ni'inca: hawe'ea jeko' pai' lolita pesapuaka manusia' ma'ala ra'ampungi. Ane ria tauna to mposapuaka-a ka'Aku' -na Ana' Manusia', ma'ala-pidi te'ampungi sala' -na toe. Aga ane mposapuaka-i Inoha' Tomoroli', uma ria ampungia-na, lompe' tempo toi, lompe' hi eo mpeno-na.&quot;
					</seg>
					<seg id="b.MAT.12.33" type="verse">
						Na'uli' tena Yesus mpo'uli' -raka to Parisi: &quot;Ane kaju to lompe' -i, lompe' wo'o-hawo wua' -na. Ane kaju to uma lompe' -i, uma wo'o-hawo lompe' wua' -na. Kalompe' -na kaju ba ka'uma-na, incana hi wua' -na.
					</seg>
					<seg id="b.MAT.12.34" type="verse">
						Dada'a lia-koi! Uma ami' -koi ma'ala mpohowa' lolita to lompe' -e, bo dada'a-dakoie. Apa' napa ihi' nono-ta, toe wo'o to howa' hi wiwi-ta.
					</seg>
					<seg id="b.MAT.12.35" type="verse">
						Tauna to lompe' -hana, bate mpohowa' lolita to lompe' -ra, apa' ntora mpoinono-ra to lompe'. Wae wo'o tauna to dada'a, dada'a wo'o lolita-ra, apa' ntora mpoinono to dada'a-ra.
					</seg>
					<seg id="b.MAT.12.36" type="verse">
						Jadi', bona ni'inca: hi Eo Kiama mpai', butu dua tauna kana mpotangku butu mela lolita-na. Nau' lolita to uma motuju, kana natangku.
					</seg>
					<seg id="b.MAT.12.37" type="verse">
						Apa' ngkai lolita-ta moto-hawo mpai', rabotuhi kamasala' -ta ba kamonoa' -ta.&quot;
					</seg>
					<seg id="b.MAT.12.38" type="verse">
						Oti toe, ba hangkuja dua guru agama pai' to Parisi mpo'uli' -ki Yesus: &quot;Guru, doko' -ka-kaina mpohilo-ko mpobabehi tanda to mekoncehi, bona monoa' ki'inca kangkai Alata'ala-na mpu'u-ko.&quot;
					</seg>
					<seg id="b.MAT.12.39" type="verse">
						Na'uli' Yesus: &quot;Uma mowo kada'a-ni koi' tetu lau! Meleli' oa' -ko-koina ngkai Alata'ala! Merapi' -koi bona kupopohiloi-koi tanda to mekoncehi. Aga uma hanyalaa tanda mekoncehi to rapopohiloi-kokoi. Sampale to rapopohiloi-kokoi, tanda hewa to jadi' hi nabi Yunus owi.
					</seg>
					<seg id="b.MAT.12.40" type="verse">
						Hewa nabi Yunus tolu eo tolu mengi hi rala ta'i uru bohe, wae wo'o mpai' Aku' Ana' Manusia' hi rala daeo' tolu eo tolu mengi.
					</seg>
					<seg id="b.MAT.12.41" type="verse">
						Hi Eo Kiama mpai', pue' ngata Niniwe rapotuwu' nculii' hangkaa-ngkania hante koi' to tuwu' tempo toi, pai' -ra mpotudo' sala' -ni. Apa' hira', medea-ramo-rana ngkai jeko' -ra kampo'epe-ra pololita nabi Yunus. Hiaa' ria-mi hi laintongo' -ni to meliu kabohe tuwu' -na ngkai nabi Yunus, aga uma oa' nipangala' lolita-na.
					</seg>
					<seg id="b.MAT.12.42" type="verse">
						Wae wo'o hi Eo Kiama, raja bine ngkai Selatan rapotuwu' nculii' hangkaa-ngkania hante koi' to tuwu' tempo toi, pai' natudo' sala' -ni. Apa' momako' -i tumai ngkai ngata-na to molaa lia, apa' doko' mpu'u-i mpo'epe lolita Magau' Salomo to pante lia. Hiaa' ria-mi hi laintongo' -ni to meliu kabohe tuwu' -na ngkai Salomo, aga uma oa' nipangala' lolita-na.
					</seg>
					<seg id="b.MAT.12.43" type="verse">
						&quot;Tauna to dada'a to tuwu' tempo toi ma'ala rarapai' -ki hadua tauna to napesuai' anudaa'. Malai-imi anudaa' ngkai tau toei, pai' -i modao' -dao' hi kawaoa' -na mpali' po'ohaa' -na. Apa' uma ria naruai', na'uli' -mi: `Agina nculii' lau-ama hi po'ohaa' to kupalahii toe wengi ria.'
					</seg>
					<seg id="b.MAT.12.44" type="verse">
						Ponculi' -nami hilou hi tauna to napalahii-e wengi, nahilo-hawo uma ria to mpo'ohai' -i. Tauna toei hewa tomi to boa-wadi, molela' tepehaii, hinapa' hiloa-na.
					</seg>
					<seg id="b.MAT.12.45" type="verse">
						Toe pai' hilou ncala' -i mpokio' pitu hingka anudaa' -na to meliu kadada'a-ra ngkai hi'a. Tumai-ramo mesua' hi tauna to napalahii toe-e wengi, pai' mo'oha' -ramo hi ree. Ka'omea-na tampai kampe'ahii' tauna toei ngkai lomo' -na. Wae wo'o mpai' to majadi' hi tauna to dada'a tempo toi: meliu lau-mi mpai' kasilaka-ra, apa' oja' -ra mpotarima-a.&quot;
					</seg>
					<seg id="b.MAT.12.46" type="verse">
						Bula-na Yesus mololita-pidi mpololitai tauna to wori', rata-mi tina-na hante ompi' -ompi' -na. Mokore-ra hi mali tomi doko' mpololitai-i.
					</seg>
					<seg id="b.MAT.12.47" type="verse">
						Hadua tauna mpo'uli' -ki Yesus: &quot;Guru, oe-ra ria tina-nu pai' ompi' -nu hi mali-na, doko' mpohirua' -koko.&quot;
					</seg>
					<seg id="b.MAT.12.49" type="verse">
						Ngkai ree, Yesus mpotudo' ana'guru-na pai' na'uli': &quot;Ane tina-ku pai' ompi' -kule, hira' toe-ramo lau.
					</seg>
					<seg id="b.MAT.12.50" type="verse">
						Apa' hema-hema to mpobabehi konoa Tuama-ku to hi rala suruga, hira' -mi ompi' -ku pai' hira' -mi tina-ku.&quot;
					</seg>
				</div>
				<div id="b.MAT.13" type="chapter">
					<seg id="b.MAT.13.1" type="verse">
						Hi eo toe wo'o, malai-imi Yesus ngkai tomi toe hilou hi wiwi' rano, pai' -i mohura.
					</seg>
					<seg id="b.MAT.13.2" type="verse">
						Wori' lia tauna morumpu mpotololiki-i, toe pai' hilou-imi mpohawi' sakaya, mohura hi rala-na, pai' tauna to wori' mokore hi talinti.
					</seg>
					<seg id="b.MAT.13.3" type="verse">
						Wori' nyala lolita rapa' natudui' -raka, na'uli': &quot;Ria hadua topohawu' hilou mohawu'.
					</seg>
					<seg id="b.MAT.13.4" type="verse">
						Rala mpohawu' -na toe, ria hawua' -na to monawu' hi mata ohea. Rata danci mpotilo' hawua' toe duu' -na oti.
					</seg>
					<seg id="b.MAT.13.5" type="verse">
						Ria wo'o to monawu' hi tana' to watua, hangkedi' -wadi tana' -na. Hinawu' -na toe sohi' lia tuwu', apa' moreni' tana' -na.
					</seg>
					<seg id="b.MAT.13.6" type="verse">
						Kamorani' -na eo, molaju-imi duu' -na bangi, apa' uma monala rali' -na.
					</seg>
					<seg id="b.MAT.13.7" type="verse">
						Ria wo'o to monawu' hi laintongo' rui. Tuwu' rui mpo'upi' hinawu' toe, alaa-na mate.
					</seg>
					<seg id="b.MAT.13.8" type="verse">
						Ria wo'o hawua' to monawu' hi tana' to morudu'. Mowua' hawua' toe, ria to ha'atu ngkani ngkai hinawu' -na, ria to ono mpulu', ria to tolu mpulu'.
					</seg>
					<seg id="b.MAT.13.9" type="verse">
						Hema-koi to tilingaa, pe'epei lompe'!&quot;
					</seg>
					<seg id="b.MAT.13.10" type="verse">
						Tumai-ramo ana'guru-na mpomohui' -i, pai' -ra mepekune', ra'uli': &quot;Guru, napa pai' mpake' lolita rapa' -ko ane mpotudui' ntodea-e?&quot;
					</seg>
					<seg id="b.MAT.13.11" type="verse">
						Na'uli' Yesus: &quot;Owi, Alata'ala ko'ia mpopo'incai manusia' beiwa-i mpai' jadi' Magau' hi dunia'. Aga hewa toe lau, napopo'incai-mokoi tudui' toe. Tapi' ane ntodea-hana, uma napiliu-ra omea mpo'inca tudui' toe. Toe pai' kuwalatu-raka hante lolita rapa'.
					</seg>
					<seg id="b.MAT.13.12" type="verse">
						Tauna to mpotarima Lolita Alata'ala, ranotohi nono-ra bona kawoo-woria' Lolita Alata'ala to ra'inca. Aga tauna to uma dota mpotarima Lolita Alata'ala, nau' ria hangkedi' to ra'inca, ra'alai' lau-ra.
					</seg>
					<seg id="b.MAT.13.13" type="verse">
						Toe pai' mololita hante lolita rapa' -ae ane mpololitai-a ntodea, apa' tilingaa moto-ra aga uma ra'incai batua-na to ra'epe. Mataa moto-ra aga uma ra'incai batua-na to rahilo.
					</seg>
					<seg id="b.MAT.13.14" type="verse">
						Ngkai toe, madupa' -mi Lolita Alata'ala to napohowa' nabi Yesaya owi. Hewa toi moni-na: `Pe'epe moto-ra, aga uma oa' ra'incai batua-na. Pehilo moto-ra, aga hewa to uma oa' rahiloi mpu'u.
					</seg>
					<seg id="b.MAT.13.15" type="verse">
						Apa' moko'o nono-ra, mengkawongo-ra pai' mengkawero-ra: oja' -ra pehilo hante mata-ra, oja' -ra pe'epe hante tilinga-ra, oja' -ra ranotohi nono-ra. Toe pai' uma-ra mpai' nculii' hi Aku', pai' uma-ra kuwai' kalompea'.'&quot;
					</seg>
					<seg id="b.MAT.13.16" type="verse">
						Na'uli' wo'o-mi Yesus mpo'uli' -raka ana'guru-na: &quot;Aga koi', uma mowo kamarasi' -ni, apa' nihilo-mi-koina napa to kubabehi, pai' ni'epe-mi-koina tudui' -ku.
					</seg>
					<seg id="b.MAT.13.17" type="verse">
						Mpu'u-mpu'u ku'uli' -kokoi: wori' nabi pai' tauna to monoa' owi to doko' mpohilo napa to nihilo koi' toi, aga uma-rana rahiloi. Doko' lia-ra mpo'epe napa to ni'epe-mi koi', aga uma-rana ra'epei.
					</seg>
					<seg id="b.MAT.13.18" type="verse">
						&quot;Pe'epei, ku'uli' -kokoi napa batua-na lolita rapa' topohawu' toe we'i.
					</seg>
					<seg id="b.MAT.13.19" type="verse">
						Hawua' to monawu' hi mata ohea mpobatuai tauna to mpo'epe moto kareba to mpo'uli' beiwa Alata'ala jadi' Magau', aga uma rapoinono. Rata anudaa' mpohagoi-ra lolita toe ngkai rala nono-ra.
					</seg>
					<seg id="b.MAT.13.20" type="verse">
						&quot;Hawua' to monawu' hi tana' to watua-hawo mpobatuai tauna to mpo'epe Kareba Lompe', ncaliu goe' nono-ra mpo'epe.
					</seg>
					<seg id="b.MAT.13.21" type="verse">
						Aga uma moroho pepangala' -ra, toe pai' uma-ra ntaha mahae. Ane rabalinai' -ra ba rapakasusa' sabana pepangala' -ra hi Kareba Lompe' toe, kamo'ungkere' -rami.
					</seg>
					<seg id="b.MAT.13.22" type="verse">
						&quot;Hawua' to monawu' hi olo' rui-hawo mpobatuai tauna to mpo'epe Lolita Alata'ala, aga sese' -ra ntora mpenonoi katuwu' -ra hi rala dunia' -wadi, pai' doko' -ra mporumpu rewa dunia' -wadi. Hawe'ea toe mposesei' -ra, alaa-na uma ria po'ohaa' Lolita Alata'ala hi rala nono-ra, pai' uma ria kalaua-na Lolita toe hi katuwu' -ra.
					</seg>
					<seg id="b.MAT.13.23" type="verse">
						&quot;Hawua' to monawu' hi tana' to morudu' -hawo mpobatuai tauna to mpo'epe Lolita Alata'ala pai' rapoinono mpu'u. Hi tauna toe-ramo Lolita Alata'ala mowua' mpu'u. Ria to mowua' hangkedi', ria to mowua' wori', ria to mowua' wori' lia.&quot;
					</seg>
					<seg id="b.MAT.13.24" type="verse">
						Yesus mpololita hanyala-pi lolita rapa' hi ntodea, na'uli': &quot;Ane Alata'ala jadi' Magau' hi dunia', kajadi' -na hewa jarita toi: Hadua topobonea hilou mpohawu' hinawu' to lompe' hi bonea-na.
					</seg>
					<seg id="b.MAT.13.25" type="verse">
						Rala-na hamengi bula tauna leta', rata bali' -na topobonea toei, mpohawui' bonea toe hante wua' kowo' to neo' hibalia pae poraui-na, pai' -i malai.
					</seg>
					<seg id="b.MAT.13.26" type="verse">
						Tuwu' mpu'u-mi pae toe duu' -na huwu, incana wo'o-mi-hawo kowo' hi olo' pae.
					</seg>
					<seg id="b.MAT.13.27" type="verse">
						Rata-ramo to ngkoni' gaji' mpo'uli' -ki topobonea toei: `Tuama, hawua' to lompe' moto-di to tahawu' -e. Ngkaiapa-di kowo' toe-e ria?'
					</seg>
					<seg id="b.MAT.13.28" type="verse">
						&quot;Na'uli' pue' bonea toei: `Tetu-le pobago bali' -ta.' &quot;Ngkai ree, ra'uli' wo'o-mi to ngkoni' gaji' toera: `Ane nupokono, hilou kiwuka kowo' toe ria!'
					</seg>
					<seg id="b.MAT.13.29" type="verse">
						&quot;Na'uli' pue' bonea: `Neo', apa' ane niwuka kowo' -na, nipoiwukai mpai' pae-na.
					</seg>
					<seg id="b.MAT.13.30" type="verse">
						Pelele' moto-mi kowo' tuwu' hangkaa-ngkania hante pae, duu' -na tempo mepae. Kuhubui-ra-damo topepae mpowuka ulu kowo', rarumpu, ratomo' pai' rasuwe. Oti toe, pai' lako' rapalimpuru-di pae-e, pai' ratimamahi hi rala wilulu-ku.'&quot;
					</seg>
					<seg id="b.MAT.13.31" type="verse">
						Oti toe Yesus mpo'uli' tena hanyala-pi lolita rapa' hi ntodea, na'uli': &quot;Ane Alata'ala jadi' Magau' hi dunia', kajadi' -na hewa jarita toi: Ria hadua tauna ngala' unto' hawi, lou nahawu' hi pampa-na.
					</seg>
					<seg id="b.MAT.13.32" type="verse">
						Unto' toe monete' lia, meliu kakedi' -na ngkai unto' to ntani' -na. Aga ane tuwu' -i-damo, meliu-mi kabohe-na ngkai ngkojo to ntani' -na. Tuwu' -i hewa hangkaju kaju, alaa-na rata danci mpobabehi peta-ra hi ra'a-na.&quot;
					</seg>
					<seg id="b.MAT.13.33" type="verse">
						Ria-pi hanyala lolita rapa' to na'uli' hi ntodea. Na'uli': &quot;Ane Alata'ala jadi' Magau' hi dunia', kajadi' -na hewa toi: Hadua tobine mpo'ala' ragi hangkedi', nagalo hante lunu to wori'. Mahae-hae, woke' -mi omea.&quot;
					</seg>
					<seg id="b.MAT.13.34" type="verse">
						Yesus mpotudui' ntodea hawe'ea toe we'i lau mpake' lolita rapa'. Uma ria to natudui' -raka ane uma hante lolita rapa'.
					</seg>
					<seg id="b.MAT.13.35" type="verse">
						Ngkai toe, madupa' -mi lolita to na'uki' nabi owi-e: Kutudui' -ra hante lolita rapa'. Kuparata-raka tudui' to tewunii' ngkai lomo' kajadi' dunia'.&quot;
					</seg>
					<seg id="b.MAT.13.36" type="verse">
						Oti toe, Yesus mpalahii tauna to wori' toera, pai' -i mesua' hi rala tomi. Tumai-ramo ana'guru-na mpomohui' -i, ra'uli': &quot;Guru, uli' -kakai pe' batua lolita rapa' kowo' to hi olo' pae-e.&quot;
					</seg>
					<seg id="b.MAT.13.37" type="verse">
						Na'uli' Yesus: &quot;Pue' bonea to mpohawu' hawua' to lompe' -le, mpobatuai Aku' -mi, Ana' Manusia'.
					</seg>
					<seg id="b.MAT.13.38" type="verse">
						Bonea, mpobatuai dunia' toi. Hawua' to lompe', mpobatuai tauna to jadi' ntodea-na Alata'ala hi rala Kamagaua' -na. Kowo' mpobatuai tauna to mpotuku' Magau' Anudaa'.
					</seg>
					<seg id="b.MAT.13.39" type="verse">
						Bali' to mpohawu' kowo', hi'a-mi Magau' Anudaa'. Tempo mepae, mpobatuai Eo Kiama. Pai' tauna topepae, mpobatuai mala'eka.
					</seg>
					<seg id="b.MAT.13.40" type="verse">
						Hewa kowo' rarumpu pai' rasuwe, wae wo'o mpai' tauna to dada'a nto'u Eo Kiama.
					</seg>
					<seg id="b.MAT.13.41" type="verse">
						Aku' Ana' Manusia' mpohubui mala'eka-ku hilou mporumpu hawe'ea to dada'a pai' hawe'ea to mepahala'nawu' ngkai laintongo' ntodea-ku.
					</seg>
					<seg id="b.MAT.13.42" type="verse">
						Hawe'ea tauna toera ratadi hi rala apu to wewo'. Hi ria-ra mpai' ntora geo' pai' ntodohaka.
					</seg>
					<seg id="b.MAT.13.43" type="verse">
						Tapi' tauna to monoa' po'ingku-ra, uma mpai' mowo kabohe tuwu' -ra nto'u toe. Mehini-ra hewa eo hi rala Kamagaua' Alata'ala Tuama-ra. Hema to tilingaa, pe'epei lompe'!&quot;
					</seg>
					<seg id="b.MAT.13.44" type="verse">
						Na'uli' Yesus: &quot;Ane kita' jadi' ntodea-na Alata'ala hi rala Kamagaua' -na, toe meliu kalompe' -na ngkai hawe'ea to ntani' -na. Kajadi' -na hewa lolita rapa' toi: Hadua tauna mporua' bulawa to tetawu hi rala tana', masuli' lia oli-na, kaliliu natawuhi nculii'. Ngkai kagoe' nono-na, kahilou-nami hi tomi-na mpobalu' hawe'ea rewa-na, na'oli-ki tana' pomporuaa' -na bulawa toe.
					</seg>
					<seg id="b.MAT.13.45" type="verse">
						&quot;Wae wo'o, ane kita' jadi' ntodea-na Alata'ala hi rala Kamagaua' -na, kajadi' -na hewa lolita rapa' toi: Ria hadua padaga to mpali' hanyala watu to rahanga' mutiara.
					</seg>
					<seg id="b.MAT.13.46" type="verse">
						Wae kanarua' -na hameha' mutiara to masuli' lia oli-na, kahilou-nami mpobalu' hawe'ea rewa-na, pai' na'oli-ki mutiara toe.
					</seg>
					<seg id="b.MAT.13.47" type="verse">
						&quot;Ane Alata'ala jadi' Magau' hi dunia', kajadi' -na hewa lolita rapa' toi: Hameha' jala' to bohe ratene' hi rala rano. Wori' nyala bau' mesua' hi rala-na.
					</seg>
					<seg id="b.MAT.13.48" type="verse">
						Ka'ihia' -nami jala', topebau' mpohore jala' -ra hilou hi role-na, pai' mohura-ramo mpopelihi bau' woko' jala' -ra. To lompe' rapuna' hi pontu'ua-ra, to uma lompe' rapetadi.
					</seg>
					<seg id="b.MAT.13.49" type="verse">
						Wae-mi mpai' hi Eo Kiama-e: mala'eka-mala'eka hilou mpogaa' tauna to dada'a pai' tauna to monoa'.
					</seg>
					<seg id="b.MAT.13.50" type="verse">
						Tauna to dada'a rapetadi hi rala apu naraka. Hi ria-ra mpai' ntora geo' pai' ntodohaka.&quot;
					</seg>
					<seg id="b.MAT.13.51" type="verse">
						Oti toe, Yesus mpekune' -ra ana'guru-na, na'uli': &quot;Ha nipaha wa lolita rapa' -ku toe-e we'i lau?&quot; Ratompoi': &quot;Kipaha moto.&quot;
					</seg>
					<seg id="b.MAT.13.52" type="verse">
						Ngkai ree, na'uli' wo'o-miraka: &quot;Ane wae, oi wo'o-pi hanyala lolita rapa' -ku: Ane ria guru agama Yahudi to mpopetudui' tudui' to mpo'uli' kamoparenta-na Alata'ala jadi' Magau' -ta, guru agama toe ma'ala rarapai' -ki pue' tomi: ngkai pontimamahia rewa-na na'ue' pai' napopehuwu rewa to hae pai' rewa to bo'u wo'o.&quot;
					</seg>
					<seg id="b.MAT.13.53" type="verse">
						Kahudu-na Yesus mpololita hawe'ea lolita rapa' toe, malai-imi ngkai ree,
					</seg>
					<seg id="b.MAT.13.54" type="verse">
						hilou hi ngata-na moto. Hi ria-i metudui' hi rala tomi posampayaa. Konce-ramo tauna to mpo'epe lolita-na, ra'uli': &quot;Hema-di to mpotudui' -i pai' -i pante hewa toe-e? Pai' ngkaiapa baraka' -na mpobabehi anu mekoncehi-e?
					</seg>
					<seg id="b.MAT.13.55" type="verse">
						Bo ana' topowangu tomi-i-wadi-hawo. Tina-na, Maria. Ompi' -na hira' Yakobus, Yusuf, Simon pai' Yudas.
					</seg>
					<seg id="b.MAT.13.56" type="verse">
						Ompi' -na tobine, ria omea wo'o-ra dohe-ta hi rehe'i. Napa-di-hana pai' ria-ki baraka' -na mpobabehi hawe'ea toe-e lau?&quot;
					</seg>
					<seg id="b.MAT.13.57" type="verse">
						Toe pai' oja' -ra mepangala' hi Yesus. Ngkai ree, Yesus mpo'uli' -raka: &quot;Hadua nabi bate rabila' hiapa kahilouaa-na. Aga hi ngata-na pai' hi tomi-na moto, uma lau-i rabila'.&quot;
					</seg>
					<seg id="b.MAT.13.58" type="verse">
						Toe pai' Yesus uma mpobabehi wori' tanda mekoncehi hi ria, apa' uma-ra mepangala'.
					</seg>
				</div>
				<div id="b.MAT.14" type="chapter">
					<seg id="b.MAT.14.1" type="verse">
						Nto'u toe topoparenta hi Galilea, Herodes Antipas. Na'epe Herodes napa to nababehi Yesus.
					</seg>
					<seg id="b.MAT.14.2" type="verse">
						Toe pai' na'uli' -raka topobago-na: &quot;Bate Yohanes Topeniu' -le Yesus toei lou! Tuwu' nculii' -imi! Toe-hana pai' ria baraka' -na mpobabehi tanda to mekoncehi.&quot;
					</seg>
					<seg id="b.MAT.14.4" type="verse">
						Hewa toi tutura kamate-na Yohanes Topeniu'. Magau' Herodes mpo'ago Herodias, tobine ompi' -na moto to rahanga' Filipus. Wori' ngkani Yohanes mpokamaro Herodes ngkai gau' -na toe, na'uli' -ki: &quot;Uma-ko ma'ala mpotobine tobine tetui! Gau' -nu tetu mpotiboki Atura Musa!&quot; Ngkai ree, Herodes mpopahawa' tantara-na mpohoko' Yohanes. Rahoko' mpu'u-imi, rahoo', pai' -i ratarungku'.
					</seg>
					<seg id="b.MAT.14.5" type="verse">
						Kakono-na, Herodes doko' mpopatehi lau-imi, aga me'eka' -i mpoka'eka' ntodea, apa' ra'uli' ntodea, Yohanes toe hadua nabi.
					</seg>
					<seg id="b.MAT.14.6" type="verse">
						Ngkai ree, nto'u-na Herodes mpobabehi karamea mpokiwoi eo kaputua-na, ana' -na Herodias tobine modero' hi nyanyoa torata. Goe' lia-i Herodes mpohilo podero' -na.
					</seg>
					<seg id="b.MAT.14.7" type="verse">
						Nakeni kagoe' -na rahi, mojanci pai' mosumpa-i hi toronaa toei, na'uli' -ki: &quot;Napa-napa to nuperapi', bate kuwai' -ko!&quot;
					</seg>
					<seg id="b.MAT.14.8" type="verse">
						Mpo'epe toe, Herodias mpo'ukei' ana' -na bona mperapi' woo' Yohanes Topeniu'. Jadi', na'uli' toronaa toei mpo'uli' -ki Herodes: &quot;Merapi' -a woo' -na Yohanes Topeniu' ratu'u hi lolo dula toi!&quot;
					</seg>
					<seg id="b.MAT.14.9" type="verse">
						Mpo'epe pomperapia' toe-di, kasoho' -nami nono-na Herodes. Aga nau' wae, apa' mpolia' mosumpa-imi we'i ra'epe torata-nae, toe pai' mohawa' -imi bona pomperapia' toronaa toei rapadupa'.
					</seg>
					<seg id="b.MAT.14.10" type="verse">
						Nahubui-mi tantara-na hilou hi rala tarungku' mpopata' wuroko' Yohanes.
					</seg>
					<seg id="b.MAT.14.11" type="verse">
						Woo' Yohanes toe rakeni hi lolo dula, ratonu-ki toronaa toei, pai' hi'a mpokeni hilou hi tina-na.
					</seg>
					<seg id="b.MAT.14.12" type="verse">
						Kara'epe-na topetuku' -na Yohanes kamate-nami, hilou-ramo-rawo mpo'ala' woto-na pai' ratana. Oti toe pai' -ra hilou mpokeni tolele-na hi Yesus.
					</seg>
					<seg id="b.MAT.14.13" type="verse">
						Kana'epe-na Yesus tolele kamate-na Yohanes toe, pehawi' -nami hi sakaya, pai' -i malai ngkai ree hilou hi kawaoa' -na. Patuju Yesus bona ntodea neo' mpotuku' -i. Ntaa' we'i, kara'epe-na ntodea kahilou-nami Yesus, pe'ongko' -ra wo'o-mi-rawo ngkai ngata-ra hilou mpotuku' -i, aga merole-ra-rana.
					</seg>
					<seg id="b.MAT.14.14" type="verse">
						Pehompo-na Yesus ngkai sakaya, nahilo-hawo wori' tauna mpopea-i. Metumu' -mi ahi' -na mpohilo-ra, pai' -i mpaka'uri' -ra to peda'.
					</seg>
					<seg id="b.MAT.14.15" type="verse">
						Ncimonou' -mi, tumai-ramo ana'guru-na mpomohui' -i, ra'uli' -ki: &quot;Guru, neo' limpa-mi eo-na, pai' wao' -hana hi rehe'i lau. Agina tahubui-ramo ntodea toera lau hilou hi ngata to mohu' mpo'oli pongkoni' -ra.&quot;
					</seg>
					<seg id="b.MAT.14.16" type="verse">
						Na'uli' Yesus: &quot;Uma-ra mingki' hilou. Koi' -mi-hawo to mpopokoni' -ra.&quot;
					</seg>
					<seg id="b.MAT.14.17" type="verse">
						Ratompoi' ana'guru-na: &quot;Uma-kaiwo ria napa-napa hi kai', wuwu lima meha' roti pai' bau' uru rongkaju-wadi.&quot;
					</seg>
					<seg id="b.MAT.14.18" type="verse">
						Na'uli' Yesus: &quot;Keni tumai.&quot;
					</seg>
					<seg id="b.MAT.14.19" type="verse">
						Oti toe nahubui-ramo ntodea toera mohura hi kowo'. Kamohura-rami-rawo hi kowo', pai' na'ala' -mi roti to lima meha' pai' uru to rongkaju-e we'i, pai' -i ngkongoa' hi langi' mosampaya. Oti toe napihe-pihe-mi roti toe, pai' natonu-raka ana'guru-na bona rabagi hi ntodea.
					</seg>
					<seg id="b.MAT.14.20" type="verse">
						Ngkoni' omea-ramo duu' -ra bohu. Ka'oti-ra ngkoni', rarumpu-mi toro-na, hampulu' roluncu-pi.
					</seg>
					<seg id="b.MAT.14.21" type="verse">
						Kawori' -ra to ngkoni' nto'u toe, ba ria-ra lima ncobu tu? paka' tomane-pidi, ko'ia tebila' tobine pai' ana' -ana'.
					</seg>
					<seg id="b.MAT.14.22" type="verse">
						Oti toe, Yesus mpohubui ana'guru-na mosakaya meri'ulu hilou hi dipo rano, pai' -i mpohubui tauna to wori' toera nculii' hilou hi tomi-ra.
					</seg>
					<seg id="b.MAT.14.23" type="verse">
						Kanculii' -ra tauna toera, manake' -imi Yesus hilou hi lolo bulu', pai' -i mosampaya hadudua-na. Duu' bengi, hi ria oa' -i-pidi.
					</seg>
					<seg id="b.MAT.14.24" type="verse">
						Hiaa' ana'guru-nae we'i, hi laintongo' rano-ramo, molaa-mi ngkai role-na. Bingko-bingko-na sakaya-ra nakeni balumpa, apa' ngolu' mewui tono' ngkai nyanyoa sakaya-ra.
					</seg>
					<seg id="b.MAT.14.25" type="verse">
						Parabaja, Yesus momako' hi lolo ue mpototoaka-ra.
					</seg>
					<seg id="b.MAT.14.26" type="verse">
						Pehilo-ra ana'guru-na ria to momako' hi lolo ue, wilingkoroa-ramo, pai' ra'uli': &quot;Etu tope'ekahi!&quot; Me'au-ramo nakeni eka' -ra.
					</seg>
					<seg id="b.MAT.14.27" type="verse">
						Ncaliu na'uli' -raka Yesus: &quot;Pakaroho nono-ni! Neo' me'eka'! Aku' -mile toi-e.&quot;
					</seg>
					<seg id="b.MAT.14.28" type="verse">
						Na'uli' Petrus: &quot;Ane Iko mpu'u-mi tetu-e Pue', kio' wo'o-a-kuwo tilou momako' hi lolo ue.&quot;
					</seg>
					<seg id="b.MAT.14.29" type="verse">
						Natompoi' Yesus: &quot;Tumai-moko!&quot; Pehompo-nami Petrus ngkai rala sakaya, momako' hi lolo ue mpototopa Yesus.
					</seg>
					<seg id="b.MAT.14.30" type="verse">
						Aga kanahilo-na bohe rahi ngolu' hi rano, me'eka' -imi, pai' katenoo-nonoa' -imi. Kamekio' -nami: &quot;Tulungi-a-kuwo Pue'!&quot;
					</seg>
					<seg id="b.MAT.14.31" type="verse">
						Kana'ulu-nami Yesus pale-na mpentoe Petrus, na'uli' -ki: &quot;Kura' rahi-kona pepangala' -nu! Napa pai' morara' nono-nu!&quot;
					</seg>
					<seg id="b.MAT.14.32" type="verse">
						Kangkahe' -ra hi rala sakaya, ncaliu ora-mi ngolu' -na.
					</seg>
					<seg id="b.MAT.14.33" type="verse">
						Ana'guru-na to hi rala sakaya toe mponyompa-i, ra'uli': &quot;Makono mpu'u, Ana' Alata'ala-ko!&quot;
					</seg>
					<seg id="b.MAT.14.34" type="verse">
						Karata-ra hi dipo rano, mencore-ramo hi tana' to rahanga' Genesaret.
					</seg>
					<seg id="b.MAT.14.35" type="verse">
						Kara'inca-na pue' ngata ria Yesus hi ngata-ra, ratolele-mi hilou hi ngata-ngata to mohu', alaa-na hawe'ea to peda' rakeni-ki Yesus.
					</seg>
					<seg id="b.MAT.14.36" type="verse">
						Merapi' -ra hi Yesus, bona napiliu-ra mporeo nau' kampa' wuntu baju-na-wadi. Hawe'ea to mporeo baju-na, haliu mo'uri' -ramo.
					</seg>
				</div>
				<div id="b.MAT.15" type="chapter">
					<seg id="b.MAT.15.1" type="verse">
						Hangkani, ria-ra to Parisi hante guru agama Yahudi ngkai Yerusalem mpohirua' -ki Yesus. Rakamaro-i, ra'uli':
					</seg>
					<seg id="b.MAT.15.2" type="verse">
						&quot;Napa-di pai' ana'guru-nu mpotiboki ada totu'a-tae? Hangaa ngkoni' -ramo, uma-ra mowano ncala' ntuku' atura.&quot;
					</seg>
					<seg id="b.MAT.15.3" type="verse">
						Na'uli' Yesus: &quot;Bangku' koi' -koiwoe', napa pai' nitiboki parenta Alata'ala hi kampotuku' -ni ada-ni moto!
					</seg>
					<seg id="b.MAT.15.4" type="verse">
						Alata'ala mpo'uli': `Kana tabila' tuama pai' tina-ta.' Pai' na'uli' wo'o: `Hema to mpotipo' tuama ba tina-na kana rapatehi.'
					</seg>
					<seg id="b.MAT.15.6" type="verse">
						Hiaa' koi' metudui' hewa toi: uma-pi mingki' tabila' tina pai' tuama-ta, asala ta'uli' -raka hewa toi: `Napa to masipato' kuwai' -kokoi totu'a, mpolia' kutonu-mi hi Alata'ala.' Jadi', Lolita Alata'ala uma nisaile'. Ada-ni moto to nipomobohe.
					</seg>
					<seg id="b.MAT.15.7" type="verse">
						Hi mali-na-wadi petuku' -ni hi Alata'ala tetu-e! Makono mpu'u lolita nabi Yesaya owi to mpolowa-koi, hewa toi moni-na:
					</seg>
					<seg id="b.MAT.15.8" type="verse">
						Na'uli' Alata'ala: `Tauna tohe'era mpobila' -a hi wiwi-ra-wadi, nono-ra molaa ngkai Aku'.
					</seg>
					<seg id="b.MAT.15.9" type="verse">
						Uma ria kalaua-ra mpopue' -a, apa' tudui' -ra tudui' manusia' -wadi, bela tudui' ngkai Aku'.'&quot;
					</seg>
					<seg id="b.MAT.15.10" type="verse">
						Oti toe, Yesus mpokio' tauna to wori' mpomohui' -i, na'uli' -raka: &quot;Epe-koi bona ni'inca:
					</seg>
					<seg id="b.MAT.15.11" type="verse">
						Pongkoni' to mesua' hi nganga-ta, bela-hawo toe to mpakada'a-ta hi poncilo Alata'ala. Lolita to mehupa' ngkai nganga-ta, toe-die to mpakada'a-ta hi poncilo Alata'ala-e.&quot;
					</seg>
					<seg id="b.MAT.15.12" type="verse">
						Ngkai ree, tumai-ramo ana'guru-na mpo'uli' -ki: &quot;Nu'inca wa kapeda' nono-ra to Parisi mpo'epe lolita-nue we'i?&quot;
					</seg>
					<seg id="b.MAT.15.14" type="verse">
						Na'uli' Yesus: &quot;Pelele' -ramo to Parisi toera lou! Apa' butu nyala hinu'a to uma nahu'a Tuama-ku to hi rala suruga, bate rawuka. To Parisi toe-rale hewa pangkeni to wero, apa' uma ra'incai ohea to makono hilou hi Alata'ala. Pai' ane towero mpotete' hingka towero-na, bate moluli' roduaa-ra mpai' hi rala kinali.&quot;
					</seg>
					<seg id="b.MAT.15.15" type="verse">
						Na'uli' Petrus: &quot;Guru, notohi-kakai lolita rapa' tetu-e we'i.&quot;
					</seg>
					<seg id="b.MAT.15.16" type="verse">
						Na'uli' Yesus: &quot;Ha uma oa' -di nipaha-e!
					</seg>
					<seg id="b.MAT.15.17" type="verse">
						Pongkoni' to mesua' hi rala nganga-tale kaliliu hi rala ta'i-ta, pai' ngkai ree kaliliu tatadi. Bela-hawo toe to mpakada'a-ta hi poncilo Alata'ala-e.
					</seg>
					<seg id="b.MAT.15.18" type="verse">
						Aga lolita to dada'a to mehuwu ngkai rala nono-ta pai' to howa' hi wiwi-ta, toe-mi to mpakada'a tauna hi poncilo Alata'ala.
					</seg>
					<seg id="b.MAT.15.19" type="verse">
						Apa' ngkai rala nono pehupaa' pekiri to dada'a, pai' alaa-na ria to mepatehi, mobualo', mogau' sala' hi tobine ba tomane, manako, mosabi' boa' pai' metipo'.
					</seg>
					<seg id="b.MAT.15.20" type="verse">
						Kehi to hewa toe-mi lau to mpakada'a tauna hi poncilo Alata'ala. Ane ngkoni' uma leba' mowano, bela-hawo toe to mpakada'a tauna hi poncilo Alata'ala.&quot;
					</seg>
					<seg id="b.MAT.15.21" type="verse">
						Ngkai ree hilou-imi Yesus hi tana' to mohu' ngata Tirus pai' Sidon.
					</seg>
					<seg id="b.MAT.15.22" type="verse">
						Ria hadua tobine to Kanaan, bela-i to Yahudi. Tobine toei tumai hi Yesus ntora mekio', na'uli': &quot;Pue', muli Magau' Daud! Poka'ahi' -a-kuwo! Ana' -ku tobine kahawia' seta, hangaa uma-ipi katonoa toe-e ria.&quot;
					</seg>
					<seg id="b.MAT.15.23" type="verse">
						Uma-i winihi Yesus. Tumai ana'guru-na mpomohui' -i, ra'uli' -ki: &quot;Guru, popalai-i tobine tetui, daa' kakakio' -kio' -i mpotuku' -ta.&quot;
					</seg>
					<seg id="b.MAT.15.24" type="verse">
						Na'uli' Yesus hi tobine toei: &quot;Alata'ala mpohubui-a tumai mpotulungi muli to Israel-wadi, apa' hewa bima to puha-ramo, uma-rapa mpotuku' konoa Alata'ala.&quot;
					</seg>
					<seg id="b.MAT.15.25" type="verse">
						Ngkai ree, tumai lau-imi tobine toei motingkua' hi nyanyoa Yesus, mpo'uli' -ki: &quot;Pue', tulungi-a-kuwo!&quot;
					</seg>
					<seg id="b.MAT.15.26" type="verse">
						Na'uli' Yesus: &quot;Uma lompe' mpo'ala' koni' ana' pai' rarora-ki dike'.&quot;
					</seg>
					<seg id="b.MAT.15.27" type="verse">
						Na'uli' tobine toei: &quot;Makono moto-di Pue', aga biasa moto-hawo dike' ngkoni' rupu' koni' to mohewu' ngkai lolo meja' hi tomi pue' -na.&quot;
					</seg>
					<seg id="b.MAT.15.28" type="verse">
						Ngkai ree, Yesus mpo'uli' -ki: &quot;Bohe mpu'u pepangala' -nu, totina! Wae-pi, jadi' -mi hewa konoa-nu.&quot; Hinto'u toe, mo'uri' mpu'u-imi ana' -na.
					</seg>
					<seg id="b.MAT.15.29" type="verse">
						Oti toe, me'ongko' wo'o-imi Yesus ngkai ree, mako' mewiwi' rano Galilea. Manake' -i lou hi bulu' -na, pai' -i mohura metudui'.
					</seg>
					<seg id="b.MAT.15.30" type="verse">
						Mo'iko tauna mpotoa' -i, ngkeni to pungku, to keru, to wero, to uma howa' mololita pai' to peda' ntani' -na wo'o. Ratu'u-ra hi nyanyoa Yesus, pai' napaka'uri' -ra.
					</seg>
					<seg id="b.MAT.15.31" type="verse">
						Konce-ramo ntodea mpohilo hawe'ea tauna to napaka'uri' Yesus: tauna to uma howa' mololita, howa' -mi mololita, to keru mo'uri' -mi, to pungku momako' -mi, to wero pehilo-mi. Toe pai' mpobila' -ramo Alata'ala to rapue' to Israel.
					</seg>
					<seg id="b.MAT.15.32" type="verse">
						Oti toe Yesus mpokio' ana'guru-na, na'uli' -raka: &quot;Tuna-kuna nono-ku mpohilo tauna to wori' toera lau. Tolu eo-ramo dohe-ku, uma ria pongkoni' -ra. Uma lau nono-ku mpohubui-ra nculii' ntali oro' -ra, molinga' -ra mpai' hi ohea.&quot;
					</seg>
					<seg id="b.MAT.15.33" type="verse">
						Ra'uli' ana'guru-na: &quot;Beiwa-mile, apa' wao' -di hi rehe'i-e lau. Tarata hiapa-mile pongkoni' tapokoni' -raka tauna to hewa toe lau kawori' -rae?&quot;
					</seg>
					<seg id="b.MAT.15.34" type="verse">
						Yesus mpekune' -ra: &quot;Hangkuja roti to ria hi koi' -e?&quot; Ratompoi' -i: &quot;Pitu meha', pai' bau' uru to kedi' ba hangkuja ma'a-wadi.&quot;
					</seg>
					<seg id="b.MAT.15.35" type="verse">
						Ngkai ree nahubui-ramo tauna to wori' mohura hi tana'.
					</seg>
					<seg id="b.MAT.15.36" type="verse">
						Na'ala' -mi roti to pitu pai' bau' kedi' to ba hangkuja ma'a toe, pai' -i mpo'uli' tarima kasi hi Alata'ala. Oti toe napihe-pihe-mi pai' nawai' -raka ana'guru-na bona rabagi-raka tauna to wori' toera.
					</seg>
					<seg id="b.MAT.15.37" type="verse">
						Ngkoni' -ramo omea duu' -ra bohu. Ka'oti-ra ngkoni', ana'guru-na mporumpu toro-na, pitu luncu-pi.
					</seg>
					<seg id="b.MAT.15.38" type="verse">
						Kawori' -ra to ngkoni' nto'u toe, opo' ncobu tomane, uma tebila' tobine pai' ana'.
					</seg>
					<seg id="b.MAT.15.39" type="verse">
						Oti toe, nahubui-ramo nculii' hilou hi tomi-ra, pai' -i mpohawi' sakaya hilou hi tana' Magadan.
					</seg>
				</div>
				<div id="b.MAT.16" type="chapter">
					<seg id="b.MAT.16.1" type="verse">
						Ria wo'o ba hangkuja dua to Parisi pai' to Saduki rata hi Yesus doko' mposori-i. Merapi' -ra hi Yesus, ra'uli' -ki: &quot;Babehi anu to mekoncehi bona monoto ki'inca kangkai Alata'ala-nu.&quot;
					</seg>
					<seg id="b.MAT.16.2" type="verse">
						Yesus mpo'uli' -raka: &quot;Ane neo' limpa-mi eo pai' mperelei langi', ni'uli': `Morawa mpai' raoa.'
					</seg>
					<seg id="b.MAT.16.3" type="verse">
						Ane mepupulo ni'uli': `Udaa mpai' toi-e, bo mperelei pai' mojimuu' -di oo lau.' Ni'inca lia mpelence raoa. Aga uma ni'incai mpelence napa to nababehi Alata'ala tempo toi.
					</seg>
					<seg id="b.MAT.16.4" type="verse">
						Uma mowo kadada'a-ni, nisapuaka oa' -pidi Alata'ala! Merapi' -koi tanda mekoncehi. Aga uma hanyalaa tanda mekoncehi to rapopohiloi-kokoi. Sampale-wadi to rapopohiloi-kokoi, tanda hewa to jadi' hi nabi Yunus owi.&quot; Oti toe malai-imi mpalahii-ra.
					</seg>
					<seg id="b.MAT.16.5" type="verse">
						Hilou-ramo Yesus hante ana'guru-na medipo rano, aga ana'guru-na uma mpokiwoi ngkeni boku. Ngkai ree, na'uli' Yesus mpo'uli' -raka:
					</seg>
					<seg id="b.MAT.16.6" type="verse">
						&quot;Pelompehi, mo'inga' -inga' -koi hi ragi to Parisi pai' to Saduki-e'!&quot;
					</seg>
					<seg id="b.MAT.16.7" type="verse">
						Aga uma ra'incai batua-na walatu toe, helee momepololitai moto-ramo, ra'uli': &quot;Pai' na'uli' hewa toe-le, apa' uma takiwoi ngkeni roti we'i.&quot;
					</seg>
					<seg id="b.MAT.16.8" type="verse">
						Ntaa' na'inca-di Yesus napa to ra'uli' ana'guru-nae, toe pai' na'uli' -raka: &quot;Napa pai' ntora mpololita ka'uma-ni ngkeni roti-e! Kura' rahi pepangala' -ni!
					</seg>
					<seg id="b.MAT.16.9" type="verse">
						Ko'ia oa' -tano nipaha-e! Ha uma-pi nikiwoi roti to lima meha' to kupokoni' -raka tauna to lima ncobu-e? Pai' hangkuja luncu-pi toro-na to nirumpu?
					</seg>
					<seg id="b.MAT.16.10" type="verse">
						Pai' beiwa wo'o hante roti to pitu meha' kupokoni' -raka tauna to opo' ncobu-e? Hangkuja luncu wo'o-pi toro-na to nirumpu?
					</seg>
					<seg id="b.MAT.16.11" type="verse">
						Napa pai' uma oa' nipaha kabela-na roti mpu'u to ku'uli' -e! Mo'inga' -inga' -koi hi ragi to Parisi pai' to Saduki.&quot;
					</seg>
					<seg id="b.MAT.16.12" type="verse">
						Lako' ra'inca-di we'i ana'guru-nae kabela-na ragi to ragalo-ki roti to na'uli' Yesus-e. Patuju lolita-na, bona mo'inga' -inga' -ra hi tudui' to Parisi pai' to Saduki.
					</seg>
					<seg id="b.MAT.16.13" type="verse">
						Hilou-ramo Yesus hante ana'guru-na hi tana' to mohu' hi Kaisarea Filipi. Hi ree mepekune' Yesus hi ana'guru-na: &quot;Ntuku' ponguli' -ra ntodea, hema-a Aku' Ana' Manusia' toi-e?&quot;
					</seg>
					<seg id="b.MAT.16.14" type="verse">
						Ratompoi' ana'guru-na: &quot;Ria-ra to mpo'uli' Yohanes Topeniu' -ko tuwu' nculii'. Ria wo'o-ra to mpo'uli' Iko hadua nabi to owi mehupa' nculii', hewa nabi Elia, nabi Yeremia, ba nabi to ntani' -na.&quot;
					</seg>
					<seg id="b.MAT.16.15" type="verse">
						Napekune' tena-ra, na'uli': &quot;Hiaa' koi' -koiwo mpo'uli' hema-a Aku' toi-e?&quot;
					</seg>
					<seg id="b.MAT.16.16" type="verse">
						Natompoi' Simon Petrus: &quot;Iko-mile Magau' Topetolo' -e, Ana' Alata'ala to Tuwu'.&quot;
					</seg>
					<seg id="b.MAT.16.17" type="verse">
						Na'uli' Yesus: &quot;Marasi' mpu'u-ko, Simon ana' Yunus, apa' bela manusia' to mpopo'incai-ko tetu-e, Tuama-ku to hi rala suruga-hana.
					</seg>
					<seg id="b.MAT.16.18" type="verse">
						Jadi', toe pai' rahanga' Petrus-ko-- batua-na `watu.' Pai' hi lolo parawatu tohe'i kuwangu tomi-ku-- batua-na, kurumpu hawe'ea tauna to mpopangala' -a. Hawe'ea kuasa anudaa' uma mpokulei' mpodagi-ra.
					</seg>
					<seg id="b.MAT.16.19" type="verse">
						Kuwai' -ko kuasa mpototu'ai ntodea Alata'ala. Napa to nubotuhi hi dunia', tetu wo'o to nabotuhi Alata'ala hi rala suruga: Ane nu'uli' neo', Alata'ala-mi to mpo'uli' neo'. Ane nu'uli' ma'ala moto, Alata'ala-mi to mpo'uli' ma'ala moto.&quot;
					</seg>
					<seg id="b.MAT.16.20" type="verse">
						Oti toe, Yesus mpo'uli' -raka ana'guru-na: &quot;Neo' ulu ni'uli' hi hema-hema ka'Aku' -na Magau' Topetolo'.&quot;
					</seg>
					<seg id="b.MAT.16.21" type="verse">
						Ntepu'u ngkai tempo toe, Yesus mpakanoto hi ana'guru-na napa to kana jadi' hi woto-na. Na'uli' -raka: &quot;Kana hilou-a hi Yerusalem. Hi ria mpai' totu'a ngata, imam pangkeni hante guru-guru agama mpobalinai' -a pai' mposesa' -a. Rapatehi-a mpai', aga hi eo katolu-na tuwu' nculii' moto-a.&quot;
					</seg>
					<seg id="b.MAT.16.22" type="verse">
						Aga Petrus mpo'ai' -i hi ncori-na pai' nakorai' -i na'uli': &quot;Neo' Pue'! Kuperapi' hi Alata'ala bona nawi'iha tetu lau ngkai Pue'.&quot;
					</seg>
					<seg id="b.MAT.16.23" type="verse">
						Hampe'ili' Yesus mpo'uli' -ki Petrus: &quot;Palai-ko topesori! Doko' nulawa' -a, bona ngalai' neo' -a mpotuku' konoa Tuama-ku? Pekiri-nu tetu-le pekiri manusia', bela pekiri Alata'ala.&quot;
					</seg>
					<seg id="b.MAT.16.24" type="verse">
						Oti toe Yesus mpo'uli' -raka ana'guru-na: &quot;Hema to doko' mpotuku' -a kana mpobahaka konoa-na moto, pai' kana napaha'a kaju parika' -na-- batua-na: kana natuku' hawa' -ku nau' napopate-ki. Oti toe-di pai' lako' ma'ala-i mpotuku' -a.
					</seg>
					<seg id="b.MAT.16.25" type="verse">
						Hema to mpentaei konoa-na moto, uma-i mpai' mporatai katuwua' to lompe'. Aga hema to mpobahaka konoa-na moto sabana petuku' -na hi Aku', nau' napopate-ki, hi'a mpai' to mporata katuwua' to lompe'.
					</seg>
					<seg id="b.MAT.16.26" type="verse">
						Napa kalaua-na tarumpu hawe'ea ka'uaa' dunia', ane uma taratai katuwua' to lompe' hi eo mpeno-na. Apa' uma ria napa-napa to ma'ala tasula' -ki katuwua' to lompe' toe.
					</seg>
					<seg id="b.MAT.16.27" type="verse">
						Bate rata mpai' tempo-na, Aku' Ana' Manusia' tumai ngkai suruga mpopehuwu kabaraka' -ku, to hewa kabaraka' Tuama-ku, pai' wori' wo'o mala'eka mpodohei-a. Nto'u toe mpai', bate kuhiwili kehi butu-butu dua tauna.
					</seg>
					<seg id="b.MAT.16.28" type="verse">
						Mpu'u-mpu'u ku'uli' -kokoi: ngkai olo' -ni koi' toi, ria-koi mpai' to ko'ia mate kako'ia-na nihilo-a, Aku' Ana' Manusia', rata jadi' Magau'.&quot;
					</seg>
				</div>
				<div id="b.MAT.17" type="chapter">
					<seg id="b.MAT.17.1" type="verse">
						Ono mengi ngkai ree, Yesus mpobawai tolu ana'guru-na hilou dohe-na hi bulu' to molangko. Ana'guru to tolu toera: Petrus, Yakobus pai' Yohanes ompi' -na Yakobus. Muntu' Yesus hante ana'guru-na to tolu toera-wadi to hi ria.
					</seg>
					<seg id="b.MAT.17.2" type="verse">
						Bula-ra hi ria, mobali' -mi lence-na. Lio-na mehini hewa eo, pai' pohea-na mengea' meringkila'.
					</seg>
					<seg id="b.MAT.17.3" type="verse">
						Muu-mule' rahilo-rawo ana'guru-nae, ria wo'o rodua nabi to owi mpololitai Yesus. Nabi to rodua toera, Musa pai' Elia.
					</seg>
					<seg id="b.MAT.17.4" type="verse">
						Ngkai ree Petrus mpo'uli' -ki Yesus: &quot;Pue', lompe' lia-ta mo'oha' hi rehe'i. Ane nupokono Pue', kubabehi tolu bamaru' hi rehe'i: hameha' bagia-nu Pue', hameha' bagia-na Musa pai' hameha' wo'o bagia-na Elia.&quot;
					</seg>
					<seg id="b.MAT.17.5" type="verse">
						Bula-na mololita-pidi Petrus, muu-mule' hompo-mi limu' to mehini mpokamoui-ra, pai' ngkai rala limu' toe mpo'epe-ra topololita to mpo'uli': &quot;Hi'a toi-mi Ana' -ku to kupe'ahi'. Hi'a mpakagoe' nono-ku. Pe'epei-mi lolita-na!&quot;
					</seg>
					<seg id="b.MAT.17.6" type="verse">
						Wae kara'epe-na ana'guru-na lolita toe, tetumpopo' -ramo hi tana' apa' me'eka' lia-ra.
					</seg>
					<seg id="b.MAT.17.7" type="verse">
						Tumai-i Yesus mpoganga-ra, na'uli' -raka: &quot;Memata-mokoi, neo' me'eka'!&quot;
					</seg>
					<seg id="b.MAT.17.8" type="verse">
						Kamenaa-ra, uma-pi ria hewa to rahilo-e we'i, muntu' Yesus-damo.
					</seg>
					<seg id="b.MAT.17.9" type="verse">
						Pana'u-ra ngkai lolo bulu' toe, Yesus mpo'uli' -raka: &quot;Neo' ulu ni'uli' hi hema-hema napa to nihilo we'i duu' -na Aku', Ana' Manusia', rapotuwu' nculii' ngkai kamatea.&quot;
					</seg>
					<seg id="b.MAT.17.10" type="verse">
						Mepekune' -ramo ana'guru-na, ra'uli': &quot;Napa pai' guru agama mpo'uli' nabi Elia ncala' -di to ri'ulu rata, pai' lako' rata-idi Magau' Topetolo' -e?&quot;
					</seg>
					<seg id="b.MAT.17.11" type="verse">
						Na'uli' Yesus: &quot;Makono mpu'u-di, Elia kana rata mperi'ulu, apa' hi'a to mporodo hawe'ea-na.
					</seg>
					<seg id="b.MAT.17.12" type="verse">
						Aga ku'uli' -kokoi, mpolia' rata-imile Elia-e, aga pangkeni ngata-ta uma mpo'incai-i. Ra'ewa lau-idi ntuku' konoa-ra. Wae wo'o mpai' Aku' Ana' Manusia' ra'ewa ntuku' konoa-ra.&quot;
					</seg>
					<seg id="b.MAT.17.13" type="verse">
						Ngkai ree, rapaha-mi ana'guru-na lolita Yesus-e we'i: to rarapai' -ki nabi Elia, hi'a-mi Yohanes Topeniu'.
					</seg>
					<seg id="b.MAT.17.14" type="verse">
						Kanculii' -ra Yesus hante ana'guru-na to tolu toera mpohirua' -raka ntodea, ria hadua tomane tumai mowingkotu' hi nyanyoa-na, mpo'uli' -ki:
					</seg>
					<seg id="b.MAT.17.15" type="verse">
						&quot;Pue', poka'ahi' -ka-kuwo ana' -ku. Mohaki' limpuangaa-i, pai' jau-i molimpu' nakeni haki' -na. Jau-i modungka hi rala apu, jau wo'o-i modungka hi rala ue.
					</seg>
					<seg id="b.MAT.17.16" type="verse">
						Kukeni-imi hi ana'guru-nu, aga uma-di rapakulei' mpaka'uri' -i.&quot;
					</seg>
					<seg id="b.MAT.17.17" type="verse">
						Na'uli' Yesus: &quot;Uma mowo-koie'! Ko'ia oa' -tano mepangala' -koie! Mesapuaka oa' -pidi-koi mposapuaka konoa Alata'ala! Ni'uli' -koina hangkuja tena-pi kahae-ku dohe-ni, hangkuja tena-pi kahae-na kupengkatarii kalente pepangala' -nie! Keni tumai ana' tetui!&quot;
					</seg>
					<seg id="b.MAT.17.18" type="verse">
						Ngkai ree, Yesus mpopetibo' anudaa' to mpopedahi ana' toei. Palai-nami anudaa', pai' mo'uri' -imi-hawo topeda' toei.
					</seg>
					<seg id="b.MAT.17.19" type="verse">
						Oti toe, Yesus pai' ana'guru-na malai ngkai ree, pai' ana'guru-na mpekune' -i, ra'uli': &quot;Guru, napa pai' uma kipakulei' mpopalai anudaa' toei-e we'i?&quot;
					</seg>
					<seg id="b.MAT.17.20" type="verse">
						Na'uli' Yesus: &quot;Wae moto-hawo-le, apa' hangkedi' rahi pepangala' -nie. Ku'uli' -kokoi: ane rii-ria-mi pepangala' -ta nau' hangkutuno' -wadi, uma ria to uma-na madupa'. Ma'ala ta'uli' -ki bulu' toe mai: `Mentoli-ko ngkai retu!' bate mentoli-ile. ((
					</seg>
					<seg id="b.MAT.17.21" type="verse">
						Aga seta to hewa toe we'i, sampale-i malai ane mosampaya pai' mopuasa' -koi.))&quot;
					</seg>
					<seg id="b.MAT.17.22" type="verse">
						Nto'u Yesus hante topetuku' -na morumpu hi Galilea, na'uli' -mi Yesus mpo'uli' -raka: &quot;Aku' Ana' Manusia', ratonu-a mpai' hi kuasa manusia'.
					</seg>
					<seg id="b.MAT.17.23" type="verse">
						Rapatehi-a mpai', aga hi eo katolu-na tuwu' nculii' -a.&quot; Peda' lia-mi nono topetuku' -na mpo'epe lolita-na.
					</seg>
					<seg id="b.MAT.17.24" type="verse">
						Karata-na Yesus hante topetuku' -na hi ngata Kapernaum, rata to mpesingarai' paja' Tomi Alata'ala hi Petrus pai' mpekune' -i: &quot;Ha nabayari moto-hawo Guru-ni paja' Tomi Alata'ala-e, ba uma-di?&quot;
					</seg>
					<seg id="b.MAT.17.25" type="verse">
						Na'uli' Petrus: &quot;Nabayari moto!&quot; Ngkai ree, nculii' -imi Simon Petrus hilou hi tomi po'ohaa' -ra. Rata hi ria, ko'ia-di napoka'alai mololita-e, ncaliu Yesus-mi mpekune' -i: &quot;Simon, beiwa-kowo pomporata-nu: hema to kana mpobayari paja' pai' pepue' hi raja to mpokuasai ngata doo? Ntodea-na moto-di, ba pue' ngata to nakuasai-di?&quot;
					</seg>
					<seg id="b.MAT.17.26" type="verse">
						Na'uli' Petrus: &quot;Tantu pue' ngata to nakuasai to kana mpobayari.&quot; Na'uli' Yesus: &quot;Ane wae, ntodea-na moto uma mingki' mpobayari. Wae wo'o kita' to jadi' ntodea-na Alata'ala, uma-ta mingki' mpobayari paja' Tomi Alata'ala.
					</seg>
					<seg id="b.MAT.17.27" type="verse">
						Aga nau' wae, agina mobayari moto-tamo, bona neo' kedi' nono-ra hi kita'. Jadi', hilou-moko hi rano mopeka. Ala' bau' uru to lomo' -na nupeka. Nurata doi hi rala nganga-na hono' pobayari paja' hi kita' rodua. Ala' doi tetu, pai' nubayari-ki paja' Tomi Alata'ala.&quot;
					</seg>
				</div>
				<div id="b.MAT.18" type="chapter">
					<seg id="b.MAT.18.1" type="verse">
						Hinto'u toe, tumai-ra ana'guru Yesus mpomohui' -i, ra'uli': &quot;Pue', ane jadi' Magau' -poko mpai', hema to meliu kabohe tuwu' -na hi rala Kamagaua' -nu?&quot;
					</seg>
					<seg id="b.MAT.18.2" type="verse">
						Yesus mpokio' hadua ana' to kedi', napopokore hi laintongo' -ra,
					</seg>
					<seg id="b.MAT.18.3" type="verse">
						pai' na'uli' -raka: &quot;Mpu'u ku'uli' -kokoi: ane uma nibalii' kehi-ni pai' jadi' hewa ana' to kedi' toii, uma-koi mpai' jadi' ntodea Alata'ala.
					</seg>
					<seg id="b.MAT.18.4" type="verse">
						Hema to mpakadingki' nono-na pai' jadi' hewa ana' to kedi' tohe'ii, hi'a-mi to bohe mpu'u tuwu' -na ngkai hawe'ea ntodea Alata'ala.
					</seg>
					<seg id="b.MAT.18.5" type="verse">
						Hema to mpotarima hadua ana' to kedi' hewa ana' toii sabana petuku' -na hi Aku', batua-na Aku' -mi to natarima.
					</seg>
					<seg id="b.MAT.18.6" type="verse">
						&quot;Aga hema to mpopanawu' hadua ana' to kedi' alaa-na uma-ipi mepangala' hi Aku', bohe mpu'u pehuku' Alata'ala hi tauna tetui. Agina lau-pi hameha' watu po'ahaa' to bohe ratoe hi wuroko' -na pai' -i ratene' hi rala tahi'.
					</seg>
					<seg id="b.MAT.18.7" type="verse">
						Silaka tauna hi dunia' toi, apa' wori' to mpopanawu' -ra. Bate ria mpu'u-di to mepanawu' -e, aga silaka-ra tauna to mepanawu' toera.
					</seg>
					<seg id="b.MAT.18.8" type="verse">
						&quot;Ane rapa' -na pale-ta hamali ba witi' -ta hamali to mpakeni-ta mojeko', pua' lau-mi pai' petadi. Agina hamali-damo pale-ta ba witi' -ta, asala mporata-ta katuwua' to lompe' dohe Alata'ala. Agina lau-pi toe, ngkai palea ntimalia pai' witia' ntimalia, hiaa' ka'omea-na ratadi-ta hi rala apu to jela' ncuu.
					</seg>
					<seg id="b.MAT.18.9" type="verse">
						Pai' ane rapa' -na mata-ta hamali to mpakeni-ta mojeko', jungki' pai' petadi. Agina hamali-wadi mata-ta pai' mporata katuwua' to lompe' moto-ta dohe Alata'ala, ngkai mataa ntimalia, hiaa' ka'omea-na ratadi-ta hi rala apu naraka.
					</seg>
					<seg id="b.MAT.18.10" type="verse">
						&quot;Jadi', pelompehi mpu'u-koi, neo' -koi uma mposaile' ana' -ana' to kedi' hewa ana' tohe'ii, nau' hadua. Apa' mpu'u-mpu'u ku'uli' -kokoi: mala'eka to mpodoo-ra tida ncuu hi nyanyoa Tuama-ku to hi rala suruga. ((
					</seg>
					<seg id="b.MAT.18.11" type="verse">
						Apa' patuju-ku Aku' Ana' Manusia' tumai hi dunia', bona mpopali' tauna to molaa ngkai Alata'ala pai' mpohore-ra ngkai huku' jeko' -ra.))
					</seg>
					<seg id="b.MAT.18.12" type="verse">
						&quot;Beiwa pomporata-ni? Ria hadua tauna to ria bima-na ha'atu ma'a-na. Ane moronto hama'a, napa to nababehi? Tantu napalahii bima-na to sio mpulu' sio hi panapa bulu', pai' -i hilou mpopali' to hama'a to moronto toei.
					</seg>
					<seg id="b.MAT.18.13" type="verse">
						Pai' ane narua' nculii' -ipi, mpu'u ku'uli' -kokoi meliu-mi kagoe' -na mpokagoe' bima to hama'a toei, ngkai bima-na to sio mpulu' sio to uma-ra-rana moronto.
					</seg>
					<seg id="b.MAT.18.14" type="verse">
						Wae wo'o Tuama-ni hi rala suruga, uma napokonoi ane ria hadua ngkai ana' to kedi' toi to molaa ngkai Hi'a.
					</seg>
					<seg id="b.MAT.18.15" type="verse">
						&quot;Ane ria ompi' hampepangalaa' -ta to masala' hi kita', hilou-ta mpohirua' -ki, pai' uli' -ki sala' -na. Tababehi toe hante uma ria to ngincai, muntu' kita' tau rodua-wadi. Ane napangala' lolita-ta, lompe' nculii' -mi pohintuwu' -ta.
					</seg>
					<seg id="b.MAT.18.16" type="verse">
						Aga ane uma-i dota mpangala' lolita-ta, po'ema' hadua ba rodua dohe-ta hilou mpololitai-i. Apa' hi rala Buku Tomoroli' owi te'uki' hewa toi: `Ane ria tauna to rapakilu mpobabehi sala', kana ria nte rodua ba tolu to jadi' sabi', bona monoa' -mi kara-kara-na.'
					</seg>
					<seg id="b.MAT.18.17" type="verse">
						Ane uma-i dota mpangala' lolita sabi' toera, bua' -imi hi hawe'ea ompi' hampepangalaa'. Ane uma oa' napangalai' nau' hawe'ea ompi' hampepangalaa' mpoparesai' -i, pelele' lau-imi-hana, taponcawa hewa tauna to uma mpo'incai Alata'ala lau-imi, pai' hewa tauna to dada'a kehi-ra.
					</seg>
					<seg id="b.MAT.18.18" type="verse">
						&quot;Penonoi-koi! Napa to nibotuhi hi dunia', tetu wo'o to nabotuhi Alata'ala hi rala suruga: Ane koi' mpo'uli' neo', Alata'ala-mi to mpo'uli' neo'. Ane koi' mpo'uli' ma'ala moto, Alata'ala-mi to mpo'uli' ma'ala moto.
					</seg>
					<seg id="b.MAT.18.19" type="verse">
						Ku'uli' wo'o: ane ria-koi hi dunia' toi nte rodua to hintuwu' mekakae mperapi' ba napa-napa, posampaya-ni toe natompoi' Tuama-ku to hi rala suruga.
					</seg>
					<seg id="b.MAT.18.20" type="verse">
						Apa' hiapa tauna morumpu sabana Aku', nau' rodua ba tolu-ra-wadi, ria-a dohe-ra.&quot;
					</seg>
					<seg id="b.MAT.18.21" type="verse">
						Oti toe, Petrus mpomohui' Yesus pai' mpekune' -i, na'uli': &quot;Pue', ane ompi' hampepangalaa' -ku masala' hi aku', hangkuja ngkani kana ku'ampungi-i? Nte pitu ngkani?&quot;
					</seg>
					<seg id="b.MAT.18.22" type="verse">
						Na'uli' Yesus: &quot;Uma wule' pitu ngkani-wadi. Nau' mo'atu-atu ngkani-nai masala' hi kita', kana ta'ampungi-i.
					</seg>
					<seg id="b.MAT.18.23" type="verse">
						Apa' Alata'ala hewa magau' to hi rala lolita rapa' toi: Ria hadua magau' doko' mpowile inta batua-na.
					</seg>
					<seg id="b.MAT.18.24" type="verse">
						Lomo' -na, ria hadua batua rakeni hi nyanyoa-na to mo'inta hi juta-na.
					</seg>
					<seg id="b.MAT.18.25" type="verse">
						Uma mpu'u-hawo nakulei' mpobayari inta-na toe. Jadi', mohawa' -mi magau' toei, na'uli': `Pobalu' lau-imi batua tetui hante ana' -na pai' tobine-na pai' hawe'ea rewa-na, pobayari-ki inta-na.'
					</seg>
					<seg id="b.MAT.18.26" type="verse">
						&quot;Powingkotu' -nami batua toei hi nyanyoa magau', mpopepoka'ahi', na'uli': `Mosabara-ko Magau', kubayari moto-kuwo mpai' inta-ku!'
					</seg>
					<seg id="b.MAT.18.27" type="verse">
						&quot;Ngkai ree, metumu' lau-mi ahi' -na magau' mpoka'ahi' batua-na toei. Nabahaka-imi pai' na'uli' -ki: `Inta-nu, uma-pi mingki' nubayari.'
					</seg>
					<seg id="b.MAT.18.28" type="verse">
						&quot;Palai-na batua toei, napohirua' -ki hadua hingka batua-na to mo'inta hi hi'a hi ncobu-na-wadi. Napentoe doo-na toei, nabaga' pai' na'uli' -ki: `Bayari omea-mi inta-nu!'
					</seg>
					<seg id="b.MAT.18.29" type="verse">
						&quot;Powingkotu' -nami-hawo doo-na toei mpopepoka'ahi', na'uli': `Mosabara-ko ulu bale, kubayari moto-kuwo mpai' inta-ku!'
					</seg>
					<seg id="b.MAT.18.30" type="verse">
						Aga uma napangalai' pomperapia' -na toe. Napopesua' lau-imi hi rala tarungku' duu' -na tebayari omea inta-na.
					</seg>
					<seg id="b.MAT.18.31" type="verse">
						&quot;Karahilo-na batua to ntani' -na napa to jadi' tohe'e, peda' lia-mi-rawo nono-ra. Hilou-ramo hi magau' mpo'uli' kehi batua toei-e we'i.
					</seg>
					<seg id="b.MAT.18.32" type="verse">
						Mpo'epe toe we'i, kamoroe-nami magau'. Mpohubui-i tauna hilou mpokio' batua to dada'a gau' -na tohe'ei. Karata-na, na'uli' -ki: `Dada'a lia-ko! Inta-nu kupori-mi ngkai rala buku-ku, apa' moranempale-moko hi aku'.
					</seg>
					<seg id="b.MAT.18.33" type="verse">
						Napa-di-kona pai' uma nupoka'ahi' hingka batua-nu, hewa aku' mpoka'ahi' -koe!'
					</seg>
					<seg id="b.MAT.18.34" type="verse">
						Uma-pi mowo roe-na magau'. Batua to dada'a gau' -na toei napopesua' hi rala tarungku' duu' -na tebayari oti inta-na.&quot;
					</seg>
					<seg id="b.MAT.18.35" type="verse">
						Napohudu Yesus lolita rapa' toe, na'uli': &quot;Wae wo'o Tuama-ku to hi rala suruga mpobabehi hi koi' -e, ane uma-koi mpo'ampungi doo-ni ngkai nono-ni mpu'u.&quot;
					</seg>
				</div>
				<div id="b.MAT.19" type="chapter">
					<seg id="b.MAT.19.1" type="verse">
						Kahudu-na Yesus mpololita hawe'ea toe, malai-imi ngkai tana' Galilea hilou hi tana' Yudea to hi dipo ue Yordan.
					</seg>
					<seg id="b.MAT.19.2" type="verse">
						Wori' tauna mpotuku' -i, pai' to peda' napaka'uri'.
					</seg>
					<seg id="b.MAT.19.3" type="verse">
						Ria ba hangkuja dua to Parisi tumai mposori Yesus. Rapekune' -i: &quot;Ntuku' atura agama-ta, ba ma'ala moto-hawo tomane mpogaa' -ki tobine-na nau' to uma kojerea'?&quot;
					</seg>
					<seg id="b.MAT.19.4" type="verse">
						Natompoi' Yesus: &quot;Kiwoi napa to te'uki' hi rala Buku Tomoroli' owi: lomo' -na Topejadi' mpajadi' hadua tomane pai' hadua tobine.
					</seg>
					<seg id="b.MAT.19.5" type="verse">
						Pai' oti toe na'uli': `Tomane kana mpalahii tina pai' tuama-na, pai' kana tuwu' hintuwu' hante tobine-na, bona hira' tau rodua toe jadi' hewa hadua lau-ra-damo.'
					</seg>
					<seg id="b.MAT.19.6" type="verse">
						Jadi', hi poncilo Alata'ala, tau hancamoko uma-pi rodua, hadua lau-ramo. Toe pai' ku'uli' -kokoi: ane ntoa' Alata'ala mpoposidai' -ra, manusia' uma ma'ala mpogaa' -ra.&quot;
					</seg>
					<seg id="b.MAT.19.7" type="verse">
						Mehono' -ra to Parisi: &quot;Ane wae, napa pai' Musa mohawa' bona tomane mpowai' sura pogaa' hi tobine, ane doko' napogaa' -ki?&quot;
					</seg>
					<seg id="b.MAT.19.8" type="verse">
						Na'uli' Yesus: &quot;Musa mpiliu-koi mogaa' -le, apa' ngkai kamotu'a nono-ni, uma tuduia'. Aga kakoo-kono-na, uma hewa toe ngkai lomo' -na.
					</seg>
					<seg id="b.MAT.19.9" type="verse">
						Bona ni'inca: hema to mpogaa' -ki tobine-na pai' -i motobinei to ntani' -na, mobualo' -i-hana. Sampale-di ane mobualo' tobine-nae, ma'ala-mi napogaa' -ki.&quot;
					</seg>
					<seg id="b.MAT.19.10" type="verse">
						Ngkai ree, ana'guru-na mpo'uli' -ki Yesus: &quot;Ane wae-di kamokoro-na ada poncamoko, agina lau-pi-hawo neo' ncamoko.&quot;
					</seg>
					<seg id="b.MAT.19.11" type="verse">
						Na'uli' Yesus: &quot;Uma hawe'ea tauna bisa ntarima lolita tetu. Aga ria moto tauna to napakatantu Alata'ala bona uma-ra ncamoko.
					</seg>
					<seg id="b.MAT.19.12" type="verse">
						Ria tauna to uma ncamoko apa' lawi' hewa toe-hawo ngkai kaputu-ra. Ria wo'o to uma ncamoko apa' babehia tau ntani' -na. Ria wo'o to uma ncamoko apa' lawi' kadota-ra moto-rawo, bona mologa-ra mpobago bago Alata'ala. Hema to mpakule' mpotuku' tudui' toi, lompe' ane natuku'.&quot;
					</seg>
					<seg id="b.MAT.19.13" type="verse">
						Hangkani, ria tauna to mpokeni ana' -ra hi Yesus bona najama-ra pai' naposampayai. Aga ana'guru-na mpokaroe tauna toera.
					</seg>
					<seg id="b.MAT.19.14" type="verse">
						Yesus mpo'uli' -raka ana'guru-na: &quot;Pelele' moto-ra ana' tetura tumai hi Aku', neo' -ra nitagi. Apa' tauna to hewa toe-ramo to jadi' ntodea-na Alata'ala hi rala Kamagaua' -na.&quot;
					</seg>
					<seg id="b.MAT.19.15" type="verse">
						Ngkai ree, najama-ramo ana' toera, pai' -ra nagane'. Oti toe, malai-imi ngkai ree.
					</seg>
					<seg id="b.MAT.19.16" type="verse">
						Hangkani, ria hadua tomane rata hi Yesus mpopekune' -i: &quot;Guru, kehi napa to lompe' kana kubabehi bona mporata-a katuwua' to lompe' duu' kahae-hae-nae?&quot;
					</seg>
					<seg id="b.MAT.19.17" type="verse">
						Na'uli' Yesus: &quot;Napa pai' nupekune' -a beiwa kehi to lompe' -e? Uma ria ntani' -na to lompe', hadua Alata'ala-wadi. Ane doko' mporata katuwua' to lompe' -ko, tuku' -mi parenta Alata'ala.&quot;
					</seg>
					<seg id="b.MAT.19.18" type="verse">
						Mepekune' tena-i tau tohe'ei: &quot;Parenta to'uma?&quot; Natompoi' Yesus: &quot;Neo' mepatehi, neo' mobualo', neo' manako, neo' mosabi' boa',
					</seg>
					<seg id="b.MAT.19.19" type="verse">
						kana tabila' tina tuama-ta, pai' poka'ahi' doo-ta hewa kampoka'ahi' -ta woto-ta moto.&quot;
					</seg>
					<seg id="b.MAT.19.20" type="verse">
						Na'uli' kabilasa toei: &quot;Hawe'ea parenta tetu lau, kutuku' omea-mi. Napa-pi to kana kubabehi?&quot;
					</seg>
					<seg id="b.MAT.19.21" type="verse">
						Na'uli' Yesus: &quot;Ane doko' -ko mpotuku' Alata'ala hante karoli' -roli' nono-nu, lou-moko ulu mpobalu' rewa-nu, pai' doi oli-na wai' -raka tokabu. Ane nubabehi hewa toe, bohe mpai' rasi' to nurata hi rala suruga. Oti toe, pai' tumai-moko mpotuku' -a.&quot;
					</seg>
					<seg id="b.MAT.19.22" type="verse">
						Mpo'epe toe we'i, kapeda' -nami nono-na pai' -i malai-mi, apa' wori' rewa-na.
					</seg>
					<seg id="b.MAT.19.23" type="verse">
						Toe pai' na'uli' Yesus hi ana'guru-na: &quot;Makono mpu'u lolita-ku toi: mokoro rahi tauna to mo'ua' jadi' ntodea-na Alata'ala hi rala Kamagaua' -na.
					</seg>
					<seg id="b.MAT.19.24" type="verse">
						Ku'uli' wo'o: mojoli-pi hama'a unta ntara hi wulou' jaru ngkai tauna to mo'ua' mengkoru hi Alata'ala bona Hi'a jadi' Magau' -ra.&quot;
					</seg>
					<seg id="b.MAT.19.25" type="verse">
						Kara'epe ana'guru-na lolita Yesus toe, rapokakonce lia, ra'uli': &quot;Ei', ane wae-di, hema lau-damo to ma'ala mporata katuwua' to lompe' duu' kahae-hae-nae!&quot;
					</seg>
					<seg id="b.MAT.19.26" type="verse">
						Yesus mponaa-ra pai' na'uli' -raka: &quot;Ane hante pakulea' manusia' -le, uma ami' hema. Aga ane Alata'ala, uma ria to uma napakule'.&quot;
					</seg>
					<seg id="b.MAT.19.27" type="verse">
						Ngkai ree, na'uli' wo'o-mi-hawo Petrus: &quot;Hiaa' kai', kipalahii omea-mi-kaina bona mpotuku' -ko. Hiwili napa mpai' to kirata?&quot;
					</seg>
					<seg id="b.MAT.19.28" type="verse">
						Na'uli' Yesus: &quot;Mpu'u ku'uli' -kokoi: hi eo mpeno-na nto'u Alata'ala mpobo'ui omea, Aku' Ana' Manusia' mohura hi pohuraa to ncola moparenta. Nto'u toe mpai', koi' to mpotuku' -a toi-e, mohura wo'o-ko-koiwo hi pohuraa to hampulu' romeha', mpoparentai to Israel to hampulu' rontina.
					</seg>
					<seg id="b.MAT.19.29" type="verse">
						Hema-hema to mpalahii ompi' -na, tuama-na ba tina-na, ana' -na ba tomi-na ba bonea-na sabana mpotuku' -a, bate mporata-i mpai' ha'atu ngkani hiwili-na, pai' mporata wo'o-i katuwua' to lompe' duu' kahae-hae-na.
					</seg>
					<seg id="b.MAT.19.30" type="verse">
						Aga wori' tauna to bohe tuwu' -ra tempo toi jadi' kedi' tuwu' -ra hi eo mpeno. Pai' wori' wo'o tauna to kedi' tuwu' -ra tempo toi jadi' bohe tuwu' -ra hi eo mpeno.&quot;
					</seg>
				</div>
				<div id="b.MAT.20" type="chapter">
					<seg id="b.MAT.20.1" type="verse">
						Na'uli' Yesus: &quot;Ane Alata'ala jadi' Magau', kajadi' -na hewa lolita rapa' tohe'i: Hadua pue' bonea anggur hilou mpopali' tauna to dota mobago hi bonea-na. Mepupulo modao' -i mporua' tauna,
					</seg>
					<seg id="b.MAT.20.2" type="verse">
						na'uli' -raka: `Hilou-koi mobago hi bonea-ku, kuwai' -koi hore hampepa' doi pera' gaji' -ni ha'eo.' Rapo'io' -mi lolita-na toe, hilou mpu'u-ramo.
					</seg>
					<seg id="b.MAT.20.3" type="verse">
						Jaa sio, hilou wo'o-imi mpali' to ntani' -na, nahilo ba hangkuja dua tauna ntora-ntora hi wiwi' karajaa.
					</seg>
					<seg id="b.MAT.20.4" type="verse">
						Na'uli' -raka: `Hilou-koi mobago hi bonea-ku, kuwai' moto-koi gaji' to masipato'.' Hilou mpu'u-ramo-rawo.
					</seg>
					<seg id="b.MAT.20.5" type="verse">
						Tebua' eo, hilou wo'o-imi mpopali' tauna, na'uli' -raka: `Hilou-koi mobago hi bonea-ku.' Wae wo'o jaa tolu libe eo.
					</seg>
					<seg id="b.MAT.20.6" type="verse">
						&quot;Ncimonou' -mi, ba neo' jaa lima, modao' wo'o-imi mporua' tauna to ntora. Napekune' -ra: `Napa pai' ntora-ntora mara-wadi-koi ha'eoa, uma-ko-koina mobago-e?'
					</seg>
					<seg id="b.MAT.20.7" type="verse">
						&quot;Ratompoi' -i: `Apa' uma hema to mpopobago-kai.' &quot;Na'uli' pue' bonea toei: `Ane wae, hilou-mokoi mobago hi bonea-ku.' Hilou mpu'u-ramo-rawo.
					</seg>
					<seg id="b.MAT.20.8" type="verse">
						&quot;Limpa-mi eo, na'uli' -mi pue' bonea hi mantoro' -na: `Kio' -ramo topobago toera ria, pai' wai' -ramo gaji' -ra. Wai' ulu gaji' hi tauna to lako' ntepu'u mobago jaa lima we'i. Oti toe, wai' gaji' hi tauna to ntepu'u mobago jaa tolu, duu' rata hi tauna to mobago ngkai mepuloa.'
					</seg>
					<seg id="b.MAT.20.9" type="verse">
						&quot;Tumai mpu'u-ramo to mobago ntepu'u jaa lima ncimonou', mporata-ramo gaji' himpau hampepa' doi pera'.
					</seg>
					<seg id="b.MAT.20.10" type="verse">
						Kawae-kawae-na duu' -na rata wo'o-ra-rawo to mobago ngkai mepuloa-e ngone. To mobago ngkai mepulo toera mpo'uli' hi rala nono-ra: `Tantu meliu mpai' to nawai' -taka kita', apa' ha'eoa-ta-tana mobago!' Ntaa' we'i, bate hampepa' doi pera' wo'o-wadi-rawo to rarata-e.
					</seg>
					<seg id="b.MAT.20.11" type="verse">
						Kampohilo-ra gaji' -ra tohe'e, ngkunuti-ramo mpongkunutii pue' bonea, ra'uli':
					</seg>
					<seg id="b.MAT.20.12" type="verse">
						`To lako' rata mobago hi ka'omea-na, muntu' hajaa-ra-wadi mobago. Hiaa' kai', mobago ha'eoa-ka-kaina, nahimai' eo to ngkerepa'. Napa-di pai' nubayari-ra hibaa-balia hante kai'?'
					</seg>
					<seg id="b.MAT.20.13" type="verse">
						&quot;Hampetompoi' pue' bonea toei: `Uma-a masala' hi koi', bale. Ha uma pojanci-tami mporata-koi gaji' hampepa' doi pera' rala-na ha'eo?
					</seg>
					<seg id="b.MAT.20.14" type="verse">
						Ala' -mi-koiwo gaji' -ni pai' hilou-mokoi! Konoa-kumi mpowai' gaji' hi tauna to rata ka'omea-na hibalia hante to kuwai' -kokoi koi'.
					</seg>
					<seg id="b.MAT.20.15" type="verse">
						Ha uma ma'ala kubabehi ntuku' konoa-ku hante doi-ku? Napa pai' mohingi' -koi hi doo ane lompe' nono-ku hi hira'?'&quot;
					</seg>
					<seg id="b.MAT.20.16" type="verse">
						Napohudu Yesus lolita rapa' toe, na'uli': &quot;Wae wo'o mpai' hi eo mpeno-na: wori' tauna to kedi' tuwu' -ra tempo toi jadi' bohe tuwu' -ra hi eo mpeno. Pai' wori' wo'o tauna to bohe tuwu' -ra tempo toi jadi' kedi' tuwu' -ra hi eo mpeno.&quot;
					</seg>
					<seg id="b.MAT.20.17" type="verse">
						Nto'u toe, Yesus mako' mpotoa' ngata Yerusalem. Hi lengko ohea nakio' -ra ana'guru-na to hampulu' rodua morumpu mopatani', pai' na'uli' -raka:
					</seg>
					<seg id="b.MAT.20.18" type="verse">
						&quot;Epe-koi! Hilou-tamo tohe'i-e mpotoa' Yerusalem. Hi ria mpai', Aku' Ana' Manusia' ratonu hi imam pangkeni pai' guru agama, pai' rabotuhi bona rapatehi-a.
					</seg>
					<seg id="b.MAT.20.19" type="verse">
						Oti toe mpai', ratonu-a hi tauna to bela-ra to Yahudi, rapopo'ore', raweba', pai' rapatehi-a hi kaju parika'. Aga hi eo katolu-na tuwu' nculii' moto-a.&quot;
					</seg>
					<seg id="b.MAT.20.20" type="verse">
						Nto'u toe, rata tobine-na Zebedeus hante ana' -na rodua hi Yesus. Motingkua' -i hi nyanyoa-na apa' ria to naperapi'.
					</seg>
					<seg id="b.MAT.20.21" type="verse">
						Napekune' Yesus: &quot;Napa to nuperapi' -e?&quot; Na'uli' totina toei: &quot;Pomperapia' -kule, bona ane jadi' Magau' -poko mpai', ana' -ku to rodua tohe'ira mohura pai' moparenta hangkaa-ngkania dohe-nu, hadua hi mali ka'ana-nu, hadua hi mali ki'ii-nu.&quot;
					</seg>
					<seg id="b.MAT.20.22" type="verse">
						Na'uli' Yesus mpo'uli' -raka: &quot;Uma ni'incai napa to niperapi' tetu. Ha nipakule' mpai' mpokolo kaparia to kana kukolo-e?&quot; Ratompoi' ana'guru to rodua toera: &quot;Kipakule' moto!&quot;
					</seg>
					<seg id="b.MAT.20.23" type="verse">
						Na'uli' Yesus: &quot;Makono mpu'u, bate nikolo mpai' kaparia hewa to kukolo. Aga hema to mohura hi mali ka'ana-ku pai' hi mali ki'ii-ku, bela Aku' to mpakatantu. Tuama-ku-hana to mpakatantu hema to mporata bagia tetu.&quot;
					</seg>
					<seg id="b.MAT.20.24" type="verse">
						Kara'epe-na ana'guru-na to hampulu' pomperapia' doo-ra to rodua toera, kamoroe-rami mpokaroe-ra.
					</seg>
					<seg id="b.MAT.20.25" type="verse">
						Toe pai' Yesus mpokio' -ra omea pai' na'uli' -raka: &quot;Ni'inca moto kasoa-ra topoparenta to uma mpo'incai Alata'ala mpoparentai ntodea-na. Tauna to bohe pangka' -ra mpewuku ntodea-na mpotuku' hawa' -na.
					</seg>
					<seg id="b.MAT.20.26" type="verse">
						Aga koi', neo' hewa toe kehi-ni. Hema-koi to doko' bohe pangka' -na, kana jadi' pahawaa'.
					</seg>
					<seg id="b.MAT.20.27" type="verse">
						Pai' hema to doko' bohe hanga' -na kana jadi' batua-ni.
					</seg>
					<seg id="b.MAT.20.28" type="verse">
						Kana nituku' po'ingku-ku, Aku' Ana' Manusia'. Patuju-ku tumai hi dunia', uma bona jadi' topohawa'. Pai' -a tumai-le, bona jadi' pahawaa', duu' -na mpewai' woto-ku rapatehi mpotolo' sala' tauna to wori'.&quot;
					</seg>
					<seg id="b.MAT.20.29" type="verse">
						Kamalai-ra Yesus pai' ana'guru-na ngkai ngata Yerikho, mo'iko-ra-damo tauna mpotuku' -i.
					</seg>
					<seg id="b.MAT.20.30" type="verse">
						Hi wiwi' ohea, ria rodua tauna to wero mohura. Kape'epe-ra towero toera Kayesus-na to liu, mekio' -ramo, ra'uli': &quot;Pue', muli Magau' Daud! Poka'ahi' -ka-kaiwo!&quot;
					</seg>
					<seg id="b.MAT.20.31" type="verse">
						Tauna to wori' hi ree mpokaroe-ra, ra'uli': &quot;Ngkalino-koi!&quot; Uma-rawo rapangalai', rahuduwukui lau-mi mejeu': &quot;Pue', muli Magau' Daud, poka'ahi' -ka-kaiwo!&quot;
					</seg>
					<seg id="b.MAT.20.32" type="verse">
						Mento'o-imi Yesus, pai' -i mpokio' -ra tumai, na'uli' -raka: &quot;Napa to nipokono kubabehi-kokoi?&quot;
					</seg>
					<seg id="b.MAT.20.33" type="verse">
						Ratompoi' -i: &quot;Pue', doko' -ka-kaiwo pehilo!&quot;
					</seg>
					<seg id="b.MAT.20.34" type="verse">
						Metumu' -mi ahi' -na Yesus, toe pai' naganga mata-ra. Ncaliu pehilo-ramo, pai' -ra mpotuku' Yesus.
					</seg>
				</div>
				<div id="b.MAT.21" type="chapter">
					<seg id="b.MAT.21.1" type="verse">
						Mohu' -ramo hi Yerusalem, rata-ra hi ngata Betfage hi Bulu' Zaitun. Hi ree, Yesus mpohubui rodua ana'guru-na hilou meri'ulu,
					</seg>
					<seg id="b.MAT.21.2" type="verse">
						na'uli' -raka: &quot;Hilou-koi hi ngata to tanyanyohi toe mai. Rata-koi mpai' hi ria, nihilo hama'a keledai to tehoo' pai' ana' -na mohu' dohe-na. Bongka koloro-na pai' keni-ra tumai.
					</seg>
					<seg id="b.MAT.21.3" type="verse">
						Ane ria to mpokamaro-koi, uli' -raka: `Apa' Pue' mparaluu-ra. Napoponculi' moto-kokoi mpai'.'&quot;
					</seg>
					<seg id="b.MAT.21.4" type="verse">
						Tohe'e majadi' bona madupa' napa to na'uli' nabi owi, hewa toi:
					</seg>
					<seg id="b.MAT.21.5" type="verse">
						&quot;Uli' -raka pue' ngata Sion: Hilo, etu-imi tumai Magau' -ni! Dingki' nono-na, mpohawi' -i hama'a keledai, mpohawi' -i hama'a ana' keledai to mongura.&quot;
					</seg>
					<seg id="b.MAT.21.6" type="verse">
						Jadi', hilou mpu'u-ramo ana'guru-na to rodua toera, rababehi hewa to nahubui-raka.
					</seg>
					<seg id="b.MAT.21.7" type="verse">
						Rakeni keledai to ntali ana' toera, ralampii hante baju-ra. Oti ralampii, mehawi' -imi Yesus.
					</seg>
					<seg id="b.MAT.21.8" type="verse">
						Hilou-ramo mpotoa' Yerusalem. Hi kaliua-na Yesus toe, wori' lia tauna mpokodo pohea-ra hi mata ohea, pai' hantongo' mpoho'a rau kaju pai' rakodo hi mata ohea bona mpobila' -i.
					</seg>
					<seg id="b.MAT.21.9" type="verse">
						Wori' tauna mpotuku' -i, ria-ra to meri'ulu, ria wo'o-ra to hi boko'. Ntora mogora-ra mpo'uli': Une' -imi muli Magau' Daud!&quot; Pue' Ala mpogane' Magau' to tumai mpokeni hanga' -na!&quot; Une' -imi Pue' Ala to hi rala suruga!&quot;
					</seg>
					<seg id="b.MAT.21.10" type="verse">
						Pesua' -na Yesus hi ngata Yerusalem, konce-mi pue' ngata, ra'uli': &quot;Hema-idie?&quot;
					</seg>
					<seg id="b.MAT.21.11" type="verse">
						Ratompoi' tauna to dohe-na: &quot;Yesus-le, nabi ngkai Nazaret tana' Galilea.&quot;
					</seg>
					<seg id="b.MAT.21.12" type="verse">
						Oti toe, mesua' -imi Yesus hi berewe Tomi Alata'ala, pai' -i mpopalai hawe'ea tauna to mobabalu' hi ree. Nabilingko-raka meja' -meja' posulaa' -ra doi, pai' nabilingko wo'o pohuraa topobabalu' danci mangkebodo.
					</seg>
					<seg id="b.MAT.21.13" type="verse">
						Na'uli' -raka: &quot;Hi rala Buku Tomoroli' Alata'ala mpo'uli' hewa toi: `Tomi-ku mpai' rakahangai' tomi posampayaa.' Hiaa' koi' -koina, niponcawa tomi toperampaki-di!&quot;
					</seg>
					<seg id="b.MAT.21.14" type="verse">
						Hi Tomi Alata'ala, tauna towero pai' topungku rata hi Yesus, pai' napaka'uri' -ra.
					</seg>
					<seg id="b.MAT.21.15" type="verse">
						Aga imam-imam pangkeni pai' guru-guru agama, moroe-ra mpohilo tanda mekoncehi to nababehi Yesus. Gigi nono-ra mpo'epe ana' to mogora hi rala Tomi Alata'ala to mpo'uli': &quot;Une' -imi muli Magau' Daud!&quot;
					</seg>
					<seg id="b.MAT.21.16" type="verse">
						Toe pai' ra'uli' mpo'uli' -ki Yesus: &quot;Nu'epe wa napa to ra'uli' -e!&quot; Na'uli' Yesus: &quot;Ku'epe moto. Ko'ia-tano nibasa hi rala Buku Tomoroli' -e to mpo'uli': `Nutudui' -ramo ana' -ana' pai' ana'lei mpohowa' lolita pe'une' hi Iko.'&quot;
					</seg>
					<seg id="b.MAT.21.17" type="verse">
						Ngkai ree, malai-imi Yesus mpalahii-ra hilou hi mali ngata, turu hi Betania.
					</seg>
					<seg id="b.MAT.21.18" type="verse">
						Kampeneo-na mepulo ngkii, hi pomako' -ra Yesus pai' ana'guru-na nculii' hilou hi Yerusalem, mo'oro' -imi Yesus.
					</seg>
					<seg id="b.MAT.21.19" type="verse">
						Mpohilo-i hi wiwi' ohea hangkaju kaju ara. Hilou-i hi tawu-na mpali' wua' -na, aga uma ria nau' hantakua, muntu' rau-na-wadi. Toe pai' Yesus mpototowi kaju toei, na'uli': &quot;Ngkai eo toe lau, uma-poko mowua' -wua' kaju toi-ko!&quot; Kamolaju-nami kaju ara toei.
					</seg>
					<seg id="b.MAT.21.20" type="verse">
						Wae karahilo-na ana'guru-na to jadi' toe, rapokakonce, ra'uli': &quot;Beiwa pai' kaliliu molaju kaju ara toei-e mai?&quot;
					</seg>
					<seg id="b.MAT.21.21" type="verse">
						Na'uli' Yesus: &quot;Mpu'u ku'uli' -kokoi, ane nipangala' pai' uma-koi morara', ma'ala wo'o-ko-koiwo mpobabehi hewa to kubabehi hi kaju toe we'i. Pai' uma muntu' tohe'e, ma'ala-koi mpololitai bulu' tohe'i: `Te'ongko' -moko, pengkanawu' -ko hi rala tahi'!' bate majadi' tetu.
					</seg>
					<seg id="b.MAT.21.22" type="verse">
						Napa-napa to niperapi' hi rala posampaya-ni, ane nipangala', bate nitarima.&quot;
					</seg>
					<seg id="b.MAT.21.23" type="verse">
						Mesua' wo'o-imi Yesus hi rala Tomi Alata'ala pai' metudui'. Bula-na metudui', rata-ramo imam pangkeni hante totu'a to Yahudi mpekune' -i, ra'uli': &quot;Uli' -kakai, ngkaiapa huraa-nu mpobabehi hawe'ea tetu hi Tomi Alata'ala! Hema to mpowai' -ko kuasa hewa tetu?&quot;
					</seg>
					<seg id="b.MAT.21.24" type="verse">
						Na'uli' Yesus: &quot;Aku', ria wo'o-kuwo pompekunea' -ku hi koi'. Ane nitompoi' -ka, bo ku'uli' -kokoi kangkaiapa-na kuasa-ku mpobabehi hawe'ea toe lau.
					</seg>
					<seg id="b.MAT.21.25" type="verse">
						Uli' -ka pe': ngkaiapa kuasa-na Yohanes Topeniu' mponiu' tauna? Ngkai Alata'ala-di, ba ngkai manusia' -di?&quot; Momepololitai-ramo pangkeni to Yahudi toera, ra'uli': &quot;Beiwa-tale' mpotompoi' -ie? Ane ta'uli' ngkai Alata'ala kuasa-na, na'uli' -taka mpai': `Ane wae, napa pai' uma-i nipangala'?'
					</seg>
					<seg id="b.MAT.21.26" type="verse">
						Hiaa' ane ta'uli' ngkai manusia' -wadi kuasa-na, mpoka'eka' -ta ntodea, apa' ntodea toera mpo'uli' Yohanes toe hadua nabi.&quot;
					</seg>
					<seg id="b.MAT.21.27" type="verse">
						Jadi', ratompoi' -i: &quot;Uma ki'incai.&quot; Toe pai' na'uli' Yesus mpo'uli' -raka: &quot;Ane wae, uma wo'o-kuwo ku'uli' -kokoi kangkaiapa kuasa-ku mpobabehi toe lau.&quot;
					</seg>
					<seg id="b.MAT.21.28" type="verse">
						Napokaliliu Yesus lolita-na hi pangkeni agama Yahudi toera, na'uli': &quot;Beiwa pomporata-ni tohe'i: Ria hadua tuama, rodua-ki ana' -na, paka' tomane. Hilou-i hi to tuaka, na'uli' -ki: `Uto', eo toe lau, hilou-ko mobago hi bonea.'
					</seg>
					<seg id="b.MAT.21.29" type="verse">
						&quot;Natompoi': `Oja' -a Mama!' Aga ka'omea-na mobali' nono-na, hilou moto-i mobago hi bonea.
					</seg>
					<seg id="b.MAT.21.30" type="verse">
						&quot;Ngkai ree, hilou wo'o-i hi ana' -na to tu'ai, na'uli' -ki: `Uto', hilou-ko mobago hi bonea.' &quot;Natompoi' ana' toei: `Io', hilou moto-a Mama.' Ntaa' uma-idi hilou-e!&quot;
					</seg>
					<seg id="b.MAT.21.31" type="verse">
						Ngkai ree, mepekune' -i Yesus hi pangkeni agama Yahudi, na'uli': &quot;Jadi', ngkai ana' to rodua toera, hema to mpotuku' hawa' tuama-ra?&quot; Ra'uli' pangkeni to Yahudi toera: &quot;To lomo' -na.&quot; Na'uli' Yesus: &quot;Mpu'u ku'uli' -kokoi: tauna topojeko', hewa topesingara' paja' pai' tobine to uma tumotoa gau' -ra, hira' lau-mi to natarima Alata'ala jadi' ntodea-na hi rala Kamagaua' -na, bela koi'.
					</seg>
					<seg id="b.MAT.21.32" type="verse">
						Apa' Yohanes Topeniu' mpotudui' -koi ohea to monoa', aga uma-koi dota mpopangala' -i. Hiaa' topesingara' paja' pai' tobine to uma tumotoa gau' -ra, rapangala' -i-rana. Pai' nau' nihilo-mi toe, uma oa' nibalii' gau' -ni pai' uma oa' nipangala' -i.&quot;
					</seg>
					<seg id="b.MAT.21.33" type="verse">
						Na'uli' wo'o-mi Yesus mpo'uli' -raka pangkeni agama Yahudi: &quot;Epe wo'o-koi lolita rapa' tohe'i. Ria hadua pue' bonea mpohu'ai bonea-na hante anggur. Nawala ntololikia-na, nababehi pompeaa' anggur, pai' natunya' wo'o pongko pompodooa. Oti toe, napewai' bonea-na rapobago hi ba hangkuja dua tauna, pai' hilou-imi hi ngata to molaa.
					</seg>
					<seg id="b.MAT.21.34" type="verse">
						Rata-mi tempo pohopua' wua' anggur, napahawa' -ra ba hangkuja dua batua-na hilou mperapi' bagia-na.
					</seg>
					<seg id="b.MAT.21.35" type="verse">
						Aga topobago bonea toera mpohoko' batua to napahawa': ria-ra to rapao', ria to rapana' watu, ria wo'o to rapatehi.
					</seg>
					<seg id="b.MAT.21.36" type="verse">
						Pue' bonea toei mpahawa' tena batua-na to ntani' -na, meliu kawori' -ra ngkai to lomo' -na. Aga rapohewa toe wo'o-ra-wadi.
					</seg>
					<seg id="b.MAT.21.37" type="verse">
						Ka'omea-na, na'uli': `Agina ana' -ku moto-mi kupahawa' hilou, bate rapengkorui-i mpai'.'
					</seg>
					<seg id="b.MAT.21.38" type="verse">
						&quot;Ntaa' we'i, karahilo-na topobago bonea toera ana' pue' bonea tohe'ei, mohawa' -ramo ra'uli': `Etu-imi tumai ana' -na, hi'a mpai' to jadi' pue' bonea toi-e. Kita tapatehi-i, bona bonea toi kita' -mi mpai' pue' -na.'
					</seg>
					<seg id="b.MAT.21.39" type="verse">
						Karahoko' -nami ana' toei, radii' hilou hi mali bonea pai' rapatehi.&quot;
					</seg>
					<seg id="b.MAT.21.40" type="verse">
						Ngkai ree, Yesus mpo'uli' -raka pangkeni agama Yahudi: &quot;Jadi', ane rata nculii' -ipi pue' bonea-e, napopai-ra topobago bonea-na toera-e?&quot;
					</seg>
					<seg id="b.MAT.21.41" type="verse">
						Ratompoi' -i: &quot;Tantu napatehi-ra tauna to dada'a toera, pai' bonea-na nawai' -raka tau ntani' -na to dota mpowai' -i bagia-na hi tempo-na.&quot;
					</seg>
					<seg id="b.MAT.21.42" type="verse">
						Na'uli' Yesus mpo'uli' -raka: &quot;Tantu nibasa-mi lolita Buku Tomoroli' to mpolowa pesapuaka-ni hi Aku', hewa toi moni-na: `Watu to ratadi topowangu tomi, watu toe lau-mi to jadi' poko parawatu. Tohe'e majadi' ntuku' konoa Pue' Alata'ala, uma mowo kalompe' -na hi poncilo-ta.'&quot;
					</seg>
					<seg id="b.MAT.21.43" type="verse">
						Na'uli' wo'o-mi Yesus: &quot;Jadi', apa' oja' -koi mpotarima-a jadi' Magau' -ni, wae-pi, bagia-ni hi rala Kamagaua' -na Alata'ala, ra'ala' ngkai koi' pai' rawai' -raka tauna to mpobabehi po'ingku to natao hi ntodea Alata'ala. ((
					</seg>
					<seg id="b.MAT.21.44" type="verse">
						Hewa kura to monawu' hi watu mopengka, pai' hewa kura to napitihi watu moreja', hewa toe wo'o mpai' tauna to mposapuaka-a.))&quot;
					</seg>
					<seg id="b.MAT.21.45" type="verse">
						Kara'epe-na imam pangkeni pai' to Parisi lolita-lolita rapa' Yesus toe, ra'inca kahira' -na to natoa'.
					</seg>
					<seg id="b.MAT.21.46" type="verse">
						Toe pai' rapali' -mi ohea-ra mpohoko' -i. Aga uma-ra daho', apa' mpoka'eka' -ra ntodea, apa' ntodea mpo'uli' Yesus hadua nabi.
					</seg>
				</div>
				<div id="b.MAT.22" type="chapter">
					<seg id="b.MAT.22.1" type="verse">
						Mololita tena-i Yesus hi pangkeni agama Yahudi toera, mpo'uli' -raka hanyala-pi lolita rapa'. Na'uli':
					</seg>
					<seg id="b.MAT.22.2" type="verse">
						&quot;Alata'ala hewa magau' to hi rala jarita toi: Hadua magau' mpobabehi karamea hi poncamokoa ana' -na.
					</seg>
					<seg id="b.MAT.22.3" type="verse">
						Mohawa' -i hi pahawaa' -na hilou mpokio' tauna to rahinta' hewa toi: `Hilou-tamo ngkoni' hi posusaa' poncamokoa!' Aga hawe'ea to rakio' toera, uma-ra dota hilou.
					</seg>
					<seg id="b.MAT.22.4" type="verse">
						Toe pai' nahubui tena pahawaa' -na to ntani' -na, na'uli' -raka: `Uli' -raka to rahinta': pongkoni' taha' -mi, japi hante porewua to morudu' ntani' -na rasumale' -mi, rodo-mi omea. Kita-mi hilou hi posusaa' poncamokoa!'
					</seg>
					<seg id="b.MAT.22.5" type="verse">
						Aga hawe'ea to rakio' toera uma mposaile' pekio' toe. Hore-hore hilou hi pobagoa-ra moto-ra. Ria-ra to hilou hi bonea-ra, ria-ra to hilou hi bago-ra ntani' -na.
					</seg>
					<seg id="b.MAT.22.6" type="verse">
						To ntani' -na wo'o-ra mpohoko' pahawaa' magau' toe, rapao' pai' rapatehi.
					</seg>
					<seg id="b.MAT.22.7" type="verse">
						Kana'epe-na magau' napa to jadi' tohe'e, moroe lia-imi. Nahubui tantara-na hilou mpatehi topepatehi toera, pai' mposuwe ngata-ra.
					</seg>
					<seg id="b.MAT.22.8" type="verse">
						&quot;Oti toe, nakio' wo'o-ramo pahawaa' -na, na'uli' -raka: `Susa' poncamokoa rodo-mi, aga tauna to kukio', uma-ra natao mpokaralai.
					</seg>
					<seg id="b.MAT.22.9" type="verse">
						Wae-pi, hilou-mokoi hi ohea kama, hema-hema to nirua', bawai-ramo tumai mpokaralai susa' poncamokoa.'
					</seg>
					<seg id="b.MAT.22.10" type="verse">
						Kahilou-rami-rawo pahawaa' toera hi ohea mporumpu hawe'ea tauna to liu, uma mpenara' ba to lompe' gau' -ra ba to dada'a. Ka'omea-na ihia' mpu'u-mi tomi posusaa' hante torata.
					</seg>
					<seg id="b.MAT.22.11" type="verse">
						&quot;Mesua' -imi magau' toei mpokamata torata. Nahilo-hawo hi olo' torata, ria hadua to uma moheai pohea posusa'.
					</seg>
					<seg id="b.MAT.22.12" type="verse">
						Na'uli' magau': `Bale, napa-kona pai' tumai-ko hi posusaa' uma-ko moheai pohea posusa' -e?' Uma-i-hawo winihi.
					</seg>
					<seg id="b.MAT.22.13" type="verse">
						Ngkai ree, mohawa' -imi magau' mpo'uli' -raka pahawaa' -na: `Hilu' witi' -na, hoo' pale-na, petadi-i hi mali-na rala kabengia-na! Hi ria-i mpai' geo' pai' ntodohaka.'&quot;
					</seg>
					<seg id="b.MAT.22.14" type="verse">
						Napohudu Yesus lolita rapa' -na hewa toi: &quot;Wori' tauna to nakio' Alata'ala, aga hangkedi' -ra-wadi to napelihi jadi' ntodea-na.&quot;
					</seg>
					<seg id="b.MAT.22.15" type="verse">
						Ngkai ree, malai-ramo to Parisi ngkai Tomi Alata'ala. Mohawa' -ra mpali' akala beiwa-ra ma'ala mpo'opa kahala' lolita-na Yesus mpotompoi' pompekunea' -ra.
					</seg>
					<seg id="b.MAT.22.16" type="verse">
						Rarata-mi akala-ra: mpahawa' -ra ba hangkuja dua topetuku' -ra hante ba hangkuja dua tauna to tono' hi Magau' Herodes hilou hi Yesus. Ra'uli' mpo'uli' -ki: &quot;Guru, ki'inca Guru tau manoa'. Monoa' lia tudui' -nu mpo'uli' napa konoa Alata'ala hi manusia'. Uma nupengkorui ba hema-hema, apa' uma-ko mpelence tauna.
					</seg>
					<seg id="b.MAT.22.17" type="verse">
						Toe pai' kiperapi' bona nu'uli' -kakai, beiwa pomporata-nu Guru: ntuku' atura agama-ta, ba ma'ala moto-ta mpobayari paja' hi Kaisar, ba uma-di?&quot;
					</seg>
					<seg id="b.MAT.22.18" type="verse">
						Na'inca Yesus patuju nono-ra to dada'a toe, toe pai' na'uli' -raka: &quot;Hilo mpu'u-koie' topebagiu! Napa pai' doko' ni'opa kahala' lolita-ku!
					</seg>
					<seg id="b.MAT.22.19" type="verse">
						Popehuwu-ka pe' doi to biasa nibayari-ki paja' -e.&quot; Ratonu-miki hampepa' doi pera'.
					</seg>
					<seg id="b.MAT.22.20" type="verse">
						Na'uli' Yesus: &quot;Lence hema pai' hanga' hema to hi doi toi?&quot;
					</seg>
					<seg id="b.MAT.22.21" type="verse">
						Ratompoi': &quot;Lence pai' hanga' Kaisar.&quot; Na'uli' Yesus: &quot;Ane wae-di, wai' -ki Kaisar napa to kasipato' -na rawai' -ki Kaisar, pai' wai' -ki Alata'ala napa to kasipato' -na rawai' -ki Alata'ala.&quot;
					</seg>
					<seg id="b.MAT.22.22" type="verse">
						Kara'epe-na petompoi' Yesus tohe'e, rapokakonce. Kamalai-rami mpalahii Yesus.
					</seg>
					<seg id="b.MAT.22.23" type="verse">
						Hi eo toe wo'o, ba hangkuja dua to Saduki rata hi Yesus. To Saduki toera, pangkeni agama Yahudi to mposapuaka tauna to mate tuwu' nculii' hi eo mpeno.
					</seg>
					<seg id="b.MAT.22.24" type="verse">
						Rata to Saduki toera mpo'uli' -ki Yesus: &quot;Guru, nabi Musa metudui' hewa toi: Ane hadua tomane mate, hiaa' uma-ki ria ana' -na, pudupuhe-na kana mpotobine balu-na, bona ria-ki-hawo muli-na tomate toei.
					</seg>
					<seg id="b.MAT.22.25" type="verse">
						Jadi', ria pitu to ntali ompi' paka' tomane. To ulumua' motobinei, mate-i uma ria ana' -na. Balu-na napotobine tu'ai-na.
					</seg>
					<seg id="b.MAT.22.26" type="verse">
						Ko'ia wo'o rapoka'alai mo'anai', mate wo'o-imi-hawo to tu'ai toei. Wae oa' -mi majadi' hi katolu-na duu' -na hi kapitu-na.
					</seg>
					<seg id="b.MAT.22.27" type="verse">
						Ka'omea-na, mate wo'o-imi-hawo tobine toei.
					</seg>
					<seg id="b.MAT.22.28" type="verse">
						Jadi' hi eo mpeno-na, ane tuwu' nculii' mpu'u-di hawe'ea tomate-e, hema-ramo mpai' pue' tobine toei? Apa' hawe'ea-ra mpotobine-imi.&quot;
					</seg>
					<seg id="b.MAT.22.29" type="verse">
						Na'uli' Yesus: &quot;Sala' rahi pekiri-ni tetu, apa' uma nipaha ihi' Buku Tomoroli', uma wo'o ni'incai baraka' -na Alata'ala.
					</seg>
					<seg id="b.MAT.22.30" type="verse">
						Apa' ane tuwu' nculii' -ramo tauna to mate, katuwu' -ra hewa katuwu' mala'eka hi rala suruga, uma-rapa motobinei ba motomanei.
					</seg>
					<seg id="b.MAT.22.31" type="verse">
						Ha ko'ia ria nibasa lolita Buku Tomoroli' to mpakanoto katuwu' -ra nculii' tomate-e? Ria Lolita Alata'ala owi to mpo'uli' -kokoi hewa toi:
					</seg>
					<seg id="b.MAT.22.32" type="verse">
						`Aku' toi-mi Alata'ala to napue' Abraham, Alata'ala to napue' Ishak, Alata'ala to napue' Yakub.' Batua-na, nau' mahae-ramo mate Abraham, Ishak pai' Yakub, bate tuwu' moto-ra. Apa' bela tauna to mate to mepue' hi Alata'ala, tauna to tuwu' -hana to mpopue' -i.&quot;
					</seg>
					<seg id="b.MAT.22.33" type="verse">
						Kara'epe-na ntodea tudui' -na Yesus toe, rapokakonce.
					</seg>
					<seg id="b.MAT.22.34" type="verse">
						To Saduki uma-pi tepehono', apa' nadagi-ramo Yesus. Kara'epe-na to Parisi toe, moromu wo'o-ramo-rawo mpopali' akala-ra mpo'akalai Yesus.
					</seg>
					<seg id="b.MAT.22.35" type="verse">
						Hadua ngkai laintongo' -ra, hadua guru agama, mperao mpo'opa petompoi' Yesus hante pompekunea' -na, na'uli':
					</seg>
					<seg id="b.MAT.22.36" type="verse">
						&quot;Guru, ngkai hawe'ea parenta hi rala Atura Pue', parenta to'uma to meliu kabohe-na?&quot;
					</seg>
					<seg id="b.MAT.22.37" type="verse">
						Na'uli' Yesus: `Kana tapoka'ahi' Pue' -ta Pue' Alata'ala hante nono-ta mpu'u, tatonu hawe'ea katuwu' -ta hi Hi'a, pai' tapoka'ahi' -i hudu inca-ta.'
					</seg>
					<seg id="b.MAT.22.38" type="verse">
						Toe-mi parenta to meliu kabohe-na, pai' to lomo' -na mpu'u.
					</seg>
					<seg id="b.MAT.22.39" type="verse">
						Pai' parenta karonyala-na to hibalia hante to lomo' -na toe: `Kana tapoka'ahi' doo-ta hewa pompoka'ahi' -ta woto-ta moto.'
					</seg>
					<seg id="b.MAT.22.40" type="verse">
						Hawe'ea Atura Pue' pai' tudui' nabi-nabi mentoe hi parenta to ronyala toe.&quot;
					</seg>
					<seg id="b.MAT.22.41" type="verse">
						Bula-ra to Parisi ria-pidi morumpu hi retu, Yesus mpekune' -ra:
					</seg>
					<seg id="b.MAT.22.42" type="verse">
						&quot;Beiwa pomporata-ni, hema-i Magau' Topetolo' to najanci Alata'ala-e? Muli hema-i?&quot; Ratompoi': &quot;Muli Magau' Daud.&quot;
					</seg>
					<seg id="b.MAT.22.43" type="verse">
						Na'uli' Yesus: &quot;Ane wae-di, napa pai' Daud mpokahangai' -i Pue' -na? Hante petete' Inoha' Tomoroli', Daud mpotompo'wiwi Magau' Topetolo' hewa toi:
					</seg>
					<seg id="b.MAT.22.44" type="verse">
						Pue' Ala mpo'uli' -ki Pue' -ku: `Mohura-moko hi mali ngka'ana-ku, duu' -na kupopengkoru hawe'ea bali' -nu hi Iko.'
					</seg>
					<seg id="b.MAT.22.45" type="verse">
						Jadi', ane muli Daud mpu'u-idi Magau' Topetolo' -e, napa pai' Daud mpokahangai' -i Pue' -na?&quot;
					</seg>
					<seg id="b.MAT.22.46" type="verse">
						Uma ria haduaa to mpotompoi' -i. Ntepu'u ngkai eo toe, uma-pi hema to daho' mpekune' ba napa-napa hi Yesus.
					</seg>
				</div>
				<div id="b.MAT.23" type="chapter">
					<seg id="b.MAT.23.1" type="verse">
						Ngkai ree, Yesus mpololitai ntodea pai' topetuku' -na, na'uli':
					</seg>
					<seg id="b.MAT.23.2" type="verse">
						&quot;Guru-guru agama pai' to Parisi mohura hi pohuraa Musa, apa' hira' to mpotudui' -koi Atura Musa.
					</seg>
					<seg id="b.MAT.23.3" type="verse">
						Toe pai' kana nituku' omea napa to ratudui' -kokoi. Aga neo' nipenau' po'ingku-ra, apa' hira' toe uma mpotuku' napa to ratudui' -kokoi.
					</seg>
					<seg id="b.MAT.23.4" type="verse">
						Hira' toe mpopokoloi ntodea hante parenta pai' ada to motomo, hiaa' hira' moto, uma-ra mpotulungi ntodea mpotuku' parenta pai' ada toe.
					</seg>
					<seg id="b.MAT.23.5" type="verse">
						&quot;Wori' moto-hawo po'ingku-ra to lompe', aga patuju-ra mpobabehi po'ingku toe, bona rahilo doo-wadi. Mpopake' -ra tali posampaya to mopepa' -pepa', pai' rapokaloe wua' baju-ra, bona petuku' -ra hi Atura Musa ma'ala rahilo doo.
					</seg>
					<seg id="b.MAT.23.6" type="verse">
						Goe' -ra ane rapopohura-ra hi pohuraa to lompe' hi posusaa'. Goe' -ra rapopohura hi pohuraa karabilaa' hi tomi posampayaa.
					</seg>
					<seg id="b.MAT.23.7" type="verse">
						Goe' -ra ane ria tauna hi wiwi' karajaa motingkua' mpotabe-ra pai' mpokahangai' -ra `Guru.'
					</seg>
					<seg id="b.MAT.23.8" type="verse">
						&quot;Aga koi', neo' -koi mpopebila' pai' doko' rakahangai' `Guru,' apa' hadua-wadi Guru-ni, pai' koi' omea ntali ompi' -wadi.
					</seg>
					<seg id="b.MAT.23.9" type="verse">
						Pai' neo' wo'o nipomolangko rahi ba hema-hema hi dunia' toi pai' mpokahangai' -ra `Tuama,' apa' Tuama-ni hadua-wadi, Hi'a-mi Tuama-ni to hi rala suruga.
					</seg>
					<seg id="b.MAT.23.10" type="verse">
						Pai' neo' wo'o-koi doko' rakahangai' `Pangkeni,' apa' Pangkeni-ni hadua-wadi, Hi'a-mi Magau' Topetolo'.
					</seg>
					<seg id="b.MAT.23.11" type="verse">
						Hema-koi to doko' bohe tuwu' -na, kana jadi' pahawaa' hi doo-na.
					</seg>
					<seg id="b.MAT.23.12" type="verse">
						Tauna to mpakalangko nono-ra, Pue' Ala bate mpodingkihi-ra, pai' tauna to mpakadingki' nono-ra, Pue' Ala mpomolangko-ra.
					</seg>
					<seg id="b.MAT.23.13" type="verse">
						&quot;Pai' koi' guru agama pai' to Parisi! Bate mporata silaka-koi mpai'! Lompe' hi mali-na-wadi-koi! Tauna to doko' jadi' ntodea Alata'ala, nitagi-ra. Koi' moto uma dota jadi' ntodea-na Alata'ala, pai' tau ntani' -na to doko' jadi' ntodea-na, nihalawai' lau-rada. ((
					</seg>
					<seg id="b.MAT.23.14" type="verse">
						&quot;Silaka-koi, guru agama pai' to Parisi! Lompe' hi mali-na-wadi-koi! Nibagiu tobine tobalu pai' nihagoi tomi-ra. Pai' mosampaya-koi nipomoloe-loe, bona tewunii' gau' -ni to dada'a tetu. Motomo lia mpai' huku' -ni.))
					</seg>
					<seg id="b.MAT.23.15" type="verse">
						&quot;Silaka-koi, guru agama pai' to Parisi! Lompe' hi mali-na-wadi-koi! Mako' molaa-koi medipo tahi' modao' hi role-na, bona ngalai' ria nte hadua tauna to jadi' topetuku' -ni. Pai' ane ria-pi topetuku' -ni, nitudui' -ra mpotuku' pebagiu-ni, alaa-na meliu kadada'a gau' -ra ngkai koi', pai' meliu kamasipato' -ra rahuku' hi naraka ngkai koi'.
					</seg>
					<seg id="b.MAT.23.16" type="verse">
						&quot;Bate silaka-koi mpai'! Koi' hewa to wero to doko' mpotete' doo! Metudui' -koi hewa toi: Ane ria tauna to mpobabehi pojanci pai' mosumpa-i mpokahangai' Tomi Alata'ala, ni'uli' uma-i tehoo' hante sumpa-na toe. Hiaa' ane mpokahangai' -i bulawa to hi rala Tomi Alata'ala, tehoo' -i hante sumpa-na toe.
					</seg>
					<seg id="b.MAT.23.17" type="verse">
						Wojo mpu'u-koi, hewa to wero-koi! Ha ni'uli' -koina bulawa to meliu ngkai Tomi Alata'ala! Hiaa' bo Tomi Alata'ala toe-di to mpomoroli' bulawa to hi rala-na.
					</seg>
					<seg id="b.MAT.23.18" type="verse">
						Metudui' wo'o-koi hewa toi: Ane tauna mosumpa mpokahangai' meja' pontunua pepue' to hi rala Tomi Alata'ala, uma-i tehoo' hante sumpa-na toe. Aga ane mpokahangai' -i pepue' to ratunu hi lolo meja' toe, ni'uli' bate tehoo' -i hante sumpa-na.
					</seg>
					<seg id="b.MAT.23.19" type="verse">
						Hewa to wero mpu'u-koi! Ha ni'uli' -koina, pepue' to meliu ngkai meja' pontunua pepue'? Uma-e', apa' meja' toe-di to mpomoroli' pepue' to hi lolo-nae.
					</seg>
					<seg id="b.MAT.23.20" type="verse">
						Ane tauna mosumpa mpokahangai' meja' pontunua pepue', batua-na mpokahangai' -i meja' toe pai' hawe'ea to ratunu hi lolo-na.
					</seg>
					<seg id="b.MAT.23.21" type="verse">
						Pai' ane tauna mosumpa mpokahangai' Tomi Alata'ala, batua-na mpokahangai' -i Tomi Alata'ala pai' Alata'ala to mo'oha' hi tomi toe.
					</seg>
					<seg id="b.MAT.23.22" type="verse">
						Pai' ane tauna mosumpa mpokahangai' suruga, batua-na mpokahangai' -i pohuraa Alata'ala, pai' mpokahangai' wo'o-i Alata'ala to mohura hi pohuraa toe.
					</seg>
					<seg id="b.MAT.23.23" type="verse">
						&quot;Silaka-koi, guru agama pai' to Parisi! Lompe' hi mali-na-wadi-koi! Ntahawe' hinu'a to kedi', hewa tarangkada', ngkoromonyi' pai' wunga bonea, nipopepue' hampobagiahampulu' hi Alata'ala. Hiaa' parenta hi rala Atura Pue' to bohe mpu'u, hewa po'ingku to monoa', ma'ahi' hi doo, pai' mpo'ihii' janci, uma nisaile'. Kakoo-kono-na, ke parenta to bohe toe-hanale to kana nituku' -e, pai' neo' wo'o nilipo' mpotuku' parenta to kedi'.
					</seg>
					<seg id="b.MAT.23.24" type="verse">
						Koi' hewa towero to mpotete' doo. Koi' hewa tauna to mpolali koromu' nete' ngkai ue ininu-ni, hiaa' hama'a unta, to bohe lia, ni'ome' lau.
					</seg>
					<seg id="b.MAT.23.25" type="verse">
						&quot;Silaka-koi, guru agama pai' to Parisi! Lompe' hi mali-na-wadi-koi! Koi' hewa tauna to mpobohoi' sangkiri' pai' piri hi mali-na-wadi, hiaa' hi rala-na babo' moto. Ada agama to kahiloa hi mali-na-wadi nituku' lia. Hiaa' hi rala nono-ni jampa pai' mpokahina anu doo-koi.
					</seg>
					<seg id="b.MAT.23.26" type="verse">
						Hewa towero mpu'u-koi, koi' to Parisi! Bohoi' ulu rala-na sangkiri', bona lompe' wo'o to hi mali-na.
					</seg>
					<seg id="b.MAT.23.27" type="verse">
						&quot;Silaka-koi, guru agama pai' to Parisi! Lompe' hi mali-na-wadi-koi! Hewa daeo' to rasapuru' bula-koi: hi mali-na lompe' -damo hiloa-na, hiaa' bo hi rala-na paka' wuku kiu pai' wori' nyala to merungkui.
					</seg>
					<seg id="b.MAT.23.28" type="verse">
						Wae wo'o koi': ane hi pogau' to hi mali-na to rahilo doo, monoa' -koi. Hiaa' hi rala nono-ni topebagiu-koi pai' dada'a kehi-ni.
					</seg>
					<seg id="b.MAT.23.29" type="verse">
						&quot;Silaka-koi, guru agama pai' to Parisi! Lompe' hi mali-na-wadi-koi! Nipenasa-damo mpakalompe' daeo' -ra nabi-nabi pai' tauna to monoa' owi.
					</seg>
					<seg id="b.MAT.23.30" type="verse">
						Molangko nono-ni, ni'uli': `Ane ke rapa' -na tuwu' -makai hingkala'ia hante totu'a-kai owi, ke uma-ka-kaina mpodohei-ra mpatehi nabi-nabi.'
					</seg>
					<seg id="b.MAT.23.31" type="verse">
						Jadi', nipangaku' moto kakoi' -na muli-ra to mpatehi nabi-nabi, pai' kehi ntu'a-ni tetu bate ni'uhi.
					</seg>
					<seg id="b.MAT.23.32" type="verse">
						Wae-pi, pokaliliu lau-mi mpobabehi jeko' hewa to rababehi ntu'a-ni tetu!
					</seg>
					<seg id="b.MAT.23.33" type="verse">
						&quot;He topebagiu, he koi' to bengku' gau' -ni! Ha ni'uli' -koina tewi'iha-koi mpai' ngkai huku' -ni hi rala naraka-e?
					</seg>
					<seg id="b.MAT.23.35" type="verse">
						Ntu'a-ni owi mpopatehi wori' tauna to monoa' ingku-ra, ntepu'u ngkai kampopatehi-ra Habel, tauna to monoa' ingku-na owi, rata-rata hi kampopatehi-ni Zakharia ana' Berekia, to nipatehi hi berewe Tomi Alata'ala hi olo' tomi to moroli' pai' meja' pontunua pepue'. Jadi', hi koi' to tuwu' tempo toi, kupahawa' wo'o mpai' nabi, tauna to pante pai' guru to mpotudui' -koi lolita-ku. Hantongo' -ra mpai' nipatehi, hantongo' -ra niparika', ria wo'o-ra to niweba' hi rala tomi posampayaa-ni, ria wo'o-ra to nidapa' hilou hi ngata-ngata petiboa' -ra. Ka'omea-na mpai', koi' to tuwu' tempo toi-mi to mpokolo hawe'ea kasalaa' totu'a-ni to mpatehi tauna to monoa' owi.
					</seg>
					<seg id="b.MAT.23.36" type="verse">
						Wae mpu'u-di! Koi' to tuwu' tempo toi bate rahuku' sabana hawe'ea kasalaa' -ra totu'a-ni toe.
					</seg>
					<seg id="b.MAT.23.37" type="verse">
						&quot;Ee to Yerusalem! to Yerusalem! Nipatehi-ra-koina nabi-nabi, pai' nipana' watu-ra-koina tauna to nasuro Alata'ala hi koi'. Wori' ngkani-mi kupehuka' ngkupui-koi, hewa hama'a manu' tina mpo'urui ana' -na hi une' pani' -na, aga uma-koi dota.
					</seg>
					<seg id="b.MAT.23.38" type="verse">
						Bona ni'inca: tomi pepuea' -ni toi napalahii-kokoi mpai' Alata'ala.
					</seg>
					<seg id="b.MAT.23.39" type="verse">
						Mpu'u ku'uli' -kokoi, uma-apa nihiloi, duu' -na rata tempo-na ni'uli': `Une' -imi to rata mpokeni hanga' Pue' Ala!'&quot;
					</seg>
				</div>
				<div id="b.MAT.24" type="chapter">
					<seg id="b.MAT.24.1" type="verse">
						Malai-imi Yesus ngkai Tomi Alata'ala. Tumai-ramo ana'guru-na mpotudo' -ki kalompe' pompowangu-na tomi toe.
					</seg>
					<seg id="b.MAT.24.2" type="verse">
						Na'uli' Yesus mpo'uli' -raka: &quot;Nihilo wa hawe'ea tohe'e-e lau? Bona ni'inca: uma mpai' ria hamehaa' watu to bate pomeduncu-na. Bate ragero omea mpai'.&quot;
					</seg>
					<seg id="b.MAT.24.3" type="verse">
						Oti toe, hilou-imi Yesus mohura hi Bulu' Zaitun. Bula-na mohura, rata-ramo ana'guru-na nto'u uma ria tau ntani' -na, pai' -ra mpekune' -i: &quot;Uli' -kakai ba nto'uma kadupa' -na to nu'uli' toe-e we'i, pai' napa mpai' to jadi' tanda karata-nu pai' kahudua dunia' toi.&quot;
					</seg>
					<seg id="b.MAT.24.4" type="verse">
						Natompoi' Yesus: &quot;Pelompehi, neo' -koi ma'ala rabagiu.
					</seg>
					<seg id="b.MAT.24.5" type="verse">
						Apa' wori' mpai' to mehupa' to mpo'uli' kahira' -na Magau' Topetolo'. Wori' mpai' tauna to rabagiu.
					</seg>
					<seg id="b.MAT.24.6" type="verse">
						Mpo'epe-koi mpai' kareba panga'ea ngkai kalaa-na, ni'epe wo'o moni panga'ea to mohu'. Aga neo' me'eka', apa' hawe'ea toe kana jadi' ulu, aga kajadia' toe uma mpobatuai karata-nami kahudua dunia'.
					</seg>
					<seg id="b.MAT.24.7" type="verse">
						Nto'u toe mpai', wori' ngata mosipanga'ei, magau' hadua mpo'ewa magau' kahadua-na, pai' hiapa-apa ria oro' pai' linu.
					</seg>
					<seg id="b.MAT.24.8" type="verse">
						Aga hawe'ea toe lau lako' pontepu'ua-na-pidi, hewa pontodohaka hadua tobine to neo' mo'ana'.
					</seg>
					<seg id="b.MAT.24.9" type="verse">
						&quot;Nto'u toe mpai', rahoko' -koi pai' ratonu hi tauna to mposesa' pai' mpopatehi-koi. Tauna humalili' dunia' mpokahuku' -koi sabana petuku' -ni hi Aku'.
					</seg>
					<seg id="b.MAT.24.10" type="verse">
						Wori' tauna ngkala'ura ngkai petuku' -ra hi Aku'. Ria to mpewai' doo-ra hi bali' -ra. Wori' tauna momepokahuku'.
					</seg>
					<seg id="b.MAT.24.11" type="verse">
						Pai' mehupa' wo'o wori' nabi boa' to mpobagiu wori' tauna.
					</seg>
					<seg id="b.MAT.24.12" type="verse">
						Nto'u toe, kada'aa tauna katedoo-donihia, duu' -na mere' -mi ahi' tauna to wori'.
					</seg>
					<seg id="b.MAT.24.13" type="verse">
						Aga tauna to tida mepangala' hi Aku' duu' hi ka'omea-na, hira' -mi to mporata kalompea' hi eo mpeno.
					</seg>
					<seg id="b.MAT.24.14" type="verse">
						Pai' Kareba Lompe' to mpo'uli' beiwa Alata'ala jadi' Magau', bate rapalele hi humalili' dunia', bona hawe'ea manusia' ma'ala mpo'epe. Oti toe-di pai' lako' rata kahudua dunia'.
					</seg>
					<seg id="b.MAT.24.15" type="verse">
						&quot;Owi nabi Daniel mpolowa karata-na to rahanga' `Topegerohi to dada'a.' (Hema to mpobasa lolita pelowa toe, penotohi batua-na!) Jadi', ane nihilo to nalowa Daniel toe mokore hi tomi to moroli',
					</seg>
					<seg id="b.MAT.24.16" type="verse">
						agina tauna to mo'oha' hi Yudea metibo' hilou hi bulu' -na.
					</seg>
					<seg id="b.MAT.24.17" type="verse">
						Tauna to mohura hi parawa-na, neo' -pi leba' mesua' hi rala tomi-na mpo'ala' rewa-na.
					</seg>
					<seg id="b.MAT.24.18" type="verse">
						Tauna to hi bonea, neo' -pi nculii' hi ngata mpo'ala' pohea-na. Kaliliu metibo'!
					</seg>
					<seg id="b.MAT.24.19" type="verse">
						Mpe'ahii' -ra mpai' tobine to nto'u-ra motina'i pai' to mpentii' ana' -ra nto'u toe, apa' mokoro mpai' petibo' -ra.
					</seg>
					<seg id="b.MAT.24.20" type="verse">
						Mekakae-koi hi Alata'ala bona eo petiboa' -ni toe neo' nto'u tempo lengi' ba nto'u eo pepuea'.
					</seg>
					<seg id="b.MAT.24.21" type="verse">
						Apa' uma mowo pesesa' to mporumpa' manusia' nto'u toe, ko'ia ria jadi' ngkai lomo' kajadia' dunia' duu' -na rata tempo toi, pai' uma wo'o-pi mpai' ria jadi' hi eo boko' -na.
					</seg>
					<seg id="b.MAT.24.22" type="verse">
						Aga naredehi moto mpai' Alata'ala tempo kaparia toe, apa' ane uma naredehi tempo-na, bate uma ria haduaa to tuwu'. Jadi', apa' napoka'ahi' -ra tauna to napelihi, toe pai' naredehi mpai' tempo kaparia toe.
					</seg>
					<seg id="b.MAT.24.23" type="verse">
						&quot;Nto'u toe mpai', ane ria to mpo'uli' -kokoi: `Hilo, Magau' Topetolo' ohe'i-imi,' ba `Ohe'e-i mai,' neo' nipangalai'.
					</seg>
					<seg id="b.MAT.24.24" type="verse">
						Apa' mehupa' mpai' wori' tauna to boa' to mpo'uli' kahira' -na Magau' Topetolo', ba to mpo'uli' kahira' -na nabi. Mpobabehi-ra tanda to mekoncehi lia pai' tanda to mobaraka', bona mpobagiu-ra wori' tauna. Ane ke ma'ala, ntahawe' tauna to napelihi Alata'ala rabagiu wo'o.
					</seg>
					<seg id="b.MAT.24.25" type="verse">
						Kiwoi-koi! Ku'uli' ami' -mikokoi kako'ia-na jadi'.
					</seg>
					<seg id="b.MAT.24.26" type="verse">
						&quot;Jadi', ane ria to mpo'uli' -kokoi: `Hilo, Magau' Topetolo' oe-i ria hi papada to wao'!' neo' -koi hilou. Ane ra'uli': `Hilo, oe-i ria hi rala tomi!' neo' nipangalai'.
					</seg>
					<seg id="b.MAT.24.27" type="verse">
						Apa' ane rata nculii' -apa mpai' Aku' Ana' Manusia', karata-ku kahiloa hobo' hi dunia', hewa pehini kila' to mehupa' hi mata'eo pai' mehini hilou hi kasoloa.
					</seg>
					<seg id="b.MAT.24.28" type="verse">
						Ane ria anu mate, incana moto apa' wori' danci morumpu mpokoni'. Wae wo'o mpai' karata-ku nculii' hi dunia', uma-a tumai ngkawuni, incana moto mpai'.
					</seg>
					<seg id="b.MAT.24.29" type="verse">
						&quot;Ane timpaliu-damo tempo kaparia toe, hawe'ea anu to mobaraka' hi langi' ralengo. Eo mobali' mobengi, wula uma-pi mehini, betue' roda' ngkai langi'.
					</seg>
					<seg id="b.MAT.24.30" type="verse">
						Nto'u toe-damo mpai', mehupa' -mi tanda hi langi' to mpobatuai karata-ku Aku' Ana' Manusia'. Pai' hawe'ea manusia' hi dunia' motantangi', apa' rahilo-a hi lolo raoa mana'u tumai hi rala limu', mobaraka' -a pai' uma mowo pehini-ku.
					</seg>
					<seg id="b.MAT.24.31" type="verse">
						Sangkakala to bohe ratuwui', pai' kuhubui mala'eka-ku hilou mporumpu tauna to kupobagia ngkai humalili' dunia', ngkai wuntu-na hamali rata hi wuntu-na hamali.
					</seg>
					<seg id="b.MAT.24.32" type="verse">
						&quot;Petonoi-koi napa to kutudui' -kokoi hante lolita rapa' kaju ara. Ane nihilo rau-na mela' pai' mohulu-i, ni'inca-mi kaneo' -na mara eo.
					</seg>
					<seg id="b.MAT.24.33" type="verse">
						Wae wo'o ane nihilo-damo hawe'ea kajadia' toe we'i lou, ni'inca-mi neo' madupa' mpu'u-mi to ku'uli' we'i.
					</seg>
					<seg id="b.MAT.24.34" type="verse">
						Mpu'u ku'uli' -kokoi: hawe'ea toe we'i bate madupa' kako'ia-na mate omea tauna to tuwu' tempo toi.
					</seg>
					<seg id="b.MAT.24.35" type="verse">
						Langi' pai' dunia' mogero mpai', tapi' lolita-ku bate-bate-na duu' kahae-hae-na.
					</seg>
					<seg id="b.MAT.24.36" type="verse">
						&quot;Aga ane eo pai' jaa kadupa' -na hawe'ea toe, wuwu Tuama-ku-wadi to mpo'inca. Uma ria to ntani' -na to mpo'inca. Bangku' mala'eka to hi rala suruga-hawoe', uma wo'o-rawo ra'incai. Bangku' Aku' Ana' -nae', uma wo'o-kuwo ku'incai.
					</seg>
					<seg id="b.MAT.24.37" type="verse">
						Hewa to majadi' hi tempo nabi Nuh owi, hewa toe wo'o mpai' to jadi' hi eo karata-ku Aku' Ana' Manusia'.
					</seg>
					<seg id="b.MAT.24.38" type="verse">
						Hi tempo nabi Nuh owi, kako'ia-na rata ue mowo', manusia' lempe' moto, uma ra'incai napa to neo' mporumpa' -ra. Ntora ngkoni' pai' nginu-ra-wadi, rapoponcamoko pai' mepoponcamoko moto-ra, kawae-kawae-na duu' -na nabi Nuh mesua' hi rala sakaya bohe.
					</seg>
					<seg id="b.MAT.24.39" type="verse">
						Karata-nami ue mowo' mpoliu' -ra, lako' monoto-rada napa to majadi'. Wae wo'o mpai' kalempe' -ra manusia' nto'u Aku' Ana' Manusia' nculii' tumai hi dunia'.
					</seg>
					<seg id="b.MAT.24.40" type="verse">
						Nto'u toe mpai', rodua tauna mo'ema' mobago hi bonea, hadua ra'ala', to hadua rapalahii.
					</seg>
					<seg id="b.MAT.24.41" type="verse">
						Rodua tobine to motongke' momanyu, hadua ra'ala', to hadua rapalahii.
					</seg>
					<seg id="b.MAT.24.42" type="verse">
						Toe pai' ku'uli' mo'inga' -inga' -koi, apa' uma ni'incai nto'uma Pue' -ni rata.
					</seg>
					<seg id="b.MAT.24.43" type="verse">
						&quot;Poinono lolita rapa' -ku toi: ane na'inca ami' -mi pue' tomi jaa hangkuja ngkabengia topanako rata, bate mo'inga' -inga' -i-hawo, uma napelele' -ra mesua' hi rala tomi-na.
					</seg>
					<seg id="b.MAT.24.44" type="verse">
						Hewa toe wo'o kana rodo ami' -mokoi mpopea-a, apa' uma ni'incai tempo karata-ku Aku' Ana' Manusia'.
					</seg>
					<seg id="b.MAT.24.45" type="verse">
						&quot;Rapa' -na ria hadua batua to monoto nono-na pai' to tida mpobago bago maradika-na. Batua toei na'ongko' maradika-na jadi' topohawa' mpohawai' batua ntani' -na pai' mpowai' -ra pongkoni' -ra butu eo-na.
					</seg>
					<seg id="b.MAT.24.46" type="verse">
						Uma mowo kamarasi' -na ane maradika-na rata nculii' ngkai pomakoa' -na pai' mporata-i bula-na mpobago bago-na.
					</seg>
					<seg id="b.MAT.24.47" type="verse">
						Mpu'u ku'uli' -kokoi, maradika-na mpo'ongko' -i pai' mpowai' -i kuasa mpewili' hawe'ea ka'uaa' -na.
					</seg>
					<seg id="b.MAT.24.48" type="verse">
						&quot;Aga ane dada'a-di kehi-na batua toei, na'uli' hi rala nono-na: `Uma-ile sohi' tumai maradika-e.'
					</seg>
					<seg id="b.MAT.24.49" type="verse">
						Ngkai ree, natepu'u-mi mpoweba' hingka batua-na, pai' -i ntora ngkoni' pai' nginu hante tauna topalangu-langu.
					</seg>
					<seg id="b.MAT.24.50" type="verse">
						Ntaa' we'i, bula-na lempe' moto hewa toe, muu-mule' rata-mi maradika-na hi eo pai' hi jaa to uma na'incai.
					</seg>
					<seg id="b.MAT.24.51" type="verse">
						Batua toei raweba' ntarurua', pai' rapetadi hi mali-na, rapohewa topebagiu. Hi ria-i geo' pai' ntodohaka.
					</seg>
				</div>
				<div id="b.MAT.25" type="chapter">
					<seg id="b.MAT.25.1" type="verse">
						&quot;Ane rata nculii' -apa mpai' jadi' Magau', kajadia' hewa lolita rapa' toi: Hampulu' toronaa mopatuju hilou mpotomu topemua', hore-hore ngkeni hulu' -ra.
					</seg>
					<seg id="b.MAT.25.2" type="verse">
						Lima-ra to wojo, lima-ra to monoto nono-ra.
					</seg>
					<seg id="b.MAT.25.3" type="verse">
						Lima toronaa to wojo toera, ngkeni moto-ra hulu' -ra, aga uma-ra ngkeni lana.
					</seg>
					<seg id="b.MAT.25.4" type="verse">
						Lima toronaa to monoto nono-ra mpokeni hulu' -ra hante lana talaa-ra.
					</seg>
					<seg id="b.MAT.25.5" type="verse">
						Apa' mahae rahi karata topemua', tetunu' -ramo toronaa toera, ka'omea-na leta' omea-ramo.
					</seg>
					<seg id="b.MAT.25.6" type="verse">
						&quot;Mentongo' bengi-mi, lako' ria-di tauna to mekio', ra'uli': `Etu-imi tumai topemua'! Mai-mokoi mpotomu-i.'
					</seg>
					<seg id="b.MAT.25.7" type="verse">
						Pemata-rami toronaa to hampulu' toera, hore-hore mporodo hulu' -ra.
					</seg>
					<seg id="b.MAT.25.8" type="verse">
						Toronaa to wojo mpo'uli' -raka ema' -ra to monoto nono-ra: `Bale, mai-kaiwo lana-ni hangkedi', neo' mate-mi-kaina hulu' -kai.'
					</seg>
					<seg id="b.MAT.25.9" type="verse">
						&quot;Ratompoi' to monoto nono-ra toera: `Uma-kaiwo hono'! Hilou-mokoi ulu me'oli hi topobalu' lana.'
					</seg>
					<seg id="b.MAT.25.10" type="verse">
						Hilou-ramo-rawo toronaa to wojo toera mpo'oli lana. Lingku' -ra hilou, rata mpu'u-imi topemua'. Lima toronaa to monoto toera, apa' rodo ami' -mi-rana hulu' -ra, kaliliu mesua' -ramo dohe topemua' rala tomi posusaa', pai' wobo' ra'unca-mi.
					</seg>
					<seg id="b.MAT.25.11" type="verse">
						&quot;Oti toe rata wo'o-ramo-rawo toronaa to wojo toera. Mekio' -ra ngkai mali-na, ra'uli': `Pue'! Pue'! Bea-kaka-kaiwo wobo'!'
					</seg>
					<seg id="b.MAT.25.12" type="verse">
						&quot;Na'uli' topemua': `Uma-koi ku'incai.'&quot;
					</seg>
					<seg id="b.MAT.25.13" type="verse">
						Napohudu Yesus lolita rapa' -na toe hewa toi: &quot;Toe pai' kana mo'inga' -inga' -koi, apa' uma ni'incai nto'uma-a rata.
					</seg>
					<seg id="b.MAT.25.14" type="verse">
						&quot;Ane rata nculii' -apa mpai' jadi' Magau', kajadi' -na hewa lolita rapa' tohe'i: Hadua maradika mopatuju hilou hi ngata to molaa. Kako'ia-na me'ongko', mpokio' -i pahawaa' -na napontonui doi-na, bona lingku' -na rapopodaga rapali' -ki donihi-na.
					</seg>
					<seg id="b.MAT.25.15" type="verse">
						Nawai' -ra hore-hore ntuku' pakulea' -ra. Hadua nawai' lima ncobu doi bulawa, to hadua roncobu, pai' to hadua wo'o hancobu. Pai' -i me'ongko' -mi.
					</seg>
					<seg id="b.MAT.25.16" type="verse">
						Pahawaa' to mporata lima ncobu doi bulawa toei, kaliliu napopodaga mpali' donihi-na, narata mpu'u-mi donihi-na lima ncobu wo'o.
					</seg>
					<seg id="b.MAT.25.17" type="verse">
						Wae wo'o pahawaa' to mporata roncobu, narata wo'o-hawo donihi-na roncobu.
					</seg>
					<seg id="b.MAT.25.18" type="verse">
						Aga pahawaa' to mporata hancobu-wadi, hilou-i mpokae tana' napontawui doi maradika-na.
					</seg>
					<seg id="b.MAT.25.19" type="verse">
						&quot;Mahae ngkai ree, nculii' -imi maradika toei, pai' nakio' -ra pahawaa' -na, napongincai pompewili' -ra doi-na.
					</seg>
					<seg id="b.MAT.25.20" type="verse">
						Pahawaa' to mporata lima ncobu doi bulawa, tumai-i mpotonu hi maradika-na hampulu' ncobu, na'uli': `Maradika, to nutonu-ka wengi lima ncobu. Hilo, oi-mi ana' -na, lima ncobu wo'o.'
					</seg>
					<seg id="b.MAT.25.21" type="verse">
						&quot;Na'uli' maradika-na: `Lompe' -mi! Nupopomako' lompe' pobago to kuwai' -koko. Wae-pi, apa' lawi' monoa' -ko hi to hangkedi', kusarumaka lau-moko hi to wori'. Mai-moko, mo'oha' hante aku', pai' goe' -moko hangkaa-ngkania hante aku'.'
					</seg>
					<seg id="b.MAT.25.22" type="verse">
						&quot;Pahawaa' to mporata roncobu doi bulawa, rata wo'o-imi-hawo, na'uli': `Maradika, roncobu wengi to nuwai' -ka. Hilo, oi-mi ana' -na roncobu wo'o.'
					</seg>
					<seg id="b.MAT.25.23" type="verse">
						&quot;Na'uli' maradika toei: `Lompe' -mi! Nupopomako' lompe' pobago to kuwai' -koko. Wae-pi, apa' lawi' monoa' -ko hi to hangkedi', kusarumaka lau-moko hi to wori'. Mai-moko, mo'oha' hante aku', pai' goe' -moko hangkaa-ngkania hante aku'.'
					</seg>
					<seg id="b.MAT.25.24" type="verse">
						&quot;Oti toe, rata wo'o-imi-hawo pahawaa' to mporata hancobu, na'uli': `Maradika, ku'inca kaseke-nu. Nupepae to bela-kowo hinu'a-nu, nu'ala' to uma nukarokoi.
					</seg>
					<seg id="b.MAT.25.25" type="verse">
						Me'eka' -a, toe pai' hilou-a mpowuni doi-nu hi rala tana'. Jadi', ohe'i-mi doi-nu nculii'.'
					</seg>
					<seg id="b.MAT.25.26" type="verse">
						&quot;Na'uli' -mi maradika toei: `Iko pahawaa' to dada'a pai' to lose! Ane nu'inca kampepae-ku to bela hinu'a-ku, ane nu'inca kampo'ala' -ku to uma kukarokoi,
					</seg>
					<seg id="b.MAT.25.27" type="verse">
						napa pai' uma nupopesua' lau doi-ku hi bank, bona ane rata-apa, kurua' nculii' hante ana' -na!'
					</seg>
					<seg id="b.MAT.25.28" type="verse">
						Na'uli' wo'o-mi maradika toei hi pahawaa' kahadua-na: `Ala' doi to hi hi'a, wai' -ki to ria-ki hampulu' ncobu.
					</seg>
					<seg id="b.MAT.25.29" type="verse">
						Apa' tauna to rasarumaka hante anu to rawai' -ki, rawai' tena-i-pidi bona kawoo-woria' -ki. Aga tauna to uma rasarumaka, anu hangkedi' to ria hi hi'a, ra'alai' lau-imi.
					</seg>
					<seg id="b.MAT.25.30" type="verse">
						Pai' pahawaa' to uma motuju tetui, petadi-imi hi mali-na hi kabengia-na. Hi ria-i ntora geo' pai' ntodohaka.'
					</seg>
					<seg id="b.MAT.25.31" type="verse">
						&quot;Aku' Ana' Manusia', ane rata nculii' -apa mpai', mehini mpu'u-mi baraka' -ku, pai' radohei-a hawe'ea mala'eka-ku. Mohura-a mpai' moparenta hewa Magau' hi pohuraa to ncola.
					</seg>
					<seg id="b.MAT.25.32" type="verse">
						Hawe'ea manusia' morumpu hi nyanyoa-ku pai' kugaa' -ra jadi' rontuda, hewa hadua topo'ewu mpogaa' bima ngkai kebe'.
					</seg>
					<seg id="b.MAT.25.33" type="verse">
						Tauna to mpobabehi konoa Alata'ala kupahantuda hi mali ka'ana-ku, pai' tauna topesapuaka hi mali ki'ii-ku.
					</seg>
					<seg id="b.MAT.25.34" type="verse">
						&quot;Pai' Aku' Magau', ku'uli' -raka to hi mali ka'ana-ku: `Mai-mokoi to nagane' Tuama-ku! Mesua' -mokoi hi rala Kamagaua' -ku, po'ohaa' -ni kuporodo ami' -mikokoi ngkai lomo' kajadi' dunia'.
					</seg>
					<seg id="b.MAT.25.35" type="verse">
						Apa' nto'u-ku mo'oro', niwai' -a pongkoni'. Ngkamara-a, niwai' -a ue ininu. Liu-a hi tomi-ni, nipopehani-a.
					</seg>
					<seg id="b.MAT.25.36" type="verse">
						Uma ria pohea-ku, niwai' -a pohea. Peda' -a, nikinomo-a. Hi rala tarungku' -a, nipencuai' -a.'
					</seg>
					<seg id="b.MAT.25.37" type="verse">
						&quot;Metompoi' -ra to hi mali ka'ana-ku, ra'uli': `Pue', nto'uma-ko kihilo mo'oro' pai' kiwai' -ko koni', ba ngkamara pai' kiwai' -ko ue?
					</seg>
					<seg id="b.MAT.25.38" type="verse">
						Nto'uma-ko liu hi tomi-kai, pai' kipopehani-ko? Nto'uma-ko kihilo uma ria pohea-nu, pai' kiwai' -ko pohea?
					</seg>
					<seg id="b.MAT.25.39" type="verse">
						Nto'uma-ko kihilo peda' ba hi rala tarungku', pai' tilou-kai mpencuai' -ko?'
					</seg>
					<seg id="b.MAT.25.40" type="verse">
						&quot;Pai' Aku' Magau', kutompoi' -ra: `Bona ni'inca: napa to nibabehi mpotulungi ompi' -ku tohe'ira lau, nau' hadua ompi' -ku to kedi' lia katuwu' -na, batua-na, hibalia nibabehi hi Aku' -mi.'
					</seg>
					<seg id="b.MAT.25.41" type="verse">
						&quot;Oti toe mpai', ku'uli' -raka to hi mali ki'ii-ku: `Malai-mokoi ngkai rei, koi' to natotowi Tuama-ku! Mesua' -mokoi hi rala apu to jela' ncuu, to raporodo ami' -miki Magau' Anudaa' pai' mala'eka to mpotuku' -i.
					</seg>
					<seg id="b.MAT.25.42" type="verse">
						Apa' nto'u-ku mo'oro', uma-a niwai' koni'. Ngkamara-a, uma-a niwai' ue ininu.
					</seg>
					<seg id="b.MAT.25.43" type="verse">
						Liu-a hi tomi-ni, uma-a nipopehani. Uma ria pohea-ku, uma-a niwai' pohea. Peda' -a, hi rala tarungku' -a, uma-a nipencuai'.'
					</seg>
					<seg id="b.MAT.25.44" type="verse">
						&quot;Ra'uli' wo'o-mi-rawo mpai' mpo'uli' -ka: `Pue', nto'uma-ko kihilo mo'oro' ba ngkamara ba hewa tauna toliu, ba uma-ko moheai, ba peda' ba ratarungku', pai' uma-ko kitulungi?'
					</seg>
					<seg id="b.MAT.25.45" type="verse">
						&quot;Pai' Aku' Magau', kutompoi' -ra: `Bona ni'inca: apa' uma-koina nitulungi-ra tauna to kedi' tuwu' -ra tohe'i-era lau, batua-na, Aku' -mi to uma nitulungi tetu-e.'&quot;
					</seg>
					<seg id="b.MAT.25.46" type="verse">
						Napohudu Yesus lolita-na, na'uli': &quot;Hawe'ea tauna to dada'a toera lau ratadi hi rala naraka pai' rahuku' duu' kahae-hae-na, pai' tauna to monoa' mporata katuwua' to lompe' duu' kahae-hae-na.&quot;
					</seg>
				</div>
				<div id="b.MAT.26" type="chapter">
					<seg id="b.MAT.26.1" type="verse">
						Kahudu-na Yesus mpololita hawe'ea tohe'e, na'uli' mpo'uli' -raka ana'guru-na:
					</seg>
					<seg id="b.MAT.26.2" type="verse">
						&quot;Ni'inca wa karo'eo-na-damo eo bohe Paskah? Pai' Aku' Ana' Manusia' rapewai' hi pale bali' -ku bona raparika'.&quot;
					</seg>
					<seg id="b.MAT.26.3" type="verse">
						Nto'u toe, imam pangkeni pai' totu'a to Yahudi morumpu hi tomi Imam Bohe to rahanga' Kayafas.
					</seg>
					<seg id="b.MAT.26.4" type="verse">
						Mohawa' -ramo, ra'uli': &quot;Beiwa akala-ta mpolede pai' mpohoko' Yesus bona rapatehi-ie?
					</seg>
					<seg id="b.MAT.26.5" type="verse">
						Agina neo' ulu tahoko' -i nto'u eo bohe, nee-neo' mpai' bara' ntodea.&quot;
					</seg>
					<seg id="b.MAT.26.6" type="verse">
						Nto'u Yesus hi ngata Betania, hilou-i hi tomi hadua tauna to rahanga' Simon topohaki' poko'.
					</seg>
					<seg id="b.MAT.26.7" type="verse">
						Bula-na hi ree, rata hadua tobine ngkeni hameha' butolo' ihia' lana honga to masuli' lia oli-na. Bula-na Yesus ngkoni', tumai tobine toei mpotua lana honga toe hi woo' -na tanda pebila' -na.
					</seg>
					<seg id="b.MAT.26.8" type="verse">
						Karahilo-na ana'guru-na napa to nababehi tobine toei, moroe-ramo, ra'uli': &quot;Napa-hawo pai' rakerei lana to masuli' oli-na hewa tetu?
					</seg>
					<seg id="b.MAT.26.9" type="verse">
						Ke agina rapobalu' lau bona oli-na rawai' -raka tokabu.&quot;
					</seg>
					<seg id="b.MAT.26.10" type="verse">
						Na'inca Yesus pekiri-ra, toe pai' na'uli' -raka: &quot;Napa pai' nipedahi nono-na tobine toei! To nababehi hi Aku' toe-le, lompe'.
					</seg>
					<seg id="b.MAT.26.11" type="verse">
						Apa' tokabu-hana, ria oa' loga-ni mpotulungi-ra apa' ria oa' -ra doo-ni. Aga Aku', uma-a mpai' ria oa' doo-ni.
					</seg>
					<seg id="b.MAT.26.12" type="verse">
						Natuai-a hante lana toe, mpakasadia ami' woto-ku hi karatana-ku mpai'.
					</seg>
					<seg id="b.MAT.26.13" type="verse">
						Mpu'u ku'uli' -kokoi: hi humalili' dunia', hiapa-apa Kareba Lompe' rapalele, napa to nababehi tobine toei we'i bate ralolita, uma mpai' ralipo' -lipo'.&quot;
					</seg>
					<seg id="b.MAT.26.14" type="verse">
						Nto'u toe, hadua ngkai ana'guru-na to hampulu' rodua, to rahanga' Yudas Iskariot, hilou hi imam pangkeni.
					</seg>
					<seg id="b.MAT.26.15" type="verse">
						Na'uli' -raka: &quot;Ane kutonu Yesus hi rala pale-ni, napa to niwai' -ka?&quot; Rabila' -mi doi pera' tolu mpulu', pai' rawai' -ki.
					</seg>
					<seg id="b.MAT.26.16" type="verse">
						Ngkai ree, Yudas mpopali' loga to lompe' mpobalu' Yesus hi bali' -na.
					</seg>
					<seg id="b.MAT.26.17" type="verse">
						Hi eo to lomo' -na hi Posusa' Roti to Uma Raragii, rata-ramo ana'guru-na hi Yesus, ra'uli' -ki: &quot;Hiapa konoa-nu kiporodo pongkoni' Paskah to takoni' -e mpai'?&quot;
					</seg>
					<seg id="b.MAT.26.18" type="verse">
						Na'uli' -raka: &quot;Hilou-mokoi hi rala ngata hi tomi ni'anu, uli' -ki hewa toi: `Na'uli' Guru: Rata-mi tempo-ku, doko' -a mo'eo bohe Paskah hi tomi-nu hante ana'guru-ku.'&quot;
					</seg>
					<seg id="b.MAT.26.19" type="verse">
						Ana'guru Yesus toera, hilou mpu'u-ramo hewa to nahubui-raka, pai' -ra mporodo-mi pongkoni' Paskah.
					</seg>
					<seg id="b.MAT.26.20" type="verse">
						Kamobengi-na, Yesus hante ana'guru-na to hampulu' rodua mohura ngkoni'.
					</seg>
					<seg id="b.MAT.26.21" type="verse">
						Bula-ra ngkoni' toe, na'uli' -mi Yesus: &quot;Pe'epei-koi: hadua ngkai olo' -ni mpobalu' -a mpai' hi bali' -ku.&quot;
					</seg>
					<seg id="b.MAT.26.22" type="verse">
						Mpo'epe tohe'e, peda' -mi nono-ra ana'guru-na, pai' mepekune' -ramo hadua bo hadua hi Yesus, ra'uli': &quot;Bela-hawo aku' to nutoa' -e Pue'?&quot;
					</seg>
					<seg id="b.MAT.26.23" type="verse">
						Na'uli' Yesus: &quot;Tauna to mpololo' roti hi banga' uta hangkaa-ngkania hante Aku', hi'a-mi to mpobalu' -a.
					</seg>
					<seg id="b.MAT.26.24" type="verse">
						Makono mpu'u, Aku' Ana' Manusia' bate mate hewa to ralowa hi rala Buku Tomoroli' -e. Aga mpe'ahii' tauna to mpobalu' -a tetui. Ke lompe' lau-pi ane uma-i na'ote tina-na.&quot;
					</seg>
					<seg id="b.MAT.26.25" type="verse">
						Ngkai ree, na'uli' wo'o-mi-hawo Yudas, to mpobalu' -ie mpai': &quot;Bela-hawo aku' to nutoa' -e Guru?&quot; Na'uli' Yesus: &quot;Hewa to nu'uli' tetu-midi!&quot;
					</seg>
					<seg id="b.MAT.26.26" type="verse">
						Bula-ra ngkoni', na'ala' -mi Yesus roti pai' naposampayai mpo'uli' tarima kasi hi Alata'ala. Oti toe, napihe-pihe pai' natonu-raka ana'guru-na, na'uli': &quot;Ala' -mi, koni' -mi. Toi-mi woto-ku.&quot;
					</seg>
					<seg id="b.MAT.26.27" type="verse">
						Oti toe na'ala' wo'o sangkiri' to ihia' anggur, na'uli' tarima kasi hi Alata'ala pai' natonu-raka, na'uli': &quot;Nginu-mokoi omea,
					</seg>
					<seg id="b.MAT.26.28" type="verse">
						apa' toi-mi raa' -ku to rabowo ane mate-a mpai'. Raa' -ku toi mpai' mporohoi pojanci to mpoposidai' Alata'ala hante manusia', bona jeko' tauna to wori' ra'ampungi.
					</seg>
					<seg id="b.MAT.26.29" type="verse">
						Bona ni'inca: ntepu'u ngkai wae lau, uma-apa nginu anggur duu' -na rata tempo-na Tuama-ku jadi' Magau' hi dunia' bo'u. Nto'u toe mpai' mpo'inu-a anggur to bo'u hangkaa-ngkania hante koi' hi rala Kamagaua' -na.&quot;
					</seg>
					<seg id="b.MAT.26.30" type="verse">
						Oti toe morona' -ramo hanyala rona' pe'une'. Kahudu-ra morona', malai-ramo ngkai ngata hilou hi Bulu' Zaitun.
					</seg>
					<seg id="b.MAT.26.31" type="verse">
						Na'uli' -mi Yesus mpo'uli' -raka: &quot;Bengi toe mpai' lau, hawe'ea-ni, molengo pepangala' -ni hi Aku', apa' ria te'uki' Lolita Alata'ala to mpo'uli' hewa toi: `Kupatehi topo'ewu toei, pai' bima inewu-na pagaa' -gaa' -ramo.'
					</seg>
					<seg id="b.MAT.26.32" type="verse">
						Aga ane tuwu' nculii' -apa mpai', meri'ulu-a hilou hi tana' Galilea, bona hirua' hi ria-ta-damo mpai'.&quot;
					</seg>
					<seg id="b.MAT.26.33" type="verse">
						Ngkai ree, na'uli' -mi Petrus: &quot;Nau' hawe'ea tauna molengo pepangala' -ra hi Iko Pue', aku' uma!&quot;
					</seg>
					<seg id="b.MAT.26.34" type="verse">
						Na'uli' Yesus: &quot;Mpu'u ku'uli' -koko: kako'ia-na turua' manu' bengi toe mpai' lau, mpolia' tolu ngkani-moko mposapu kanu'inca-ku.&quot;
					</seg>
					<seg id="b.MAT.26.35" type="verse">
						Na'uli' Petrus: &quot;Nau' -a mate hangkaa-ngkania dohe-nu, uma mpu'u kusapu kaku'inca-nu!&quot; Wae wo'o-rawo pololita-ra ana'guru-na to ntani' -na.
					</seg>
					<seg id="b.MAT.26.36" type="verse">
						Oti toe, rata-ramo hi pampa to rahanga' Getsemani. Hi ree-i mpo'uli' -raka ana'guru-na: &quot;Koi', mohura hi rei-mokoi. Aku', lou hi ree-a mai ulu mosampaya.&quot;
					</seg>
					<seg id="b.MAT.26.37" type="verse">
						Aga Petrus pai' ana' Zebedeus to rodua, nabawai-ra hilou dohe-na. Nto'u toe, susa' pai' mokaratu-mi nono-na.
					</seg>
					<seg id="b.MAT.26.38" type="verse">
						Na'uli' -raka: &quot;Susa' lia nono-ku, hewa to neo' mate-ama ku'epe. Rehe'i-mokoi ulu, dohei-a mojaga.&quot;
					</seg>
					<seg id="b.MAT.26.39" type="verse">
						Oti toe hilou-imi molaa hangkedi', pai' -i motumpa, mosampaya, na'uli': &quot;Tuama-ku, ane ma'ala, pomolaa-ka-kuwo kaparia to neo' mporumpa' -a toi. Aga bela konoa-ku Aku' to jadi', agina konoa-nu Iko moto.&quot;
					</seg>
					<seg id="b.MAT.26.40" type="verse">
						Oti toe, nculii' -imi hi ana'guru-na to tolu toera, narata-ra bula-ra leta' moto. Na'uli' mpo'uli' -ki Petrus: &quot;Hilo! Hajaa-wadi uma nidadahi mojaga dohe-ku?
					</seg>
					<seg id="b.MAT.26.41" type="verse">
						Mojaga pai' mosampaya-mokoi bona neo' -koi mporata pesori. Hi rala nono-ni dota moto-koi mpobabehi to makono, aga uma nidadahi apa' manusia' bate lente.&quot;
					</seg>
					<seg id="b.MAT.26.42" type="verse">
						Ngkai ree, hilou wo'o-imi mosampaya, na'uli': &quot;Tuama-ku, ane kaparia toi uma ma'ala rawi'iha-ka, bate konoa-numi to majadi'.&quot;
					</seg>
					<seg id="b.MAT.26.43" type="verse">
						Oti toe, nculii' wo'o-imi mporata ana'guru-na, leta' wo'o-ra-wadi apa' mopoke' mata-ra.
					</seg>
					<seg id="b.MAT.26.44" type="verse">
						Hangkani wo'o-ipi Yesus mpalahii-ra hilou mosampaya katolu ngkani-na. Posampaya-na toe hibalia hante posampaya-na to we'i.
					</seg>
					<seg id="b.MAT.26.45" type="verse">
						Ka'oti-na mosampaya toe, nculii' wo'o-imi hi ana'guru-na to tolu toera, pai' na'uli' -raka: &quot;Turu pai' leta' oa' -pada-koi? Hilo-dile, rata-mi tempo-na Aku' Ana' Manusia' rapobalu' pai' ratonu hi tauna to dada'a.
					</seg>
					<seg id="b.MAT.26.46" type="verse">
						Memata-mokoi! Hilo, etu-imi tumai tauna to mpobalu' -a. Kita-mi lou.&quot;
					</seg>
					<seg id="b.MAT.26.47" type="verse">
						Bula-na Yesus mololita-pidi, rata-imi Yudas, hadua ngkai ana'guru-na to hampulu' rodua. Pai' dohe-na wori' wo'o tau ntani' -na to ngkeni piho' pai' sumampu. Hira' toe rapahawa' imam pangkeni pai' totu'a to Yahudi.
					</seg>
					<seg id="b.MAT.26.48" type="verse">
						Yudas mpo'uli' ami' -miraka tanda bona ra'inca kato'uma-nai Yesus, na'uli': &quot;Hema mpai' to ku'eki, Hi'a-mi Yesus. Hoko' -imi!&quot;
					</seg>
					<seg id="b.MAT.26.49" type="verse">
						Jadi', karata-ra hi ree, kahilou-nami Yudas mpohirua' -ki Yesus, na'uli': &quot;Wori' tabe, Guru!&quot; pai' na'eki-i ntuku' ada-ra to Yahudi.
					</seg>
					<seg id="b.MAT.26.50" type="verse">
						Na'uli' Yesus: &quot;Toe-tanoe pai' tumai-koe, bale!&quot; Katumai-rami tauna to wori' mpohoko' Yesus.
					</seg>
					<seg id="b.MAT.26.51" type="verse">
						Ngkai ree, hadua tauna to dohe Yesus mpowute' piho' -na natime-ki batua Imam Bohe, bela mpoholu tilinga-na.
					</seg>
					<seg id="b.MAT.26.52" type="verse">
						Na'uli' Yesus mpo'uli' -ki: &quot;Unco' nculii' piho' -nu! Apa' hema to mpohenta piho' mpopatehi doo, bate rapatehi wo'o-i-hawo mpai' hante piho'.
					</seg>
					<seg id="b.MAT.26.53" type="verse">
						Ha uma nu'incai, ane mpopetulungi-a hi Tuama-ku, napesahui mpahawa' tumai hampulu' rontuda tantara mala'eka-na, ba melabi tena!
					</seg>
					<seg id="b.MAT.26.54" type="verse">
						Aga ane ta'ewa-ra to mpohoko' -a toi-e, uma mpai' madupa' lolita to te'uki' hi rala Buku Tomoroli' owi to mpo'uli' hawe'ea toe lau kana majadi' hi Aku'.&quot;
					</seg>
					<seg id="b.MAT.26.55" type="verse">
						Nto'u toe, na'uli' wo'o-mi Yesus mpo'uli' -raka tauna to wori' toera: &quot;Ha toperampaki-a toi-e, pai' mingki' tumai-koi ntali piho' pai' sumampu mpohoko' -ae! Butu eo-na mohura moto-a hi rala Tomi Alata'ala metudui', napa pai' uma-a nihoko' nto'u toe?
					</seg>
					<seg id="b.MAT.26.56" type="verse">
						Aga to hewa toi-le kana majadi', bona madupa' -mi napa to ra'uki' nabi-nabi owi hi rala Buku Tomoroli'.&quot; Oti toe, metibo' -ramo hawe'ea ana'guru-na mpalahii-i.
					</seg>
					<seg id="b.MAT.26.57" type="verse">
						Ngkai ree, tauna to mpohoko' Yesus mpokeni-i hilou hi tomi Imam Bohe Kayafas. Hi ria morumpu-ramo guru-guru agama pai' totu'a to Yahudi.
					</seg>
					<seg id="b.MAT.26.58" type="verse">
						Petrus metuku' ngkawao-wadi, duu' -na rata hi berewe tomi Imam Bohe. Mesua' -i hi berewe pai' -i mohura dohe topojaga, apa' doko' na'inca ba napa mpai' to majadi' hi Yesus.
					</seg>
					<seg id="b.MAT.26.59" type="verse">
						Nto'u toe, imam pangkeni pai' hawe'ea topohura agama morumpu hi tomi Kayafas. Mpali' -ra sabi' boa' to mpakilu Yesus, bona ngalai' rahuku' mate-i.
					</seg>
					<seg id="b.MAT.26.60" type="verse">
						Aga nau' wori' sabi' boa' to mpo'uli' napa to nababehi Yesus, uma raruai' to masipato' rahuku' mate-ki. Ka'omea-na, ria rodua sabi' to tumai hi nyanyoa topohura to hibalia lolita-ra,
					</seg>
					<seg id="b.MAT.26.61" type="verse">
						ra'uli': &quot;Tauna toii, ria-i-hana mpo'uli': `Tomi Alata'ala ma'ala kugero, pai' rala-na tolu eo kuwangu nculii'.'&quot;
					</seg>
					<seg id="b.MAT.26.62" type="verse">
						Kamokore-nami Imam Bohe pai' -i mpo'uli' -ki Yesus: &quot;Ha uma nutompoi' -ra to mpakilu-ko toe-e?&quot;
					</seg>
					<seg id="b.MAT.26.63" type="verse">
						Aga Yesus, uma-i winihi. Na'uli' wo'o-mi Imam Bohe: &quot;Hante hanga' Alata'ala to Tuwu', uli' -kakai to makono! Makono mpu'u ka'Iko-na Magau' Topetolo', Ana' Alata'ala-e?&quot;
					</seg>
					<seg id="b.MAT.26.64" type="verse">
						Na'uli' Yesus: &quot;Io', hewa to nu'uli' tetu-e. Pai' ku'uli' tena: rata mpai' tempo-na nihilo-a Aku' Ana' Manusia', mohura pai' moparenta hi mali ka'ana Alata'ala to Mobaraka', pai' nihilo wo'o-a mpai' mana'u tumai ngkai suruga hi rala limu'.&quot;
					</seg>
					<seg id="b.MAT.26.65" type="verse">
						Mpo'epe toe we'i, Imam Bohe mpoheu' baju-na ngkai kamoroe-na, pai' na'uli': &quot;Tau toii mpopohibalia woto-na hante Alata'ala! Uma-pi mingki' ria sabi'. Ni'epe moto-mi-koiwo lolita-na mpokedi' Alata'ala.
					</seg>
					<seg id="b.MAT.26.66" type="verse">
						Beiwa-mi-koiwo pompowile-nie?&quot; Ratompoi' topohura: &quot;Kana rahuku' mate-imile!&quot;
					</seg>
					<seg id="b.MAT.26.67" type="verse">
						Ngkai ree, ra'uelikui lio-na pai' -i raweba'. Ria wo'o to mpohopo' -i, pai' ra'uli' -ki:
					</seg>
					<seg id="b.MAT.26.68" type="verse">
						&quot;Ee Magau' Topetolo'! Pe'uli' pe' ba hema to mpohopo' -koe!&quot;
					</seg>
					<seg id="b.MAT.26.69" type="verse">
						Nto'u toe, Petrus mohura hi berewe. Nto'u pohura-na toe, tumai hadua tobine to mobago hi tomi Imam Bohe, na'uli' -ki Petrus: &quot;Ba iko wo'o-di doo-na Yesus to Galilea toei-e mai?&quot;
					</seg>
					<seg id="b.MAT.26.70" type="verse">
						Aga nasapu Petrus hi nyanyoa-ra omea, na'uli': &quot;Uma-kuna ku'incai napa to nu'uli'!&quot;
					</seg>
					<seg id="b.MAT.26.71" type="verse">
						Ngkai ree hilou wo'o-imi Petrus mokore mohu' hi wobo' wala. Ria wo'o hadua tobine mpohilo-i pai' mpo'uli' -raka tauna to hi ree: &quot;Hi'a toi wo'o-le to dohe Yesus to Nazaret toei-e mai.&quot;
					</seg>
					<seg id="b.MAT.26.72" type="verse">
						Nasapu wo'o-wadi Petrus hante mosumpa, na'uli': &quot;Uma-kuna ku'incai-i tau tetui!&quot;
					</seg>
					<seg id="b.MAT.26.73" type="verse">
						Uma mahae ngkai ree, tauna to mokore hi ree mpomohui' Petrus, ra'uli' -ki: &quot;Iko mpu'u-di hadua doo-nae! Incana ngkai kotu basa-nu Katogalilea-nu.&quot;
					</seg>
					<seg id="b.MAT.26.74" type="verse">
						Mosumpa tena-i Petrus mpotuna' woto-na, na'uli': &quot;Uma mpu'u-kuwo ku'incai-i!&quot; Nto'u toe turua' -mi manu'.
					</seg>
					<seg id="b.MAT.26.75" type="verse">
						Nakiwoi-mi Petrus lolita Yesus ngone to mpo'uli' -ki: &quot;Kako'ia-na turua' manu', mpolia' tolu ngkani-moko mposapu kanu'inca-ku.&quot; Kamalai-nami Petrus hilou hi mali-na, pai' -i geo' ngkai kapeda' nono-na.
					</seg>
				</div>
				<div id="b.MAT.27" type="chapter">
					<seg id="b.MAT.27.1" type="verse">
						Mepupulo ngkii, hawe'ea imam pangkeni pai' totu'a to Yahudi mpobotuhi: Yesus kana rapatehi.
					</seg>
					<seg id="b.MAT.27.2" type="verse">
						Jadi', rahoo' -imi pai' rakeni hilou rabua' hi Gubernur Pilatus.
					</seg>
					<seg id="b.MAT.27.3" type="verse">
						Ane Yudas, to mpobalu' Yesus hi bali' -na toei, kana'inca-na karahuku' mate-na mpai' Yesus, soho' -mi nono-na. Kahilou-nami hi imam pangkeni pai' totu'a to Yahudi, napoponculi' -raka doi pera' to tolu mpulu' mpepa',
					</seg>
					<seg id="b.MAT.27.4" type="verse">
						pai' na'uli': &quot;Mojeko' -ama! Mpobalu' -a-kuna tauna to uma masala', alaa-na rahuku' mate-i!&quot; Ratompoi' -i: &quot;Napa ki'uli' kai'! Iko moto-kowo pue' sala'!&quot;
					</seg>
					<seg id="b.MAT.27.5" type="verse">
						Ngkai ree, Yudas mpetadi doi tohe'e hi rala Tomi Alata'ala, pai' -i hilou mengkahunca'.
					</seg>
					<seg id="b.MAT.27.6" type="verse">
						Imam pangkeni mpotima' doi toe, pai' ra'uli': &quot;Doi toi, doi posula' raa'. Ntuku' atura agama, doi to hewa tohe'e uma ma'ala rapuna' hi rala peti' pompunaa' doi pepue' hi Tomi Alata'ala.&quot;
					</seg>
					<seg id="b.MAT.27.7" type="verse">
						Hibalia-mi pohawa' -ra, doi toe ra'oli-ki tana' to rahanga' Tana' Topobabehi Kura, bona tana' toe rapontanai-raka tauna to bela-ra to Yahudi.
					</seg>
					<seg id="b.MAT.27.8" type="verse">
						Toe pai' tana' toe rahanga' Tana' Raa' duu' tempo toi.
					</seg>
					<seg id="b.MAT.27.9" type="verse">
						Hante babehia-ra toe, madupa' -mi napa to nalowa nabi Yeremia owi, hewa toi moni-na: &quot;Ntuku' ada to Israel, oli hadua batua tolu mpulu' doi pera'. Jadi', ra'ala' -mi tolu mpulu' doi pera' toe,
					</seg>
					<seg id="b.MAT.27.10" type="verse">
						pai' ra'oli-ki tana' topobabehi kura. Tohe'e majadi' ntuku' hawa' Pue' Alata'ala hi aku'.&quot;
					</seg>
					<seg id="b.MAT.27.11" type="verse">
						Ane Yesus we'i, karakeni-na hi Gubernur Pilatus, mokore-i hi nyanyoa-na. Pilatus mpekune' -i: &quot;Ha Iko mpu'u-mi Magau' to Yahudi-e?&quot; Na'uli' Yesus: &quot;Wae mpu'u, hewa to nu'uli' tetu.&quot;
					</seg>
					<seg id="b.MAT.27.12" type="verse">
						Imam pangkeni pai' totu'a to Yahudi mpodulu mpakilu-i. Aga uma-i winihi.
					</seg>
					<seg id="b.MAT.27.13" type="verse">
						Toe pai' Pilatus mpo'uli' -ki Yesus: &quot;Ha uma nu'epei hawe'ea to rapakilu-kokoe?&quot;
					</seg>
					<seg id="b.MAT.27.14" type="verse">
						Uma hamelaa nahono' Yesus, alaa-na napokakonce lia Gubernur.
					</seg>
					<seg id="b.MAT.27.15" type="verse">
						Butu eo bohe Paskah, Gubernur biasa mpobahaka hadua tauna to ratarungku', ba hema konoa ntodea.
					</seg>
					<seg id="b.MAT.27.16" type="verse">
						Jadi', mpae toe, ria hadua to ratarungku' to ra'inca lia ntodea. Hanga' -na Yesus Barabas.
					</seg>
					<seg id="b.MAT.27.17" type="verse">
						Jadi', hi pohura-na Pilatus mpohurai kara-kara Yesus toe, wori' -mi tauna morumpu. Mepekune' Pilatus mpekune' -ra: &quot;Hema to nipokono kubahaka-kokoi mpae tohe'i? Yesus Barabas, ba Yesus to rahanga' Kristus-di?&quot;
					</seg>
					<seg id="b.MAT.27.18" type="verse">
						Pilatus mpo'uli' hewa toe, apa' na'inca ka'uma-na-hawo masala' -i Yesus; pangkeni to Yahudi mpotonu Yesus hi hi'a apa' kamohingi' -ra-wadi.
					</seg>
					<seg id="b.MAT.27.19" type="verse">
						Nto'u pohura-na Pilatus hi pohuraa pobotuhia toe, rata suro ngkai tobine-na to mpo'uli' -ki: &quot;Neo' -konae' nuhuku' -i tauna to uma masala' tetui! Apa' ngkai Hi'a alaa-ku mo'ompo' to mekoroi' bengi ngone-e.&quot;
					</seg>
					<seg id="b.MAT.27.20" type="verse">
						Aga imam pangkeni pai' totu'a to Yahudi, kaliliu moto-ra mpo'ukei' ntodea, ra'uli' -raka: &quot;Perapi' -koi hi Gubernur bona Barabas nabahaka, pai' Yesus to nahuku' mate!&quot;
					</seg>
					<seg id="b.MAT.27.21" type="verse">
						Jadi', mepekune' Gubernur Pilatus hi ntodea, na'uli': &quot;Ngkai hira' rodua tohe'i, hema to nipokono kubahaka-kokoi?&quot; Ratompoi': &quot;Barabas!&quot;
					</seg>
					<seg id="b.MAT.27.22" type="verse">
						Napekune' tena Pilatus: &quot;Ane wae, kupopai-imi Yesus to rahanga' Kristus?&quot; Metompoi' -ra omea: &quot;Raparika' -i!&quot;
					</seg>
					<seg id="b.MAT.27.23" type="verse">
						Mepekune' tena-i-pidi Pilatus: &quot;Hiaa' napa sala' -na?&quot; Rapesukui lau-mi mejeu': &quot;Parika' -imi!&quot;
					</seg>
					<seg id="b.MAT.27.24" type="verse">
						Ka'omea-na nahilo Pilatus uma-pi ria kalaua-na mpololitai-ra, apa' kameroo-rodoa' lau-ramo. Toe pai' na'ala' ue napowano hi nyanyoa ntodea pai' na'uli': &quot;Mowano-a! Bona nihilo, ka'uma-na-kuwo kugalo kanipatehi-na tau toii! Koi' moto-koiwo to mpotangku.&quot;
					</seg>
					<seg id="b.MAT.27.25" type="verse">
						Metompoi' ntodea, ra'uli': &quot;Io', kai' moto-kaiwo pai' hante muli-kai to mpokolo kamate-na.&quot;
					</seg>
					<seg id="b.MAT.27.26" type="verse">
						Ngkai ree, nabahaka-miraka Barabas, pai' nahubui tantara-na mpoweba' Yesus. Oti toe natonu-miraka bona raparika'.
					</seg>
					<seg id="b.MAT.27.27" type="verse">
						Oti toe, tantara Gubernur mpokeni Yesus mesua' hi rala tomi Gubernur, pai' -ra mpokio' hawe'ea doo-ra tumai mpotipuhi-i.
					</seg>
					<seg id="b.MAT.27.28" type="verse">
						Raroncu-ki pohea-na pai' rapasuai' -i baju to mperelei to hewa baju magau'.
					</seg>
					<seg id="b.MAT.27.29" type="verse">
						Rababehi hameha' songko ngkai walaa to morui to hewa songko magau', pai' rasongkoi-ki. Rawai' wo'o-i lua' hameha' hi pale ka'ana-na, hewa lua' to nakamu magau', pai' -ra mowingkotu' hi nyanyoa-na, ra'uli': &quot;Wori' tabe, Magau' to Yahudi!&quot;
					</seg>
					<seg id="b.MAT.27.30" type="verse">
						Ra'uelikui-i pai' ra'ala' lua' to hi pale-na rapao' -ki woo' -na.
					</seg>
					<seg id="b.MAT.27.31" type="verse">
						Ka'oti-na rapopo'ore' hewa toe, raroncu-mi baju to rabajui-ki we'i pai' ra'uncoi' nculii' -i pohea-na moto-mi. Oti toe rakeni-imi hilou hi mali ngata bona raparika'.
					</seg>
					<seg id="b.MAT.27.32" type="verse">
						Hi lengko ohea hirua' -ra hante hadua tauna to rahanga' Simon to Kirene. Tantara to Roma mpewuku Simon toe mpopaha'a kaju parika' -na Yesus.
					</seg>
					<seg id="b.MAT.27.33" type="verse">
						Uma mahae rata-ramo hi po'ohaa' to rahanga' Golgota, batua-na Bulu' Banga'woo'.
					</seg>
					<seg id="b.MAT.27.34" type="verse">
						Hi ree, Yesus rapopo'inui anggur to ragalo hante pokuli' to mopai'. Ka'oti-na napemita, oja' -i mpo'inu.
					</seg>
					<seg id="b.MAT.27.35" type="verse">
						Raparika' -imi, pai' pohea-na rabagi-bagi hante ntene' undi hewa pompenoa' -ra.
					</seg>
					<seg id="b.MAT.27.36" type="verse">
						Oti toe, mohura-ramo hilau mojaga.
					</seg>
					<seg id="b.MAT.27.37" type="verse">
						Hi kaju parika' -na hi lolo woo' -na rapataka' hampepa' papan. Hi papan toe te'uki' napa to rapakilu-ki Yesus, hewa toi moni-na: TOI-MI YESUS MAGAU' TO YAHUDI.
					</seg>
					<seg id="b.MAT.27.38" type="verse">
						Ria wo'o rodua toperampaki raparika' dohe-na, hadua mali ka'ana-na hadua mali ki'ii-na.
					</seg>
					<seg id="b.MAT.27.39" type="verse">
						Tauna to liu hi ree, ngkololi-ra mpopo'ore' -i,
					</seg>
					<seg id="b.MAT.27.40" type="verse">
						ra'uli': &quot;Nu'uli' -kona mpogero-ko Tomi Alata'ala pai' nuwangu nculii' rala-na tolu eo! Ane Ana' Alata'ala mpu'u-ko, tulungi woto-nu moto! Mana'u-moko ngkai kaju parika' tetu!&quot;
					</seg>
					<seg id="b.MAT.27.41" type="verse">
						Wae wo'o imam pangkeni, guru agama pai' totu'a to Yahudi mpopo'ore' -i, ra'uli':
					</seg>
					<seg id="b.MAT.27.42" type="verse">
						&quot;Tau ntani' -na natulungi-ramo, woto-na moto-pi uma nakulei' ntulungi. Hiaa' bo Hi'a he'e Magau' to Israel! Agina mana'u-i ngkai kaju parika' -na toe, pai' lako' tapangala' -i.
					</seg>
					<seg id="b.MAT.27.43" type="verse">
						Ncarumaka Alata'ala-i, pai' na'uli' Ana' Alata'ala-i. Mai tahilo Alata'ala mpobahaka-i, ane dota-i.&quot;
					</seg>
					<seg id="b.MAT.27.44" type="verse">
						Ntahawe' toperampaki to raparika' dohe-na, meruge' wo'o-ra-rawo mporuge' -i hewa toe.
					</seg>
					<seg id="b.MAT.27.45" type="verse">
						Tebua' -mi eo, muu-mule' mobengi hobo' hi ngata toe rala-na tolu jaa.
					</seg>
					<seg id="b.MAT.27.46" type="verse">
						Jaa tolu ncimonou', mekio' -imi Yesus napasimuku mpo'uli': &quot;Alata'ala-ku! Alata'ala-ku! Napa pai' nupalahii-a?&quot; Hi rala basa Yahudi: &quot;Eli! Eli! Lama sabakhtani?&quot;
					</seg>
					<seg id="b.MAT.27.47" type="verse">
						Ba hangkuja dua to mokore mohu' hi kaju parika' -na mpo'epe pe'au-na toe, ra'uli': &quot;Epe, mpokio' nabi Elia-i!&quot;
					</seg>
					<seg id="b.MAT.27.48" type="verse">
						Ria hadua to mokeno hilou mpo'ala' hampu'u wunga to hewa lomo', nabangkahi hi rala ue anggur to mo'onco, natu'u hi wuntu hompea pai' napopoju'ui-ki Yesus bona na'inu.
					</seg>
					<seg id="b.MAT.27.49" type="verse">
						Ria wo'o to mpo'uli': &quot;Popea ulu, tahilo ba tumai mpu'u-i Elia mpotulungi-i.&quot;
					</seg>
					<seg id="b.MAT.27.50" type="verse">
						Oti toe me'au tena-i Yesus napesukui, pai' modupe' -mi inoha' -na.
					</seg>
					<seg id="b.MAT.27.51" type="verse">
						Nto'u toe, kain porini-olo' to tetoe hi rala Tomi Alata'ala muu-mule' mobika' ntongo' ngkai lolo-na rata hi une' -na. Ria wo'o linu, pai' watu bohe paheka' -heka'.
					</seg>
					<seg id="b.MAT.27.52" type="verse">
						Wori' daeo' mobea-mi, pai' wori' tauna to monoa' ingku-ra owi rapotuwu' nculii'.
					</seg>
					<seg id="b.MAT.27.53" type="verse">
						Ka'oti-na Yesus tuwu' nculii', mehupa' -ra ngkai daeo' -ra, pai' -ra mesua' -hi ngata Yerusalem, ngata to moroli' toe. Wori' tauna mpohilo-ra.
					</seg>
					<seg id="b.MAT.27.54" type="verse">
						Tadulako tantara hante tantara-tantara doo-na to mpojaga Yesus, me'eka' lia-ramo mpo'epe linu pai' mpohilo hawe'ea to jadi' toe. Ra'uli': &quot;Ana' Alata'ala mpu'u-i-tawo'!&quot;
					</seg>
					<seg id="b.MAT.27.55" type="verse">
						Hi ree, wori' wo'o tobine to menaa ngkawao. Hira' toe tobine to mpotuku' pai' mpotulungi Yesus, ntepu'u ngkai pobago-na hi tana' Galilea.
					</seg>
					<seg id="b.MAT.27.56" type="verse">
						Hanga' -na to hadua, Maria Magdalena. To hadua wo'o, Maria tina-na Yakobus pai' Yusuf. Pai' hadua wo'o tobine-na Zebedeus.
					</seg>
					<seg id="b.MAT.27.57" type="verse">
						Neo' limpa-mi eo, tumai hadua tauna to mo'ua' to ngkai ngata Arimatea, hanga' -na Yusuf. Yusuf toei, topetuku' Yesus wo'o-i-hawo.
					</seg>
					<seg id="b.MAT.27.58" type="verse">
						Hilou-i hi Pilatus mperapi' woto Yesus. Pilatus mpohubui tantara-na mpowai' -i Yusuf woto-na Yesus.
					</seg>
					<seg id="b.MAT.27.59" type="verse">
						Na'ala' mpu'u-mi, naputu' hante kain to bula,
					</seg>
					<seg id="b.MAT.27.60" type="verse">
						pai' napopoturu hi rala daeo'. Daeo' toe, daeo' to bo'u-pidi, daeo' pomporodoa-na Yusuf moto, to ratowi hi panapa bulu' watu. Oti toe, naluli' hameha' watu to bohe na'unca-ki daeo' toe, pai' -i malai-mi.
					</seg>
					<seg id="b.MAT.27.61" type="verse">
						Aga Maria Magdalena pai' Maria to ntani' -na, mohura-ra hi mai hi mali daeo'.
					</seg>
					<seg id="b.MAT.27.62" type="verse">
						Kamepulo-na hi Eo Sabat, imam-imam pangkeni pai' to Parisi hilou hangkaa-ngkania hi Pilatus,
					</seg>
					<seg id="b.MAT.27.63" type="verse">
						ra'uli': &quot;Tua Gubernur, kikiwoi lolita topebagiu toei ngone lou, bula-na tuwu' -pidi na'uli': `Kaliu-na tolu eo, tuwu' nculii' -a.'
					</seg>
					<seg id="b.MAT.27.64" type="verse">
						Jadi', toe pai' kiperapi' bona Tua mpohubui tantara hilou mpojaga daeo' -na toe ria, radongo lompe' duu' -na rata hi eo katolu-na, bona neo' ria loga ana'guru-na lou mpanako woto-na. Ra'uli' mpai' hi ntodea tuwu' nculii' -i, duu' -na wori' -mi tauna to rabagiu. Helee, meliu lau-mi mpai' kawori' tauna to mpotuku' -i ngkai to mpotuku' -i bula-na tuwu' -pidi.&quot;
					</seg>
					<seg id="b.MAT.27.65" type="verse">
						Na'uli' Pilatus: &quot;Ria moto tantara. Keni-ramo hilou mpodongo daeo' -na hudupakulea' -ni.&quot;
					</seg>
					<seg id="b.MAT.27.66" type="verse">
						Hilou mpu'u-ramo hi daeo'. Rasaa' watu po'unca-na, bona uma ma'ala raderu', pai' rahubui tantara mpodongo daeo' toe, bona neo' ria to mpokabiboi.
					</seg>
				</div>
				<div id="b.MAT.28" type="chapter">
					<seg id="b.MAT.28.1" type="verse">
						Timpaliu-mi eo pepuea', kako'ia-na mehupa' eo hi eo Mingku, Maria Magdalena pai' Maria to ntani' -na hilou mpokamata daeo'.
					</seg>
					<seg id="b.MAT.28.2" type="verse">
						Ncorobaa ria linu bohe, apa' hadua mala'eka Pue' mana'u ngkai suruga tumai mpoderu' watu po'unca daeo', pai' -i mohura hi lolo-na.
					</seg>
					<seg id="b.MAT.28.3" type="verse">
						Lence-na mekiroi' hewa kila', pai' pohea-na bula ngehe.
					</seg>
					<seg id="b.MAT.28.4" type="verse">
						Tantara to mpodongo hi ree, me'eka' lia-ramo, moridi' -ra, pai' uma-rapa tono mokore, hewa to mate-ramo.
					</seg>
					<seg id="b.MAT.28.5" type="verse">
						Na'uli' mala'eka mpo'uli' -raka tobine toera: &quot;Neo' -koi me'eka', ku'inca moto mpali' -koi Yesus to mate raparika'.
					</seg>
					<seg id="b.MAT.28.6" type="verse">
						Uma-ipi-hana ria hi rehe'i. Tuwu' nculii' -imi, hewa to na'uli' -kokoie wengi. Mai hilo karatu'ua-na wengi.
					</seg>
					<seg id="b.MAT.28.7" type="verse">
						Wae-pi, hilou-mokoi pesahui, uli' -raka ana'guru-na katuwu' -na nculii' -mi. Hilou meri'ulu-i hi tana' Galilea. Hi ria-damo mpai', pai' -i nihilo. Kiwoi napa to ku'uli' -kokoi!&quot;
					</seg>
					<seg id="b.MAT.28.8" type="verse">
						Rapesahui-mi-rawo tobine toera malai ngkai daeo'. Me'eka' moto-ra, aga goe' lia wo'o-ra. Pokeno-rami hilou apa' doko' raparata to jadi' toe hi ana'guru-na Yesus.
					</seg>
					<seg id="b.MAT.28.9" type="verse">
						Muu-mule' etu-imi Yesus mpohirua' -raka pai' natabe-ra. Tumai-ramo mpomohui' -i, rakupui witi' -na pai' ranyompa-i.
					</seg>
					<seg id="b.MAT.28.10" type="verse">
						Na'uli' mpo'uli' -raka: &quot;Neo' me'eka'! Hilou-mokoi, uli' -raka ompi' -ku bona hilou-ra hi Galilea, hi ria mpai' rahilo-a.&quot;
					</seg>
					<seg id="b.MAT.28.11" type="verse">
						Lingku' -ra tobine toera hilou, ba hangkuja dua tantara to mpodongo daeo' hilou hi rala ngata, pai' -ra mpoparata hi imam pangkeni hawe'ea to jadi' hi daeo' we'i.
					</seg>
					<seg id="b.MAT.28.12" type="verse">
						Mohawa' -ramo imam pangkeni toera hante totu'a to Yahudi to ntani' -na. Kabotu' lolita-ra, agina mpowai' -ra tantara wori' doi po'ompo wiwi-ra, bona neo' ra'uli' hilau.
					</seg>
					<seg id="b.MAT.28.13" type="verse">
						Ra'uli' imam pangkeni toera mpo'uli' -raka tantara: &quot;Uli' -koi hewa toi: `Mentongo' bengi ngone, topetuku' Yesus tumai mpanako woto-na bula-kai leta'.'
					</seg>
					<seg id="b.MAT.28.14" type="verse">
						Ane na'epe Gubernur tohe'e, kai' -damo mpololitai-i bona neo' -koi rapoo-popai.&quot;
					</seg>
					<seg id="b.MAT.28.15" type="verse">
						Radoa-mi-rawo tantara doi toe, pai' ra'uli' hewa to oti ratudui' -raka. Duu' rata hi eo tohe'i, motote oa' lolita toe hi to Yahudi.
					</seg>
					<seg id="b.MAT.28.16" type="verse">
						Ana'guru-na Yesus to hampulu' hadua toera hilou hi tana' Galilea, hi bulu' to natudo' ami' -raka Yesus.
					</seg>
					<seg id="b.MAT.28.17" type="verse">
						Rahilo mpu'u-imi hi ria, pai' ranyompa-i. Aga ria wo'o tauna to morara' -pidi nono-ra.
					</seg>
					<seg id="b.MAT.28.18" type="verse">
						Yesus mpomohui' -ra pai' na'uli' -raka: &quot;Hawe'ea kuasa hi suruga pai' hi dunia' ratonu-maka.
					</seg>
					<seg id="b.MAT.28.19" type="verse">
						Jadi', hilou-mokoi hi humalili' dunia', tudui' hawe'ea tauna jadi' topetuku' -ku. Niu' -ra hi rala hanga' Alata'ala to Tuama, to Ana' pai' Inoha' Tomoroli'.
					</seg>
					<seg id="b.MAT.28.20" type="verse">
						Tudui' -ramo mpotuku' hawe'ea to kuhawai' -kokoi. Kiwoi-koi: kudohei moto-koi duu' -na hi kahudua dunia'.&quot;
					</seg>
				</div>
			</div>
			<div id="b.MAR" type="book">
				<div id="b.MAR.1" type="chapter">
					<seg id="b.MAR.1.1" type="verse">
						Tohe'i-mi Kareba Lompe', tutura katuwu' -na Yesus Kristus, Ana' Alata'ala.
					</seg>
					<seg id="b.MAR.1.2" type="verse">
						Tutura-na ntepu'u ngkai karata-na Yohanes Topeniu'. Karata-na Yohanes toei, telowa ami' -mi hi rala sura nabi Yesaya. Hante wiwi nabi, Alata'ala mpo'uli' -ki Ana' -na hewa toi: Hi'a toi-mi suro-ku, kuhubui-i meri'ulu ngkai Iko, bona mporodo ohea-nu.&quot;
					</seg>
					<seg id="b.MAR.1.3" type="verse">
						&quot;Mekio' -i hi papada to wao', na'uli': `Neo' rata-imi Pue'! Porodo ami' -miki ohea-na. Nipakalempe ami' -mi ohea to natara mpai'.'&quot;
					</seg>
					<seg id="b.MAR.1.4" type="verse">
						Hewa to ra'uki' toe, mehupa' mpu'u-imi Yohanes Topeniu' hi papada to wao'. Mpoparata-i Lolita Alata'ala hi ntodea, na'uli': &quot;Medea-mokoi ngkai jeko' -ni, pai' kana tumai-koi kuniu' bona Alata'ala mpo'ampungi jeko' -ni.&quot;
					</seg>
					<seg id="b.MAR.1.5" type="verse">
						Wori' tauna to hilou hi papada to wao' doko' mpo'epe lolita-na Yohanes. Ria-ra ngkai ngata Yerusalem pai' ngkai hawe'ea ngata hi tana' Yudea. Hilou-ra mpangaku' jeko' -ra, pai' naniu' -ra hi ue Yordan, tanda kamedea-ra ngkai jeko' -ra.
					</seg>
					<seg id="b.MAR.1.6" type="verse">
						Pohea-na Yohanes rababehi ngkai wulu porewua to rahanga' unta. Salepe' -na ngkai kuliba. Koni' -na lari pai' ue wani.
					</seg>
					<seg id="b.MAR.1.7" type="verse">
						Mpopalele-i kareba toi: &quot;Ngkabokoa' ngkai aku', tumai mpai' to meliu kuasa-na ngkai aku'. Bangku' mowilingkudu mpobongka koloro sapatu' -na, uma-a-kuwo natao.
					</seg>
					<seg id="b.MAR.1.8" type="verse">
						Aku' mponiu' -koi hante ue tanda kamedea-ni ngkai jeko' -ni. Aga Hi'a mpai' mponiu' -koi hante Inoha' Tomoroli'.&quot;
					</seg>
					<seg id="b.MAR.1.9" type="verse">
						Rala-na ha'eo, Yesus me'ongko' ngkai ngata Nazaret hi tana' Galilea, tumai mpopeniu' hi Yohanes. Yohanes mponiu' -i hi ue Yordan.
					</seg>
					<seg id="b.MAR.1.10" type="verse">
						Wae ka'oti-na raniu', mencore-imi ngkai ue, pai' mpohilo-imi langi' mobea pai' Inoha' Tomoroli' mana'u tumai molence mpo-danci mangkebodo hompo hi Hi'a.
					</seg>
					<seg id="b.MAR.1.11" type="verse">
						Alata'ala mololita ngkai langi' mpo'uli' -ki: &quot;Iko toi-mi Ana' -ku to kupe'ahi'. Iko-mi to mpakagoe' nono-ku.&quot;
					</seg>
					<seg id="b.MAR.1.12" type="verse">
						Oti toe, Inoha' Tomoroli' mpakeni Yesus lou hi papada to wao'.
					</seg>
					<seg id="b.MAR.1.13" type="verse">
						Opo' mpulu' eo-i hi ria. Bula-na hi papada toe, Magau' Anudaa' mposori-i. Binata to me'ila dohe-na, pai' mala'eka mpomawai-i.
					</seg>
					<seg id="b.MAR.1.14" type="verse">
						Ko'ia mahae ngkai ree, Yohanes Topeniu' rahoko' pai' -i ratarungku'. Nto'u toe, hilou-imi Yesus hi tana' Galilea, pai' -i mpopalele Kareba Lompe' to ngkai Alata'ala,
					</seg>
					<seg id="b.MAR.1.15" type="verse">
						na'uli': &quot;Neo' rata-mi tempo-na Alata'ala jadi' Magau' hi dunia'! Medea-mokoi ngkai jeko' -ni, pangala' -mi Kareba Lompe'.&quot;
					</seg>
					<seg id="b.MAR.1.16" type="verse">
						Bula-na momako' hi wiwi' rano Galilea, mpohilo-i rodua tauna. Hanga' -ra: Simon hante Andreas ompi' -na. Nto'u toe, bula-ra mebau' hi rano mojala', apa' toe-mi-rawo bago-ra.
					</seg>
					<seg id="b.MAR.1.17" type="verse">
						Yesus mpo'uli' -raka: &quot;Mai-mokoi ntuku' -a! Uma-pokoi mebau' mpali' uru. Ngkai wae lau, kuwai' -koi pobago mpotudui' tauna mepangala' hi Aku'.&quot;
					</seg>
					<seg id="b.MAR.1.18" type="verse">
						Karapalahii-nami jala' -ra, pai' ntepu'u eo toe mpotuku' Yesus-ramo.
					</seg>
					<seg id="b.MAR.1.19" type="verse">
						Napaliliu-mi Yesus momako', ko'ia molaa ngkai ree mpohilo wo'o-imi rodua to ntali ompi': Yakobus pai' Yohanes, ana' -na Zebedeus. Hira' toe, bula-ra mpokolompehii jala' -ra hi rala sakaya.
					</seg>
					<seg id="b.MAR.1.20" type="verse">
						Nakio' -ramo mpotuku' -i. Jadi', rapalahii-mi tuama-ra hi rala sakaya hante tauna to dohe-ra to ngkoni' gaji', pai' mpotuku' Yesus-ramo.
					</seg>
					<seg id="b.MAR.1.21" type="verse">
						Ngkai ree, Yesus hante topetuku' -na hilou hi ngata Kapernaum. Hi eo pepuea' to Yahudi, mesua' -imi hi rala tomi posampayaa pai' natepu'u-mi metudui'.
					</seg>
					<seg id="b.MAR.1.22" type="verse">
						Konce-ramo tauna to mpo'epe tudui' -na. Apa' uma-i metudui' hewa guru-guru agama. Petudui' -na, hewa tauna to mokuasa mpu'u.
					</seg>
					<seg id="b.MAR.1.23" type="verse">
						Nto'u toe, ria hadua tauna to nahawi' anudaa', mesua' wo'o-i-hawo hi tomi posampayaa toe, pai' -i mejeu':
					</seg>
					<seg id="b.MAR.1.24" type="verse">
						&quot;Ee Yesus to Nazaret! Doko' nupopai-dakaie? Ba doko' nuropuhi-dakaie? Ku'inca moto-kole, ka'Iko-na Suro to moroli' ngkai Alata'ala-e.&quot;
					</seg>
					<seg id="b.MAR.1.25" type="verse">
						Yesus mpo'uli' -ki anudaa' toei: &quot;Ngkaba'i-ko! Palai-ko ngkai tauna tetui!&quot;
					</seg>
					<seg id="b.MAR.1.26" type="verse">
						Tauna toei moridi' sabana anudaa', pai' -i me'au, pai' malai-mi anudaa' to mpohawi' -i.
					</seg>
					<seg id="b.MAR.1.27" type="verse">
						Konce omea-ramo tauna to mpohilo, alaa-na momepololitai-ramo ra'uli': &quot;Uma mowo-e'! Toi-e tudui' to bo'u, ria mpu'u baraka' -na! Mpopalai-i anudaa', bo ratuku' mpu'u-diki-hana hawa' -nae!&quot;
					</seg>
					<seg id="b.MAR.1.28" type="verse">
						Ngkai ree, kamolele-nami kareba to mpotompo'wiwi Yesus hobo' hi tana' Galilea.
					</seg>
					<seg id="b.MAR.1.29" type="verse">
						Kanculii' -ra Yesus hante ana'guru-na ngkai tomi posampayaa toe, hilou-ramo hi tomi-ra Simon pai' Andreas. Yakobus pai' Yohanes hilou wo'o dohe-ra.
					</seg>
					<seg id="b.MAR.1.30" type="verse">
						Hi ria, piniana-na Simon tobine ntora turu apa' ngkelengi' -i. Rapesahui mpo'uli' -ki Yesus kapeda' -na.
					</seg>
					<seg id="b.MAR.1.31" type="verse">
						Ngkai ree, hilou-imi Yesus hi poturua-na, nakamu pale-na pai' napopemata-i. Ncaliu mo'uri' -imi, pai' -i mpolayani-ra.
					</seg>
					<seg id="b.MAR.1.32" type="verse">
						Ncimonou' toe, limpa-mi eo, wori' tauna tumai hi Yesus mpokeni hawe'ea to peda' ba to nahawi' seta.
					</seg>
					<seg id="b.MAR.1.33" type="verse">
						Wori' pue' ngata tumai morumpu hi berewe tomi Simon.
					</seg>
					<seg id="b.MAR.1.34" type="verse">
						Wori' tauna to napaka'uri' ngkai haki' -ra to wori' nyala. Wori' wo'o seta to mpesuai' tauna napopalai. Aga seta toera, uma-ra napiliu mololita, apa' ra'inca moto Kahi'a-na Ana' Alata'ala.
					</seg>
					<seg id="b.MAR.1.35" type="verse">
						Kamepulo-na parabaja-pidi, memata-imi Yesus pai' -i malai ngkai ngata hilou hi kawaoa' -na, lou mosampaya.
					</seg>
					<seg id="b.MAR.1.36" type="verse">
						Simon hante doo-na hilou mpali' -i. Kararua' -na, ra'uli' -ki:
					</seg>
					<seg id="b.MAR.1.37" type="verse">
						&quot;Wori' tauna mpali' -ko Guru.&quot;
					</seg>
					<seg id="b.MAR.1.38" type="verse">
						Na'uli' -raka: &quot;Hilou-tamo hi ngata ntani' -na to mohu' bona mpokeni Lolita Alata'ala hi ria wo'o-a. Apa' toe-mi patuju-ku tumai hi dunia'.&quot;
					</seg>
					<seg id="b.MAR.1.39" type="verse">
						Ngkai ree, kahilou-nami Yesus hante ana'guru-na mpokeni Lolita Alata'ala hi hawe'ea ngata hi tana' Galilea. Metudui' -i hi rala tomi-tomi posampayaa, pai' -i mpopalai seta to mpesuai' tauna.
					</seg>
					<seg id="b.MAR.1.40" type="verse">
						Ria hadua tauna to mohaki' poko' rata hi Yesus. Powingkotu' -nami mpopetulungi, na'uli': &quot;Ane ma'ala, paka'uri' -a-kuwo!&quot;
					</seg>
					<seg id="b.MAR.1.41" type="verse">
						Metumu' -mi ahi' -na Yesus mpohilo-i. Toe pai' najama-i pai' na'uli' -ki: &quot;Ma'ala moto, kupaka'uri' -moko!&quot;
					</seg>
					<seg id="b.MAR.1.42" type="verse">
						Hampinisi mata, moronto-mi haki' -na, mo'uri' -imi.
					</seg>
					<seg id="b.MAR.1.43" type="verse">
						Oti toe, Yesus mpohubui-i hilou, na'uli' -ki: &quot;Kutagi mpu'u-ko,
					</seg>
					<seg id="b.MAR.1.44" type="verse">
						neo' nulolita hi hema-hema napa to jadi' tohe'i-e. Hilou-moko ulu mpopehuwu woto-nu hi imam, bona nahilo kamo'uri' -numi, pai' keni pepue' -nu ntuku' parenta to te'uki' hi rala Atura Musa, bona monoa' hi hawe'ea tauna kamo'uri' -nu mpu'u-mi.&quot;
					</seg>
					<seg id="b.MAR.1.45" type="verse">
						Ntaa' we'i, kahilou-na tauna toei, ntora nalolita lau-mi hiapa-apa kanapaka'uri' -na Yesus. Alaa-na, Yesus uma-ipi bisa mesua' hi rala ngata apa' wori' rahi tauna mpotipuhi-i. Mo'oha' hi mali ngata-i-damo hi kawaoa' -na. Aga nau' wae, uma oa' ria kaputua-na tauna tumai ngkai wori' ngata doko' mpohirua' -ki.
					</seg>
				</div>
				<div id="b.MAR.2" type="chapter">
					<seg id="b.MAR.2.1" type="verse">
						Ba hangkuja kahae-na ngkai toe, Yesus nculii' hilou hi ngata Kapernaum. Motolele-mi karia-na Yesus hi rala tomi,
					</seg>
					<seg id="b.MAR.2.2" type="verse">
						toe pai' wori' tauna himuhu doko' mpohilo-i. Kahimuhu-ra toe, alaa-na bihi' -mi hi rala tomi, rata-rata hi wobo' bihi' tauna. Naparata-raka Lolita Alata'ala.
					</seg>
					<seg id="b.MAR.2.3" type="verse">
						Bula-na mololita tohe'e, tumai opo' tauna mpokowa' doo-ra to pungku.
					</seg>
					<seg id="b.MAR.2.4" type="verse">
						Uma ria ohea-ra mpomohui' Yesus apa' bihi' rahi tauna. Toe pai' ngkahe' tuka' -ramo hilou hi lolo tomi, ratangka' ata' to hintoto Yesus, pai' ra'ulu doo-ra ntali ali' -na hilou hi rala tomi.
					</seg>
					<seg id="b.MAR.2.5" type="verse">
						Nahilo Yesus kabohe pepangala' -ra toe, na'uli' -mi hi topungku toei: &quot;Ana' -ku, te'ampungi-mi jeko' -nu.&quot;
					</seg>
					<seg id="b.MAR.2.6" type="verse">
						Ria wo'o-ra-rawo ba hangkuja dua guru agama Yahudi to mohura hi rala tomi toe. Kedi' nono-ra mpo'epe lolita-na Yesus toe, ra'uli' hi rala nono-ra:
					</seg>
					<seg id="b.MAR.2.7" type="verse">
						&quot;Daho' rahi-i-hana tauna toei mololita hewa tetu! Ha na'uli' -hana hibalia tuwu' -na hante tuwu' -na Alata'ala? Uma ria ntani' -na to ma'ala mpo'ampungi jeko', hadua Alata'ala-wadi.&quot;
					</seg>
					<seg id="b.MAR.2.8" type="verse">
						Ntaa' na'inca moto-di Yesus napa to hi pekiri-rae. Toe pai' na'uli' -raka: &quot;Napa-di pai' hewa tetu pekiri-nie?
					</seg>
					<seg id="b.MAR.2.10" type="verse">
						Aku' Ana' Manusia', ria mpu'u kuasa-ku hi dunia' mpo'ampungi jeko'. Tapi' ane ku'uli' -ki topungku toei: `Te'ampungi-mi jeko' -nu,' uma ni'incai ba te'ampungi mpu'u-di jeko' -na ba uma-di. Aga ane ku'uli': `Memata-moko, lulu-mi ali' -nu pai' momako' -moko,' nihilo mpai' kadupa' -na ba ka'uma-na. Jadi', kupopohiloi-koi karia-na kuasa-ku mpo'ampungi jeko'.&quot; Ngkai ree, kamewili' -nami hi topungku toei,
					</seg>
					<seg id="b.MAR.2.11" type="verse">
						na'uli' -ki: &quot;Memata-moko, lulu-mi ali' -nu, pai' -ko nculii' -mi!&quot;
					</seg>
					<seg id="b.MAR.2.12" type="verse">
						Pemata-na mpu'u-mi topungku toei, nalulu ali' -na, pai' -i momako' hilou rasabii' tauna to wori'. Karahilo-na tauna to wori' napa to jadi' toe, konce omea-ramo, pai' -ra mpo'une' Alata'ala, ra'uli': &quot;Ko'ia ria tahiloi hewa to jadi' tohe'i!&quot;
					</seg>
					<seg id="b.MAR.2.13" type="verse">
						Oti toe, hilou wo'o-imi Yesus hi wiwi' rano. Wori' lia tauna morumpu, pai' natudui' -ra.
					</seg>
					<seg id="b.MAR.2.14" type="verse">
						Bula-na momako', mpohilo-i hadua topesingara' paja' to rahanga' Lewi ana' -na Alfeus, bula-na mohura hi kantoro' -na. Na'uli' Yesus mpo'uli' -ki: &quot;Tuku' -ama!&quot; Kamokore-nami Lewi kaliliu mpotuku' -i.
					</seg>
					<seg id="b.MAR.2.15" type="verse">
						Oti toe, Yesus pai' ana'guru-na ngkoni' hi tomi Lewi, pai' wori' wo'o-ra topesingara' paja' pai' tau ntani' -na to ra'uli' ntodea dada'a kehi-ra tumai ngkoni' dohe-ra, apa' wori' -ra to mpotuku' Yesus.
					</seg>
					<seg id="b.MAR.2.16" type="verse">
						Ria wo'o hi ree ba hangkuja dua guru agama to mpotuku' tudui' Parisi. Kampohilo-ra Yesus ngkoni' dohe tauna to dada'a kehi-ra toe, ra'uli' -mi mpo'uli' -raka ana'guru-na: &quot;Napa pai' guru-ni ngkoni' hangkaa-ngkania hante topesingara' paja' pai' tauna topojeko' -e!&quot;
					</seg>
					<seg id="b.MAR.2.17" type="verse">
						Yesus mpo'epe lolita-ra toe, toe pai' napololitai-ra hante lolita rapa' toi, na'uli': &quot;Tauna to uma peda', uma mingki' rapokulii'. Tauna to peda' -wadi-hawo to paraluu rapokulii'. Uma-a tumai mpokio' tauna to monoa' ingku-ra. Katumai-ku toi-le, mpokio' topojeko' -a-kuna bona medea-ra ngkai jeko' -ra.&quot;
					</seg>
					<seg id="b.MAR.2.18" type="verse">
						Rala-na hangkani, topetuku' Yohanes Topeniu' pai' to Parisi bula-ra mopuasa'. Ria-mi tauna rata hi Yesus mpekune' -i: &quot;Topetuku' -na Yohanes Topeniu' mopuasa', wae wo'o topetuku' to Parisi, mopuasa' wo'o-ra. Hiaa' topetuku' -nu Iko, napa pai' uma-ra mopuasa'?&quot;
					</seg>
					<seg id="b.MAR.2.19" type="verse">
						Yesus mpotompoi' -ra hante lolita rapa' toi, na'uli' -raka: &quot;Ane tauna hi posusaa' poncamokoa, ha mopuasa' -ra-rana bula-ra mpo'ema' topemua'? Uma-hawo. Bula-na ria-pidi topemua' dohe-ra, uma-ra mopuasa'.
					</seg>
					<seg id="b.MAR.2.20" type="verse">
						Tapi' rata mpai' tempo-na, topemua' ra'ala' ngkai laintongo' -ra. Nto'u toe-damo, pai' lako' mopuasa' -rada.&quot;
					</seg>
					<seg id="b.MAR.2.21" type="verse">
						Oti toe Yesus mpo'uli' lolita rapa' to ronyala-pi, na'uli': &quot;Uma ria haduaa tauna to mpotelepei baju to hae hante pontaia' to bo'u. Apa' pontaia' to bo'u mongkuru' mpai', duu' -na mpoheu' baju to hae toe, alaa-na kaboo-bohea lau-mi heu' -na.
					</seg>
					<seg id="b.MAR.2.22" type="verse">
						Wae wo'o uma ria tauna to mpotua anggur to bo'u hi rala pontu'ua to hae. Apa' ane dede' -ipi mpai', mopengka lau-mi pontu'ua to hae toe, alaa-na mobowo lau-mi anggur, pai' mpadaa' -mi pontu'ua-na. Jadi', anggur to bo'u kana ra'ihii' hi pontu'ua to bo'u wo'o-hawo.&quot;
					</seg>
					<seg id="b.MAR.2.23" type="verse">
						Hangkani hi eo pepuea', Yesus pai' ana'guru-na ntara rala bonea. Bula-ra mpotara bonea toe, ana'guru-na mpotepo' wua' gandum pai' raru'a.
					</seg>
					<seg id="b.MAR.2.24" type="verse">
						To Parisi to hi ree mpo'uli' -ki Yesus: &quot;Napa-di-rana pai' ana'guru-nu mpotiboki atura agama-tae? Mobago-ra-rana hi eo pepuea'.&quot;
					</seg>
					<seg id="b.MAR.2.26" type="verse">
						Na'uli' Yesus: &quot;Ha uma ria nibasa napa to nababehi Magau' Daud owi nto'u Abyatar jadi' Imam Bohe-e? Nto'u-na Daud hante ema' -na mo'oro' pai' uma ria anu rakoni', mesua' -imi hi rala tomi pepuea', pai' -i mpokoni' roti to rapopepue' hi Alata'ala, pai' nabagi wo'o-raka doo-na. Ntuku' ada agama-ta, imam-wadi-hana to ma'ala mpokoni' roti toe. Aga nau' wae, gau' -na Daud toe uma-hawo naposala'.&quot;
					</seg>
					<seg id="b.MAR.2.27" type="verse">
						Ngkai ree, na'uli' wo'o-mi Yesus: &quot;Alata'ala mpobabehi eo pepuea' bona mpotulungi manusia'. Bela manusia' to rababehi bona napari'une' ada eo pepuea'.
					</seg>
					<seg id="b.MAR.2.28" type="verse">
						Jadi', Aku' Ana' Manusia', ria kuasa-ku mpo'uli' napa to ma'ala rababehi hi eo pepuea'.&quot;
					</seg>
				</div>
				<div id="b.MAR.3" type="chapter">
					<seg id="b.MAR.3.1" type="verse">
						Rala-na hangkani, mesua' wo'o-imi Yesus hi rala tomi posampayaa. Hi ree, ria hadua tauna to mate pale-na hamali.
					</seg>
					<seg id="b.MAR.3.2" type="verse">
						Ria wo'o-ra hi ree to Parisi to tungkai' doko' mpali' kasalaa' Yesus meka' mobago-i hi eo pepuea', apa' doko' rapakilu-i. Jadi', ralelemata-i meka' ba mepaka'uri' mpu'u-i hi eo pepuea'.
					</seg>
					<seg id="b.MAR.3.3" type="verse">
						Na'uli' Yesus mpo'uli' -ki tauna to mate pale-na hamali: &quot;Mai-ko mokore hi laintongo' rehe'i.&quot;
					</seg>
					<seg id="b.MAR.3.4" type="verse">
						Oti toe, na'uli' -raka to Parisi: &quot;Ntuku' ada agama-ta, to'uma to ma'ala tababehi hi eo pepuea': mpobabehi to lompe' -di ba to dada'a? Mpotulungi doo ba mpatehi doo?&quot; Tapi' to Parisi toera, oja' -ra mpotompoi' -i, ngkaba'i-ra-wadi.
					</seg>
					<seg id="b.MAR.3.5" type="verse">
						Mogolili Yesus mponaa-ra. Moroe-i pai' peda' nono-na apa' motu'a rahi nono-ra. Toe pai' na'uli' mpo'uli' -ki tauna to mate pale-na hamali toei: &quot;Tanoa pale-nu!&quot; Kanatanoa-nami pale-na, mo'uri' -imi.
					</seg>
					<seg id="b.MAR.3.6" type="verse">
						Palai-ra to Parisi ngkai tomi posampayaa toe, pai' -ra morumpu hante tauna to tono' hi Magau' Herodes. Mpali' akala-ra bona Yesus rapatehi.
					</seg>
					<seg id="b.MAR.3.7" type="verse">
						Yesus hante ana'guru-na malai ngkai ree hilou hi wiwi' rano. Wori' to Galilea ntuku' -i. Wori' wo'o to tumai ngkai tana' Yudea,
					</seg>
					<seg id="b.MAR.3.8" type="verse">
						ngkai Yerusalem, ngkai tana' Idumea, ngkai dipo ue Yordan, ria wo'o ngkai ngata Tirus pai' Sidon. Wori' rahi tauna to tumai hi Yesus apa' ra'epe hawe'ea to nababehi.
					</seg>
					<seg id="b.MAR.3.10" type="verse">
						Wori' tauna to mohaki' napaka'uri', alaa-na mome'upi' -ra tauna lou mpomohui' -i doko' mpoganga-i. Ngkai kawori' tauna, toe pai' nahubui ana'guru-na mporodo sakaya nahawi', nee-neo' mpai' ra'upi' -i ntodea.
					</seg>
					<seg id="b.MAR.3.11" type="verse">
						Rata wo'o-ra tauna to napesuai' anudaa'. Kampohilo-ra Yesus kaliliu mowingkotu' -ra hi nyanyoa-na, pai' -ra mejeu', ra'uli': &quot;Iko-mi Ana' Alata'ala!&quot;
					</seg>
					<seg id="b.MAR.3.12" type="verse">
						Aga natagi mpu'u-ra, bona neo' ra'uli' kahema-nai.
					</seg>
					<seg id="b.MAR.3.13" type="verse">
						Oti toe, Yesus manake' hilou hi bulu' -na, pai' -i mpokio' tauna hema-hema to napokono. Rata mpu'u-ramo,
					</seg>
					<seg id="b.MAR.3.14" type="verse">
						pai' napelihi hampulu' rodua-ra, na'uli' -raka: &quot;Kupelihi-koi bona nipodohe-a, pai' bona kusuro-koi mpopalele Kareba Lompe'.
					</seg>
					<seg id="b.MAR.3.15" type="verse">
						Pai' kuwai' -koi kuasa mpopalai seta.&quot;
					</seg>
					<seg id="b.MAR.3.19" type="verse">
						Tohe'i-mi hanga' -ra to hampulu' rodua toera: Simon (Yesus mpohanga' -i Petrus); oti toe, Yakobus ana' Zebedeus; pai' Yohanes ompi' -na Yakobus (Yesus mpohanga' -ra Boanerges-- batua-na: tauna to hewa berese); oti toe, Andreas; Filipus; Bartolomeus; Matius; Tomas; Yakobus ana' Alfeus; Tadeus; Simon to Zelot; pai' Yudas Iskariot (hi'a mpai' to mpobalu' Yesus hi bali' -na).
					</seg>
					<seg id="b.MAR.3.20" type="verse">
						Oti toe, Yesus nculii' hilou hi tomi. Aga wori' wo'o-wadi tauna to tumai mpotipuhi-i, alaa-na Yesus pai' ana'guru-na uma-ra tepongkoni'.
					</seg>
					<seg id="b.MAR.3.21" type="verse">
						Toe pai' ria tauna to mpo'uli': &quot;Wuli-imile!&quot; Kara'epe-na ompi' -na Yesus tohe'e, hilou-ramo ke mpo'ala' -i.
					</seg>
					<seg id="b.MAR.3.22" type="verse">
						Ria wo'o hi ree guru agama Yahudi to lako' rata ngkai Yerusalem. Ra'uli' guru agama toera: &quot;Ah, napesuai' Beelzebul-i-hanale, magau' hawe'ea seta. Magau' seta toe-mile to mpowai' -i kuasa mpopalai seta-e.&quot;
					</seg>
					<seg id="b.MAR.3.23" type="verse">
						Toe pai' Yesus mpokio' -ra bona mpomohui' -i, pai' napololitai-ra hante ba hangkuja nyala lolita rapa', na'uli': &quot;Ha beiwa-hawo seta mpopalai hingka seta-na?
					</seg>
					<seg id="b.MAR.3.24" type="verse">
						Ane rapa' -na ria hadua magau', pai' ntodea hi rala kamagaua' -na ntora mosisala, uma mpai' ntaha mahae kamagaua' -na toe.
					</seg>
					<seg id="b.MAR.3.25" type="verse">
						Ane tau hantina ntora motuda', bate pagaa' -gaa' mpai' posantinaa-ra.
					</seg>
					<seg id="b.MAR.3.26" type="verse">
						Wae wo'o hi kamagaua' seta. Ane hi rala kamagaua' seta ria posisalaa pai' potudaa', kamagaua' -na toe uma ntaha mahae, kahudua-nami mpai' toe.
					</seg>
					<seg id="b.MAR.3.27" type="verse">
						&quot;Seta ma'ala rarapai' -ki tauna to parimuku. Ane mesua' -ta hi rala tomi tauna to parimuku doko' mpo'ala' ihi' tomi-na, kana tahoo' ncala' -i, pai' lako' ma'ala tapatau' rewa-na. Wae wo'o, ane Aku' mpopalai seta, batua-na, meliu kuasa-ku ngkai seta.
					</seg>
					<seg id="b.MAR.3.28" type="verse">
						&quot;Mpu'u ku'uli' -kokoi: Hawe'ea jeko' manusia' pai' lolita pesapuaka-ra ma'ala ra'ampungi.
					</seg>
					<seg id="b.MAR.3.29" type="verse">
						Aga hema to mposapuaka Inoha' Tomoroli', uma ria ampungia-ra duu' kahae-hae-na. Pesapuaka-ra toe raposala' duu' kahae-hae-na.&quot;
					</seg>
					<seg id="b.MAR.3.30" type="verse">
						Pai' hewa toe lolita-na Yesus, apa' ria to mpo'uli' kanahawi' -na anudaa' -i, uma rapangalai' kangkai Inoha' Tomoroli' kuasa-na.
					</seg>
					<seg id="b.MAR.3.31" type="verse">
						Ngkai ree, rata-mi tina-na pai' ompi' -na Yesus mokore hi mali tomi. Mpohubui-ra tauna mpokio' -i tumai hi mali-na bona rapololitai.
					</seg>
					<seg id="b.MAR.3.32" type="verse">
						Nto'u toe, wori' tauna mpotololiki Yesus. Ra'uli' -ki: &quot;Guru, tina-nu pai' ompi' -nu, oe-ra ria hi mali-na mpali' -ko.&quot;
					</seg>
					<seg id="b.MAR.3.34" type="verse">
						Yesus mponaa tauna to mpotololiki-i, pai' na'uli': &quot;Ane tina-ku pai' ompi' -kule, hira' toe-ramo lau.
					</seg>
					<seg id="b.MAR.3.35" type="verse">
						Apa' hema-hema to mpobabehi konoa Alata'ala, hira' -mi ompi' -ku pai' hira' -mi tina-ku.&quot;
					</seg>
				</div>
				<div id="b.MAR.4" type="chapter">
					<seg id="b.MAR.4.1" type="verse">
						Rala-na hangkani, metudui' wo'o-imi Yesus hi wiwi' rano. Wori' lia tauna morumpu mpotololiki-i. Ngkai kawori' tauna, toe-mi pai' hilou-i mohawi' sakaya to hi lolo ue, mohura-i hi rala-na pai' tauna to wori' mokore hi talinti.
					</seg>
					<seg id="b.MAR.4.2" type="verse">
						Wori' nyala to natudui' -raka hante lolita rapa'. Hewa tohe'i na'uli' -raka:
					</seg>
					<seg id="b.MAR.4.3" type="verse">
						&quot;Pe'epei! Ria hadua topohawu' hilou mohawu'.
					</seg>
					<seg id="b.MAR.4.4" type="verse">
						Rala mpohawu' -na toe, ria hawua' -na to monawu' hi mata ohea. Rata danci mpotilo' hawua' toe duu' -na oti.
					</seg>
					<seg id="b.MAR.4.5" type="verse">
						Ria wo'o to monawu' hi tana' to watua, hangkedi' -wadi tana' -na. Hinawu' -na toe sohi' lia tuwu', apa' moreni' tana' -na.
					</seg>
					<seg id="b.MAR.4.6" type="verse">
						Kamorani' -na eo, molaju-imi duu' -na bangi, apa' uma monala rali' -na.
					</seg>
					<seg id="b.MAR.4.7" type="verse">
						Ria wo'o to monawu' hi laintongo' rui. Tuwu' rui mpo'upi' hinawu' toe, alaa-na uma-i mowua', mate lau-idi.
					</seg>
					<seg id="b.MAR.4.8" type="verse">
						Ria wo'o hawua' to monawu' hi tana' to morudu'. Tuwu' lompe' hawua' toe kakaa-kamaa, alaa-na mowua'. Ria to nte tolu mpulu' ngkani ngkai hinawu' -na, ria to ono mpulu', ria wo'o to ha'atu ngkani ngkai hinawu' -na.&quot;
					</seg>
					<seg id="b.MAR.4.9" type="verse">
						Ka'oti-na mpololita lolita rapa' toe, na'uli' -miraka: &quot;Hema-koi to tilingaa, pe'epei lompe'!&quot;
					</seg>
					<seg id="b.MAR.4.10" type="verse">
						Oti toe, nto'u-na Yesus hadudua-na, ana'guru-na to hampulu' rodua pai' topetuku' -na to ntani' -na tumai mpekune' -i: &quot;Napa-die batua-na lolita rapa' toe-e we'i?&quot;
					</seg>
					<seg id="b.MAR.4.11" type="verse">
						Na'uli' Yesus: &quot;Owi, Alata'ala ko'ia mpopo'incai manusia' beiwa-i mpai' jadi' Magau' hi dunia'. Aga hewa toe lau, napopo'incai-mokoi tudui' toe. Tapi' ane tauna to bela topetuku' -ku, kutudui' -ra hante lolita rapa',
					</seg>
					<seg id="b.MAR.4.12" type="verse">
						bona madupa' -mi lolita Buku Tomoroli' to mpo'uli': `Pe'epe moto-ra, aga uma oa' ra'incai batua-na. Pehilo moto-ra, aga hewa to uma oa' monoto rahiloi. Jadi', uma oa' -ra nculii' hi Alata'ala, pai' jeko' -ra uma te'ampungi.'&quot;
					</seg>
					<seg id="b.MAR.4.13" type="verse">
						Oti toe, Yesus mpo'uli' -raka: &quot;Ane uma ni'incai batua lolita rapa' toe we'i, beiwa kani'inca-na batua lolita rapa' to ntani' -na?
					</seg>
					<seg id="b.MAR.4.14" type="verse">
						Topohawu', hira' -mi tauna to mpoparata Lolita Alata'ala.
					</seg>
					<seg id="b.MAR.4.15" type="verse">
						Ria tauna to ma'ala rarapai' -ki hawua' to monawu' hi mata ohea. Ra'epe moto Lolita Alata'ala, aga Magau' Anudaa' mpohilingai' nono-ra, alaa-na uma-pi rapoinono lolita toe.
					</seg>
					<seg id="b.MAR.4.16" type="verse">
						&quot;Ria wo'o tauna to ma'ala rarapai' -ki hawua' to monawu' hi tana' to watua. Kara'epe-na Lolita Alata'ala, ncaliu goe' nono-ra.
					</seg>
					<seg id="b.MAR.4.17" type="verse">
						Aga uma morali' mpu'u Lolita Alata'ala hi rala nono-ra, toe pai' uma-ra ntaha mahae. Ane rabalinai' -ra ba rapakasusa' sabana pepangala' -ra hi Lolita Alata'ala, kamo'ungkere' -rami.
					</seg>
					<seg id="b.MAR.4.18" type="verse">
						&quot;Ria wo'o tauna to rarapai' -ki hawua' to monawu' hi olo' rui. Ra'epe moto Lolita Alata'ala,
					</seg>
					<seg id="b.MAR.4.19" type="verse">
						aga sese' -ra ntora mpenonoi katuwu' -ra hi rala dunia' toi, doko' -ra mporumpu rewa dunia' -wadi, pai' wori' nyala kahinaa hi rala nono-ra. Hawe'ea toe mposesei' -ra, alaa-na uma ria po'ohaa' Lolita Alata'ala hi rala nono-ra, pai' uma ria kalaua-na lolita toe hi katuwu' -ra.
					</seg>
					<seg id="b.MAR.4.20" type="verse">
						&quot;Ria wo'o tauna to rarapai' -ki hawua' to monawu' hi tana' to morudu'. Mpo'epe-ra Lolita Alata'ala, kaliliu ratarima. Hi tauna toe-ramo Lolita Alata'ala mowua' mpu'u. Ria to mowua' hangkedi', ria to mowua' wori', ria to mowua' wori' lia.&quot;
					</seg>
					<seg id="b.MAR.4.21" type="verse">
						Na'uli' wo'o-mi Yesus: &quot;Ha ria-ta to mpokeni palita hi rala tomi pai' tapopoi' hante kura ba tatu'u hi une' poturua? Tantu uma-hawo ria. Palita bate ratu'u hi pontu'ua-na bona nahinii hobo'.
					</seg>
					<seg id="b.MAR.4.22" type="verse">
						Apa' hawe'ea to tewuni kana rapopehuwu, pai' hawe'ea to kalerua kana jadi' kahiloa.
					</seg>
					<seg id="b.MAR.4.23" type="verse">
						Hema-koi to tilingaa, pe'epei lompe'!&quot;
					</seg>
					<seg id="b.MAR.4.24" type="verse">
						Na'uli' tena Yesus: &quot;Penotohi mpu'u-koi napa to ni'epe tohe'i-e. Apa' kawoo-woria' Lolita Alata'ala to nibagi-ki doo, kawoo-woria' wo'o to nanotohi-kokoi Alata'ala-- ba melabi tena-pi ngkai ree.
					</seg>
					<seg id="b.MAR.4.25" type="verse">
						Tauna to mpotarima Lolita Alata'ala, ranotohi nono-ra bona kawoo-woria' to ra'inca. Aga tauna to uma dota mpotarima Lolita Alata'ala, nau' ria hangkedi' to ra'inca, ra'alai' lau-ra.&quot;
					</seg>
					<seg id="b.MAR.4.26" type="verse">
						Na'uli' Yesus: &quot;Ane Alata'ala jadi' Magau' hi dunia', kajadi' -na hewa lolita rapa' tohe'i: Hadua tauna mpotujai' bonea-na.
					</seg>
					<seg id="b.MAR.4.27" type="verse">
						Hi bengi-na turu-i, hi eo-na memata-i. Kahae-na toe, tinuja' -na tuwu' kaboo-bohea. Aga beiwa tinuja' -na tuwu' pai' jadi' bohe, uma-hawo na'incai.
					</seg>
					<seg id="b.MAR.4.28" type="verse">
						Ngkai tana' moto-hawo pehupaa' wua' -na. Lomo' -na rau-na pai' kaho-na to mehupa', ngkai ree huwu-mi, duu' -na mo'ihi.
					</seg>
					<seg id="b.MAR.4.29" type="verse">
						Kataha' -na pae, hilou-imi pue' -na ngkeni are' nasoe-ki, apa' tempo-nami mepae.&quot;
					</seg>
					<seg id="b.MAR.4.30" type="verse">
						Na'uli' Yesus: &quot;Ane Alata'ala jadi' Magau' hi dunia', beiwa kajadi' -na? Kajadi' -nale hewa lolita rapa' tohe'i:
					</seg>
					<seg id="b.MAR.4.31" type="verse">
						Ria tauna to mpohawu' unto' hawi hi tana'.
					</seg>
					<seg id="b.MAR.4.32" type="verse">
						Unto' toe monete' lia, meliu kakedi' -na ngkai hawe'ea unto' to ria hi dunia'. Aga ane rahawu' -i-damo pai' -i tuwu', meliu kabohe-na ngkai ngkojo to ntani' -na. Ra'a-na mopanga molanga, duu' -na rapopetai danci pai' rapengkamoui.&quot;
					</seg>
					<seg id="b.MAR.4.33" type="verse">
						Wae-mi Yesus mpoparata Lolita Alata'ala hi ntodea hante wori' nyala lolita rapa', ntuku' pakulea' -ra mpopaha.
					</seg>
					<seg id="b.MAR.4.34" type="verse">
						Uma ria to natudui' -raka ane uma hante lolita rapa'. Aga ane Hi'a-damo pai' ana'guru-na, nanotohi-miraka omea.
					</seg>
					<seg id="b.MAR.4.35" type="verse">
						Ncimonou' toe wo'o, Yesus mpo'uli' -raka ana'guru-na: &quot;Hilou-tamo hi dipo rano.&quot;
					</seg>
					<seg id="b.MAR.4.36" type="verse">
						Jadi', apa' hi rala sakaya ami' -imi Yesus, pe'ongko' -rami mpalahii ntodea to hi wiwi' rano. Ria wo'o sakaya ntani' -na hi ree to mpotuku' -ra.
					</seg>
					<seg id="b.MAR.4.37" type="verse">
						Ko'ia mahae, rata-mi ngolu' bohe. Ntepu'u-mi balumpa mporumpa' sakaya-ra, alaa-na neo' ponu' -mi sakaya-ra hante ue.
					</seg>
					<seg id="b.MAR.4.38" type="verse">
						Yesus leta' moto-i molunai hi wuntu sakaya. Kahilou-rami ana'guru-na mpolike-i, ra'uli' -ki: &quot;Guru! Napa-di pai' nupelele' moto-ta neo' matala-tamoe?&quot;
					</seg>
					<seg id="b.MAR.4.39" type="verse">
						Pemata-nami Yesus pai' -i mpotagi ngolu' pai' balumpa, na'uli': &quot;Mento'o-ko ngolu'! Rodo-moko balumpa!&quot; Mento'o mpu'u-mi-hawo ngolu', pai' muu-mule' molino nculii' -mi rano.
					</seg>
					<seg id="b.MAR.4.40" type="verse">
						Na'uli' -mi Yesus mpo'uli' -raka: &quot;Napa pai' me'eka' rahi-koie? Ha uma ria pepangala' -nie?&quot;
					</seg>
					<seg id="b.MAR.4.41" type="verse">
						Me'eka' lia-ramo ana'guru-na, pai' momepololitai-ramo, ra'uli': &quot;Hema mpu'u-idi-hana tau toii-e? Ngolu' pai' rano molino-di-hana ntuku' hawa' -na!&quot;
					</seg>
				</div>
				<div id="b.MAR.5" type="chapter">
					<seg id="b.MAR.5.1" type="verse">
						Ngkai ree, rata-ramo hi dipo rano, hi tana' Gerasa.
					</seg>
					<seg id="b.MAR.5.5" type="verse">
						Hi tana' Gerasa toe, ria hadua tauna to nahawi' anudaa'. Hi daeo' -wadi po'ohaa' -na. Uma-i tono rahoo' nau' hante rante, apa' uma mowo karoho-na. Pontu-na witi' -na pai' pale-na rahoo', aga koloro pai' rante ma'ala oa' nadupe'. Ngkai kamoroho-na toe, pai' uma ria haduaa to daho' mpodongo-i. Hi eo-na hi bengi-na ntora dao' -dao' -na hi daeo' pai' hi bulu' -na, pai' kakakio' -kio', pai' -i mposerohi woto-na hante watu. Jadi', wae pana'u-na Yesus ngkai rala sakaya, mehupa' -mi tauna to kahawia' toei ngkai daeo'.
					</seg>
					<seg id="b.MAR.5.6" type="verse">
						Kampohilo-na Yesus ngkai molaa, pokeno-nami hilou mperapai-i, pai' -i mowingkotu' hi nyanyoa-na mponyompa-i.
					</seg>
					<seg id="b.MAR.5.8" type="verse">
						Yesus mpohubui anudaa' malai, na'uli': &quot;Malai-moko ngkai tauna tetui!&quot; Mejeu' tau toei na'uli': &quot;Ee Yesus Ana' Alata'ala to hi suruga! Napa-di-kona pai' tumai-koe? Hante hanga' Alata'ala merapi' -a bona neo' -a-kuwo nusesa'.&quot;
					</seg>
					<seg id="b.MAR.5.9" type="verse">
						Yesus mpekune' -i: &quot;Hema hanga' -nu?&quot; Na'uli': &quot;Hanga' -ku Legion, apa' wori' -kai hampo'emaa' to mesua' hi tau toii.&quot; (Hanga' Legion tohe'e, batua-na: moncobu.)
					</seg>
					<seg id="b.MAR.5.10" type="verse">
						Rajojo seta toera merapi' hi Yesus bona neo' -ra napopalai ngkai ngata toe.
					</seg>
					<seg id="b.MAR.5.11" type="verse">
						Uma molaa ngkai ree, ria wori' wawu mojume hi panapa bulu'.
					</seg>
					<seg id="b.MAR.5.12" type="verse">
						Anudaa' toera merapi' hi Yesus, ra'uli': &quot;Hubui-kai mesua' hi wawu toera mai.&quot;
					</seg>
					<seg id="b.MAR.5.13" type="verse">
						Napiliu moto-ra Yesus. Ngkai ree, malai mpu'u-ramo anudaa' toera kaliliu mesua' hi wawu. Pesua' -ra hi wawu toe, mparampuli-ramo-rawo wawu hilou mengkajuala' hi rano, mate bonga-ramo hi rala ue-- kawori' -ra ria nte roncobu ma'a.
					</seg>
					<seg id="b.MAR.5.14" type="verse">
						Karahilo-na tauna to mpodoo wawu toera napa to jadi', pokeno-rami hilou hi rala ngata pai' hi bonea to mohu' mpoparata kajadia' toe. Toe pai' tumai-ramo pue' ngata doko' mpohilo napa to jadi'.
					</seg>
					<seg id="b.MAR.5.15" type="verse">
						Karata-ra hi Yesus, rahilo-rawo tauna to kahawia' toei, mohura rodo-imi, moheai-i, pai' monoto-mi nono-na. Mpohilo toe, me'eka' -ramo.
					</seg>
					<seg id="b.MAR.5.16" type="verse">
						Tauna to mpohilo kajadia' toe mpotutura napa to jadi' hi tauna to kahawia', pai' napa to jadi' hi wawu-ra.
					</seg>
					<seg id="b.MAR.5.17" type="verse">
						Ngkai ree, pue' ngata merapi' hi Yesus bona malai-i ngkai ngata-ra. Jadi', mohawi' nculii' -imi hi rala sakaya.
					</seg>
					<seg id="b.MAR.5.18" type="verse">
						Bula-na Yesus mohawi' toe, tauna to kahawia' -e ngone merapi' bona ma'ala-i hilou dohe-na.
					</seg>
					<seg id="b.MAR.5.19" type="verse">
						Tapi' uma-i napiliu, na'uli' -ki: &quot;Nculii' -moko hilou hi tomi-nu, uli' -raka hingka ngata-nu napa to nababehi Pue' Ala hi iko, pai' ahi' -na hi iko.&quot;
					</seg>
					<seg id="b.MAR.5.20" type="verse">
						Hilou-imi-hawo hi tana' Dekapolis (batua-na: Hampulu' Ngata), mpopalele napa to nababehi Yesus hi woto-na. Konce hawe'ea tauna to mpo'epe.
					</seg>
					<seg id="b.MAR.5.21" type="verse">
						Nculii' wo'o-imi Yesus hilou hi dipo rano. Karata-na hi dipo-na, wori' wo'o-mi tauna mpotipuhi-i. Bula-na hi wiwi' rano-pidi,
					</seg>
					<seg id="b.MAR.5.22" type="verse">
						rata hadua pangkeni tomi posampayaa to Yahudi, hanga' -na Yairus. Kampohilo-na Yesus, powingkotu' -nami hi nyanyoa-na
					</seg>
					<seg id="b.MAR.5.23" type="verse">
						mpopetulungi, na'uli': &quot;Neo' mate lia-imi dei' -ku hi tomi. Lou-ta hi tomi-ku, nujama-ka-kuwo bona mo'uri' -i, bona neo' -i-hawo mate.&quot;
					</seg>
					<seg id="b.MAR.5.24" type="verse">
						Hilou mpu'u-imi Yesus dohe-na, pai' mo'iko wo'o tauna ntuku' -ra. Wori' tauna mpo'upi' Yesus.
					</seg>
					<seg id="b.MAR.5.25" type="verse">
						Hi olo' ntodea, ria hadua tobine, hampulu' rompae-imi moraa', uma ria kantotoa' -na.
					</seg>
					<seg id="b.MAR.5.26" type="verse">
						Mompae-mpae-imi mpopepokulii' hi dokter, duu' -na oti-mi ihi' tomi-na napobalu' bona ria napobayari-raka. Aga uma oa' ria kamo'uria' -na, tedonihii lau-di haki' -na.
					</seg>
					<seg id="b.MAR.5.28" type="verse">
						Wori' -mi to na'epe to mpotompo'wiwi Yesus. Toe pai' na'uli' hi rala nono-na: &quot;Nau' baju-na-wadi kureo, mo'uri' -ale mpai'!&quot; Jadi' mengkahipi' -imi-hawo hilou hi olo' tauna to wori' mpomohui' Yesus ngkai tilingkuria-na, pai' naganga mpu'u-mi-hawo baju-na.
					</seg>
					<seg id="b.MAR.5.29" type="verse">
						Wae kanaganga-na, hampinisi mata mentoda' -mi poraa' -na. Ncaliu na'inca kamo'uri' -nami.
					</seg>
					<seg id="b.MAR.5.30" type="verse">
						Nto'u toe wo'o-hawo, Yesus mpo'inca karia-na baraka' malai ngkai Hi'a. Kame'ili' -nami hi tauna to wori', na'uli': &quot;Hema to mpoganga baju-kue?&quot;
					</seg>
					<seg id="b.MAR.5.31" type="verse">
						Ra'uli' ana'guru-na: &quot;Guru, nuhilo moto-kowole kawori' tauna to mpo'upi' -koe. Beiwa-kona pai' nupekune' hema to mpoganga-ko?&quot;
					</seg>
					<seg id="b.MAR.5.32" type="verse">
						Aga Yesus menaa ntololikia-na mpali' tauna to mpoganga-i.
					</seg>
					<seg id="b.MAR.5.33" type="verse">
						Na'inca tobine toei napa to jadi' hi woto-na. Kamoridi' -nami-hawo me'eka', pai' tumai-i mowingkotu' hi nyanyoa Yesus mpangaku' hawe'ea-na.
					</seg>
					<seg id="b.MAR.5.34" type="verse">
						Yesus mpo'uli' -ki tobine toei: &quot;Ana' -ku, mo'uri' -moko sabana pepangala' -nu hi Aku'. Nculii' -moko hante kalompea' tuwu' -nu. Mo'uri' -moko, uma-pi ria haki' -nu.&quot;
					</seg>
					<seg id="b.MAR.5.35" type="verse">
						Bula-na Yesus mololita-pidi, rata-mi ba hangkuja dua suro ngkai tomi Yairus mpo'uli' -ki Yairus: &quot;Mate-imi-hana ana' -nu. Neo' -pi mposusai' Guru.&quot;
					</seg>
					<seg id="b.MAR.5.36" type="verse">
						Pe'epe moto-i Yesus napa to ra'uli' suro toera. Na'uli' mpo'uli' -ki Yairus: &quot;Neo' mere' nono-nu! Pangala' moto-mi-hana!&quot;
					</seg>
					<seg id="b.MAR.5.37" type="verse">
						Kakaliliu-nami Yesus mako', aga uma napiliu tauna to wori' mpodohei-i mesua' hi rala tomi Yairus, muntu' Petrus, Yakobus pai' Yohanes ompi' -na Yakobus-wadi.
					</seg>
					<seg id="b.MAR.5.38" type="verse">
						Karata-na hi tomi Yairus, na'epe-hawo merodo' -ra-damo tauna, hangaa pogeo' -ra-damo pai' motantangi' rahuduwukui.
					</seg>
					<seg id="b.MAR.5.39" type="verse">
						Kamesua' -na hi rala tomi, na'uli' -raka: &quot;Napa pai' merodo' rahi-koi geo' -e! Uma-i-hawo-le mate-e. Leta' -i-wadi.&quot;
					</seg>
					<seg id="b.MAR.5.40" type="verse">
						Mpo'epe toe we'i, rapotawai-i-wadi. Ngkai ree, Yesus mpohubui-ra omea malai ngkai rala tomi, pai' -i mesua' hi kamar poturua ana' toei, hante tina pai' tuama-na, pai' ana'guru-na to tolu.
					</seg>
					<seg id="b.MAR.5.41" type="verse">
						Nakamu pale-na ana' toei, pai' na'uli' -ki: &quot;Memata-moko ana'!&quot; Hi rala basa-ra to Yahudi, moni-na hewa toi: &quot;Talita kum!&quot;
					</seg>
					<seg id="b.MAR.5.42" type="verse">
						Pemata-nami ana' toei kaliliu momako'. (Umuru-na hampulu' rompae.) Uma mowo kakonce-ra tauna to mpohilo.
					</seg>
					<seg id="b.MAR.5.43" type="verse">
						Aga Yesus mpotagi-ra, na'uli': &quot;Neo' mpu'u nilolita napa to lako' jadi' toi.&quot; Pai' na'uli' wo'o: &quot;Wai' -imi ana' tetui koni' -na.&quot;
					</seg>
				</div>
				<div id="b.MAR.6" type="chapter">
					<seg id="b.MAR.6.1" type="verse">
						Oti toe, Yesus me'ongko' ngkai ngata toe hilou hi ngata-na moto hante ana'guru-na.
					</seg>
					<seg id="b.MAR.6.2" type="verse">
						Hi eo pepuea', hilou-i hi tomi posampayaa mpotudui' tauna. Wori' tauna hi ree. Kampo'epe-ra tudui' Yesus, konce-ra ra'uli': &quot;Hema-di to mpotudui' -i hawe'ea toe-e? Kapantea napa-di to ria hi Hi'a-e? Beiwa pai' ma'ala-i mpobabehi anu mekoncehi?
					</seg>
					<seg id="b.MAR.6.3" type="verse">
						Bo topowangu tomi-i-wadi, ana' Maria. Ompi' -na, hira' Yakobus, Yoses, Yudas pai' Simon. Ompi' -na tobine, ria moto wo'o-ra dohe-ta hi rehe'i.&quot; Toe pai' oja' -ra mepangala' hi Yesus.
					</seg>
					<seg id="b.MAR.6.4" type="verse">
						Ngkai ree, Yesus mpo'uli' -raka: &quot;Hadua nabi bate rabila' hiapa kahilouaa-na. Aga hi ngata-na pai' tomi-na, pai' dohe ompi' -na moto, uma lau-i rabila'.&quot;
					</seg>
					<seg id="b.MAR.6.6" type="verse">
						Jadi', Yesus mpokehele-ra apa' uma-ra mepangala'. Toe pai' uma-i bisa mpobabehi wori' anu mekoncehi hi ria. Sampale to nababehi, mpojama ba hangkuja dua topeda' bona mo'uri' -ra.
					</seg>
					<seg id="b.MAR.6.7" type="verse">
						Mpokio' -i ana'guru-na to hampulu' rodua, nasuro-ra rodua-rodua hampo'emaa', pai' nawai' -ra kuasa mpopalai anudaa'.
					</seg>
					<seg id="b.MAR.6.8" type="verse">
						Kako'ia-ra me'ongko', natudui' -ra hewa toi: &quot;Neo' -koi ngkeni napa-napa hi pomakoa' -ni, muntu' lua' -wadi. Neo' ngkeni pongkoni' ba boku ba doi hi rala karepe'.
					</seg>
					<seg id="b.MAR.6.9" type="verse">
						Ma'ala moto-koi mpake' lihi witi', aga neo' ngkeni rontonga' baju.&quot;
					</seg>
					<seg id="b.MAR.6.10" type="verse">
						Na'uli' wo'o-mi: &quot;Ane rata-koi hi hameha' ngata pai' ratarima-koi hi tomi hantomi, mo'oha' hi ree-mokoi duu' -ni kaliliu hilou mpai' hi ngata ntani' -na.
					</seg>
					<seg id="b.MAR.6.11" type="verse">
						Ane ria pue' ngata to uma dota mpotarima-koi, ane oja' -ra mpo'epe lolita to nikeni, wae kanipalahii-na ngata-ra, tonta awu to mentaka' hi palanta' witi' -ni, tanda kanahuku' -ra mpai' Alata'ala.&quot;
					</seg>
					<seg id="b.MAR.6.12" type="verse">
						Ka'oti-na Yesus mpotudui' ana'guru-na to hampulu' rodua toera, me'ongko' -ramo hilou mpotudui' tauna bona medea-ra ngkai jeko' -ra.
					</seg>
					<seg id="b.MAR.6.13" type="verse">
						Wori' seta to rapopalai. Pai' wori' wo'o tauna to peda' ragelai' hante lana pai' rapaka'uri'.
					</seg>
					<seg id="b.MAR.6.14" type="verse">
						Nto'u toe, Magau' Herodes Antipas mpo'epe kareba napa to nababehi Yesus, apa' hanga' Yesus rapotompo'wiwi hiapa-apa. Ria to mpo'uli': &quot;Yesus toei lou, Yohanes Topeniu' -ile tuwu' nculii'! Toe-hana pai' ria baraka' -na mpobabehi tanda mekoncehi toe-e.&quot;
					</seg>
					<seg id="b.MAR.6.15" type="verse">
						Aga ria wo'o to mpo'uli': &quot;Yesus toei, nabi Elia to owi-i.&quot; Hiaa' ria wo'o to mpo'uli': &quot;Nabi mpu'u-i, hewa nabi to owi.&quot;
					</seg>
					<seg id="b.MAR.6.16" type="verse">
						Kana'epe-na Magau' Herodes tohe'e, na'uli' -mi: &quot;Yohanes Topeniu' mpu'u-i-tano Yesus toei lou-e! Kupehubui wengi rapata' wuroko' -na, aga tuwu' nculii' -imi.&quot;
					</seg>
					<seg id="b.MAR.6.18" type="verse">
						Hewa toi tutura kamate-na Yohanes Topeniu'. Magau' Herodes mpo'ago pai' mpotobine Herodias, tobine ompi' -na moto to rahanga' Filipus. Wori' ngkani Yohanes mpokamaro Herodes ngkai gau' -na toe, na'uli' -ki: &quot;Uma-ko ma'ala mpotobine era-nu tetui! Gau' -nu tetu mpotiboki Atura Musa.&quot; Ngkai ree, Herodes mpohubui tantara-na hilou mpohoko' Yohanes. Rahoko' mpu'u-imi, rahoo' pai' -i ratarungku'.
					</seg>
					<seg id="b.MAR.6.19" type="verse">
						Ane Herodias-e, mowuku-damo nono-na hi Yohanes, doko' napatehi. Aga uma-i mologa mpopadupa' roe-na toe,
					</seg>
					<seg id="b.MAR.6.20" type="verse">
						apa' Herodes mpohubui tantara-na mpojaga-i hi rala tarungku'. Me'eka' -i mpatehi Yohanes apa' na'inca, tauna to monoa' -i pai' moroli' wo'o-i. Ane Herodes mpo'epe Yohanes mpololitai-i, mokarara' nono-na, aga goe' wo'o-i mpo'epe-i mololita.
					</seg>
					<seg id="b.MAR.6.21" type="verse">
						Hi eo pompokiwoia kaputua Magau' Herodes, ria-mi loga-na Herodias. Hi eo toe, Magau' Herodes mpobabehi posusa' mpokiwoi eo kaputua-na. Mpokio' -i wori' maradika, tadulako pai' pangkeni to ngkai tana' Galilea.
					</seg>
					<seg id="b.MAR.6.22" type="verse">
						Bula posusa' toe, ana' -na Herodias tobine mesua' pai' modero'. Goe' lia-i Magau' Herodes mpohilo podero' toronaa toei, wae wo'o torata-na. Na'uli' mpo'uli' -ki toronaa toei: &quot;Ane ria ba napa to nupokono, perapi' -mi, bate kuwai' -ko.&quot;
					</seg>
					<seg id="b.MAR.6.23" type="verse">
						Mosumpa wo'o-i, na'uli': &quot;Nau' ba napa mpu'u-mi to nuperapi', nau' hantanga' ngkai poparenta-ku, bate kuwai' -ko!&quot;
					</seg>
					<seg id="b.MAR.6.24" type="verse">
						Palai-nami toronaa toei hilou mpekune' tina-na, na'uli': &quot;Ina', napa to kuperapi' -e?&quot; Na'uli' tina-na: &quot;Perapi' -mi woo' -na Yohanes Topeniu'!&quot;
					</seg>
					<seg id="b.MAR.6.25" type="verse">
						Kanculii' -nami hilou hi Magau', kaliliu na'uli': &quot;Merapi' -a woo' -na Yohanes Topeniu' wae lau, ratu'u hi lolo dula.&quot;
					</seg>
					<seg id="b.MAR.6.26" type="verse">
						Mpo'epe pomperapia' toe-di, soho' lia-mi nono-na Magau'. Aga uma-pi ma'ala nadii' nculii' lolita-na hi toronaa toe, apa' mpolia' mosumpa-imi we'i ra'epe torata-na.
					</seg>
					<seg id="b.MAR.6.27" type="verse">
						Kaliliu napahawa' hadua tantara-na hilou mpo'ala' woo' Yohanes Topeniu'. Kahilou-nami-hawo tantara toe hi tarungku' mpopata' wuroko' -na.
					</seg>
					<seg id="b.MAR.6.28" type="verse">
						Woo' -na toe nakeni tumai natu'u hi lolo dula pai' natonu-ki toronaa toei, pai' toronaa toei mpowai' tina-na.
					</seg>
					<seg id="b.MAR.6.29" type="verse">
						Kara'epe-na topetuku' -na Yohanes kamate-nami, hilou-ramo-rawo mpo'ala' woto-na, pai' ratana.
					</seg>
					<seg id="b.MAR.6.30" type="verse">
						Suro to nahubui Yesus mpopalele Lolita Alata'ala wengi, nculii' -ramo ngkai pomakoa' -ra, pai' ratutura-miki Yesus hawe'ea to rababehi pai' to ratudui' -raka ntodea.
					</seg>
					<seg id="b.MAR.6.31" type="verse">
						Nto'u toe, wori' lia tauna to hilou-tumai, alaa-na ntahawe' ngkoni' neo' uma-pi ria loga-ra. Toe pai' na'uli' Yesus hi topetuku' -na: &quot;Kita hilou hi kawaoa' -na mpalahii tauna to wori', bona ma'ala-ta mento'o hampai'.&quot;
					</seg>
					<seg id="b.MAR.6.32" type="verse">
						Jadi', mohawi' sakaya-ramo hilou hi kawaoa' -na.
					</seg>
					<seg id="b.MAR.6.33" type="verse">
						Ntaa' pehilo moto-di-hana tauna pe'ongko' -rae, pai' ra'inca wo'o toaa' -ra. Jadi', wori' tauna ngkai hawe'ea ngata to mohu', pokeno-rami hilou hi wiwi' rano, rata meri'ulu lau-ra ngkai Yesus hante ana'guru-na.
					</seg>
					<seg id="b.MAR.6.34" type="verse">
						Pehompo-na Yesus ngkai sakaya, nahilo-hawo wori' tauna mpopea-i. Metumu' -mi ahi' -na mpohilo-ra, apa' hiloa-ra hewa bima to uma te'ewu. Kanatudui' -rami wori' nyala.
					</seg>
					<seg id="b.MAR.6.35" type="verse">
						Neo' solo-mi eo, tumai-ramo ana'guru-na mpomohui' -i, ra'uli' -ki: &quot;Guru, wao' -hana hi rehe'i lau, pai' neo' limpa-mi eo.
					</seg>
					<seg id="b.MAR.6.36" type="verse">
						Agina tahubui-ramo tauna toera lau hilou hi ngata pai' tomi hi bonea to mohu' bona mpo'oli pongkoni' -ra.&quot;
					</seg>
					<seg id="b.MAR.6.37" type="verse">
						Na'uli' Yesus: &quot;Koi' -mi to mpopokoni' -ra.&quot; Hampetompoi' ana'guru-na: &quot;Ei'! Ha napa-mi-kaina to kiwai' -rakae? Nau' ro'atu doi pera' kipope'oli-ki roti, uma-le hono' mpopokoni' tauna to hewa toe lau kadea-ra.&quot;
					</seg>
					<seg id="b.MAR.6.38" type="verse">
						Na'uli' Yesus: &quot;Kamata pe', hangkuja meha' roti to ria hi koi' -e.&quot; Ka'oti-na rapehiloi, ra'uli': &quot;Ria-le, lima meha' -wadi, pai' rongkaju bau' uru.&quot;
					</seg>
					<seg id="b.MAR.6.39" type="verse">
						Ngkai ree, Yesus mpohubui tauna to wori' mohura omea mopantuda-ntuda hi kowo', apa' wori' kowo' to mata' nto'u toe.
					</seg>
					<seg id="b.MAR.6.40" type="verse">
						Pohura-rami pantuda-ntuda, butu ntuda-na ria nte ha'atu, ria wo'o to nte lima mpulu'.
					</seg>
					<seg id="b.MAR.6.41" type="verse">
						Oti toe, na'ala' -mi roti to lima meha' pai' uru to rongkaju, pai' -i ngkongoa' hi langi' mosampaya. Oti toe, napihe-pihe-mi roti, pai' nawai' -raka ana'guru-na bona rabagi hi ntodea. Pai' uru to rongkaju, nabagi wo'o-raka omea.
					</seg>
					<seg id="b.MAR.6.42" type="verse">
						Ngkoni' omea-ramo duu' -ra bohu.
					</seg>
					<seg id="b.MAR.6.43" type="verse">
						Ka'oti-ra ngkoni', rarumpu-mi toro-na roti pai' bau', hampulu' roluncu-pi.
					</seg>
					<seg id="b.MAR.6.44" type="verse">
						Kawori' -ra to ngkoni' roti toe, ba ria nte lima ncobu paka' tomane.
					</seg>
					<seg id="b.MAR.6.45" type="verse">
						Oti toe Yesus mpohubui ana'guru-na mosakaya meri'ulu hilou hi dipo rano hi ngata Betsaida, pai' -i mpohubui tauna to wori' nculii' hilou hi tomi-ra.
					</seg>
					<seg id="b.MAR.6.46" type="verse">
						Ponculi' -ra ntodea, manake' -imi hilou hi bulu' -na lou mosampaya.
					</seg>
					<seg id="b.MAR.6.47" type="verse">
						Mobengi-mi, hi laintongo' rano-ramo ana'guru-na. Hiaa' Hi'a, hi role-nai-pidi hadudua-na.
					</seg>
					<seg id="b.MAR.6.48" type="verse">
						Nahilo-hawo kawuhe-ramo mowose, apa' ngolu' mewui mpotomu sakaya-ra. Parabaja-mi, momako' -imi hilou hi lolo ue mpototoaka-ra, ntani' naliu-ra.
					</seg>
					<seg id="b.MAR.6.49" type="verse">
						Karahilo-na to momako' hi lolo ue, pe'au-rami me'eka', ra'uli': &quot;Etu tope'ekahi!&quot;
					</seg>
					<seg id="b.MAR.6.50" type="verse">
						Wilingkoroa omea-ramo mpohilo-i. Ncaliu na'uli' -raka Yesus: &quot;Pakaroho nono-ni! Neo' me'eka'! Aku' -mile toi-e.&quot;
					</seg>
					<seg id="b.MAR.6.51" type="verse">
						Kangkahe' -nami hi rala sakaya dohe-ra, ngolu' wo'o haliu ora-mi. Uma mowo kakonce-ra, apa' kuyu-ramo.
					</seg>
					<seg id="b.MAR.6.52" type="verse">
						Apa' nau' ko'ia-ra mahae mpohilo tanda mekoncehi to nababehi hante roti-e ngone, ko'ia oa' monoto hi rala nono-ra kahema-na mpu'u-i Yesus. Morara' oa' -pidi nono-ra mepangala'.
					</seg>
					<seg id="b.MAR.6.53" type="verse">
						Karata-ra hi dipo rano, mencore-ramo hi tana' to rahanga' Genesaret.
					</seg>
					<seg id="b.MAR.6.54" type="verse">
						Pehompo-ra ngkai sakaya, rahilo-rawo pue' ngata Kayesus-na to rata hi ngata-ra.
					</seg>
					<seg id="b.MAR.6.55" type="verse">
						Pokeno-rami hilou hi ngata-ngata to mohu', pai' -ra tumai mpokowa' doo-ra to peda'. Hiapa-apa kara'epea-na ria-i, hi ree wo'o-mi tauna mpokeni doo-ra topeda'.
					</seg>
					<seg id="b.MAR.6.56" type="verse">
						Hiapa kahiloua-na Yesus hi rala ngata bohe ba ngata kedi', rakeni tumai doo-ra topeda' pai' rapopoturu hi wiwi' karajaa, pai' -ra merapi' hi Yesus bona napiliu-ra mporeo nau' kampa' wuntu baju-na-wadi. Hawe'ea to mporeo baju-na, haliu mo'uri' -ramo.
					</seg>
				</div>
				<div id="b.MAR.7" type="chapter">
					<seg id="b.MAR.7.1" type="verse">
						Hangkani ria-ra to Parisi pai' guru agama Yahudi to ngkai Yerusalem mpohirua' -ki Yesus.
					</seg>
					<seg id="b.MAR.7.2" type="verse">
						Mpohilo-ra ba hangkuja dua topetuku' Yesus ngkoni' hante uma-ra mowano ncala' ntuku' ada agama Yahudi.
					</seg>
					<seg id="b.MAR.7.3" type="verse">
						Apa' hawe'ea to Yahudi, mo'ipi lia-ra mpotuku' ada totu'a-ra, hangkedia' -nami hira' to mpotuku' tudui' -ra to Parisi. Ko'ia-ra ngkoni' ane ko'ia-ra mowano ntuku' ada.
					</seg>
					<seg id="b.MAR.7.4" type="verse">
						Ane nculii' -ra ngkai pomako' -ra hi rala ngata, kana moniu' -ra ulu ntuku' ada kako'ia-ra mpoganga pongkoni'. Pai' wori' wo'o-pi ada to ratarima ngkai totu'a-ra to ratuku' lia, hewa rapa' -na ada mpobohoi' sangkiri', kura pai' rewa to rababehi ngkai ngkala.
					</seg>
					<seg id="b.MAR.7.5" type="verse">
						Toe pai' to Parisi nte guru-guru agama toera we'i mpokamaro Yesus, ra'uli': &quot;Napa pai' ana'guru-nu, uma-ra mpotuku' ada totu'a-tae? Ngkoni' -ra, uma-ra mowano ncala'.&quot;
					</seg>
					<seg id="b.MAR.7.6" type="verse">
						Na'uli' Yesus: &quot;Koi' -le, hi mali-na-wadi petuku' -ni hi Alata'ala! Makono mpu'u lolita to na'uki' nabi Yesaya owi to mpolowa-koi, hewa toi moni-na: Na'uli' Alata'ala: `Tauna tohe'era mpobila' -a hi wiwi-ra-wadi, nono-ra molaa ngkai Aku'.
					</seg>
					<seg id="b.MAR.7.7" type="verse">
						Uma ria kalaua-ra mpopue' -a, apa' tudui' -ra tudui' manusia' -wadi, bela tudui' ngkai Aku'.'
					</seg>
					<seg id="b.MAR.7.8" type="verse">
						Jadi', hawa' Alata'ala nikalempei' moto, hiaa' moroho lia-damo pongkakamu-ni ada manusia'.&quot;
					</seg>
					<seg id="b.MAR.7.9" type="verse">
						Ngkai ree, na'uli' tena-raka Yesus: &quot;Koi' -le, pante lia-koi mpelelii' hawa' Alata'ala bona mpotuku' ada-ni moto.
					</seg>
					<seg id="b.MAR.7.10" type="verse">
						Hi rala Atura Musa te'uki' hewa toi: `Kana tabila' tuama pai' tina-ta.' Pai' `hema to mpotipo' tuama-na ba tina-na kana rapatehi.'
					</seg>
					<seg id="b.MAR.7.12" type="verse">
						Hiaa' koi' metudui' hewa toi: uma-pi mingki' tabila' tina pai' tuama-ta, asala ta'uli' -raka hewa toi: `Napa to masipato' kuwai' -kokoi totu'a, oti-mi kupajadi' pepue' hi Alata'ala.' Tauna to mpo'uli' hewa toe, nibahaka-imi ngkai kinolo-na mpotulungi tina pai' tuama-na.
					</seg>
					<seg id="b.MAR.7.13" type="verse">
						Jadi', Lolita Alata'ala uma nisaile', ada to nitarima ngkai totu'a-ni, tetu lau-mi to nitudui' -raka ntodea. Wori' -pidi to hewa tohe'i to nibabehi.&quot;
					</seg>
					<seg id="b.MAR.7.14" type="verse">
						Oti toe Yesus mpokio' wo'o-mi tauna to wori' bona mpomohui' -i, na'uli' -raka: &quot;Epe omea-koi bona ni'inca:
					</seg>
					<seg id="b.MAR.7.15" type="verse">
						Nau' ba napa-napa to takoni', uma-hawo toe to mpakada'a-ta hi poncilo Alata'ala. Kehi to mehupa' ngkai rala nono-ta, toe-die to mpakada'a-ta hi poncilo Alata'ala-e. ((
					</seg>
					<seg id="b.MAR.7.16" type="verse">
						Jadi', hema-koi to tilingaa, pe'epei lompe'!))&quot;
					</seg>
					<seg id="b.MAR.7.17" type="verse">
						Oti toe, Yesus mpalahii tauna to wori', pai' -i mesua' hi rala tomi. Ana'guru-na mpekune' -i ba napa patuju tudui' -na toe we'i.
					</seg>
					<seg id="b.MAR.7.18" type="verse">
						Na'uli' mpo'uli' -raka: &quot;Ha uma wo'o-koiwo nipaha-e? Pongkoni' to mesua' hi rala nganga-ta ngkai mali-na, bela-hawo toe to mpakada'a-ta hi poncilo Alata'ala.
					</seg>
					<seg id="b.MAR.7.19" type="verse">
						Apa' pongkoni' toe, uma mesua' hi rala nono-ta. Mesua' hi ta'i-ta-wadi, pai' ngkai ree kaliliu tatadi.&quot; Hante lolita-na toe, Yesus mpakanoto ka'uma-na ria pongkoni' to rapalii'.
					</seg>
					<seg id="b.MAR.7.20" type="verse">
						Na'uli' tena-raka: &quot;Aga kehi pai' gau' -ta, toe-dile to mpakada'a-ta hi poncilo Alata'ala-e, apa' kehi pai' gau' -ta toe mehupa' ngkai nono-ta.
					</seg>
					<seg id="b.MAR.7.21" type="verse">
						Ngkai nono manusia' mehupa' pekiri to dada'a, pai' alaa-na ria to mogau' sala' hi tobine ba hi tomane, manako, mepatehi,
					</seg>
					<seg id="b.MAR.7.22" type="verse">
						mobualo', mebagiu, metipo', pai' mpobabehi wori' nyala to dada'a. Mpokahina anu doo, mohingi', molangko nono, nakeni hina nono to dada'a, uma tuduia'.
					</seg>
					<seg id="b.MAR.7.23" type="verse">
						Hawe'ea gau' dada'a to hewa toe-mi lau mehupa' ngkai nono manusia'. Toe-mi to mpakada'a tauna hi poncilo Alata'ala-e.&quot;
					</seg>
					<seg id="b.MAR.7.24" type="verse">
						Ngkai ree, hilou-imi Yesus hi tana' to mohu' hi ngata Tirus, pai' -i mesua' hi rala tomi. Patuju-na bona ke neo' ra'incai tauna karata-na. Aga karata-na uma ma'ala wuniia'.
					</seg>
					<seg id="b.MAR.7.26" type="verse">
						Hi ngata toe, ria wo'o hadua totina, ana' -na tobine kahawia'. Kana'epe-na totina toei karia-na Yesus hi ngata, katumai-nami mowingkotu' hi nyanyoa-na mpopetulungi, na'uli': &quot;Popalai-ka-kuwo seta to mpohawi' ana' -ku!&quot; Hiaa' tobine toei, bela-i to Yahudi, to Fenisia-i-hana ngkai tana' Siria.
					</seg>
					<seg id="b.MAR.7.27" type="verse">
						Toe pai' na'uli' Yesus mpo'uli' -ki: &quot;Aku', mpotulungi to Yahudi-a-kuna ulu. Uma lompe' mpo'ala' koni' ana', pai' rarora-ki dike'.&quot;
					</seg>
					<seg id="b.MAR.7.28" type="verse">
						Na'uli' -mi-hawo tobine toei: &quot;Makono moto-di Pue'. Aga dike' to hi une' meja' wo'o-hawo-le, biasa-ra ngkoni' koni' ana' to mohewu' ngkai lolo meja'.&quot;
					</seg>
					<seg id="b.MAR.7.29" type="verse">
						Ngkai ree, na'uli' -mi Yesus: &quot;Kono wo'o-kowo petompoi' -nu! Wae-pi, nculii' -moko, malai-mi seta to mpesuai' ana' -nu.&quot;
					</seg>
					<seg id="b.MAR.7.30" type="verse">
						Kanculii' -nami totina toei. Rata hi tomi, nahilo ana' -na rodo-imi hi poturua-na, apa' malai mpu'u-mi seta.
					</seg>
					<seg id="b.MAR.7.31" type="verse">
						Ngkai ree, Yesus mpalahii ngata Tirus mpokaliliu pomako' -na ntara hi ngata Sidon, pai' nculii' wo'o-imi hilou hi rano Galilea, rata hi tana' Dekapolis.
					</seg>
					<seg id="b.MAR.7.32" type="verse">
						Hi ree, ria to mpokeni hadua tauna to wongo pai' to neo' uma howa' mololita. Merapi' -ra bona najama-i-hawo.
					</seg>
					<seg id="b.MAR.7.33" type="verse">
						Yesus mpokeni tauna toei ngkai laintongo' ntodea. Ka'oti-na napatani' -i, nape'uso karawe-na hi tilinga-na ntimalia, mpetiliku-i, pai' -i mpojama jila' -na tauna toei.
					</seg>
					<seg id="b.MAR.7.34" type="verse">
						Oti toe, ngkongoa' -imi hi langi' mpo'osu' inoha' -na pai' mpo'uli': &quot;Mobea-mi!&quot; (Hi rala basa-ra to Yahudi, moni-na hewa toi: &quot;Efata!&quot;)
					</seg>
					<seg id="b.MAR.7.35" type="verse">
						Pe'epe mpu'u-imi-hawo, pai' jila' -na molengkue' -mi. Lonto' -mi-hawo pololita-na.
					</seg>
					<seg id="b.MAR.7.36" type="verse">
						Ngkai ree, Yesus mpotagi-ra tauna to wori' bona neo' ra'uli' hi hema-hema napa to jadi' tohe'e. Aga nau' wae kanatagi-ra, hangkedi' -na lau-mi karatolele-na.
					</seg>
					<seg id="b.MAR.7.37" type="verse">
						Uma mowo kakonce-ra ntodea, ntora ra'uli' -mi: &quot;Hawe'ea to nababehi, lompe'. Tauna to wongo napaka'uri', pe'epe-ramo! Tauna to uma howa' mololita, howa' -ramo mololita!&quot;
					</seg>
				</div>
				<div id="b.MAR.8" type="chapter">
					<seg id="b.MAR.8.1" type="verse">
						Uma mahae ngkai ree, wori' wo'o-mi tauna morumpu dohe Yesus. Apa' uma-hawo ria pongkoni' -ra, nakio' -ra ana'guru-na pai' na'uli' -raka:
					</seg>
					<seg id="b.MAR.8.2" type="verse">
						&quot;Tuna-kuna nono-ku mpohilo tauna to wori' toera lau. Tolu eo-ramo dohe-ku, uma ria pongkoni' -ra.
					</seg>
					<seg id="b.MAR.8.3" type="verse">
						Hiaa' ane kuhubui-ra nculii' hilou hi tomi-ra ntali oro' -ra, meka' molinga' -ra mpai' hi ohea. Apa' ria-ra to ngkai kalaa-na.&quot;
					</seg>
					<seg id="b.MAR.8.4" type="verse">
						Ra'uli' ana'guru-na: &quot;Ngkaiapa-tana mpai' tarata pongkoni' tapokoni' -raka, bo wao' -hana hi rehe'i lau?&quot;
					</seg>
					<seg id="b.MAR.8.5" type="verse">
						Napekune' -ra: &quot;Hangkuja roti to ria hi koi' -e?&quot; Ra'uli' -ki: &quot;Pitu meha'.&quot;
					</seg>
					<seg id="b.MAR.8.6" type="verse">
						Ngkai ree, nahubui-ramo tauna to wori' mohura hi tana'. Na'ala' -mi roti pai' -i mpo'uli' tarima kasi hi Alata'ala. Oti toe, napihe-pihe-mi pai' nawai' -raka ana'guru-na mpobagi-bagi-raka tauna to wori'.
					</seg>
					<seg id="b.MAR.8.7" type="verse">
						Ria wo'o-raka bau' uru to kedi' ba hangkuja ma'a. Naposampayai wo'o pai' nahubui ana'guru-na mpobagi hi ntodea.
					</seg>
					<seg id="b.MAR.8.9" type="verse">
						Ngkoni' -ramo duu' -ra bohu. Kawori' -ra to ngkoni' nto'u toe, ba opo' ncobu. Ka'oti-ra ngkoni', rarumpu-mi toro-na, pitu luncu-pi. Oti toe, Yesus mpohubui-ra nculii' hilou hi tomi-ra,
					</seg>
					<seg id="b.MAR.8.10" type="verse">
						pai' Hi'a hante ana'guru-na mohawi' sakaya hilou hi ngata Dalmanuta.
					</seg>
					<seg id="b.MAR.8.11" type="verse">
						Ba hangkuja dua to Parisi rata hi Yesus, pai' ratepu'u-mi mpomehono' -ki doko' mposori-i. Ra'uli' -ki: &quot;Babehi-mi anu mekoncehi bona monoto ki'inca kangkai Alata'ala-na mpu'u-ko.&quot;
					</seg>
					<seg id="b.MAR.8.12" type="verse">
						Kana'epe-na Yesus lolita-ra, na'osu' -mi inoha' -na pai' na'uli': &quot;Napa-di pai' tauna to tuwu' tempo toi merapi' tanda mekoncehi-e? Uma-a dota! Mpu'u ku'uli' -kokoi: uma-koi kupopohiloi tanda mekoncehi hewa to niperapi'.&quot;
					</seg>
					<seg id="b.MAR.8.13" type="verse">
						Kanapalahii-rami, mehawi' -imi hi sakaya hilou hi dipo rano.
					</seg>
					<seg id="b.MAR.8.14" type="verse">
						Hi pomako' -ra tohe'e, ana'guru-na Yesus uma mpokiwoi ngkeni boku, muntu' hameha' roti to ria hi rala sakaya.
					</seg>
					<seg id="b.MAR.8.15" type="verse">
						Yesus mpololitai-ra hante hanyala walatu, na'uli': &quot;Pelompehi-koi, mo'inga' -inga' hi ragi-ra to Parisi pai' ragi Magau' Herodes!&quot;
					</seg>
					<seg id="b.MAR.8.16" type="verse">
						Aga uma ra'incai batua-na walatu toe, helee momepololitai moto-ramo, ra'uli': &quot;Pai' na'uli' hewa toe-le, apa' uma ria roti-ta.&quot;
					</seg>
					<seg id="b.MAR.8.18" type="verse">
						Ntaa' na'inca-di Yesus napa to ra'uli' ana'guru-nae, toe pai' na'uli' -raka: &quot;Napa pai' ntora mpololita ka'uma-na ria roti-nie? Ko'ia oa' -tano nipaha-e? Ha uma oa' monoto nono-ni, jau-mi ni'epe tudui' -ku, jau nihilo kabaraka' -ku? Mataa pai' tilingaa moto-koi, hiaa' uma oa' nipaha napa to nihilo pai' to ni'epe? Ha uma nikiwoi,
					</seg>
					<seg id="b.MAR.8.19" type="verse">
						roti to lima meha' kupihe-pihe kupokoni' -raka tauna to lima ncobu? Hangkuja luncu-pi toro-na to nirumpu?&quot; Ra'uli' ana'guru-na: &quot;Hampulu' roluncu.&quot;
					</seg>
					<seg id="b.MAR.8.20" type="verse">
						Napekune' tena Yesus: &quot;Pai' roti to pitu meha' kupokoni' -raka to opo' ncobu, hangkuja luncu wo'o-pi toro-na to nirumpu?&quot; Ra'uli': &quot;Pitu luncu-pi.&quot;
					</seg>
					<seg id="b.MAR.8.21" type="verse">
						Na'uli' tena-raka: &quot;Hiaa' uma oa' nipaha toe?&quot;
					</seg>
					<seg id="b.MAR.8.22" type="verse">
						Ngkai ree, rata-ramo hi ngata Betsaida. Hi ngata toe, ria to ngkeni hadua towero hi Yesus. Merapi' -ra bona najama-i-hawo.
					</seg>
					<seg id="b.MAR.8.23" type="verse">
						Yesus mpokamu pale-na, pai' natete' -i hilou hi mali bola'. Na'uelikui mata-na pai' naganga. Oti toe, napekune' -i: &quot;Ria to nuhilo ba napa-napa?&quot;
					</seg>
					<seg id="b.MAR.8.24" type="verse">
						Towero toe menaa-naa pai' na'uli': &quot;Kuhilo tauna, mokao' hewa kaju to mako' hilou tumai.&quot;
					</seg>
					<seg id="b.MAR.8.25" type="verse">
						Oti toe, naganga tena mata-na, pai' nahubui-i menaa. Mo'uri' mpu'u-miki mata-na. Hawe'ea to nahilo, monoto-mi.
					</seg>
					<seg id="b.MAR.8.26" type="verse">
						Oti toe, Yesus mpohubui-i nculii' hilou hi tomi-na, na'uli' -ki: &quot;Nculii' -moko hilou hi tomi-nu, aga neo' -ko mesua' hi rala ngata mpo'uli' -raka pue' ngata napa to jadi' toi.&quot;
					</seg>
					<seg id="b.MAR.8.27" type="verse">
						Yesus hante ana'guru-na hilou hi ngata to mohu' Kaisarea Filipi. Hi lengko ohea, napekune' -ra, na'uli': &quot;Ntuku' ponguli' ntodea, hema-a Aku' toi-e?&quot;
					</seg>
					<seg id="b.MAR.8.28" type="verse">
						Ra'uli' -ki: &quot;Ria to mpo'uli' Yohanes Topeniu' -ko tuwu' nculii'. Ria wo'o to mpo'uli' nabi Elia-ko. Ria wo'o-ra to mpo'uli' Iko hadua nabi to owi tuwu' nculii'.&quot;
					</seg>
					<seg id="b.MAR.8.29" type="verse">
						Napekune' tena-ra, na'uli': &quot;Hiaa' koi' -koiwo mpo'uli' hema-a Aku' toi-e?&quot; Natompoi' Petrus: &quot;Iko-mi Magau' Topetolo'!&quot;
					</seg>
					<seg id="b.MAR.8.30" type="verse">
						Ngkai ree, Yesus mpo'uli' -raka: &quot;Neo' ulu ni'uli' hi hema-hema ka'Aku' -na Magau' Topetolo'.&quot;
					</seg>
					<seg id="b.MAR.8.31" type="verse">
						Oti toe, natepu'u-mi Yesus mpotudui' ana'guru-na napa to kana jadi' hi woto-na. Na'uli' -raka: &quot;Aku' Ana' Manusia' kana mporata wori' kaparia. Rasapuaka-a mpai' totu'a ngata, imam pangkeni hante guru agama. Rapatehi-a mpai', aga tolu eo oti toe, tuwu' nculii' moto-a.&quot;
					</seg>
					<seg id="b.MAR.8.32" type="verse">
						Hawe'ea toe napolonto' mpo'uli' -raka. Aga Petrus mpo'ai' -i hi ncori-na pai' nakorai' -i.
					</seg>
					<seg id="b.MAR.8.33" type="verse">
						Yesus me'ili' pai' mponaa ana'guru-na, pai' -i ngkaroe Petrus, na'uli' -ki: &quot;Palai-ko topesori! Pekiri-nu tetu-le pekiri manusia', bela pekiri Alata'ala.&quot;
					</seg>
					<seg id="b.MAR.8.34" type="verse">
						Oti toe, Yesus mpokio' tauna to wori' bona morumpu hangkaa-ngkania hante Hi'a pai' ana'guru-na. Na'uli' -raka: &quot;Hema to doko' mpotuku' -a kana mpobahaka konoa-na moto, pai' kana napaha'a kaju parika' -na-- batua-na: kana natuku' hawa' -ku nau' napomate-ki. Oti toe-di pai' lako' ma'ala-i mpotuku' -a.
					</seg>
					<seg id="b.MAR.8.35" type="verse">
						Hema to mpentaei konoa-na moto, uma-i mpai' mporatai katuwua' to lompe'. Aga hema to mpobahaka konoa-na moto sabana petuku' -na hi Aku' pai' sabana Kareba Lompe', nau' napomate-ki, hi'a mpai' to mporata katuwua' to lompe'.
					</seg>
					<seg id="b.MAR.8.36" type="verse">
						Napa kalaua-na tarumpu hawe'ea ka'uaa' dunia', ane uma taratai katuwua' to lompe' hi eo mpeno-na.
					</seg>
					<seg id="b.MAR.8.37" type="verse">
						Apa' uma ria napa-napa to ma'ala tasula' -ki katuwua' to lompe' toe.
					</seg>
					<seg id="b.MAR.8.38" type="verse">
						&quot;Mo'oha' -koi hi laintongo' tauna to dada'a pai' to uma mpotuku' -a. Aga hema to me'ea' mpangaku' petuku' -na hi Aku' pai' mpoka'ea' tudui' -ku, Aku' wo'o mpai' me'ea' mpangaku' kahi'a-na topetuku' -ku ane rata-apa mpai' ngkai suruga. Nto'u toe mpai', Aku' Ana' Manusia' mana'u tumai hante mala'eka-mala'eka to moroli', mehini-a hante baraka' -na Tuama-ku.&quot;
					</seg>
				</div>
				<div id="b.MAR.9" type="chapter">
					<seg id="b.MAR.9.1" type="verse">
						Na'uli' wo'o-mi Yesus: &quot;Mpu'u ku'uli' -kokoi: Ngkai olo' -ni koi' toi, ria-koi mpai' to ko'ia mate kako'ia-na nihilo Alata'ala moparenta hante baraka' -na.&quot;
					</seg>
					<seg id="b.MAR.9.2" type="verse">
						Ono mengi ngkai ree, Yesus mpobawai tolu ana'guru-na hilou dohe-na hi bulu' to molangko. Ana'guru to tolu toera: Petrus, Yakobus pai' Yohanes. Muntu' Yesus hante ana'guru-na to tolu toera-wadi to hi ria. Bula-ra hi ria, mobali' -mi lence-na.
					</seg>
					<seg id="b.MAR.9.3" type="verse">
						Pohea-na hangaa mengea' meringkila', uma ria haduaa hi rala dunia' tohe'i to ma'ala mo'uja' duu' -na mengea' hewa toe.
					</seg>
					<seg id="b.MAR.9.4" type="verse">
						Rahilo-rawo ana'guru-nae, ria rodua nabi to owi mpololitai Yesus. Nabi toera, Elia pai' Musa.
					</seg>
					<seg id="b.MAR.9.5" type="verse">
						Ngkai ree Petrus mpo'uli' -ki Yesus: &quot;Guru, lompe' lia-ta mo'oha' hi rehe'i. Agina kibabehi-damo tolu bamaru': hameha' bagia-nu Pue', hameha' bagia-na Musa, pai' hameha' wo'o bagia-na Elia.&quot;
					</seg>
					<seg id="b.MAR.9.6" type="verse">
						Kakono-na, uma-hawo na'incai Petrus napa to na'uli' toe, apa' nto'u toe bula-ra me'eka' lia.
					</seg>
					<seg id="b.MAR.9.7" type="verse">
						Nto'u toe wo'o, rata-mi limu' mpokamoui-ra, pai' ngkai rala limu' ra'epe topololita to mpo'uli': &quot;Hi'a toi-mi Ana' -ku to kupe'ahi'. Pe'epei lolita-na!&quot;
					</seg>
					<seg id="b.MAR.9.8" type="verse">
						Hampegoli we'i, ranaa-rawo ntololikia-ra, uma-pi ria tau ntani' -na dohe-ra, hadua Yesus-damo.
					</seg>
					<seg id="b.MAR.9.9" type="verse">
						Pana'u-ra ngkai lolo bulu' toe, Yesus mpo'uli' -raka: &quot;Neo' ulu nilolita hi hema-hema napa to nihilo we'i, duu' -na Aku' Ana' Manusia' memata ngkai kamatea.&quot;
					</seg>
					<seg id="b.MAR.9.10" type="verse">
						Ratuku' mpu'u-miki hawa' -na toe, uma mpu'u-rawo ralolita kajadia' toe hi hema-hema. Aga hi himpau hira' moto bate ntora rapomepekunei' ba napa patuju-na Yesus mpo'uli' kamemata-na mpai' ngkai kamatea.
					</seg>
					<seg id="b.MAR.9.11" type="verse">
						Mepekune' -ramo hi Yesus, ra'uli': &quot;Napa pai' guru agama mpo'uli' nabi Elia ncala' -di to ri'ulu rata, pai' lako' rata-idi Magau' Topetolo' -e?&quot;
					</seg>
					<seg id="b.MAR.9.12" type="verse">
						Na'uli' -raka: &quot;Makono mpu'u-di. Elia kana rata mperi'ulu, apa' hi'a to mporodo hawe'ea-na. Aga beiwa-ama Aku' Ana' Manusia'? Napa pai' hi rala Buku Tomoroli' te'uki' kamporata-ku wori' kaparia pai' -a raruge' tauna?
					</seg>
					<seg id="b.MAR.9.13" type="verse">
						Aga ane nabi Elia, ku'uli' -kokoi, mpolia' rata-imile Elia-e, aga pangkeni ngata-ta mpo'ewa-i ntuku' konoa-ra, hewa to te'uki' hi rala Buku Tomoroli'.&quot;
					</seg>
					<seg id="b.MAR.9.14" type="verse">
						Oti toe, Yesus pai' ana'guru-na to tolu toera, mana'u-ramo ngkai lolo bulu' mpohirua' -raka ana'guru to ntani' -na. Rata hi ria, rahilo-rawo wori' tauna mpotipuhi ana'guru-na, pai' ba hangkuja dua guru agama bula-ra mpomehono' -raka.
					</seg>
					<seg id="b.MAR.9.15" type="verse">
						Pehilo-ra tauna to wori' toera etu-mi tumai Yesus. Wae kampohilo-ra, konce-ramo. Pokeno-rami hilou mpohirua' -ki.
					</seg>
					<seg id="b.MAR.9.16" type="verse">
						Yesus mpekune' -ra: &quot;Napa to nipomepekunei' hante guru agama toera?&quot;
					</seg>
					<seg id="b.MAR.9.17" type="verse">
						Hadua ngkai tauna to wori' toera mpo'uli': &quot;Guru, oi-kuwo ana' -ku, kukeni bona nupaka'uri' -i. Uma-i howa' mololita apa' napesuai' anudaa' -i.
					</seg>
					<seg id="b.MAR.9.18" type="verse">
						Ane napesuai' wo'o-ipi anudaa' -e, modungka-i hi tana', mowura' nganga-na, kakakeji' -keji' ngihi' -na, pai' mokadu hudu woto-na. Kuperapi' -ramo ana'guru-nu mpopalai anudaa' -na, aga uma rakulei'.&quot;
					</seg>
					<seg id="b.MAR.9.19" type="verse">
						Na'uli' Yesus: &quot;Uma mowo-koie'. Ko'ia oa' -tano mepangala' -koie! Ni'uli' -koina hangkuja tena-pi kahae-ku dohe-ni, hangkuja tena-pi kahae-na kupengkatarii kalente pepangala' -nie! Keni tumai ana' tetui!&quot;
					</seg>
					<seg id="b.MAR.9.20" type="verse">
						Rakeni mpu'u-mi ana' toei hi Yesus. Wae pehilo-na anudaa' toei mpohilo Yesus, napakako'o wo'o-mi woto ana' toei duu' -na modungka-i pai' -i ngkawulela' hi tana', nganga-na mowura'.
					</seg>
					<seg id="b.MAR.9.21" type="verse">
						Mepekune' -i Yesus hi tuama-na ana' toei, na'uli': &quot;Hangkuja-mi hae-na narata haki' toi-e?&quot; Na'uli' tuama-na: &quot;Ngkai kakedia' -nami-hana.
					</seg>
					<seg id="b.MAR.9.22" type="verse">
						Wori' ngkani-mi anudaa' mpodungka-i hi rala apu ba hi rala ue doko' napatehi. Ane ma'ala Guru, poka'ahi' pai' tulungi-ka-kaiwo!&quot;
					</seg>
					<seg id="b.MAR.9.23" type="verse">
						Na'uli' Yesus: &quot;Napa pai' nu'uli' `ane ma'ala-e?' Hawe'ea ma'ala jadi' hi tauna to mepangala'.&quot;
					</seg>
					<seg id="b.MAR.9.24" type="verse">
						Hampetompoi' tuama-na ana' toei napesukui: &quot;Mepangala' -ama Pue'! Tulungi-a-kuwo, apa' aku' toi kura' rahi pepangala' -ku.&quot;
					</seg>
					<seg id="b.MAR.9.25" type="verse">
						Nahilo Yesus kawoo-woria' tauna to mokeno tumai morumpu. Kanahawai' -nami anudaa' toe, na'uli': &quot;Ee anudaa' to mepakawongo pai' mepakawojo tetu-ko! Petibo' -ko ngkai ana' tetui, pai' neo' -pi nupesuai' nculii'.&quot;
					</seg>
					<seg id="b.MAR.9.26" type="verse">
						Pe'au-nami ana' toei, kakapadi-padi woto-na, pai' malai-mi anudaa'. Kamalai-na anudaa', uma-pi molengo ana' toei, hewa tomate-imi, alaa-na wori' to mpo'uli': &quot;Mate-imi!&quot;
					</seg>
					<seg id="b.MAR.9.27" type="verse">
						Aga Yesus mpokamu pale-na mpotulungi-i memata. Memata mpu'u-imi-hawo ana' toei.
					</seg>
					<seg id="b.MAR.9.28" type="verse">
						Oti toe, Yesus pai' ana'guru-na malai ngkai ree mesua' hi rala tomi. Pesua' -ra hi rala tomi, mepekune' -ramo hi Yesus, ra'uli': &quot;Guru, napa pai' uma kipakulei' mpopalai anudaa' toei-e we'i?&quot;
					</seg>
					<seg id="b.MAR.9.29" type="verse">
						Na'uli' -raka: &quot;Anudaa' to hewa tohe'e uma-hana ma'ala rapopalai hante inca napa-napa, muntu' hante mosampaya.&quot;
					</seg>
					<seg id="b.MAR.9.30" type="verse">
						Oti toe, Yesus pai' ana'guru-na malai ngkai ree mpokaliliu pomako' -ra ntara hi tana' Galilea. Patuju-na Yesus bona neo' ra'incai ntodea kahiapa-na,
					</seg>
					<seg id="b.MAR.9.31" type="verse">
						apa' nto'u toe bula-na mpotudui' ana'guru-na. Na'uli' -raka: &quot;Aku' Ana' Manusia', ratonu-a mpai' hi kuasa manusia'. Rapatehi-a mpai', aga tolu eo oti toe, tuwu' nculii' -a.&quot;
					</seg>
					<seg id="b.MAR.9.32" type="verse">
						Aga ana'guru-na uma mpo'incai patuju-na Yesus. Hiaa' uma wo'o-ra daho' mpekune' -i.
					</seg>
					<seg id="b.MAR.9.33" type="verse">
						Rata-ramo hi ngata Kapernaum. Hi rala tomi-ramo, mepekune' -i Yesus hi ana'guru-na, na'uli': &quot;Napa-die to ntora nilolita hi lengko ohea-e we'i?&quot;
					</seg>
					<seg id="b.MAR.9.34" type="verse">
						Uma-ra winihi, apa' to rapomehonoi' hi lengko ohea we'i, ba hema-ra to meliu kabohe tuwu' -ra.
					</seg>
					<seg id="b.MAR.9.35" type="verse">
						Jadi', mohura-imi Yesus pai' -i mpokio' ana'guru-na to hampulu' rodua, na'uli' -raka: &quot;Hema to doko' meliu bohe tuwu' -na, kana tuwu' mengkadingki' -i, meliu kadingki' -na ngkai hawe'ea doo-na, pai' kana jadi' pahawaa' hi hawe'ea doo-na.&quot;
					</seg>
					<seg id="b.MAR.9.36" type="verse">
						Oti toe, na'ala' hadua ana' to kedi', napopokore hi laintongo' -ra. Nakupui ana' toei pai' na'uli' -raka ana'guru-na:
					</seg>
					<seg id="b.MAR.9.37" type="verse">
						&quot;Hema to mpotarima hadua ana' to kedi' hewa ana' toii sabana petuku' -na hi Aku', batua-na Aku' -mi to natarima. Pai' hema to mpotarima-a, uma muntu' Aku' to natarima, mpotarima wo'o-i Alata'ala to mposuro-a.&quot;
					</seg>
					<seg id="b.MAR.9.38" type="verse">
						Na'uli' Yohanes mpo'uli' -ki: &quot;Guru, ria kihilo hadua tauna mpopalai seta hante hanga' -nu, aga kitagi-i apa' bela-i topetuku' -ta.&quot;
					</seg>
					<seg id="b.MAR.9.39" type="verse">
						Na'uli' Yesus: &quot;Neo' -i ratagi, apa' tauna to mpobabehi anu mobaraka' hante hanga' -ku, uma-ra mpai' kaliliu mporuge' -a.
					</seg>
					<seg id="b.MAR.9.40" type="verse">
						Tauna to uma mpo'ewa-ta, batua-na hira' -mi to tono' hi kita'.
					</seg>
					<seg id="b.MAR.9.41" type="verse">
						&quot;Mpu'u ku'uli' -kokoi: ane ria to mpotulungi-koi apa' topetuku' Kristus-koi, bate mporata-i hiwili-na hi eo mpeno. Nau' ue mara-wadi nawai' -koi ni'inu sabana petuku' -ni hi Aku', bate mporata-i mpai' hiwili-na.
					</seg>
					<seg id="b.MAR.9.42" type="verse">
						&quot;Aga hema to mpopanawu' hadua ana' to kedi' hewa ana' toii alaa-na uma-ipi mepangala' hi Aku', bohe mpu'u mpai' pehuku' -na Alata'ala hi tauna tetui. Agina lau-pi hameha' watu po'ahaa' to bohe ratoe hi wuroko' -na pai' -i ratene' hi rala tahi'.
					</seg>
					<seg id="b.MAR.9.43" type="verse">
						&quot;Ane rapa' -na pale-ta hamali mpakeni-ta mojeko', pua' lau-imi. Agina hamali-damo pale-ta, asala mporata-ta katuwua' to lompe' dohe Alata'ala. Agina lau-pi toe, ngkai palea ntimalia-ta, hiaa' ka'omea-na mesua' naraka-tamo hi rala apu to jela' ncuu. ((
					</seg>
					<seg id="b.MAR.9.44" type="verse">
						Apa' hi ria mpai', tauna nakoni' ule ncuu pai' rasesa' hi rala apu.))
					</seg>
					<seg id="b.MAR.9.45" type="verse">
						Ane rapa' -na witi' -ta hamali mpakeni-ta mojeko', pua' lau-imi. Agina hamali-damo witi' -ta, asala mporata-ta katuwua' to lompe' dohe Alata'ala. Agina lau-pi toe, ngkai witia' ntimalia-ta, hiaa' ka'omea-na ratadi-ta hi rala naraka. ((
					</seg>
					<seg id="b.MAR.9.46" type="verse">
						Hi ria mpai', tauna nakoni' ule ncuu pai' rasesa' hi rala apu.))
					</seg>
					<seg id="b.MAR.9.47" type="verse">
						Pai' ane rapa' -na mata-ta hamali mpakeni-ta mojeko', jungki' lau-mi. Agina hamali-wadi mata-ta pai' -ta jadi' ntodea Alata'ala hi rala Kamagaua' -na. Agina lau-pi toe, ngkai mataa ntimalia-ta, hiaa' ka'omea-na ratadi-ta hi rala apu naraka.
					</seg>
					<seg id="b.MAR.9.48" type="verse">
						Hi ria mpai', tauna nakoni' ule ncuu pai' rasesa' hi rala apu.
					</seg>
					<seg id="b.MAR.9.49" type="verse">
						Ntuku' Atura Musa, hawe'ea pongkoni' to rapopepue' hi Alata'ala kana rapoii'. Wae wo'o butu dua tauna kana rapomoroli' hante apu.
					</seg>
					<seg id="b.MAR.9.50" type="verse">
						&quot;Poi' wori' kalaua-na. Aga ane mobali' -mi kapoi' -na alaa-na mononto, napa tena to ma'ala mpakapoi' -i? Wae wo'o, koi' to mpotuku' -a kana hewa poi': Neo' nipelele' pepangala' -ni jadi' lente. Kana tuwu' hintuwu' -koi.&quot;
					</seg>
				</div>
				<div id="b.MAR.10" type="chapter">
					<seg id="b.MAR.10.1" type="verse">
						Malai-imi Yesus ngkai ree hilou hi tana' Yudea pai' hi dipo ue Yordan. Wori' wo'o-mi tauna tumai mpotipuhi-i, pai' hewa to lalaua natudui' wo'o-ramo.
					</seg>
					<seg id="b.MAR.10.2" type="verse">
						Ria ba hangkuja dua to Parisi rata mpali' kedo'. Rapekune' -i: &quot;Ntuku' atura agama-ta, ba ma'ala moto-hawo tomane mpogaa' -ki tobine-nae?&quot;
					</seg>
					<seg id="b.MAR.10.3" type="verse">
						Na'uli' Yesus: &quot;Napa parenta to nawai' -kokoi nabi Musa?&quot;
					</seg>
					<seg id="b.MAR.10.4" type="verse">
						Ratompoi' to Parisi: &quot;Musa mpiliu tomane mpogaa' -ki tobine-na, asala nababehi ncala' sura mpogaa'.&quot;
					</seg>
					<seg id="b.MAR.10.5" type="verse">
						Na'uli' Yesus: &quot;Musa mpo'uki' pai' mpoparata-kokoi parenta toe-le, apa' ngkai kamotu'a maga-ni, uma tuduia'.
					</seg>
					<seg id="b.MAR.10.6" type="verse">
						Aga ngkai lomo' kajadi' dunia', nto'u Alata'ala mpajadi' manusia', napajadi' -ra hadua tomane pai' hadua tobine.
					</seg>
					<seg id="b.MAR.10.7" type="verse">
						`Toe pai' tomane kana mpalahii tina pai' tuama-na, pai' kana tuwu' hintuwu' hante tobine-na,
					</seg>
					<seg id="b.MAR.10.8" type="verse">
						bona hira' tau rodua toe jadi' hewa hadua lau-ra-damo.' Jadi', hi poncilo Alata'ala, tau hancamoko uma-pi rodua, hadua lau-ramo.
					</seg>
					<seg id="b.MAR.10.9" type="verse">
						Toe pai' ku'uli' -kokoi: ane ntoa' Alata'ala mpoposidai' -ra, manusia' uma ma'ala mpogaa' -ra.&quot;
					</seg>
					<seg id="b.MAR.10.10" type="verse">
						Oti toe, Yesus pai' ana'guru-na mesua' hi rala tomi. Bula-ra hi rala tomi ana'guru-na mpekune' -i, ra'uli': &quot;Beiwa mpu'u-hawo gau' pogaa' tohe'e we'i-e?&quot;
					</seg>
					<seg id="b.MAR.10.11" type="verse">
						Na'uli' -raka: &quot;Hema to mpogaa' -ki tobine-na pai' -i ncamoko hante tobine to ntani' -na, mobualo' -i-hana, mpobualohi tobine-na to lomo' -na.
					</seg>
					<seg id="b.MAR.10.12" type="verse">
						Wae wo'o tobine to mpogaa' -ki tomane-na pai' -i ncamoko hante tomane to ntani' -na, mobualo' wo'o-i-wadi-hawo.&quot;
					</seg>
					<seg id="b.MAR.10.13" type="verse">
						Hangkani, ria tauna to mpokeni ana' -ra hi Yesus bona najama pai' nagane' -ra. Aga ana'guru-na mpokaroe tauna toera.
					</seg>
					<seg id="b.MAR.10.14" type="verse">
						Mpohilo toe-di, kamoroe-nami Yesus mpokaroe ana'guru-na, na'uli' -raka: &quot;Pelele' moto-ra ana' tetura tumai hi Aku', neo' -ra nitagi. Apa' tauna to hewa toe-ramo to jadi' ntodea-na Alata'ala hi rala Kamagaua' -na.
					</seg>
					<seg id="b.MAR.10.15" type="verse">
						Mpu'u ku'uli' -kokoi: Ane uma-koi mengkoru hi Alata'ala hewa ana', uma-koi mpai' jadi' ntodea-na hi rala Kamagaua' -na.&quot;
					</seg>
					<seg id="b.MAR.10.16" type="verse">
						Ka'oti-na mpo'uli' toe, nakupui-ramo ana' toera, najama-ra pai' -ra nagane'.
					</seg>
					<seg id="b.MAR.10.17" type="verse">
						Neo' me'ongko' wo'o-imi Yesus mpokaliliu pomako' -na, muu-mule' mokeno tumai hadua tauna mperapai-i, kaliliu mowingkotu' hi nyanyoa-na, pai' -i mepekune', na'uli': &quot;Guru to lompe', napa-kuwo to kana kubabehi bona mporata-a-kuwo katuwua' to lompe' duu' kahae-hae-na?&quot;
					</seg>
					<seg id="b.MAR.10.18" type="verse">
						Na'uli' Yesus: &quot;Napa pai' nu'uli' tauna to lompe' -a? Uma ria ntani' -na to lompe', hadua Alata'ala-wadi.
					</seg>
					<seg id="b.MAR.10.19" type="verse">
						Nu'inca moto parenta to te'uki' hi rala Atura Pue': `Neo' mepatehi, neo' mobualo', neo' manako, neo' mosabi' boa', neo' mebagiu, pai' kana tabila' tina pai' tuama-ta.'&quot;
					</seg>
					<seg id="b.MAR.10.20" type="verse">
						Na'uli' tauna toei: &quot;Guru, hawe'ea parenta tetu lau, kutuku' omea-mi ngkai kakedia' -ku.&quot;
					</seg>
					<seg id="b.MAR.10.21" type="verse">
						Yesus mpomonaa-i hante ahi' -na, pai' na'uli' -ki: &quot;Hanyala-pi to kana nubabehi. Lou-moko ulu mpobalu' rewa-nu, pai' doi oli-na wai' -raka tokabu. Ane nubabehi hewa toe, bohe mpai' rasi' to nurata hi rala suruga. Oti toe, pai' tumai-moko mpotuku' -a.&quot;
					</seg>
					<seg id="b.MAR.10.22" type="verse">
						Kana'epe-na lolita-na Yesus tohe'e, peda' -mi nono-na. Kamalai-nami ngkai ree hante susa' nono-na, apa' wori' rewa-na.
					</seg>
					<seg id="b.MAR.10.23" type="verse">
						Yesus mpomonaa ana'guru-na to mokore ntololikia-na, pai' na'uli' -raka: &quot;Mokoro rahi tauna to wori' rewa-ra mengkoru hi Alata'ala bona Hi'a jadi' Magau' -ra.&quot;
					</seg>
					<seg id="b.MAR.10.24" type="verse">
						Rapokakonce ana'guru-na mpo'epe lolita-na tohe'e. Toe pai' na'uli' tena-raka: &quot;Ana' -ana' -ku, mokoro mpu'u manusia' mengkoru hi Alata'ala bona Hi'a jadi' Magau' -ra.
					</seg>
					<seg id="b.MAR.10.25" type="verse">
						Mojoli-pi hama'a unta ntara hi wulou' jaru, ngkai tauna to mo'ua' mengkoru hi Alata'ala bona Hi'a jadi' Magau' -ra.&quot;
					</seg>
					<seg id="b.MAR.10.26" type="verse">
						Mpo'epe toe-di, hangkedi' kakonce-ra ana'guru-na, ra'uli': &quot;Ei', ane wae-di, hema lau-damo to ma'ala mporata katuwua' to lompe' duu' kahae-hae-nae!&quot;
					</seg>
					<seg id="b.MAR.10.27" type="verse">
						Yesus mponaa-ra pai' na'uli' -raka: &quot;Ane hante pakulea' manusia' -le, uma ami' hema. Aga ane Alata'ala, ma'ala oa' madupa', apa' hi Alata'ala uma ria to uma madupa'.&quot;
					</seg>
					<seg id="b.MAR.10.28" type="verse">
						Ngkai ree, na'uli' Petrus mpo'uli' -ki Yesus: &quot;Hiaa' kai', kipalahii omea-mi-kaina bona mpotuku' -ko.&quot;
					</seg>
					<seg id="b.MAR.10.29" type="verse">
						Na'uli' Yesus: &quot;Mpu'u ku'uli' -kokoi: Hema-hema to mpalahii ompi' -na, tina-na ba tuama-na, ana' -na ba tomi-na ba bonea-na sabana mpotuku' -a pai' sabana Kareba Lompe',
					</seg>
					<seg id="b.MAR.10.30" type="verse">
						bate mporata-i mpai' hiwili to bohe. Hi dunia' toi mporata-i ha'atu ngkani kawori' tomi, ompi', tina, ana', bonea-- pai' mporata wo'o-i pebalinai'. Pai' hi eo mpeno-na mpai', mporata wo'o-i katuwua' to lompe' duu' kahae-hae-na.
					</seg>
					<seg id="b.MAR.10.31" type="verse">
						Aga wori' tauna to bohe tuwu' -ra tempo toi jadi' kedi' tuwu' -ra hi eo mpeno. Pai' wori' wo'o tauna to kedi' tuwu' -ra tempo toi jadi' bohe tuwu' -ra hi eo mpeno.&quot;
					</seg>
					<seg id="b.MAR.10.32" type="verse">
						Yesus hante ana'guru-na mpokaliliu pomako' -ra hilou hi Yerusalem. Yesus momako' ri'ulu, ana'guru-na hi boko'. Koro' ana'guru-na mpohilo-i, pai' tauna to metuku' hi boko' wo'o me'eka' omea-ramo. Toe pai' nakio' wo'o-mi ana'guru-na to hampulu' rodua mopahantani', pai' na'uli' -raka napa to kana jadi' mpai' hi woto-na.
					</seg>
					<seg id="b.MAR.10.33" type="verse">
						Na'uli': &quot;Epe-koi! Hilou-tamo tohe'i-e mpotoa' Yerusalem. Hi ria mpai', Aku' Ana' Manusia' ratonu hi imam pangkeni pai' guru agama, pai' rabotuhi bona rapatehi-a. Oti toe ratonu-a hi tauna to bela-ra to Yahudi.
					</seg>
					<seg id="b.MAR.10.34" type="verse">
						Rapopo'ore' -a, ra'uelikui, raweba', pai' rapatehi. Aga tolu eo oti toe tuwu' nculii' moto-a.&quot;
					</seg>
					<seg id="b.MAR.10.35" type="verse">
						Oti toe, Yakobus pai' Yohanes, ana' -na Zebedeus, mpomohui' Yesus, ra'uli' -ki: &quot;Guru, ria hanyala to doko' kiperapi' ngkai Iko.&quot;
					</seg>
					<seg id="b.MAR.10.36" type="verse">
						Na'uli' Yesus: &quot;Napa to niperapi' kuwai' -koi?&quot;
					</seg>
					<seg id="b.MAR.10.37" type="verse">
						Ra'uli': &quot;Ane nupopehuwu mpai' baraka' -nu pai' -ko jadi' Magau', piliu-kai mohura pai' moparenta dohe-nu, hadua hi mali ka'ana-nu, hadua hi mali ki'ii-nu.&quot;
					</seg>
					<seg id="b.MAR.10.38" type="verse">
						Na'uli' Yesus mpo'uli' -raka: &quot;Uma ni'incai napa to niperapi' tetu. Ha nipakule' mpai' mpokolo kaparia to kana kukolo Aku' -e? Ha nipakule' mpotodohaka to kutodohaka-e mpai'?&quot;
					</seg>
					<seg id="b.MAR.10.39" type="verse">
						Ra'uli': &quot;Kipakule' moto!&quot; Na'uli' Yesus: &quot;Makono, bate nikolo mpu'u mpai' kaparia hewa to kukolo, pai' nitodohaka napa to kutodohaka.
					</seg>
					<seg id="b.MAR.10.40" type="verse">
						Aga ane hema to mohura hi mali ka'ana-ku ba hi mali ki'ii-ku, bela Aku' to mpakatantu tetu. Alata'ala-hana to mpakatantu hema to mporata bagia tetu.&quot;
					</seg>
					<seg id="b.MAR.10.41" type="verse">
						Kara'epe-na ana'guru-na to hampulu' pomperapia' Yakobus pai' Yohanes toe, moroe-ramo.
					</seg>
					<seg id="b.MAR.10.42" type="verse">
						Toe pai' Yesus mpokio' -ra omea, pai' na'uli' -raka: &quot;Ni'inca moto kasoa-ra topoparenta to uma mpo'incai Alata'ala mpoparentai ntodea-ra. Tauna to bohe pangka' -ra mpewuku ntodea-ra mpotuku' hawa' -ra.
					</seg>
					<seg id="b.MAR.10.43" type="verse">
						Aga koi', neo' hewa toe kehi-ni! Hema-koi to doko' bohe pangka' -na kana jadi' pahawaa'.
					</seg>
					<seg id="b.MAR.10.44" type="verse">
						Pai' hema to doko' bohe hanga' -na kana jadi' batua hi hawe'ea doo-na.
					</seg>
					<seg id="b.MAR.10.45" type="verse">
						Bangku' Aku' Ana' Manusia' -e', patuju-ku tumai hi dunia', uma bona jadi' topohawa'. Pai' -a tumai-le, bona jadi' pahawaa', duu' -na mpewai' woto-ku rapatehi mpotolo' sala' tauna to wori'.&quot;
					</seg>
					<seg id="b.MAR.10.46" type="verse">
						Yesus pai' ana'guru-na rata hi ngata Yerikho. Nto'u-ra malai ngkai ngata, wori' tauna mpotuku' -ra. Hi wiwi' ohea mohura hadua tauna to wero kakarapi' -rapi'. Hanga' -na Bartimeus (batua-na: ana' Timeus).
					</seg>
					<seg id="b.MAR.10.47" type="verse">
						Kana'epe-na Bartimeus Kayesus to Nazaret to liu, kamekio' -nami na'uli': &quot;Yesus, muli Magau' Daud! Poka'ahi' -a-kuwo!&quot;
					</seg>
					<seg id="b.MAR.10.48" type="verse">
						Wori' tauna mpokaroe-i, ra'uli': &quot;Ngkalino-ko!&quot; Aga hangkedi' kanapesukui-na mekio': &quot;Muli Magau' Daud, poka'ahi' -a-kuwo!&quot;
					</seg>
					<seg id="b.MAR.10.49" type="verse">
						Mentoda' -imi Yesus pai' na'uli': &quot;Kio' -i tumai!&quot; Karakio' -nami towero toei, ra'uli' -ki: &quot;Pakaroho nono-nu! Mokore-moko, apa' nakio' -moko!&quot;
					</seg>
					<seg id="b.MAR.10.50" type="verse">
						Kamokore-nami towero toei, nabahaka abe' -na hi ohea pai' napesahui hilou hi Yesus.
					</seg>
					<seg id="b.MAR.10.51" type="verse">
						Na'uli' Yesus mpo'uli' -ki: &quot;Napa to nupokono kubabehi-koko?&quot; Natompoi' towero toei: &quot;Guru, bona pehilo-a-kuwo!&quot;
					</seg>
					<seg id="b.MAR.10.52" type="verse">
						Na'uli' Yesus: &quot;Hilou-moko. Kupaka'uri' -moko sabana pepangala' -nu hi Aku'.&quot; Ncaliu pehilo-imi, pai' -i mpotuku' Yesus.
					</seg>
				</div>
				<div id="b.MAR.11" type="chapter">
					<seg id="b.MAR.11.1" type="verse">
						Kamohu' -ra hi ngata Yerusalem, rata-ramo hi ngata Betfage pai' Betania hi Bulu' Zaitun. Hi ree, Yesus mpohubui rodua ana'guru-na hilou meri'ulu,
					</seg>
					<seg id="b.MAR.11.2" type="verse">
						na'uli' -raka: &quot;Hilou-mokoi hi ngata to tanyanyohi toe mai. Wae pesua' -ni mpai' rala ngata, nihilo mpai' hama'a ana' keledai tehoo', to ko'ia hangkania rahawi'. Bongka koloro-na pai' keni-i tumai.
					</seg>
					<seg id="b.MAR.11.3" type="verse">
						Ane ria to mpekune' -koi napa pai' nibongka-i, uli' -raka hewa toi: `Apa' naparaluu Pue', napebolo ulu pai' napoponculi' moto mpai'.'&quot;
					</seg>
					<seg id="b.MAR.11.4" type="verse">
						Kahilou-rami ana'guru-na to rodua toera, rarata mpu'u-mi hama'a ana' keledai tehoo' hi wiwi' ohea mohu' wobo' tomi. Karabongka-nami-rawo.
					</seg>
					<seg id="b.MAR.11.5" type="verse">
						Tauna to mokore hi ree mpekune' -ra: &quot;Napa pai' nibongka keledai tetu-e?&quot;
					</seg>
					<seg id="b.MAR.11.6" type="verse">
						Ratompoi' hewa to na'uli' -raka Yesus we'i. Mpo'epe toe, rapelele' wae-ramo mpokeni keledai toe.
					</seg>
					<seg id="b.MAR.11.7" type="verse">
						Karata-ra nculii', ralampii-mi keledai toe hante baju-ra, pai' mehawi' -imi Yesus.
					</seg>
					<seg id="b.MAR.11.9" type="verse">
						Hilou-ramo mpotoa' Yerusalem. Wori' tauna mpotuku' -ra. Ria-ra to meri'ulu, ria wo'o-ra to hi boko'. Wori' -ra mpokodo pohea-ra hi mata ohea to natara Yesus, pai' hantongo' wo'o-ra hilou mpo'ala' rau-rau kaju hi pampa pai' rakodo hi mata ohea, bona mpobila' -i. Tauna to wori' toera, ntora mogora-ra mpo'uli': Une' -imi Pue' Ala!&quot; Pue' mpogane' Magau' to tumai mpokeni hanga' -na!&quot;
					</seg>
					<seg id="b.MAR.11.10" type="verse">
						&quot;Pue' mpogane' poparenta-na. Moparenta-i mpai' hewa ntu'a-ta owi, Magau' Daud.&quot; Une' -imi Pue' Ala to hi rala suruga!&quot;
					</seg>
					<seg id="b.MAR.11.11" type="verse">
						Karata-na Yesus hi ngata Yerusalem, kaliliu mesua' -i hi rala Tomi Alata'ala. Napomonaa ntololikia-na mponaa omea. Oti toe, apa' neo' mobengi-mi, nculii' wo'o-imi hante ana'guru-na to hampulu' rodua hilou turu hi ngata Betania.
					</seg>
					<seg id="b.MAR.11.12" type="verse">
						Kamepulo-na, me'ongko' wo'o-ramo ngkai Betania lou hi Yerusalem. Hi ohea, mo'oro' -i Yesus.
					</seg>
					<seg id="b.MAR.11.13" type="verse">
						Molaa-pidi, nahilo-hawo hangkaju kaju ara to mobumu-damo rau-na-- hiaa' ko'ia tempo powuaa' -na. Hilou-imi hi kaju toe, pai' nanaa meka' ba ria wua' -na. Aga uma ria nau' hantakua.
					</seg>
					<seg id="b.MAR.11.14" type="verse">
						Toe pai' natotowi kaju toe, na'uli': &quot;Ngkai eo toe lau, uma-pi ria mpai' haduaa tauna to mpokoni' wua' ngkai kaju toi!&quot; Ana'guru-na mpo'epe lolita-na toe.
					</seg>
					<seg id="b.MAR.11.15" type="verse">
						Rata wo'o-ramo hi Yerusalem, hilou-imi Yesus hi berewe Tomi Alata'ala. Hi ree-i mpopalai tauna to mobabalu'. Nabilingko-raka meja' -meja' posulaa' -ra doi, pai' nabilingko wo'o pohuraa topobabalu' danci mangkebodo.
					</seg>
					<seg id="b.MAR.11.16" type="verse">
						Uma napiliu tauna mpokeni rewa ntara berewe Tomi Alata'ala toe.
					</seg>
					<seg id="b.MAR.11.17" type="verse">
						Natudui' -ra, na'uli': &quot;Ha uma ni'incai napa to te'uki' hi rala Buku Tomoroli'? Alata'ala mpo'uli' hewa toi: `Tomi-ku mpai' jadi' tomi posampayaa to rapake' tauna humalili' dunia'.' Hiaa' koi' -koina, niponcawa tomi toperampaki-di!&quot;
					</seg>
					<seg id="b.MAR.11.18" type="verse">
						Kara'epe-na imam pangkeni pai' guru agama napa to nababehi Yesus toe, rapali' -mi akala-ra doko' mpopatehi-i. Koro' -ra, apa' hawe'ea tauna goe' mpo'epe tudui' -na.
					</seg>
					<seg id="b.MAR.11.19" type="verse">
						Neo' mobengi-mi, Yesus hante ana'guru-na malai ngkai ngata, lou turu hi Bulu' Zaitun.
					</seg>
					<seg id="b.MAR.11.20" type="verse">
						Kamepulo-na mepupulo ngkii-pidi, hilou wo'o-ramo hi Yerusalem. Hi lengko ohea, rahilo-rawo kaju ara to natotowi Yesus wengi, mate-mi, bangi rata hi rali' -na.
					</seg>
					<seg id="b.MAR.11.21" type="verse">
						Nakiwoi-mi Petrus lolita-na Yesus. Toe pai' na'uli' mpo'uli' -ki Yesus: &quot;Guru! Hilo-dile kaju ara to nutotowi wengi-e, molaju-mi!&quot;
					</seg>
					<seg id="b.MAR.11.22" type="verse">
						Na'uli' Yesus: &quot;Mepangala' -mokoi hi Alata'ala!
					</seg>
					<seg id="b.MAR.11.23" type="verse">
						Mpu'u ku'uli' -kokoi: Ane rapa' -na ria tauna to mpo'uli' -ki bulu' tohe'i: `Te'ongko' -moko, mengkanawu' hi rala tahi'!' bate majadi', asala neo' morara' nono-na pai' mepangala' mpu'u-i napa to na'uli' bate madupa'.
					</seg>
					<seg id="b.MAR.11.24" type="verse">
						Jadi', pe'epei lolita-ku toi: Ane mosampaya-koi mperapi' napa-napa, pangala' -mi-hana kanawai' -nimi Alata'ala napa to niperapi', pai' bate nitarima.
					</seg>
					<seg id="b.MAR.11.25" type="verse">
						&quot;Pai' ane mosampaya-koi, ane ria to nipodaa' -ki doo-ni, ampungi-i ulu, bona Tuama-ni to hi suruga wo'o mpo'ampungi sala' -ni. ((
					</seg>
					<seg id="b.MAR.11.26" type="verse">
						Aga ane uma-di ni'ampungi doo-ni, wae wo'o Tuama-ni to hi suruga uma mpo'ampungi sala' -ni.))&quot;
					</seg>
					<seg id="b.MAR.11.27" type="verse">
						Rata wo'o-ramo Yesus pai' ana'guru-na hi Yerusalem. Nto'u-ra momako' -mako' hi berewe Tomi Alata'ala, rata-ra imam pangkeni, guru agama pai' pangkeni to Yahudi to ntani' -na.
					</seg>
					<seg id="b.MAR.11.28" type="verse">
						Mepekune' -ra hi Yesus, ra'uli': &quot;Uli' -kakai, ngkaiapa huraa-nu mpobabehi hawe'ea tetu hi Tomi Alata'ala! Hema to mpowai' -ko kuasa hewa tetu-e?&quot;
					</seg>
					<seg id="b.MAR.11.29" type="verse">
						Na'uli' Yesus: &quot;Aku' wo'o, ria pompekunea' -ku hi koi'. Tompoi' -ka ulu, pai' lako' ku'uli' wo'o-kuwo kangkaiapa kuasa-ku mpobabehi hawe'ea toe lau.
					</seg>
					<seg id="b.MAR.11.30" type="verse">
						Ngkaiapa kuasa-na Yohanes Topeniu' mponiu' tauna? Ngkai Alata'ala-di, ba ngkai manusia' -di?&quot;
					</seg>
					<seg id="b.MAR.11.31" type="verse">
						Momepololitai-ramo pangkeni to Yahudi toera, ra'uli': &quot;Beiwa-tale' mpotompoi' -ie? Ane ta'uli' ngkai Alata'ala kuasa-na, na'uli' -taka mpai': `Ane wae, napa pai' uma-i nipangala'?'
					</seg>
					<seg id="b.MAR.11.32" type="verse">
						Hiaa' mokoro wo'o ane ta'uli' ngkai manusia' -wadi kuasa-na.&quot; Pangkeni to Yahudi toera me'eka' mporuge' Yohanes Topeniu', apa' mpoka'eka' -ra ntodea, apa' hawe'ea ntodea mpo'uli' Yohanes toe hadua nabi mpu'u.
					</seg>
					<seg id="b.MAR.11.33" type="verse">
						Jadi', ratompoi' -i: &quot;Uma ki'incai.&quot; Toe pai' na'uli' Yesus mpo'uli' -raka: &quot;Ane wae, uma wo'o-kuwo ku'uli' -kokoi kangkaiapa kuasa-ku mpobabehi toe lau.&quot;
					</seg>
				</div>
				<div id="b.MAR.12" type="chapter">
					<seg id="b.MAR.12.1" type="verse">
						Oti toe Yesus mpololitai pangkeni to Yahudi toera hante lolita rapa', na'uli': &quot;Ria hadua tauna to mpohu'ai bonea-na hante anggur. Nawala ntololikia-na, nakae tana' mpobabehi torobo' pompeaa' anggur, pai' natunya' pongko pompodooa. Oti toe, napewai' bonea-na rapobago hi ba hangkuja dua tauna, pai' hilou-imi hi ngata to molaa.
					</seg>
					<seg id="b.MAR.12.2" type="verse">
						Rata-mi tempo pohopua' wua' anggur, napahawa' hadua batua-na hilou mperapi' bagia-na hi to mpodoo bonea-na toera.
					</seg>
					<seg id="b.MAR.12.3" type="verse">
						Tapi' to mpodoo bonea toera mpohoko' batua-na, rapao' pai' rapopalai mara.
					</seg>
					<seg id="b.MAR.12.4" type="verse">
						Oti toe, pue' bonea mpahawa' tena hadua batua-na. Rata ria, rapao' wo'o-i-wadi-hawo, weho woo' -na, ralibui' ntarurua' pai' -i rapopalai.
					</seg>
					<seg id="b.MAR.12.5" type="verse">
						Ngkai ree, nahubui tena hadua batua-na. Rata ria, rapatehi lau-imi. Bate hewa toe-mi kehi-ra hi butu dua batua to napahawa': ria to raweba', ria to rapatehi.
					</seg>
					<seg id="b.MAR.12.6" type="verse">
						&quot;Uma-pi hema to napahawa' pue' bonea toei, metoro hadua ana' woto-na to nape'ahi' -damo. Ka'omea-na napahawa' ana' -na toe hilou hi to mpodoo bonea-na, na'uli': `Bate rapengkorui-ile mpai'.'
					</seg>
					<seg id="b.MAR.12.7" type="verse">
						&quot;Ntaa' we'i, to mpodoo bonea toera, mohawa' -ramo ra'uli': `Etu-mi tumai ana' -na, hi'a mpai' to jadi' pue' bonea toi-e. Kita tapatehi-i, bona bonea-na toi kita' -mi pue' -na.'
					</seg>
					<seg id="b.MAR.12.8" type="verse">
						Karahoko' -nami ana' toei, rapatehi pai' ratadi hi mali bonea.&quot;
					</seg>
					<seg id="b.MAR.12.9" type="verse">
						Ngkai ree, Yesus mpo'uli' -raka pangkeni to Yahudi: &quot;Jadi', napa-mi to nababehi pue' bonea toei? Bate tumai-ile mpopatehi-ra to mpodoo bonea-na, pai' bonea-na nawai' -raka tau ntani' -na.
					</seg>
					<seg id="b.MAR.12.10" type="verse">
						Tantu nibasa-mi lolita Buku Tomoroli' to mpolowa pesapuaka-ni hi Aku', hewa toi moni-na: `Watu to ratadi topowangu tomi, watu toe lau-mi to jadi' poko parawatu.
					</seg>
					<seg id="b.MAR.12.11" type="verse">
						Tohe'e majadi' ntuku' konoa Pue' Ala, uma mowo kalompe' -na hi poncilo-ta.'&quot;
					</seg>
					<seg id="b.MAR.12.12" type="verse">
						Kara'epe-na pangkeni to Yahudi lolita-na Yesus tohe'e, doko' rahoko' -i apa' ra'inca kahira' -na to natoa' hante lolita rapa' toe. Aga uma-ra daho' mpohoko' -i, apa' mpoka'eka' -ra ntodea. Jadi', malai-ramo mpalahii-i.
					</seg>
					<seg id="b.MAR.12.13" type="verse">
						Ngkai ree, pangkeni to Yahudi mpohubui ba hangkuja dua to Parisi pai' tauna to tono' hi Magau' Herodes hilou hi Yesus. Patuju-ra doko' mpahala'nawu' -i hante pompekunea' -ra.
					</seg>
					<seg id="b.MAR.12.14" type="verse">
						Karata-ra hi Yesus, ra'uli' -ki: &quot;Guru, ki'inca Guru tau monoa'. Metudui' -ko hante kalonto' -lonto' -na mpo'uli' napa konoa Alata'ala hi manusia'. Uma nupengkorui ba hema-hema, apa' uma-ko mpelence tauna. Toe pai' kipekune' -ko: ntuku' atura agama-ta, ba ma'ala moto-ta mpobayari paja' hi Kaisar, ba uma-di? Kana tabayari, ba uma mingki' tabayari?&quot;
					</seg>
					<seg id="b.MAR.12.15" type="verse">
						Na'inca Yesus patuju nono-ra to tewunii'. Toe pai' na'uli' -raka: &quot;Napa pai' nipali' kahala'kedoa' pololita-kue? Keni pe' tumai doi to biasa nibayari-ki paja', doko' kuhilo.&quot;
					</seg>
					<seg id="b.MAR.12.16" type="verse">
						Ngkai ree, ratonu-miki hampepa' doi pera'. Na'uli': &quot;Lence hema pai' hanga' hema to hi doi toi?&quot; Ra'uli': &quot;Lence pai' hanga' Kaisar.&quot;
					</seg>
					<seg id="b.MAR.12.17" type="verse">
						Na'uli': &quot;Ane wae-di, wai' -ki Kaisar napa to masipato' rawai' -ki Kaisar. Pai' wai' -ki Alata'ala napa to masipato' rawai' -ki Alata'ala.&quot; Konce-ramo mpo'epe tompoi' -na toe.
					</seg>
					<seg id="b.MAR.12.18" type="verse">
						Oti toe, ba hangkuja dua to Saduki rata hi Yesus. To Saduki toera, pangkeni agama Yahudi to mposapuaka tauna to mate tuwu' nculii' hi eo mpeno. Karata to Saduki toera, ra'uli' -ki Yesus:
					</seg>
					<seg id="b.MAR.12.19" type="verse">
						&quot;Guru, nabi Musa mpo'uki' hi rala buku atura hewa toi: ane hadua tomane mate hiaa' uma-ki ria ana' -na, pudupuhe-na kana mpotobine balu-na bona ria-ki-hawo muli-na.
					</seg>
					<seg id="b.MAR.12.20" type="verse">
						Jadi', ria pitu to ntali ompi' paka' tomane. To ulumua' motobinei, mate-i uma ria ana' -na.
					</seg>
					<seg id="b.MAR.12.21" type="verse">
						Tu'ai-na mpotobine balu-na. Mate wo'o-i-wadi-hawo, hiaa' ko'ia-i mo'anai'. Wae wo'o to majadi' hi katolu-na,
					</seg>
					<seg id="b.MAR.12.22" type="verse">
						duu' rata hi kapitu-na. Mate omea-ramo hante uma ria ana' -ra. Ka'omea-na, mate wo'o-imi-hawo tobine toei.
					</seg>
					<seg id="b.MAR.12.23" type="verse">
						Jadi', hi eo mpeno, ane tuwu' nculii' mpu'u-di hawe'ea tomate-e, hema-ramo mpai' pue' tobine toei, apa' pitu-ramo to mpotobine-i.&quot;
					</seg>
					<seg id="b.MAR.12.24" type="verse">
						Na'uli' Yesus: &quot;Sala' mpu'u pekiri-ni tetu-e, apa' uma nipaha ihi' Buku Tomoroli', uma wo'o ni'incai baraka' -na Alata'ala.
					</seg>
					<seg id="b.MAR.12.25" type="verse">
						Apa' ane tuwu' nculii' -ramo tauna to mate, katuwu' -ra hewa katuwu' mala'eka hi rala suruga, uma-rapa motobinei ba motomanei.
					</seg>
					<seg id="b.MAR.12.26" type="verse">
						Ha ko'ia ria nibasa lolita Buku Tomoroli' to mpakanoto katuwu' -ra nculii' tomate-e? Hi rala buku Atura Musa, tabasa tutura-na beiwa Alata'ala mpololitai nabi Musa ngkai rala julumpu to jela'. Nto'u toe, Abraham, Ishak pai' Yakub mahae-ramo mate. Aga nau' wae, Alata'ala mpo'uli' -ki Musa hewa toi: `Aku' toi-mi Alata'ala to napue' Abraham, Alata'ala to napue' Ishak, Alata'ala to napue' Yakub.'
					</seg>
					<seg id="b.MAR.12.27" type="verse">
						Jadi', ngkai lolita-na Alata'ala toe, monoto-mi ta'inca katuwu' -ra moto Abraham, Ishak pai' Yakub. Apa' bela tauna to mate to mepue' hi Alata'ala, tauna to tuwu' -hana to mpopue' -i. Sala' rahi-koina pekiri-ni tetu-e.&quot;
					</seg>
					<seg id="b.MAR.12.28" type="verse">
						Nto'u toe, hadua guru agama Yahudi rata hi Yesus. Na'epe pomehono' -ra to Saduki hante Yesus we'i, pai' na'uli' hi rala nono-na: &quot;Lompe' mpu'u tompoi' -na Yesus tetui!&quot; Toe pai' mepekune' wo'o-imi-hawo hi Yesus, na'uli': &quot;Parenta to'uma to poko-na ngkai hawe'ea parenta?&quot;
					</seg>
					<seg id="b.MAR.12.29" type="verse">
						Na'uli' Yesus: &quot;Toi-mi parenta to poko-na: `Pe'epei-koi to Israel! Pue' -ta Pue' Alata'ala hadua-na-wadi.
					</seg>
					<seg id="b.MAR.12.30" type="verse">
						Kana tapoka'ahi' -i hante nono-ta mpu'u, tatonu hawe'ea katuwu' -ta hi Hi'a, tapoka'ahi' -i hudu inca-ta pai' hudu pakulea' -ta.'
					</seg>
					<seg id="b.MAR.12.31" type="verse">
						Pai' tohe'i-mi parenta karonyala-na: `Kana tapoka'ahi' doo-ta hewa pompoka'ahi' -ta woto-ta moto.' Uma ria parenta ntani' -na to meliu kabohe-na ngkai to ronyala tohe'i.&quot;
					</seg>
					<seg id="b.MAR.12.32" type="verse">
						Na'uli' -mi guru agama toei hi Yesus: &quot;Makono mpu'u-di Guru! Makono lia to nu'uli' tetu-e. Pue' Ala bate hadua-na-wadi, uma ria ntani' -na.
					</seg>
					<seg id="b.MAR.12.33" type="verse">
						Pai' kana tapoka'ahi' -i hante nono-ta mpu'u, hante hawe'ea pekiri-ta pai' hudu pakulea' -ta. Pai' kana tapoka'ahi' doo-ta hewa woto-ta moto. Toe to meliu kalompe' -na ngkai hawe'ea porewua pai' rewa ntani' -na to tapopepue' hi Alata'ala.&quot;
					</seg>
					<seg id="b.MAR.12.34" type="verse">
						Na'epe Yesus kamonoto tompoi' -na tauna toei. Toe pai' na'uli' -ki: &quot;Neo' jadi' ntodea hi rala Kamagaua' Alata'ala mpu'u-moko!&quot; Ngkai ree, uma-pi hema to daho' mpekune' ba napa-napa hi Yesus.
					</seg>
					<seg id="b.MAR.12.35" type="verse">
						Nto'u-na Yesus metudui' hi Tomi Alata'ala, na'uli': &quot;Napa pai' guru agama mpo'uli' Magau' Topetolo' muli-na Magau' Daud?
					</seg>
					<seg id="b.MAR.12.37" type="verse">
						Hiaa' bo Daud moto mpokahangai' -i Pue' -na. Hante petete' Inoha' Tomoroli' Daud mpotompo'wiwi Magau' Topetolo' hewa toi: Pue' Ala mpo'uli' -ki Pue' -ku: `Mohura-moko hi mali ngka'ana-ku duu' -na kupopengkoru hawe'ea bali' -nu hi Iko.'
					</seg>
					<seg id="b.MAR.12.38" type="verse">
						Nto'u-na Yesus mpotudui' ntodea, na'uli' -raka: &quot;Pelompehi-koi, neo' -koi mpenau' kehi-ra guru agama. Goe' -ra modao' mpopake' baju to moloe, pai' goe' -ra ane tauna hi wiwi' karajaa motingkua' mpotabe-ra.
					</seg>
					<seg id="b.MAR.12.39" type="verse">
						Goe' -ra rapopohura hi pohuraa karabilaa' hi tomi posampayaa. Goe' -ra ane rapopohura-ra hi pohuraa to lompe' hi posusaa'.
					</seg>
					<seg id="b.MAR.12.40" type="verse">
						Mpobagiu-ra tobine tobalu, pai' -ra mpohagoi tomi-ra. Rawunii' kadada'a gau' -ra tohe'e hante mosampaya rapomoloe-loe. Motomo lia mpai' huku' -ra.&quot;
					</seg>
					<seg id="b.MAR.12.41" type="verse">
						Yesus mohura mohu' peti' pompunaa' doi pepue', pai' -i mponaa tauna to mpopuna' doi pepue' -ra hi rala-na. Wori' tauna to mo'ua' mpopuna' doi uma hangke-ngkedi'.
					</seg>
					<seg id="b.MAR.12.42" type="verse">
						Nto'u toe, rata wo'o-hawo hadua tobine tobalu to mpe'ahii' tuwu' -na, napuna' wo'o-hawo doi pepue' -na. To napuna' tohe'e, rompepa' doi ngkala, hangkedi' lia oli-na.
					</seg>
					<seg id="b.MAR.12.43" type="verse">
						Yesus mpokio' ana'guru-na pai' na'uli' -raka: &quot;Mpu'u ku'uli' -kokoi: tobalu to mpe'ahii' tuwu' -na tohe'e mai, meliu pewai' -na ngkai pewai' to rapuna' hawe'ea tau ntani' -na.
					</seg>
					<seg id="b.MAR.12.44" type="verse">
						Apa' hira' mewai' ngkai labi ka'uaa' -ra. Tapi' tobine toei, nau' hewa apa-mi kampe'ahii' -na, napewai' omea-mi to ria hi hi'a, nau' kakono-na to naparaluu-hawo hi katuwu' -na eo-eo-na.&quot;
					</seg>
				</div>
				<div id="b.MAR.13" type="chapter">
					<seg id="b.MAR.13.1" type="verse">
						Oti toe, malai-imi Yesus ngkai rala Tomi Alata'ala. Ria hadua ngkai ana'guru-na mpo'uli' -ki: &quot;Guru, hilo mpu'u-konae' tomi toe-e! Hilo watu-na! Uma mowo kancola-na!&quot;
					</seg>
					<seg id="b.MAR.13.2" type="verse">
						Na'uli' Yesus: &quot;Nuhilo wa tomi to bohe toe-e lau? Uma mpai' ria hamehaa' watu to bate pomeduncu-na. Bate ragero omea mpai'.&quot;
					</seg>
					<seg id="b.MAR.13.3" type="verse">
						Oti toe, hilou-imi Yesus hi Bulu' Zaitun pai' -i mohura mposinyanyohi-ki Tomi Alata'ala. Petrus, Yakobus, Yohanes pai' Andreas tumai mpololitai-i nto'u uma ria tau ntani' -na.
					</seg>
					<seg id="b.MAR.13.4" type="verse">
						Ra'uli': &quot;Uli' -kakai ba nto'uma kadupa' -na to nu'uli' toe-e we'i, pai' napa mpai' to jadi' tanda ane hawe'ea toe neo' madupa' -pi.&quot;
					</seg>
					<seg id="b.MAR.13.5" type="verse">
						Na'uli' Yesus: &quot;Pelompehi, neo' -koi ma'ala rabagiu.
					</seg>
					<seg id="b.MAR.13.6" type="verse">
						Apa' wori' mpai' tauna to mehupa' to mpo'uli' kahira' -na Magau' Topetolo', alaa-na wori' mpai' tauna to rabagiu.
					</seg>
					<seg id="b.MAR.13.7" type="verse">
						Mpo'epe-koi mpai' kareba panga'ea ngkai kalaa-na, ni'epe wo'o moni panga'ea to mohu'. Aga neo' me'eka', apa' hawe'ea toe kana jadi' ulu, tapi' kajadia' toe uma mpobatuai karata-nami kahudua dunia'.
					</seg>
					<seg id="b.MAR.13.8" type="verse">
						Nto'u toe mpai', wori' ngata mosipanga'ei, magau' hadua mpo'ewa magau' kahadua-na. Hiapa-apa ria linu pai' oro'. Aga hawe'ea toe lau lako' pontepu'ua-na-pidi, hewa pontodohaka hadua tobine to neo' mo'ana'.
					</seg>
					<seg id="b.MAR.13.9" type="verse">
						&quot;Aga koi' tohe'i, mo'inga' -inga' -koi! Apa' koi' mpai' bate rahoko' pai' rakeni hi topohura agama. Raweba' -koi hi rala tomi posampayaa. Rabua' -koi hi topoparenta pai' hi magau' sabana petuku' -ni hi Aku'. Nto'u toe mpai', ria loga-ni mpo'uli' -raka pepangala' -ni hi Aku'.
					</seg>
					<seg id="b.MAR.13.10" type="verse">
						Pai' Kareba Lompe' kana raparata hi humalili' dunia' kako'ia-na Eo Kiama.
					</seg>
					<seg id="b.MAR.13.11" type="verse">
						Ane rahoko' -koi pai' rakeni hi topohura, neo' -koi me'eka' ba napa mpai' petompoi' -ni. Ane rata-damo tempo-ni mololita, uli' -mi-hana napa to natu'u Pue' Ala hi rala nono-ni. Apa' napa to ni'uli' nto'u toe, bela ngkai pekiri-ni moto. Lolita-ni tetu mehupa' ngkai Inoha' Tomoroli'.
					</seg>
					<seg id="b.MAR.13.13" type="verse">
						&quot;Rata mpai' tempo-na hawe'ea tauna mpokahuku' -koi sabana petuku' -ni hi Aku'. Ria mpai' tauna to mpewai' ompi' -ra ba ana' -ra moto bona rapatehi sabana petuku' -ra hi Aku'. Ria wo'o ana' to mpo'ewa totu'a-ra pai' mpopatehi-ra. Aga tauna to tida mepangala' hi Aku' duu' hi ka'omea-na, mporata-ra kalompea' hi eo mpeno.
					</seg>
					<seg id="b.MAR.13.14" type="verse">
						&quot;Owi nabi Daniel mpolowa karata-na to rahanga' `Topegerohi to dada'a.' (Hema to mpobasa lolita pelowa toe, penotohi mpu'u batua-na!) Jadi', ane nihilo to nalowa Daniel toe mokore hi pokorea to ratagi-ki, agina tauna to mo'oha' hi Yudea metibo' hilou hi bulu' -na.
					</seg>
					<seg id="b.MAR.13.15" type="verse">
						Tauna to mohura hi parawa-na neo' -pi leba' mesua' hi rala tomi-na mpo'ala' ba napa-napa.
					</seg>
					<seg id="b.MAR.13.16" type="verse">
						Tauna to hi bonea, neo' -pi nculii' hi ngata mpo'ala' pohea-na. Kaliliu metibo'!
					</seg>
					<seg id="b.MAR.13.17" type="verse">
						Mpe'ahii' -ra mpai' tobine to nto'u-ra motina'i pai' to mpentii' ana' -ra nto'u toe, apa' mokoro mpai' petibo' -ra.
					</seg>
					<seg id="b.MAR.13.18" type="verse">
						Mekakae-koi hi Alata'ala bona eo petiboa' -ni toe neo' nto'u tempo lengi'.
					</seg>
					<seg id="b.MAR.13.19" type="verse">
						Apa' nto'u toe mpai' rata pesesa' to ko'ia ria hangkania jadi' ngkai lomo' -na Alata'ala mpajadi' dunia' rata tempo tohe'i, pai' uma wo'o-pi-hawo mpai' ria jadi' hi eo boko' -na.
					</seg>
					<seg id="b.MAR.13.20" type="verse">
						Aga naredehi moto mpai' Pue' Ala tempo kaparia toe, apa' ane uma naredehi tempo-na, bate uma ria haduaa to tuwu'. Jadi', apa' napoka'ahi' -ra tauna to napelihi pai' to napobagia, toe pai' naredehi mpai' tempo kaparia toe.
					</seg>
					<seg id="b.MAR.13.21" type="verse">
						&quot;Nto'u toe mpai', ane ria to mpo'uli' -kokoi: `Hilo, Magau' Topetolo' ohe'i-imi,' ba `Hilo, ohe'e-i mai Magau' Topetolo',' neo' nipangalai'.
					</seg>
					<seg id="b.MAR.13.22" type="verse">
						Apa' mehupa' mpai' wori' tauna to boa' to mpo'uli' kahira' -na Magau' Topetolo', ba to mpo'uli' kahira' -na nabi. Mpobabehi-ra tanda mekoncehi pai' tanda to mobaraka', bona mpobagiu-ra wori' tauna. Ane ke ma'ala, ntahawe' tauna to napelihi Alata'ala rabagiu wo'o.
					</seg>
					<seg id="b.MAR.13.23" type="verse">
						Aga koi' tohe'i, mo'inga' -inga' -koi! Ku'uli' ami' -mikokoi hawe'ea tohe'e kako'ia-na jadi'.
					</seg>
					<seg id="b.MAR.13.25" type="verse">
						&quot;Jadi', nto'u toe mpai', ane timpaliu-pi tempo kaparia toe, hawe'ea anu to mobaraka' hi langi' ralengo. Eo mobali' mobengi, wula uma-pi mehini, betue' roda' ngkai langi'.
					</seg>
					<seg id="b.MAR.13.26" type="verse">
						Nto'u toe-damo mpai', hawe'ea tauna mpohilo-a, Aku' Ana' Manusia', mana'u tumai hi rala limu'. Uma mowo kabaraka' -ku pai' pehini-ku nto'u toe.
					</seg>
					<seg id="b.MAR.13.27" type="verse">
						Kuhubui mala'eka-ku hilou mporumpu tauna to kupobagia ngkai humalili' dunia', ngkai wuntu dunia' pai' ngkai wuntu langi'.
					</seg>
					<seg id="b.MAR.13.28" type="verse">
						&quot;Petonoi-koi napa to kutudui' -kokoi hante lolita rapa' kaju ara. Ane nihilo rau-na mela' pai' mohulu-i, ni'inca-mi kaneo' -na mara eo.
					</seg>
					<seg id="b.MAR.13.29" type="verse">
						Wae wo'o ane nihilo-damo kajadia' toe we'i lou, ni'inca-mi neo' madupa' mpu'u-mi to ku'uli' we'i.
					</seg>
					<seg id="b.MAR.13.30" type="verse">
						Mpu'u ku'uli' -kokoi: hawe'ea toe we'i bate madupa' kako'ia-na mate omea tauna to tuwu' tempo toi.
					</seg>
					<seg id="b.MAR.13.31" type="verse">
						Langi' pai' dunia' mogero mpai', tapi' lolita-ku bate-bate-na duu' kahae-hae-na.
					</seg>
					<seg id="b.MAR.13.32" type="verse">
						&quot;Aga ane eo pai' jaa kadupa' -na hawe'ea toe, muntu' Tuama-ku-wadi to mpo'inca. Uma ria to ntani' -na to mpo'inca. Bangku' mala'eka to hi suruga-hawoe', uma wo'o-rawo ra'incai. Bangku' Aku' Ana' -nae', uma wo'o-kuwo ku'incai.
					</seg>
					<seg id="b.MAR.13.33" type="verse">
						Toe pai' kana mo'inga' -inga' pai' mojaga-koi, apa' uma ni'incai tempo kadupa' -na.
					</seg>
					<seg id="b.MAR.13.34" type="verse">
						Ane rata nculii' -apa mpai', kajadi' -na hewa lolita rapa' tohe'i. Hadua pue' tomi mopatuju hilou hi ngata to molaa. Kako'ia-na me'ongko', nahubui pahawaa' -na mpewili' tomi-na, hore-hore nawai' -ra bago-ra. Hi tompodoo wobo' na'uli' -ki: `Mo'inga' -inga' -koe'!'
					</seg>
					<seg id="b.MAR.13.36" type="verse">
						Jadi', kana mo'inga' mpu'u-ra, apa' uma ra'incai ba nto'uma karata-na pue' tomi, ba ncimonou' -di ba ntongo' bengi-di ba mepulo ngkii ba nto'u eo mehupa'. Nee-neo' mpai' rata ncorobaa-imi pai' narata-ra bula-ra leta'. Wae wo'o kana mo'inga' -inga' -koi, apa' uma ni'incai nto'uma-a rata.
					</seg>
					<seg id="b.MAR.13.37" type="verse">
						Napa to ku'uli' -kokoi tohe'i, ku'uli' wo'o hi hawe'ea tauna: Mo'inga' -inga' -hawoe'!&quot;
					</seg>
				</div>
				<div id="b.MAR.14" type="chapter">
					<seg id="b.MAR.14.1" type="verse">
						Ro'eo-damo rata-mi Eo Paskah pai' Posusa' Roti to uma Raragii. Imam pangkeni pai' guru agama bula-ra mpali' akala-ra mpolede Yesus bona rapatehi bongo-i.
					</seg>
					<seg id="b.MAR.14.2" type="verse">
						Ra'uli': &quot;Aga neo' ulu tababehi nto'u eo bohe, nee-neo' mpai' bara' ntodea.&quot;
					</seg>
					<seg id="b.MAR.14.3" type="verse">
						Nto'u Yesus hi ngata Betania, hilou-i hi tomi hadua tauna to rahanga' Simon topohaki' poko'. Bula-na hi ree, rata hadua tobine ngkeni hameha' butolo' ihia' lana honga to masuli' lia oli-na, to rababehi ngkai rali' kaju to mohonga. Bula-na Yesus ngkoni', tobine toei mpopengka butolo' toe pai' natua hi woo' Yesus bona mpobila' -i.
					</seg>
					<seg id="b.MAR.14.4" type="verse">
						Ba hangkuja dua to hi ree, moroe-ra mpohilo napa to nababehi tobine toei. Momepololitai-ramo ra'uli': &quot;Napa-mi-hawo kalaua-na lana honga rakerei mara hewa toe!
					</seg>
					<seg id="b.MAR.14.5" type="verse">
						Ke agina lau-pi-hawo rapobalu' nte oli tolu atu labi doi pera', pai' doi oli-na rawai' -raka tokabu.&quot; Toe pai' moroe-ra mpokaroe tobine toei.
					</seg>
					<seg id="b.MAR.14.6" type="verse">
						Na'uli' Yesus mpo'uli' -raka: &quot;Pelele' moto-i-hana. Napa pai' nipedahi nono-na? To nababehi hi Aku' toe-le, lompe'.
					</seg>
					<seg id="b.MAR.14.7" type="verse">
						Apa' tokabu-hana, ria oa' -ra dohe-ni. Ane dota-koi ntulungi-ra, ria oa' loga-ni. Aga Aku', uma-a mpai' ria oa' dohe-ni.
					</seg>
					<seg id="b.MAR.14.8" type="verse">
						Tobine toei mpobabehi napa to nakule' mpobabehi. Natuai-a hante lana honga mporodo ami' -mi woto-ku hi karatana-ku mpai', kako'ia-na rata tempo-na.
					</seg>
					<seg id="b.MAR.14.9" type="verse">
						Mpu'u ku'uli' -kokoi: hi humalili' dunia', hiapa-apa Kareba Lompe' rapalele, napa to nababehi tobine toei bate ralolita, uma mpai' ralipo' -lipo'.&quot;
					</seg>
					<seg id="b.MAR.14.10" type="verse">
						Nto'u toe, hadua ngkai ana'guru-na to hampulu' rodua, to rahanga' Yudas Iskariot, hilou hi imam pangkeni, mpo'uli' -raka patuju-na mpobalu' Yesus hi hira'.
					</seg>
					<seg id="b.MAR.14.11" type="verse">
						Goe' -ramo mpo'epe patuju-na toe, pai' rajanci-ki rawai' -i doi. Ngkai ree, Yudas mpopali' loga to lompe' mpobalu' Yesus hi bali' -na.
					</seg>
					<seg id="b.MAR.14.12" type="verse">
						Rata-mi eo to lomo' -na hi Posusa' Roti to Uma Raragii, nto'u bima Paskah rasumale'. Nto'u toe, ana'guru-na Yesus mpo'uli' -ki: &quot;Hiapa-kai mporodo pongkoni' Paskah to takoni' -e mpai'? Hiapa konoa-nu?&quot;
					</seg>
					<seg id="b.MAR.14.13" type="verse">
						Yesus mpohubui rodua ana'guru-na, na'uli' -raka: &quot;Hilou-mokoi hi rala ngata. Ria mpai' to mpohirua' -kokoi hadua tomane to ngkeni pontomua' -na oti ntomu'. Tuku' -imi.
					</seg>
					<seg id="b.MAR.14.14" type="verse">
						Ane mesua' -i hi rala tomi, uli' -ki pue' tomi: `Na'uli' Guru: Hiapa-kuwo pobabehia-ku Posusa' Paskah hante ana'guru-ku?'
					</seg>
					<seg id="b.MAR.14.15" type="verse">
						Pue' tomi toe mpai' mpotudo' -kokoi hameha' kamar to hi lolo-na to bohe. Kamar toe teporodo ami' -mi, hono' -mi rewa-na. Hi retu-mokoi mpai' mporodo-taka pongkoni' Paskah-ta.&quot;
					</seg>
					<seg id="b.MAR.14.16" type="verse">
						Hilou mpu'u-ramo ana'guru-na to rodua toera mesua' rala ngata. Rarata mpu'u-mi hewa to na'uli' -raka, pai' -ra mporodo-mi pongkoni' Paskah.
					</seg>
					<seg id="b.MAR.14.17" type="verse">
						Mobengi-mi, rata-imi Yesus hante ana'guru-na to hampulu' rodua.
					</seg>
					<seg id="b.MAR.14.18" type="verse">
						Bula-na mohura ngkoni', na'uli' -mi: &quot;Pe'epei-koi: Ria hadua ngkai koi', to ngkoni' hante Aku' toe lau, to mpobalu' -a mpai' hi bali' -ku.&quot;
					</seg>
					<seg id="b.MAR.14.19" type="verse">
						Mpo'epe tohe'e, kapeda' -nami nono-ra ana'guru-na, pai' mepekune' -ramo hadua bo hadua hi Yesus, ra'uli': &quot;Bela-hawo aku' to nutoa' -e Pue'?&quot;
					</seg>
					<seg id="b.MAR.14.20" type="verse">
						Na'uli' Yesus: &quot;To mpobalu' -ale, hadua ngkai koi' to hampulu' rodua tohe'i-e, to mpodulu' -ka.
					</seg>
					<seg id="b.MAR.14.21" type="verse">
						Makono mpu'u, Aku' Ana' Manusia' bate mate hewa to ralowa hi rala Buku Tomoroli' -e. Aga mpe'ahii' tauna to mpobalu' -a tetui. Ke lompe' lau-pi ane uma-i na'ote tina-na.&quot;
					</seg>
					<seg id="b.MAR.14.22" type="verse">
						Bula-ra ngkoni', na'ala' -mi Yesus roti pai' naposampayai, mpo'uli' tarima kasi hi Alata'ala. Oti toe, napihe-pihe pai' natonu-raka, na'uli': &quot;Ala' -mi, koni' -mi. Toi-mi woto-ku.&quot;
					</seg>
					<seg id="b.MAR.14.23" type="verse">
						Oti toe na'ala' wo'o sangkiri' to ihia' anggur, na'uli' tarima kasi hi Alata'ala pai' natonu-raka. Nginu omea-ramo ngkai sangkiri' toe.
					</seg>
					<seg id="b.MAR.14.24" type="verse">
						Na'uli' -raka: &quot;Toi-mi raa' -ku to rabowo ane mate-a mpai' bona mpotolo' wori' tauna. Raa' -ku toi mporohoi pojanci to mpoposidai' Alata'ala hante manusia'.
					</seg>
					<seg id="b.MAR.14.25" type="verse">
						Mpu'u ku'uli' -kokoi: ntepu'u ngkai wae lau, uma-apa nginu anggur duu' -na rata tempo-na Alata'ala jadi' Magau' hi dunia'. Nto'u toe-damo mpai', pai' lako' ku'inu anggur to bo'u hi rala Kamagaua' -na.&quot;
					</seg>
					<seg id="b.MAR.14.26" type="verse">
						Oti toe, morona' -ramo hanyala rona' pe'une'. Kahudu-ra morona', malai-ramo ngkai ngata hilou hi Bulu' Zaitun.
					</seg>
					<seg id="b.MAR.14.27" type="verse">
						Na'uli' Yesus mpo'uli' -raka ana'guru-na: &quot;Hawe'ea-ni mpai', molengo pepangala' -ni hi Aku', apa' ria te'uki' Lolita Alata'ala to mpo'uli' hewa toi: `Kupatehi topo'ewu toei, alaa-na bima-na pagaa' -gaa' -ramo.'
					</seg>
					<seg id="b.MAR.14.28" type="verse">
						Aga ane tuwu' nculii' -apa mpai', meri'ulu-a hilou hi tana' Galilea, bona hirua' hi ria-ta-damo mpai'.&quot;
					</seg>
					<seg id="b.MAR.14.29" type="verse">
						Na'uli' Petrus: &quot;Nau' hawe'ea tauna molengo pepangala' -ra hi Iko Pue', aku' uma!&quot;
					</seg>
					<seg id="b.MAR.14.30" type="verse">
						Na'uli' Yesus: &quot;Mpu'u ku'uli' -koko: Bengi toe mpai' lau, kako'ia-na turua' manu' karongkani-na, mpolia' tolu ngkani-moko mposapu kanu'inca-ku.&quot;
					</seg>
					<seg id="b.MAR.14.31" type="verse">
						Aga hangkedi' kanaperohoi-na Petrus lolita-na, na'uli': &quot;Nau' -a mate hangkaa-ngkania dohe-nu, uma mpu'u kusapu kaku'inca-nu!&quot; Wae wo'o-rawo lolita-ra ana'guru-na to ntani' -na.
					</seg>
					<seg id="b.MAR.14.32" type="verse">
						Rata-ramo hi pampa to rahanga' Getsemani. Hi ree na'uli' Yesus mpo'uli' -raka ana'guru-na: &quot;Koi', mohura hi rei-mokoi mpopea-a, bula-ku hilou mosampaya.&quot;
					</seg>
					<seg id="b.MAR.14.33" type="verse">
						Aga Petrus, Yakobus pai' Yohanes nabawai hilou dohe-na. Nto'u toe pepa-mi na'epe pai' mokaratu-mi nono-na.
					</seg>
					<seg id="b.MAR.14.34" type="verse">
						Na'uli' -raka: &quot;Susa' lia nono-ku, hewa to neo' mate-ama ku'epe. Rehe'i-mokoi ulu mojaga.&quot;
					</seg>
					<seg id="b.MAR.14.35" type="verse">
						Oti toe, hilou-imi molaa hangkedi', pai' -i motumpa hi tana' mosampaya. Rala posampaya-na merapi' -i bona ane ma'ala uma-i-hawo mporata kaparia toe.
					</seg>
					<seg id="b.MAR.14.36" type="verse">
						Na'uli': &quot;Tuama-ku! Uma ria to uma majadi' ane Iko Mama mpo'uli'. Wi'iha-ka-kuwo kaparia to neo' mporumpa' -a toi. Aga bela konoa-ku Aku' to jadi', agina konoa-nu Iko moto.&quot;
					</seg>
					<seg id="b.MAR.14.37" type="verse">
						Oti toe, nculii' -imi hi ana'guru-na to tolu, narata-ra bula-ra leta' moto. Na'uli' mpo'uli' -ki Petrus: &quot;Simon! Ba leta' -dako-konae! Hajaa-wadi uma nudadahi mojaga?
					</seg>
					<seg id="b.MAR.14.38" type="verse">
						Mojaga pai' mosampaya-mokoi, bona neo' -koi mporata pesori. Hi rala nono-ni dota moto-koi mpobabehi to makono, aga uma nidadahi apa' manusia' bate lente.&quot;
					</seg>
					<seg id="b.MAR.14.39" type="verse">
						Ngkai ree, hilou wo'o-imi mosampaya. Posampaya-na toe hibalia hante posampaya-na to lomo' -na.
					</seg>
					<seg id="b.MAR.14.40" type="verse">
						Oti toe, nculii' wo'o-imi mporata ana'guru-na, leta' wo'o-ra-wadi apa' mopoke' rahi mata-ra. Nakehele-ra, aga uma-ra winihi apa' uma ra'incai ba napa to ra'uli' -ki.
					</seg>
					<seg id="b.MAR.14.41" type="verse">
						Hilou wo'o-imi mosampaya katolu ngkani-na, pai' oti toe, nculii' wo'o-imi hi ana'guru-na, na'uli' -raka: &quot;Turu pai' leta' oa' -pada-koi? Naporae' -mi! Rata-mi tempo-na Aku' Ana' Manusia' rapobalu' pai' ratonu hi tauna to dada'a.
					</seg>
					<seg id="b.MAR.14.42" type="verse">
						Memata-mokoi! Hilo, etu-imi tumai to mpobalu' -a. Kita-mi lou.&quot;
					</seg>
					<seg id="b.MAR.14.43" type="verse">
						Bula-na Yesus mololita-pidi, rata mpu'u-imi Yudas, hadua ngkai ana'guru-na to hampulu' rodua. Pai' dohe-na wori' wo'o tau ntani' -na to ngkeni piho' pai' sumampu. Hira' toe rapahawa' imam pangkeni, guru agama pai' totu'a to Yahudi.
					</seg>
					<seg id="b.MAR.14.44" type="verse">
						Yudas mpo'uli' ami' -miraka tanda bona ra'inca kato'uma-nai Yesus, na'uli': &quot;Hema mpai' to ku'eki, Hi'a-mi. Hoko' -imi, keni-i hilou, jaga lompe' -i.&quot;
					</seg>
					<seg id="b.MAR.14.45" type="verse">
						Jadi', karata-ra hi ree, kahilou-nami Yudas mpohirua' -ki Yesus, na'uli': &quot;Guru!&quot; pai' -i na'eki ntuku' ada-ra to Yahudi.
					</seg>
					<seg id="b.MAR.14.46" type="verse">
						Katumai-rami tauna to wori' mpohoko' Yesus.
					</seg>
					<seg id="b.MAR.14.47" type="verse">
						Ngkai ree, hadua tauna to mokore mohu' Yesus mpowute' piho' -na natime-ki batua Imam Bohe, bela mpoholu tilinga-na.
					</seg>
					<seg id="b.MAR.14.48" type="verse">
						Na'uli' Yesus mpo'uli' -raka tauna to mpohoko' -i: &quot;Ha toperampaki-a toi-e, pai' mingki' tumai-koi ntali piho' pai' sumampu mpohoko' -ae!
					</seg>
					<seg id="b.MAR.14.49" type="verse">
						Butu eo-na ria moto-a dohe-ni hi Tomi Alata'ala metudui', napa pai' uma-a nihoko' nto'u toe? Aga tohe'i kana jadi', bona madupa' -mi to te'uki' hi rala Buku Tomoroli'.&quot;
					</seg>
					<seg id="b.MAR.14.50" type="verse">
						Ngkai ree, metibo' -ramo hawe'ea ana'guru-na mpalahii-i.
					</seg>
					<seg id="b.MAR.14.51" type="verse">
						Ria wo'o hadua kabilasa mpotuku' Yesus nto'u toe, motapui' -i-wadi hante abe' to bula. Ria-ra to doko' mpohoko' -i,
					</seg>
					<seg id="b.MAR.14.52" type="verse">
						toe pai' naroncu-mi abe' -na, pai' -i metibo' molawa.
					</seg>
					<seg id="b.MAR.14.53" type="verse">
						Ngkai ree, Yesus rakeni hilou hi tomi Imam Bohe. Hi ria, morumpu-ramo hawe'ea imam pangkeni, guru agama pai' totu'a to Yahudi to ntani' -na.
					</seg>
					<seg id="b.MAR.14.54" type="verse">
						Petrus metuku' ngkawao-wadi, duu' -na rata hi berewe tomi Imam Bohe. Hi ria mohura-i moneru dohe topojaga.
					</seg>
					<seg id="b.MAR.14.55" type="verse">
						Nto'u toe, imam pangkeni pai' hawe'ea topohura agama mpali' sabi' to mpakilu Yesus, bona ngalai' rahuku' mate-i. Aga uma raruai' sala' -na.
					</seg>
					<seg id="b.MAR.14.56" type="verse">
						Wori' moto sabi' to mpopakilu-i, aga uma hibalia lolita-ra.
					</seg>
					<seg id="b.MAR.14.57" type="verse">
						Ria ba hangkuja dua to mokore pai' to mosabi' boa', ra'uli':
					</seg>
					<seg id="b.MAR.14.58" type="verse">
						&quot;Tauna toii, ki'epe-i-kaina mpo'uli' hewa toi: `Kugero Tomi Alata'ala to nawangu manusia', pai' rala-na tolu eo kuwangu to ntani' -na, to bela manusia' mpowangu.'&quot;
					</seg>
					<seg id="b.MAR.14.59" type="verse">
						Hiaa' posabi' -ra toe, uma wo'o-wadi hibalia.
					</seg>
					<seg id="b.MAR.14.60" type="verse">
						Kamokore-nami Imam Bohe hi nyanyoa hawe'ea topohura, pai' na'uli' -ki Yesus: &quot;Ha uma nutompoi' -ra to mpakilu-ko toe-e?&quot;
					</seg>
					<seg id="b.MAR.14.61" type="verse">
						Aga Yesus, uma-i winihi, uma-i metompoi' nau' hamelaa. Hangkani-pi Imam Bohe mpekune' -i: &quot;Ha Iko mpu'u-mi Magau' Topetolo', Ana' Alata'ala to Moroli'?&quot;
					</seg>
					<seg id="b.MAR.14.62" type="verse">
						Na'uli' Yesus: &quot;Aku' -mi, pai' nihilo moto-a mpai', Aku' Ana' Manusia', mohura pai' moparenta hi mali ka'ana Alata'ala to Mobaraka', pai' nihilo wo'o-a mana'u tumai ngkai suruga hi rala limu'.&quot;
					</seg>
					<seg id="b.MAR.14.63" type="verse">
						Mpo'epe toe we'i, Imam Bohe mpoheu' baju-na ngkai kamoroe-na, pai' na'uli': &quot;Uma-pi mingki' ria sabi'!
					</seg>
					<seg id="b.MAR.14.64" type="verse">
						Ni'epe moto-mi-koiwo lolita-na mpokedi' Alata'ala. Beiwa-mi-koiwo kabotu' -ni?&quot; Hibalia-mi kabotu' -ra omea, ra'uli': &quot;Bate masala' -imile, kana rahuku' mate-i!&quot;
					</seg>
					<seg id="b.MAR.14.65" type="verse">
						Ngkai ree, ria-ra to mpo'uelikui-i, ria wo'o to mpopo'ore' -i: rakaramuai lio-na, raweba' -i, pai' ra'uli' -ki: &quot;Ee nabi! Pe'uli' pe' ba hema to mpoweba' -koe!&quot; Topojaga wo'o-hawo, mehopo' wo'o-ramo-rawo.
					</seg>
					<seg id="b.MAR.14.66" type="verse">
						Nto'u toe, Petrus hi berewe-pidi. Bula-na hi berewe toe, tumai hadua tobine topobago hi tomi Imam Bohe.
					</seg>
					<seg id="b.MAR.14.67" type="verse">
						Kampohilo-na Petrus moneru, nanaa-i pai' na'uli' -ki: &quot;Ba iko wo'o-di hadua doo-na Yesus to Nazaret toei-e mai?&quot;
					</seg>
					<seg id="b.MAR.14.68" type="verse">
						Aga nasapu Petrus, na'uli': &quot;Uma ku'incai-i, pai' uma kupaha ba napa to nu'uli'!&quot; Ngkai ree moderu' -imi hilou mohu' hi wobo' wala. Turua' -mi manu'.
					</seg>
					<seg id="b.MAR.14.69" type="verse">
						Pehilo wo'o-imi tobine toei, na'uli' -raka tauna to hi ree: &quot;Hi'a tetu wo'o-di doo-na Yesus toei-e mai.&quot;
					</seg>
					<seg id="b.MAR.14.70" type="verse">
						Aga nasapu mperii wo'o-wadi Petrus. Uma mahae ngkai ree, tauna to mokore hi ree mpo'uli' wo'o-miki: &quot;Iko mpu'u-di doo-nae! Apa' to Galilea wo'o-ko-kowo.&quot;
					</seg>
					<seg id="b.MAR.14.71" type="verse">
						Kamosumpa-nami Petrus mpotuna' woto-na, na'uli': &quot;Uma mpu'u ku'incai tauna to ni'uli' tetui!&quot;
					</seg>
					<seg id="b.MAR.14.72" type="verse">
						Nto'u toe, turua' -mi manu' karongkani-na. Nakiwoi-mi Petrus lolita-na Yesus ngone to mpo'uli' -ki: &quot;Kako'ia-na turua' manu' karongkani-na, mpolia' tolu ngkani-moko mposapu kanu'inca-ku.&quot; Kageo' -nami Petrus kaka'utu-utu.
					</seg>
				</div>
				<div id="b.MAR.15" type="chapter">
					<seg id="b.MAR.15.1" type="verse">
						Mepupulo ngkii, hawe'ea topohura agama nte imam pangkeni pai' guru agama pai' totu'a to Yahudi to ntani' -na, mohawa' wo'o-ramo. Rahoo' -imi Yesus, rakeni hilou rabua' hi Gubernur Pilatus.
					</seg>
					<seg id="b.MAR.15.2" type="verse">
						Mepekune' -i Pilatus: &quot;Ha Iko mpu'u-mi Magau' to Yahudi-e?&quot; Na'uli' Yesus: &quot;Wae mpu'u, hewa to nu'uli' tetu.&quot;
					</seg>
					<seg id="b.MAR.15.3" type="verse">
						Wori' nyala pepakilu to raparata imam pangkeni hi Pilatus.
					</seg>
					<seg id="b.MAR.15.4" type="verse">
						Toe pai' mepekune' wo'o-i-pidi: &quot;Uma-ko dota metompoi' -e? Wori' nyala-mi to raparata kehi-nu.&quot;
					</seg>
					<seg id="b.MAR.15.5" type="verse">
						Aga Yesus bate uma-pi winihi, alaa-na napokakonce mpu'u Pilatus.
					</seg>
					<seg id="b.MAR.15.6" type="verse">
						Butu eo bohe Paskah, Pilatus biasa-na mpobahaka hadua tauna to ratarungku', ba hema to raperapi' ntodea.
					</seg>
					<seg id="b.MAR.15.7" type="verse">
						Hi mpae toe, ria hi rala tarungku' hadua to me'ewa hi topoparenta, to rahanga' Barabas. Barabas pai' doo-na, ria-ramo mpopatehi tauna rala pe'ewa-ra hi topoparenta.
					</seg>
					<seg id="b.MAR.15.8" type="verse">
						Jadi', morumpu-ramo ntodea, raperapi' hi Pilatus bona nabahaka hadua to ratarungku' hewa to biasa nababehi butu mpae-na.
					</seg>
					<seg id="b.MAR.15.9" type="verse">
						Napekune' -ra: &quot;Beiwa, dota-koi ane kubahaka-kokoi Magau' to Yahudi toii?&quot;
					</seg>
					<seg id="b.MAR.15.10" type="verse">
						Pilatus mpo'uli' hewa toe, apa' na'inca ka'uma-na-hawo masala' -i Yesus; imam pangkeni mpotonu Yesus hi hi'a ngkai kamohingi' -ra-wadi.
					</seg>
					<seg id="b.MAR.15.11" type="verse">
						Aga imam pangkeni mpo'ukei' ntodea, ra'uli' -raka: &quot;Perapi' -koi bona nabahaka-taka Barabas!&quot; Merapi' Barabas mpu'u-ramo.
					</seg>
					<seg id="b.MAR.15.12" type="verse">
						Ngkai ree, na'uli' wo'o-mi Pilatus mpo'uli' -raka ntodea: &quot;Ane rapa' -na Barabas to kubahaka-kokoi, kupopai-imi tauna to ni'uli' magau' -ni to Yahudi-e?&quot;
					</seg>
					<seg id="b.MAR.15.13" type="verse">
						Pejeu' -rami ntodea, ra'uli': &quot;Parika' -i!&quot;
					</seg>
					<seg id="b.MAR.15.14" type="verse">
						Napekune' Pilatus: &quot;Hiaa' napa sala' -na?&quot; Rapesukui lau-mi mejeu': &quot;Parika' -imi!&quot;
					</seg>
					<seg id="b.MAR.15.15" type="verse">
						Pilatus doko' ngala' nono ntodea, toe pai' nabahaka-miraka Barabas. Oti toe, nahubui-mi tantara-na mpoweba' Yesus pai' natonu-miraka bona raparika'.
					</seg>
					<seg id="b.MAR.15.16" type="verse">
						Oti toe, tantara mpokeni Yesus hilou hi po'ohaa' -ra to hi rala tomi Gubernur, pai' -ra mpokio' hawe'ea doo-ra tumai.
					</seg>
					<seg id="b.MAR.15.17" type="verse">
						Ra'uncoi' -imi hante baju to mperelei to hewa baju magau'. Rababehi hameha' songko ngkai walaa to morui to hewa songko magau', pai' rasongkoi-ki.
					</seg>
					<seg id="b.MAR.15.18" type="verse">
						Oti toe, pai' -i rapopo'ore', ra'uli' -ki: &quot;Wori' tabe, Magau' to Yahudi!&quot;
					</seg>
					<seg id="b.MAR.15.19" type="verse">
						Woo' -na rapao' hante lua', ra'uelikui-i, pai' motingkua' -ra ntani' hewa to mpobila' -i.
					</seg>
					<seg id="b.MAR.15.20" type="verse">
						Ka'oti-na rapopo'ore' hewa toe, raroncu-mi baju to mperelei-e we'i, pai' ra'uncoi' nculii' -imi pohea-na ami'. Oti toe, rakeni-imi hilou hi mali ngata bona raparika'.
					</seg>
					<seg id="b.MAR.15.21" type="verse">
						Hi lengko ohea, hirua' -ra hante hadua tauna to lako' rata hi ngata, pai' rapewuku-ki hi'a-mi mpopaha'a kaju parika' -na Yesus. Hanga' -na Simon to Kirene, tuama-ra hira' Aleksander pai' Rufus.
					</seg>
					<seg id="b.MAR.15.22" type="verse">
						Ko'ia mahae, rata-ramo hi po'ohaa' to rahanga' Golgota, batua-na Bulu' Banga'woo'.
					</seg>
					<seg id="b.MAR.15.23" type="verse">
						Hi ree, Yesus rapopo'inui anggur to ragalo pokuli' to rahanga' mur, aga uma-i dota mpo'inu.
					</seg>
					<seg id="b.MAR.15.24" type="verse">
						Oti toe, tantara mpoparika' -i, pai' -ra mpobagi-bagi pohea-na hante mpotene' undi hewa pompenoa' -ra, ba hema-ra to mporata.
					</seg>
					<seg id="b.MAR.15.25" type="verse">
						Nto'u karaparika' -na toe, jaa sio mepulo.
					</seg>
					<seg id="b.MAR.15.26" type="verse">
						Hi kaju parika' -na hi ntoto woo' -na, ria ukia' to mpo'uli' napa to rapakilu-ki, hewa toi moni-na: MAGAU' TO YAHUDI.
					</seg>
					<seg id="b.MAR.15.27" type="verse">
						Ria wo'o rodua toperampaki raparika' dohe-na, hadua mali ka'ana-na hadua mali ki'ii-na. ((
					</seg>
					<seg id="b.MAR.15.28" type="verse">
						Jadi', napa to rababehi toe, madupa' -mi lolita Buku Tomoroli' to mpo'uli': &quot;Magau' Topetolo' rapohewa tauna to dada'a.&quot;))
					</seg>
					<seg id="b.MAR.15.29" type="verse">
						Tauna to liu hi ree, ngkololi-ra mpopo'ore' -i, ra'uli': &quot;Hahi Nu'uli' -kona mpogero-ko Tomi Alata'ala pai' nuwangu nculii' rala-na tolu eo!
					</seg>
					<seg id="b.MAR.15.30" type="verse">
						Ane wae-di, tulungi moto-mi woto-nu! Mana'u-moko ngkai kaju parika' tetu!&quot;
					</seg>
					<seg id="b.MAR.15.31" type="verse">
						Wae wo'o imam pangkeni hante guru agama ntora mpopo'ore' -i. Momepololitai-ramo ra'uli': &quot;Tau ntani' -na natulungi-ramo. Woto-na moto-pi uma nakulei' ntulungi.
					</seg>
					<seg id="b.MAR.15.32" type="verse">
						Hiaa' bo ra'uli' Hi'a Magau' Topetolo', Magau' to Israel! Ane tahilo mpu'u-i mana'u ngkai kaju parika' -na toe mai, lako' tapangala' -idi.&quot; Ntahawe' tauna to raparika' dohe-na, meruge' wo'o-ra-rawo.
					</seg>
					<seg id="b.MAR.15.33" type="verse">
						Tebua' -mi eo, muu-mule' mobengi hobo' hi ngata toe rala-na tolu jaa.
					</seg>
					<seg id="b.MAR.15.34" type="verse">
						Jaa tolu ncimonou', mekio' -imi Yesus napasimuku mpo'uli': &quot;Alata'ala-ku, Alata'ala-ku! Napa pai' nupalahii-a?&quot; Hi rala basa Yahudi hewa toi moni-na: &quot;Eloi, Eloi, lama sabakhtani?&quot;
					</seg>
					<seg id="b.MAR.15.35" type="verse">
						Ba hangkuja dua to mokore mohu' hi kaju parika' -na mpo'epe pe'au-na toe, ra'uli': &quot;Epe-dile! Mpokio' nabi Elia-i.&quot;
					</seg>
					<seg id="b.MAR.15.36" type="verse">
						Hadua mokeno hilou mpo'ala' hampu'u wunga to hewa lomo', nabangkahi hi rala ue anggur to mo'onco, natu'u hi wuntu hompea pai' napopoju'ui-ki Yesus bona na'inu. Na'uli': &quot;Popea, tahilo ba tumai mpu'u-i Elia mpopana'u-i ngkai kaju parika'!&quot;
					</seg>
					<seg id="b.MAR.15.37" type="verse">
						Ngkai ree, kame'au-nami Yesus napesukui, pai' modupe' -mi inoha' -na.
					</seg>
					<seg id="b.MAR.15.38" type="verse">
						Nto'u toe, kain porini-olo' to tetoe hi rala Tomi Alata'ala mobika' ntongo' ngkai lolo-na rata hi une' -na.
					</seg>
					<seg id="b.MAR.15.39" type="verse">
						Tadulako tantara to mokore mponyanyohi kaju parika' toe mpohilo beiwa kamate-na Yesus. Na'uli': &quot;Ana' Alata'ala mpu'u-i-tawo'!&quot;
					</seg>
					<seg id="b.MAR.15.40" type="verse">
						Ria wo'o hi ree ba hangkuja dua tobine to menaa ngkawao. Hanga' -na to hadua, Maria Magdalena. To hadua wo'o, Maria tina-ra Yakobus to tu'ai pai' Yoses. Pai' hadua wo'o, Salome.
					</seg>
					<seg id="b.MAR.15.41" type="verse">
						Tobine toe-ramo to mpotuku' pai' mpotulungi Yesus bula-na hi tana' Galilea. Pai' wori' wo'o-pidi tobine to ntani' -na to mpotuku' Yesus tumai ngkai Galilea rata hi Yerusalem.
					</seg>
					<seg id="b.MAR.15.42" type="verse">
						Eo karaparika' -na Yesus toe, eo pomporodoa, batua-na, eo kako'ia-na eo pepuea', pai' ntuku' ada to Yahudi ntepu'u ncimonou' toe, rapalii' -mi mobago. Jadi', neo' limpa-mi eo,
					</seg>
					<seg id="b.MAR.15.43" type="verse">
						tumai-mi hadua tauna to rahanga' Yusuf to Arimatea. Yusuf toei, hadua topohura agama Yahudi to rabila', mahae moto-imi-hana mpopea tempo-na Alata'ala jadi' Magau' hi dunia'. Yusuf mpedahoi' hilou hi Pilatus mperapi' woto-na Yesus.
					</seg>
					<seg id="b.MAR.15.44" type="verse">
						Konce-i Pilatus mpo'epe kasohi' -na mate Yesus. Toe pai' nakio' -mi tadulako tantara napompekunei' ba mahae-imi Yesus mate.
					</seg>
					<seg id="b.MAR.15.45" type="verse">
						Kana'epe-na Pilatus lolita tadulako tohe'e, napiliu-imi Yusuf mpo'ala' woto Yesus.
					</seg>
					<seg id="b.MAR.15.46" type="verse">
						Yusuf mpo'oli kain to bula bona nahompui' -ki. Napopana'u-mi woto-na ngkai kaju parika' pai' naputu' hante kain toe. Oti toe natu'u hi rala daeo' to ralonga' hi panapa bulu' watu, pai' naluli' hameha' watu na'unca-ki wobo' daeo' toe.
					</seg>
					<seg id="b.MAR.15.47" type="verse">
						Maria Magdalena pai' Maria tina-na Yoses mpetonoi kahiapa-na woto-na Yesus ratu'u.
					</seg>
				</div>
				<div id="b.MAR.16" type="chapter">
					<seg id="b.MAR.16.1" type="verse">
						Katimpaliu-na eo pepuea', Maria Magdalena, Maria tina-na Yakobus, pai' Salome, hilou-ra mpo'oli anu mohonga. Patuju-ra, doko' hilou mpolanai woto-na Yesus hante to mohonga toe.
					</seg>
					<seg id="b.MAR.16.2" type="verse">
						Jadi', mepupulo ngkii eo Mingku, lako' moweka', hilou-ramo hi daeo'.
					</seg>
					<seg id="b.MAR.16.4" type="verse">
						Hi lengko ohea momepololitai-ramo, ra'uli': &quot;Hema-mi-tawo to mpotulungi-ta mpoderu' watu po'unca wobo' daeo'?&quot; Apa' watu toe ria bohe lia. Ntaa' we'i, karata-ra hi daeo', rahilo-rawo tederu' -mi watu.
					</seg>
					<seg id="b.MAR.16.5" type="verse">
						Pesua' -rami hi rala daeo', mpohilo-ra hadua kabilasa mohura tono' mali ka'ana-na, moheai hante pohea to bula. Konce tobine toera mpohilo-i.
					</seg>
					<seg id="b.MAR.16.6" type="verse">
						Na'uli' kabilasa toei: &quot;Neo' -koi konce! Mpali' Yesus to Nazaret-koi, to mate raparika'. Tuwu' nculii' -imi! Uma-ipi ria hi rehe'i. Hilo karatu'ua-na wengi.
					</seg>
					<seg id="b.MAR.16.7" type="verse">
						Wae-e lau, hilou-mokoi, uli' -raka Petrus pai' ana'guru-na to ntani' -na katuwu' -na nculii' -mi. Uli' -raka hewa toi: Hilou meri'ulu-i hi tana' Galilea. Hi ria-damo mpai', pai' -i nihilo, hewa to oti na'uli' -kokoi wengi.&quot;
					</seg>
					<seg id="b.MAR.16.8" type="verse">
						Pehupa' -ra tobine toera ngkai rala daeo', pokeno-rami metibo', apa' wulunga pai' moridi' -ramo. Uma-ra ulu mpololitai hema-hema, apa' ngkai kame'eka' -ra.
					</seg>
					<seg id="b.MAR.16.9" type="verse">
						Pemata-na Yesus ngkai kamatea mepupulo ngkii hi eo Mingku, lomo' -na mpopehuwu-i woto-na hi Maria Magdalena. Maria tohe'ei, ria-i Yesus mpopalai pitu seta to mpohawi' -i.
					</seg>
					<seg id="b.MAR.16.11" type="verse">
						Hilou-imi Maria hi topetuku' -na Yesus, narata-ra bula-ra geo' pai' peda' nono-ra. Na'uli' -raka: &quot;Tuwu' nculii' -imi-hana Pue', kuhilo-imi we'i!&quot; Aga uma raparasaya hawe'ea to najarita Maria toe.
					</seg>
					<seg id="b.MAR.16.12" type="verse">
						Oti toe, Yesus mpopehuwu wo'o-mi woto-na hi rodua topetuku' -na bula-ra mako' hilou hi mali ngata. Nto'u toe, lence-na mobali', alaa-na uma ra'incai Kayesus-na.
					</seg>
					<seg id="b.MAR.16.13" type="verse">
						Ponculi' -rami to rodua toera mpo'uli' -raka doo-ra kampohilo-ra Yesus. Aga uma wo'o raparasaya.
					</seg>
					<seg id="b.MAR.16.14" type="verse">
						Ngkai ree, mehupa' wo'o-imi hi ana'guru-na to hampulu' hadua bula-ra ngkoni'. Nakamaro-ra apa' kura' pepangala' -ra pai' motu'a nono-ra. Nau' ria-mi tauna to mpohilo-i, uma oa' -ra dota mparasaya katuwu' -na nculii' mpu'u-imi.
					</seg>
					<seg id="b.MAR.16.15" type="verse">
						Na'uli' -raka: &quot;Hilou-mokoi hi humalili' dunia', mpopalele Kareba Lompe' hi hawe'ea tauna.
					</seg>
					<seg id="b.MAR.16.16" type="verse">
						Hema to mepangala' pai' raniu', tehore-ra ngkai huku' jeko' -ra. Aga hema to uma mepangala' bate rahuku'.
					</seg>
					<seg id="b.MAR.16.17" type="verse">
						Pai' hema to mepangala', kuwai' -ra kuasa mpobabehi tanda-tanda to hewa toi: Hante hanga' -ku mpopalai-ra seta. Mololita-ra hante basa to uma ra'incai ngkai baraka' Inoha' Tomoroli'.
					</seg>
					<seg id="b.MAR.16.18" type="verse">
						Ria-ra to ngkamu ule, ba paia-na nginu rasu, aga uma moto-ra moapa. Mpojama-ra tauna to peda', bona mo'uri' -ra topeda'.&quot;
					</seg>
					<seg id="b.MAR.16.19" type="verse">
						Ka'oti-na Pue' Yesus mpololitai-ra, te'ongko' -imi hilou hi suruga, pai' -i mohura hi mali ka'ana Alata'ala.
					</seg>
					<seg id="b.MAR.16.20" type="verse">
						Ngkai ree, topetuku' -na hilou mpopalele Kareba Lompe' hiapa-apa. Pue' mobago hangkaa-ngkania dohe-ra, pai' nawai' -ra kuasa mpobabehi tanda mekoncehi bona mporohoi kamakono-na Kareba to rakeni.
					</seg>
				</div>
			</div>
			<div id="b.LUK" type="book">
				<div id="b.LUK.1" type="chapter">
					<seg id="b.LUK.1.1" type="verse">
						Teofilus to rabila': Wori' -mi tauna mperao mpo'uki' dala ngkatuwu' -na Yesus, hewa to jadi' ba hangkuja mpae to liu hi laintongo' -ta.
					</seg>
					<seg id="b.LUK.1.2" type="verse">
						To ra'uki' tohe'e, hibalia hante tutura to raparata-taka tauna to mpohilo mata moto-mi hawe'ea to jadi' toe ngkai lomo' -na pai' to jadi' pangkeni Lolita Pue'.
					</seg>
					<seg id="b.LUK.1.3" type="verse">
						Jadi', ka'oti-ku mpewulihi' hawe'ea-na ngkai tawu-na hante kanoto-noto-na, ku'uli' agina aku' wo'o-kuwo mpo'uki' tutura-na ntuku' pomeduncu-na.
					</seg>
					<seg id="b.LUK.1.4" type="verse">
						Patuju-ku, bona nu'inca kamakono-na mpu'u napa to oti-mi ratudui' -koko.
					</seg>
					<seg id="b.LUK.1.5" type="verse">
						Nto'u Magau' Herodes moparenta hi tana' Yudea, ria hadua imam to rahanga' Zakharia. Zakharia toei, ngkai posantina imam muli Abia. Hanga' tobine-na, Elisabet, muli imam wo'o-i-hawo.
					</seg>
					<seg id="b.LUK.1.6" type="verse">
						Tau hancamoko toera, monoa' ingku-ra hi poncilo Alata'ala, apa' ratuku' hawe'ea parenta pai' atura Pue' hante uma ria kasalaia' -na.
					</seg>
					<seg id="b.LUK.1.7" type="verse">
						Aga uma-ra mo'anai', apa' Elisabet lalo, pai' tu'a-ramo roduaa-ra.
					</seg>
					<seg id="b.LUK.1.8" type="verse">
						Hangkani, megoli-mi tempo-na imam-imam muli Abia to mpokamu bago Alata'ala, pai' Zakharia mpobago bago imam hi Tomi Alata'ala.
					</seg>
					<seg id="b.LUK.1.9" type="verse">
						Ntuku' ada-ra, mpenoa' -ra ba hema-ra to rapelihi mesua' hi rala Tomi Alata'ala mpotunu dupa'. Zakharia-mi to mpela pompenoa' -ra.
					</seg>
					<seg id="b.LUK.1.10" type="verse">
						Jadi', bula ntodea mosampaya hi mali-na, Zakharia mesua' hi rala Tomi Alata'ala mpotunu dupa'.
					</seg>
					<seg id="b.LUK.1.11" type="verse">
						Nto'u toe, mehupa' -mi hadua mala'eka Pue' hi mali ngka'ana meja' pontunua dupa'.
					</seg>
					<seg id="b.LUK.1.12" type="verse">
						Kanahilo-na Zakharia mala'eka toei, konce pai' me'eka' lia-imi.
					</seg>
					<seg id="b.LUK.1.13" type="verse">
						Na'uli' mala'eka toei: &quot;Zakharia, neo' -ko me'eka', apa' Pue' Ala mpo'epe pomperapia' -nu. Elisabet tobine-nu mo'ana' mpai', hadua ana' tomane. Ana' tetui kana nuhanga' Yohanes.
					</seg>
					<seg id="b.LUK.1.14" type="verse">
						Uma mpai' mowo kagoe' -nu mpokagoe' ana' -nu tetui. Wori' tauna mpokagoe' kaputu-na.
					</seg>
					<seg id="b.LUK.1.15" type="verse">
						Hi'a jadi' tau bohe hi poncilo Pue'. Uma-i ma'ala nginu anggur ba napa-napa to melanguhi, pai' Inoha' Tomoroli' mpokuasai-i ngkai lomo' kaputu-na.
					</seg>
					<seg id="b.LUK.1.16" type="verse">
						Wori' muli Israel natete' nculii' bona mepangala' -ra hi Alata'ala to rapue' ntu'a-ra owi.
					</seg>
					<seg id="b.LUK.1.17" type="verse">
						Ana' -nu tetui mpai' jadi' suro to mako' meri'ulu ngkai Pue' hante kuasa pai' kabaraka' -na nabi Elia owi. Napopohintuwu' ana' -ana' hante tuama-ra. Pai' tauna to uma mpotuku' Pue' natete' nculii' hi ohea to monoa' bona monoto nono-ra. Hawe'ea toe nababehi bona mporodo nono ntodea, bona sadia-ramo mpotarima Pue'.&quot;
					</seg>
					<seg id="b.LUK.1.18" type="verse">
						Na'uli' Zakharia mpo'uli' -ki mala'eka: &quot;Hiaa', beiwa kaku'inca-na kamakono-na to nu'uli' tetu-e? Apa' tu'a-amadie, pai' tobine-ku tu'a wo'o-imi-hawo.&quot;
					</seg>
					<seg id="b.LUK.1.19" type="verse">
						Natompoi' mala'eka toei: &quot;Aku' toi Gabriel, pahawaa' Alata'ala to ngkai suruga. Alata'ala mposuro-a tumai mpoparata-koko kareba toe.
					</seg>
					<seg id="b.LUK.1.20" type="verse">
						Napa to ku'uli' -koko toe we'i, bate madupa' ane rata-pi mpai' tempo-na. Aga iko-kona, apa' uma nuparasaya lolita-kue, wae-pi ngkai wae lau, uma-poko howa' mololita duu' -na madupa' mpu'u lolita-ku.&quot;
					</seg>
					<seg id="b.LUK.1.21" type="verse">
						Bula-na Zakharia hi rala Tomi Alata'ala, kapea-pea-ramo ntodea hi mali-na. Ingu' -ra apa' mahae rahi-i.
					</seg>
					<seg id="b.LUK.1.22" type="verse">
						Pehupa' -na hi mali-na, uma-ipi howa' mpololitai-ra. Muntu' mohuka' -i-damo pai' bate uma-i howa' mololita. Toe pai' ra'inca-mi ntodea karia-na to nahilo hi rala Tomi Alata'ala.
					</seg>
					<seg id="b.LUK.1.23" type="verse">
						Hudu-mi pobago-na Zakharia hi Tomi Alata'ala, nculii' -imi hilou hi tomi-na.
					</seg>
					<seg id="b.LUK.1.24" type="verse">
						Ko'ia mahae ngkai ree, motina'i mpu'u-imi Elisabet. Lima mula kahae-na Elisabet uma mehupa' -hupa' ngkai rala tomi-na, pai' na'uli':
					</seg>
					<seg id="b.LUK.1.25" type="verse">
						&quot;Tohe'i-e ahi' -na Pue' hi aku'. Natulungi-a mo'anai', bona uma-apa me'ea' sabana kalalo-ku.&quot;
					</seg>
					<seg id="b.LUK.1.26" type="verse">
						Kahono' -na ono mula Elisabet motina'i, Alata'ala mpohubui mala'eka Gabriel hilou hi tana' Galilea, hi ngata to rahanga' Nazaret,
					</seg>
					<seg id="b.LUK.1.27" type="verse">
						bona mpohirua' -ki hadua toronaa to rahanga' Maria. Toronaa toei, bula-na mokamae' hante hadua kabilasa to rahanga' Yusuf, muli Magau' Daud owi.
					</seg>
					<seg id="b.LUK.1.28" type="verse">
						Karata-na mala'eka hi ria, na'uli' -ki Maria: &quot;Wori' tabe! Pue' mpogane' -ko pai' mpodohei-ko!&quot;
					</seg>
					<seg id="b.LUK.1.29" type="verse">
						Konce-i Maria mpo'epe lolita mala'eka toei, pai' -i mopekiri ba napa batua petabe-na toe.
					</seg>
					<seg id="b.LUK.1.30" type="verse">
						Na'uli' wo'o-mi mala'eka: &quot;Neo' -ko me'eka' Maria, apa' iko-mi to napokono Alata'ala bona mporata pegane' -na.
					</seg>
					<seg id="b.LUK.1.31" type="verse">
						Motina'i-ko mpai', pai' -ko mo'ana', hadua ana' tomane. Ana' tetu mpai' kana nuhanga' Yesus.
					</seg>
					<seg id="b.LUK.1.32" type="verse">
						Hi'a mpai' jadi' tauna to bohe tuwu' -na, pai' -i rahanga' Ana' Alata'ala to hi suruga. Pai' Pue' Alata'ala mpo'ongko' -i jadi' Magau', hewa Magau' Daud, ntu'a-na owi.
					</seg>
					<seg id="b.LUK.1.33" type="verse">
						Hi'a jadi' magau' to mpoparentai hawe'ea muli Yakub duu' kahae-hae-na, pai' poparenta-na uma ria kahudua-na.&quot;
					</seg>
					<seg id="b.LUK.1.34" type="verse">
						Na'uli' Maria mpo'uli' -ki mala'eka: &quot;Beiwa-hawo kajadi' -na to nu'uli' tetu-e? Apa' ko'ia-a-kuwo motomanei.&quot;
					</seg>
					<seg id="b.LUK.1.35" type="verse">
						Na'uli' mala'eka: &quot;Inoha' Tomoroli' mpai' mana'u hi iko, pai' kabaraka' Alata'ala to hi suruga ngkamoui-ko. Toe pai' ana' to putu toe mpai' rahanga' moroli', Ana' Alata'ala.
					</seg>
					<seg id="b.LUK.1.36" type="verse">
						Epe-dile: ompi' -nu Elisabet-ele, to tu'a lia-imi pai' to ra'uli' doo lalo-ie, motina'i ono mula-imi-hawo! Mo'ana' -i mpai', hadua ana' tomane.
					</seg>
					<seg id="b.LUK.1.37" type="verse">
						Apa' napa-napa to na'uli' Alata'ala bate kana madupa'.&quot;
					</seg>
					<seg id="b.LUK.1.38" type="verse">
						Na'uli' Maria: &quot;Aku' toi batua-na Pue', mengkoru-ama hi hawa' -na, bona napadupa' patuju-na hi aku', hewa to nu'uli' -ka tetu.&quot; Oti toe, malai-imi mala'eka mpalahii Maria.
					</seg>
					<seg id="b.LUK.1.39" type="verse">
						Ngkai ree, pe'ongko' -nami Maria hilou hi ngata to hi bulu' -na hi tana' Yudea.
					</seg>
					<seg id="b.LUK.1.40" type="verse">
						Karata-na hi tomi Zakharia, pesua' -nami pai' -i mpotabe Elisabet.
					</seg>
					<seg id="b.LUK.1.41" type="verse">
						Kana'epe-na Elisabet petabe-na Maria toe, pongkale-nami ana' to hi rala puanaka-na, pai' Elisabet, nakuasai Inoha' Tomoroli' -imi.
					</seg>
					<seg id="b.LUK.1.42" type="verse">
						Mekio' -imi napesukui mpo'uli' -ki Maria: &quot;Iko-mi-kona to nagane' Alata'ala meliu ngkai hawe'ea tobine ntani' -na, pai' Alata'ala mpogane' ana' to nupotina'i-ki tetu.
					</seg>
					<seg id="b.LUK.1.43" type="verse">
						Ha hema-a-kuwo aku' toi-e, pai' iko tina-na Pue' -ku tumai mpokinomo-a!
					</seg>
					<seg id="b.LUK.1.44" type="verse">
						Wae kaku'epe-na petabe-nu, ana' to hi rala-ku ncaliu mongkale nakeni kagoe' -na.
					</seg>
					<seg id="b.LUK.1.45" type="verse">
						Morasi' mpu'u-ko, apa' nupangala' lolita Pue', apa' napa to na'uli' -koko bate madupa'.&quot;
					</seg>
					<seg id="b.LUK.1.46" type="verse">
						Na'uli' Maria: Mpo'une' -a Pue' hante nono-ku mpu'u.
					</seg>
					<seg id="b.LUK.1.47" type="verse">
						Goe' lia-a, apa' Alata'ala Magau' Tompohore-a ngkai huku' jeko' -ku.
					</seg>
					<seg id="b.LUK.1.48" type="verse">
						Nakiwoi-awa-kuwo, aku' batua-na to mpe'ahii'. Ngkai wae lau, hawe'ea tauna mpo'uli' ka'aku' -na tobine to nagane' Alata'ala.
					</seg>
					<seg id="b.LUK.1.49" type="verse">
						Apa' Alata'ala to mokuasa mpopehuwu kabaraka' -na hi aku'. Moroli' hanga' -na!
					</seg>
					<seg id="b.LUK.1.50" type="verse">
						Ma'ahi' -i hi hawe'ea tauna to mengkoru hi Hi'a, duu' rata hi muli-muli-ra.
					</seg>
					<seg id="b.LUK.1.51" type="verse">
						Nababehi anu mobaraka' hante kuasa-na: Tauna to molangko nono-ra nagaro' bona uma oko patuju-ra.
					</seg>
					<seg id="b.LUK.1.52" type="verse">
						Magau' -magau' napohu ngkai pangka' -ra. Tauna to dingki' tuwu' -ra napomolangko.
					</seg>
					<seg id="b.LUK.1.53" type="verse">
						Tauna to mo'oro' nabohui hante pongkoni' to lompe'. Tauna topo'ua' napopalai hante ngkeni woto mara.
					</seg>
					<seg id="b.LUK.1.55" type="verse">
						Napopohiloi ahi' -na hi kita' muli Israel, batua-na owi. Natulungi-ta hewa to najanci hi ntu'a-ta owi. Uma nalipo' pojanci-na hi Abraham pai' hi muli-na duu' kahae-hae-na.&quot;
					</seg>
					<seg id="b.LUK.1.56" type="verse">
						Ba tolu mula kahae-na Maria mo'oha' hante Elisabet, pai' lako' nculii' -idi hilou hi tomi-na.
					</seg>
					<seg id="b.LUK.1.57" type="verse">
						Rata-mi tempo-na Elisabet mo'ana'. Mo'ana' mpu'u-imi, hadua ana' tomane.
					</seg>
					<seg id="b.LUK.1.58" type="verse">
						Tongki-ra pai' ompi' -ra mpo'epe beiwa Pue' mpopohiloi ahi' -na hi Elisabet hi kanawai' -na ana' -na toe, toe pai' goe' wo'o-ramo-rawo hangkaa-ngkania hante Elisabet.
					</seg>
					<seg id="b.LUK.1.59" type="verse">
						Ntuku' ada-ra to Yahudi, kahono' -na walu eo umuru-na ana' toei, tumai-ramo tongki pai' ompi' -ra mpotini' -i ntuku' ada-ra to Yahudi. Patuju-ra doko' mpohanga' -i Zakharia, mpongkona' -ki tuama-na moto, ntuku' ada-ra.
					</seg>
					<seg id="b.LUK.1.60" type="verse">
						Tapi' na'uli' Elisabet mpo'uli' -raka: &quot;Neo' waetu! Bate Yohanes hanga' -na.&quot;
					</seg>
					<seg id="b.LUK.1.61" type="verse">
						Hampetompoi' -ra: &quot;Hiaa' bo uma-hanale ria ompi' -ni to rahanga' tetu-e!&quot;
					</seg>
					<seg id="b.LUK.1.62" type="verse">
						Ngkai ree, rahuka' -ki Zakharia rapompekunei' ba napa to doko' nahanga' -ki ana' -na.
					</seg>
					<seg id="b.LUK.1.63" type="verse">
						Zakharia mperapi' hameha' po'ukia' pai' na'uki': &quot;Hanga' -na Yohanes.&quot; Konce omea-ramo.
					</seg>
					<seg id="b.LUK.1.64" type="verse">
						Nto'u toe, muu-mule' howa' nculii' -imi mololita, pai' -i mpo'une' -une' Alata'ala.
					</seg>
					<seg id="b.LUK.1.65" type="verse">
						Me'eka' omea-ramo tongki-ra, pai' kareba toe molele hobo' hi bulu' -na Yudea.
					</seg>
					<seg id="b.LUK.1.66" type="verse">
						Hawe'ea to mpo'epe kareba toe mokanono, ra'uli': &quot;Ha jadi' napa-i mpai' ana' toei?&quot; Apa' Pue' mpodohei-i hante baraka' -na.
					</seg>
					<seg id="b.LUK.1.67" type="verse">
						Ane Zakharia, tuama ana' toei, Inoha' Tomoroli' mpokuasai-i, pai' -i mpohowa' lolita Alata'ala, na'uli':
					</seg>
					<seg id="b.LUK.1.68" type="verse">
						&quot;Mai-tamo kita' muli Israel, mpo'une' Alata'ala Pue' -ta! Apa' hompo-imi tumai mpotulungi-ta kita' ntodea-na. Tumai-i mpobahaka-ta ngkai bali' -ta.
					</seg>
					<seg id="b.LUK.1.69" type="verse">
						Nawai' -tamo Tadulako to mobaraka' to mpokeni kalompea'. Tadulako toei, muli Magau' Daud, batua-na owi.
					</seg>
					<seg id="b.LUK.1.70" type="verse">
						Ngkai owi hante wiwi nabi-nabi to moroli', Pue' mpojanci
					</seg>
					<seg id="b.LUK.1.71" type="verse">
						kanabahaka-ta mpai' ngkai bali' -ta, nabahaka-ta ngkai kuasa-ra to mpokahuku' -ta.
					</seg>
					<seg id="b.LUK.1.72" type="verse">
						Napopohiloi mpu'u-mi ahi' -na hi ntu'a-ta owi. Napadupa' -mi janci-na to moroli'.
					</seg>
					<seg id="b.LUK.1.74" type="verse">
						Mojanci pai' mosumpa-i hi Abraham ntu'a-ta owi, kanabahaka-ta ngkai kuasa bali' -ta, bona ma'ala-ta mpopue' -i hante uma ria ka'ekaa' -ta,
					</seg>
					<seg id="b.LUK.1.75" type="verse">
						bona kita' jadi' topetuku' -na to moroli' pai' to monoa' hi poncilo-na, duu' kahae-hae-na.
					</seg>
					<seg id="b.LUK.1.76" type="verse">
						Hiaa' ane iko, ana' -ku, iko mpai' rahanga' nabi Pue' Ala to hi suruga. Apa' iko-mi mpai' to mako' meri'ulu ngkai Pue', bona mporodo ohea-na.
					</seg>
					<seg id="b.LUK.1.77" type="verse">
						Iko mpai' to mpopo'incai ntodea-na ohea bona Alata'ala mpowai' -ra kalompea' pai' mpo'ampungi jeko' -ra.
					</seg>
					<seg id="b.LUK.1.78" type="verse">
						Apa' ma'ahi' lia Alata'ala Pue' -ta. Toe pai' hompo-imi tumai mpotulungi-ta. Tumai-i ngkai suruga hewa eo mebere'.
					</seg>
					<seg id="b.LUK.1.79" type="verse">
						Tumai-i mpobajahi nono tauna to hi rala kabengia-na pai' to me'eka' mpoka'eka' kamatea. Natete' -ta hi ohea to mpotoa' kalompea' tuwu'.&quot;
					</seg>
					<seg id="b.LUK.1.80" type="verse">
						Ana' Zakharia toei, kaboo-bohea kamonoo-notoa nono-na. Mo'oha' -i hi papada to wao', duu' -na rata tempo-na natepu'u-mi mpokeni Lolita Pue' hi muli Israel.
					</seg>
				</div>
				<div id="b.LUK.2" type="chapter">
					<seg id="b.LUK.2.1" type="verse">
						Nto'u toe, rata hawa' ngkai Kaisar Agustus, mpohawai' bona hawe'ea tauna hi humalili' kamagaua' Roma ra'uki' hanga' -ra bona ra'inca kadea-ra.
					</seg>
					<seg id="b.LUK.2.2" type="verse">
						Pobilaa' tauna to lomo' -na tohe'i rababehi nto'u-na Kirenius jadi' gubernur hi tana' Siria.
					</seg>
					<seg id="b.LUK.2.3" type="verse">
						Hawe'ea tauna hilou mpope'uki' hanga' -ra, hore-hore hi ngata totu'a-ra.
					</seg>
					<seg id="b.LUK.2.5" type="verse">
						Wae wo'o Yusuf me'ongko' ngkai ngata Nazaret, mpo'ema' Maria kamae' -na to bula-na motina'i-mi. Me'ongko' -ramo ngkai tana' Galilea, manake' hilou hi tana' Yudea, mpotoa' ngata Betlehem, ngata kaputua Magau' Daud owi. Yusuf kana mpope'uki' hanga' -na hi ria, apa' hi'a muli Magau' Daud.
					</seg>
					<seg id="b.LUK.2.6" type="verse">
						Nto'u-ra hi Betlehem toe, rata-mi tempo-na Maria mo'ana'.
					</seg>
					<seg id="b.LUK.2.7" type="verse">
						Mo'ana' mpu'u-imi, hadua ana' tomane, ana' ulumua' -na. Ana' -na toei naputu' pai' napopoturu hi rala paiwa', apa' ihia' -mi tomi torata.
					</seg>
					<seg id="b.LUK.2.8" type="verse">
						Hi mali ngata Betlehem, ria ba hangkuja dua topo'ewu. Bula-ra mpodoo bima-ra hi papada ngkabengia toe,
					</seg>
					<seg id="b.LUK.2.9" type="verse">
						muu-mule' mehupa' -mi hadua mala'eka Pue' mpohirua' -raka, pai' kabaraka' Pue' mehini mpohinii-ra, alaa-na me'eka' lia-ramo.
					</seg>
					<seg id="b.LUK.2.10" type="verse">
						Na'uli' mala'eka toei mpo'uli' -raka: &quot;Neo' -koi me'eka', apa' katumai-ku toi mpokeni kareba lompe' hi koi', kareba to mpakagoe' lia hawe'ea tauna.
					</seg>
					<seg id="b.LUK.2.11" type="verse">
						Eo toe lau hi ngata Magau' Daud, putu-mi Magau' Tompohore-koi ngkai huku' jeko' -ni, Hi'a-mi Kristus, Pue'.
					</seg>
					<seg id="b.LUK.2.12" type="verse">
						Toi-mi pompetonoi-na bona ni'inca kamakono-na lolita-ku: mporua' -koi mpai' hadua ana'lei raputu' pai' rapopoturu hi rala paiwa'.&quot;
					</seg>
					<seg id="b.LUK.2.13" type="verse">
						Hampinisi mata mehupa' wo'o-mi wori' mala'eka to ngkai suruga dohe mala'eka to lomo' -na we'i. Mpo'une' -ra Alata'ala, ra'uli':
					</seg>
					<seg id="b.LUK.2.14" type="verse">
						&quot;Mai-tamo mpo'une' Alata'ala to hi suruga! Pai' hi dunia', tauna to napokono mporata kalompea' tuwu'.&quot;
					</seg>
					<seg id="b.LUK.2.15" type="verse">
						Ngkai ree, nculii' -ramo mala'eka hilou hi suruga, pai' mohawa' -ramo topo'ewu toera, ra'uli': &quot;Kita-mi hilou hi Betlehem mpohilo kajadia' to na'uli' -taka Pue'.&quot;
					</seg>
					<seg id="b.LUK.2.16" type="verse">
						Kahilou-rami, pai' rarua' mpu'u-mi Maria pai' Yusuf, hante ana'lei-ra to turu hi rala paiwa'.
					</seg>
					<seg id="b.LUK.2.17" type="verse">
						Karahilo-na ana' toei, ralolita-mi napa to na'uli' -raka mala'eka mpotompo'wiwi-i.
					</seg>
					<seg id="b.LUK.2.18" type="verse">
						Konce omea tauna to mpo'epe lolita topo'ewu toera.
					</seg>
					<seg id="b.LUK.2.19" type="verse">
						Aga Maria mpotimamahi hawe'ea to jadi' toe hi rala nono-na, pai' ntora napenonoi.
					</seg>
					<seg id="b.LUK.2.20" type="verse">
						Nculii' -ramo topo'ewu toera, pai' halengko ohea mpo'une' pai' mpobila' Alata'ala-ramo, apa' hawe'ea to ra'epe pai' to rahilo, bate hewa to na'uli' -raka mala'eka.
					</seg>
					<seg id="b.LUK.2.21" type="verse">
						Ntuku' ada-ra to Yahudi, kahono' -na walu eo umuru-na, Ana' toei ratini' pai' rahanga' -i Yesus, hanga' to nahanga' -ki mala'eka kako'ia-na napotina'i-ki tina-na.
					</seg>
					<seg id="b.LUK.2.22" type="verse">
						Oti toe, rata-mi tempo-na Yusuf pai' Maria kana mpobabehi ada ka'oti-na mo'ana', ntuku' Atura Pue' to na'uki' Musa. Nto'u toe, ana'lei-ra toe rakeni hilou hi Yerusalem bona ratonu hi Pue',
					</seg>
					<seg id="b.LUK.2.23" type="verse">
						hewa to te'uki' hi rala Buku Atura Pue': &quot;Butu dua ana' tomane to ulumua' kana ratonu hi Pue' bona jadi' bagia-na.&quot;
					</seg>
					<seg id="b.LUK.2.24" type="verse">
						Rakeni wo'o pepue' -ra, ntuku' hawa' to te'uki' hi rala Buku Atura Pue': hamoko korokou ba roma'a ana' mangkebodo.
					</seg>
					<seg id="b.LUK.2.25" type="verse">
						Hi Yerusalem nto'u toe, ria hadua tauna to rahanga' Simeon. Simeon toei, tau monoa' to mengkoru hi Alata'ala. Inoha' Tomoroli' mpodohei-i, pai' -i ncarumaka kaneo' -na rata-mi tempo-na Alata'ala mpotulungi muli Israel.
					</seg>
					<seg id="b.LUK.2.26" type="verse">
						Hangkani, Inoha' Tomoroli' mpo'uli' -ki hewa toi: &quot;Ko'ia-ko mate ane ko'ia nuhiloi Magau' Topetolo' to najanci Pue' Ala.&quot;
					</seg>
					<seg id="b.LUK.2.27" type="verse">
						Jadi', nto'u-na Yusuf pai' Maria mpokeni Yesus ana'lei-ra hi Tomi Alata'ala bona ratonu hi Alata'ala ntuku' Atura Musa, Inoha' Tomoroli' mpopakeni Simeon mesua' hi Tomi Alata'ala.
					</seg>
					<seg id="b.LUK.2.28" type="verse">
						Kana'ala' -nami ana'lei toei, napanawi pai' -i mpo'une' Alata'ala, na'uli':
					</seg>
					<seg id="b.LUK.2.29" type="verse">
						&quot;O Pue', nau' mate-ama, uma-pi beiwa. Oha-mi nono-ku, apa' madupa' -mi janci-nu.
					</seg>
					<seg id="b.LUK.2.30" type="verse">
						Hante mata-ku moto-mi mpohilo Topetolo' to ngkai Iko Pue',
					</seg>
					<seg id="b.LUK.2.31" type="verse">
						to nuporodo hi hawe'ea manusia'.
					</seg>
					<seg id="b.LUK.2.32" type="verse">
						Topetolo' toei, hewa baja to mponotohi nono tauna to bela-ra muli Israel. Pai' -i mpokeni karabilaa' hi kai' muli Israel to nupobagia.&quot;
					</seg>
					<seg id="b.LUK.2.33" type="verse">
						Tina pai' tuama ana' toei konce mpo'epe lolita Simeon mpotompo'wiwi ana' -ra.
					</seg>
					<seg id="b.LUK.2.34" type="verse">
						Simeon mpogane' -ra, pai' na'uli' -ki Maria: &quot;Ngkai Ana' -nu toii, wori' mpai' muli Israel monawu' mporata silaka, aga wori' wo'o to tehore bona mporata kalompea'. Hi'a-mi to napelihi pai' nasuro tumai Pue' Ala, aga wori' tauna mposapuaka-i mpai',
					</seg>
					<seg id="b.LUK.2.35" type="verse">
						alaa-na telohu-mi ihi' nono-ra. Hiaa' iko Maria, narumpa' -ko-hana mpai' kasusaa' nono, hewa to rajalo piho'.&quot;
					</seg>
					<seg id="b.LUK.2.37" type="verse">
						Nto'u karata-ra Yusuf pai' Maria hi Tomi Alata'ala toe, ria wo'o-hawo hi ree hadua nabi tobine to tu'a lia-mi. Hanga' -na Hana, ana' Fanuel, ngkai posantina-na Asyer. Nto'u toe, umuru-na walu mpulu' opo' mpae. Pitu mpae-i-wadi motomanei. Ngkai ree, balu-imi pai' uma-ipi motomanei. Tida oa' -i hi Tomi Alata'ala, hi eo-na hi bengi-na ntora mosampaya pai' mopuasa' -i mepue' hi Pue' Ala.
					</seg>
					<seg id="b.LUK.2.38" type="verse">
						Jadi', nto'u Yusuf pai' Maria hi Tomi Alata'ala toe, rata wo'o-imi-hawo Hana, mpo'uli' tarima kasi hi Alata'ala, pai' ntora mpotompo'wiwi Ana' toei hi hawe'ea tauna to mpopea tempo-na Alata'ala mpobahaka to Yerusalem ngkai bali' -ra.
					</seg>
					<seg id="b.LUK.2.39" type="verse">
						Ka'oti-ra Yusuf pai' Maria mpobabehi hawe'ea to ratuntu' hi rala Buku Atura Pue', nculii' -ramo hilou hi ngata Nazaret hi tana' Galilea.
					</seg>
					<seg id="b.LUK.2.40" type="verse">
						Ana' -ra toei, kaboo-bohea pai' karoo-rohoa. Monoto lia nono-na, pai' Alata'ala mpogane' -i.
					</seg>
					<seg id="b.LUK.2.41" type="verse">
						Butu mpae-na, tina pai' tuama-na Yesus hilou hi Yerusalem mpokaralai eo bohe to Yahudi to rahanga' Eo Paskah.
					</seg>
					<seg id="b.LUK.2.42" type="verse">
						Hono' -mi hampulu' rompae umuru-na Yesus, hilou wo'o-ramo ngkaralai eo bohe toe hewa kabiasaa-ra.
					</seg>
					<seg id="b.LUK.2.43" type="verse">
						Katimpaliu-na eo bohe toe, nculii' -ramo hilou mpotoa' ngata-ra. Aga Yesus-hana, uma-i mpotuku' -ra. Hi ria-i-pidi hi Yerusalem, aga uma ra'incai totu'a-na.
					</seg>
					<seg id="b.LUK.2.44" type="verse">
						Ra'uli' -rawo, metuku' moto-i dohe doo hampomakoa' -ra. Ha'eo-ramo momako', lako' rapali' -idi hi doo-ra pai' ompi' -ra.
					</seg>
					<seg id="b.LUK.2.45" type="verse">
						Aga uma-i raruai'. Toe pai' nculii' -ra hi Yerusalem mpopali' -i.
					</seg>
					<seg id="b.LUK.2.46" type="verse">
						Tolu eo-ramo mepali', lako' rarua' -idi hi Tomi Alata'ala. Mohura-i hi laintongo' guru agama, mpe'epei pai' mepekune'.
					</seg>
					<seg id="b.LUK.2.47" type="verse">
						Hawe'ea tauna to mpo'epe-i mpo'uli': &quot;Uma mowo kapante-nae'! Uma mowo kamonoto tompoi' -na!&quot;
					</seg>
					<seg id="b.LUK.2.48" type="verse">
						Konce tina pai' tuama-na mpohilo-i. Na'uli' tina-na: &quot;Uto', napa-di-kona pai' nupohewa toe-kaie! Kai' tuama-nu, sese' -kai mpopali' -ko!&quot;
					</seg>
					<seg id="b.LUK.2.49" type="verse">
						Na'uli' -raka: &quot;Ha napa pai' nipali' -a? Ha uma ni'incai kana hi rala tomi Tuama-kua?&quot;
					</seg>
					<seg id="b.LUK.2.50" type="verse">
						Tapi' uma rapaha batua lolita-na.
					</seg>
					<seg id="b.LUK.2.51" type="verse">
						Oti toe, hidohea-ramo nculii' hilou hi Nazaret, pai' bate mengkoru-i hi hawa' tina pai' tuama-na. Tina-na mpotimamahi hawe'ea to jadi' toe hi rala nono-na.
					</seg>
					<seg id="b.LUK.2.52" type="verse">
						Yesus kaboo-bohea pai' kamonoo-notoa nono-na. Alata'ala mpokono-i, wae wo'o manusia'.
					</seg>
				</div>
				<div id="b.LUK.3" type="chapter">
					<seg id="b.LUK.3.1" type="verse">
						Hi kahampulu' lima mpae-na poparenta Kaisar Tiberius hi ngata Roma, Pontius Pilatus jadi' gubernur hi tana' Yudea pai' Herodes Antipas to moparenta hi Galilea. Filipus ompi' -na Herodes moparenta hi Iturea pai' hi Trakhonitis, pai' Lisanias moparenta hi Abilene.
					</seg>
					<seg id="b.LUK.3.2" type="verse">
						To jadi' Imam Bohe nto'u toe, Hanas pai' Kayafas. Hi mpae tohe'e, Alata'ala mpoparata lolita-na hi Yohanes ana' Zakharia hi papada to wao'.
					</seg>
					<seg id="b.LUK.3.3" type="verse">
						Jadi', momako' -imi Yohanes mure' -nca'u ue Yordan mpoparata Lolita Alata'ala hi ntodea, na'uli': &quot;Medea-mokoi ngkai jeko' -ni, pai' kana tumai-koi kuniu', bona Alata'ala mpo'ampungi jeko' -ni.&quot;
					</seg>
					<seg id="b.LUK.3.4" type="verse">
						Yohanes toei mpopadupa' napa to te'uki' hi rala sura nabi Yesaya owi, moni-na hewa toi: Ria tauna to mekio' hi papada to wao', na'uli': `Neo' rata-imi Pue'! Porodo ami' -miki ohea-na! Nipakalempe ami' -mi ohea to natara mpai'!
					</seg>
					<seg id="b.LUK.3.5" type="verse">
						To lobu' -na kana ra'ihii', to molangko pai' to pabulu' -bulu' kana rapohimpaya'. To pahiku-hiku rapomonoa', pai' to moloke' -loke' rapokalempe.
					</seg>
					<seg id="b.LUK.3.6" type="verse">
						Oti toe, hawe'ea manusia' mpohilo Alata'ala mpohore ntodea-na ngkai jeko' -ra.'&quot;
					</seg>
					<seg id="b.LUK.3.7" type="verse">
						Wori' tauna tumai mpopeniu' hi Yohanes. Na'uli' Yohanes mpo'uli' -raka: &quot;He koi' to bengku' gau' -ni! Napa pai' tumai-koie? Ba ni'uli' -koina, ma'ala mpai' nipasalewa roe Pue' Ala to neo' mporumpa' -koi?
					</seg>
					<seg id="b.LUK.3.8" type="verse">
						Ane bongko medea-mokoi ngkai jeko' -ni, babehi-mokoi gau' to lompe'. Pai' neo' nipoperaha kamuli-na Abraham-koi! Bona ni'inca: muli Abraham bisa napajadi' Alata'ala ngkai watu-watu toe lau.
					</seg>
					<seg id="b.LUK.3.9" type="verse">
						Neo' rata-mi pehuku' Alata'ala! Pehuku' -na hewa pati to rodo ami' -mi hi tawu kaju. Butu ngkaju-na to uma lompe' wua' -na, bate ratoki pai' ratene' hi rala apu.&quot;
					</seg>
					<seg id="b.LUK.3.10" type="verse">
						Ntodea mpekune' Yohanes, ra'uli': &quot;Ane wae, napa-kaiwo to kana kibabehi?&quot;
					</seg>
					<seg id="b.LUK.3.11" type="verse">
						Na'uli' Yohanes: &quot;Hema-koi to rontonga' baju-ni, hantonga' wai' -raka-rawo to uma nakariai. Pai' tauna to ria pongkoni' -ra, bagii-ra-rawo to uma ria pongkoni' -ra.&quot;
					</seg>
					<seg id="b.LUK.3.12" type="verse">
						Rata wo'o-ra-rawo topesingara' paja' mpopeniu' hi Yohanes. Mepekune' -ra, ra'uli': &quot;Guru, napa-kaiwo to kana kibabehi-e?&quot;
					</seg>
					<seg id="b.LUK.3.13" type="verse">
						Natompoi' -ra: &quot;Neo' -koi mesingara' melabi ngkai to rapakatantu topoparenta.&quot;
					</seg>
					<seg id="b.LUK.3.14" type="verse">
						Rata wo'o-ra-rawo tantara mpekune' -i, ra'uli': &quot;Hiaa' beiwa wo'o-ka-kaiwo kai'! Napa-kaiwo to kana kibabehi-e?&quot; Na'uli' -raka: &quot;Neo' -koi mporampaki rewa doo, pai' neo' mpo'ekahi ntodea bona rawai' -koi doi. Hangkuja-mi-hawo gaji' -ni, tarima-mi hante kagoea' nono.&quot;
					</seg>
					<seg id="b.LUK.3.15" type="verse">
						Nto'u toe, ntodea ntora mpopea karata-na Magau' Topetolo' to najanci Alata'ala. Hawe'ea-ra mepekune' hi rala nono-ra, meka' ba lue' Yohanes lau-mi Magau' Topetolo' to rapopea toe.
					</seg>
					<seg id="b.LUK.3.16" type="verse">
						Toe pai' Yohanes mpo'uli' -raka omea: &quot;Ane aku' -le, mponiu' -koi hante ue-wadi, tanda kamedea-ni ngkai jeko' -ni. Tapi' tumai-i mpai' to meliu kuasa-na ngkai aku'. Bangku' jadi' pahawaa' -na to mpobongka koloro sapatu' -na, uma-a-kuwo natao. Hi'a mpai' to mponiu' -koi hante Inoha' Tomoroli' pai' hante apu.
					</seg>
					<seg id="b.LUK.3.17" type="verse">
						Hi'a ma'ala rarapai' -ki tauna to mpowiri' pae. Nagaa' pae to mo'ihi ngkai to lopa' -na duu' -na me'itu'. Pae to mo'ihi napuna' hi rala wilulu-na, pai' to lopa' -na nasuwe hi rala apu to jela' ncuu duu' kahae-hae-na.&quot;
					</seg>
					<seg id="b.LUK.3.18" type="verse">
						Hewa toei Yohanes mpokeni Kareba Lompe' hi ntodea, pai' naparesai' -ra nte wori' nyala tudui' -na.
					</seg>
					<seg id="b.LUK.3.19" type="verse">
						Pai' nakamaro wo'o kasalaa' -na Herodes Antipas, topoparenta hi tana' Galilea, apa' Herodes mpo'ago pai' mpotobine Herodias, tobine ompi' -na moto. Yohanes mpokamaro-i sabana gau' -na toe, pai' sabana hawe'ea gau' -na to dada'a ntani' -na.
					</seg>
					<seg id="b.LUK.3.20" type="verse">
						Jadi', kana'epe-na Herodes pekamaro Yohanes toe, uma-di nabalii' gau' -na to dada'a, nadonihii lau-di: nahoko' lau-imi Yohanes pai' -i natarungku'.
					</seg>
					<seg id="b.LUK.3.21" type="verse">
						Kako'ia-na Yohanes ratarungku', bula-na meniu' -pidi mponiu' ntodea, Yesus wo'o-hawo tumai mpopeniu'. Ka'oti-nai raniu', bula-na mosampaya, muu-mule' tebea-mi langi',
					</seg>
					<seg id="b.LUK.3.22" type="verse">
						pai' Inoha' Tomoroli' mana'u tumai dungku hi Yesus, lence-na hewa danci mangkebodo. Pai' Alata'ala mololita ngkai suruga mpo'uli' -ki Yesus: &quot;Iko toi-mi Ana' -ku to kupe'ahi'. Iko-mi to mpakagoe' nono-ku.&quot;
					</seg>
					<seg id="b.LUK.3.23" type="verse">
						Nto'u umuru Yesus kira-kira tolu mpulu' mpae, natepu'u-mi pobago-na. Ntuku' pomporataa tauna, Yesus ana' Yusuf, Yusuf ana' Eli,
					</seg>
					<seg id="b.LUK.3.24" type="verse">
						Eli ana' Matat, Matat ana' Lewi, Lewi ana' Malkhi, Malkhi ana' Yanai, Yanai ana' Yusuf,
					</seg>
					<seg id="b.LUK.3.25" type="verse">
						Yusuf ana' Matica, Matica ana' Amos, Amos ana' Nahum, Nahum ana' Hesli, Hesli ana' Nagai,
					</seg>
					<seg id="b.LUK.3.26" type="verse">
						Nagai ana' Maat, Maat ana' Matica, Matica ana' Simei, Simei ana' Yosekh, Yosekh ana' Yoda,
					</seg>
					<seg id="b.LUK.3.27" type="verse">
						Yoda ana' Yohanan, Yohanan ana' Resa, Resa ana' Zerubabel, Zerubabel ana' Sealtiel, Sealtiel ana' Neri,
					</seg>
					<seg id="b.LUK.3.28" type="verse">
						Neri ana' Malkhi, Malkhi ana' Adi, Adi ana' Kosam, Kosam ana' Elmadam, Elmadam ana' Er,
					</seg>
					<seg id="b.LUK.3.29" type="verse">
						Er ana' Yesua, Yesua ana' Eliezer, Eliezer ana' Yorim, Yorim ana' Matat, Matat ana' Lewi,
					</seg>
					<seg id="b.LUK.3.30" type="verse">
						Lewi ana' Simeon, Simeon ana' Yehuda, Yehuda ana' Yusuf, Yusuf ana' Yonam, Yonam ana' Elyakim,
					</seg>
					<seg id="b.LUK.3.31" type="verse">
						Elyakim ana' Melea, Melea ana' Mina, Mina ana' Matata, Matata ana' Natan, Natan ana' Daud,
					</seg>
					<seg id="b.LUK.3.32" type="verse">
						Daud ana' Isai, Isai ana' Obed, Obed ana' Boas, Boas ana' Salmon, Salmon ana' Nahason,
					</seg>
					<seg id="b.LUK.3.33" type="verse">
						Nahason ana' Aminadab, Aminadab ana' Admin, Admin ana' Arni, Arni ana' Hezron, Hezron ana' Peres, Peres ana' Yehuda,
					</seg>
					<seg id="b.LUK.3.34" type="verse">
						Yehuda ana' Yakub, Yakub ana' Ishak, Ishak ana' Abraham, Abraham ana' Terah, Terah ana' Nahor,
					</seg>
					<seg id="b.LUK.3.35" type="verse">
						Nahor ana' Serug, Serug ana' Rehu, Rehu ana' Peleg, Peleg ana' Eber, Eber ana' Salmon,
					</seg>
					<seg id="b.LUK.3.36" type="verse">
						Salmon ana' Kenan, Kenan ana' Arpakhsad, Arpakhsad ana' Sem, Sem ana' Nuh, Nuh ana' Lamekh,
					</seg>
					<seg id="b.LUK.3.37" type="verse">
						Lamekh ana' Metusalah, Metusalah ana' Henokh, Henokh ana' Yared, Yared ana' Mahalaleel, Mahalaleel ana' Kenan,
					</seg>
					<seg id="b.LUK.3.38" type="verse">
						Kenan ana' Enos, Enos ana' Set, Set ana' Adam, Adam ana' Alata'ala.
					</seg>
				</div>
				<div id="b.LUK.4" type="chapter">
					<seg id="b.LUK.4.1" type="verse">
						Pe'ongko' -na Yesus ngkai ue Yordan, Inoha' Tomoroli' mpokuasai-i pai' mpakeni-i hilou hi papada to wao'.
					</seg>
					<seg id="b.LUK.4.2" type="verse">
						Mo'oha' -i hi ria opo' mpulu' bengi, pai' -i nasori Magau' Anudaa'. Kahae-na toe, uma ria hanyalaa to nakoni'. Timpaliu opo' mpulu' bengi toe, mo'oro' -imi.
					</seg>
					<seg id="b.LUK.4.3" type="verse">
						Na'uli' Magau' Anudaa' mpo'uli' -ki Yesus: &quot;Ane Ana' Alata'ala mpu'u-ko, wae-pi hubui watu toe mewali pongkoni'!&quot;
					</seg>
					<seg id="b.LUK.4.4" type="verse">
						Natompoi' Yesus: &quot;Hi rala Buku Tomoroli' te'uki' hewa toi: `Manusia' uma tuwu' ngkai pongkoni' -wadi.'&quot;
					</seg>
					<seg id="b.LUK.4.5" type="verse">
						Oti toe, Magau' Anudaa' mpokeni-i hilou hi kalangkoa-na. Hampinisi mata-wadi napopohiloi-i hawe'ea kamagaua' hi dunia',
					</seg>
					<seg id="b.LUK.4.6" type="verse">
						pai' na'uli' -ki: &quot;Kuasa mpoparentai hawe'ea kamagaua' toera lau pai' hawe'ea ka'uaa' -na, kuwai' -koko Iko omea-mi mpai', apa' aku' omea pue' -na, pai' ma'ala kupewai' hi hema konoa-ku.
					</seg>
					<seg id="b.LUK.4.7" type="verse">
						Jadi', ane mepue' -ko hi aku', kuwai' -koko Iko omea-mi toe lau.&quot;
					</seg>
					<seg id="b.LUK.4.8" type="verse">
						Natompoi' Yesus: &quot;Hi rala Buku Tomoroli' te'uki' hewa toi: `Kana mepue' -ta hi Pue' -ta, Pue' Ala. Muntu' Hi'a-wadi to natao tapengkorui.'&quot;
					</seg>
					<seg id="b.LUK.4.9" type="verse">
						Oti toe, Magau' Anudaa' mpopakeni-i hilou hi Yerusalem, napopokore-i hi lolo wumu Tomi Alata'ala, pai' na'uli' -ki: &quot;Ane Ana' Alata'ala mpu'u-ko, mengkanawu' -ko pe' ngkai rei!
					</seg>
					<seg id="b.LUK.4.10" type="verse">
						Uma-ko mpai' moapa, apa' ria te'uki' hi rala Buku Tomoroli': `Pue' Ala mpohubui mala'eka-na mpetalawai' -ko, bona neo' -ko silaka.
					</seg>
					<seg id="b.LUK.4.11" type="verse">
						Rahorongko-ko, bona witi' -nu uma dungku hi watu.'&quot;
					</seg>
					<seg id="b.LUK.4.12" type="verse">
						Natompoi' Yesus: &quot;Te'uki' wo'o hewa toi: `Neo' tasori Pue' -ta, Pue' Ala.'&quot;
					</seg>
					<seg id="b.LUK.4.13" type="verse">
						Ka'oti-na Magau' Anudaa' mposori Yesus hante hawe'ea pesori toe, malai-imi mpopea loga to lompe'.
					</seg>
					<seg id="b.LUK.4.14" type="verse">
						Oti toe, Yesus nakuasai Inoha' Tomoroli', pai' -i nculii' hilou hi tana' Galilea. Hi humalili' Galilea, molele-mi kareba to mpo'uli' napa to nababehi.
					</seg>
					<seg id="b.LUK.4.15" type="verse">
						Metudui' -i hi tomi-tomi posampayaa to Yahudi, pai' hawe'ea tauna mpo'une' -i.
					</seg>
					<seg id="b.LUK.4.16" type="verse">
						Hilou-imi Yesus hi Nazaret, ngata kabohea-na. Pai' hewa kabiasaa-na, mesua' -imi hi tomi posampayaa hi Eo Sabat, eo pepuea' -ra to Yahudi. Mokore-imi bona mpobasa Buku Tomoroli'.
					</seg>
					<seg id="b.LUK.4.17" type="verse">
						Ratonu-ki sura nabi Yesaya. Napali' duu' -na mporua' lolita tohe'i:
					</seg>
					<seg id="b.LUK.4.18" type="verse">
						&quot;Inoha' Pue' Ala hompo hi Aku', apa' nawati' -ama mpokeni Kareba Lompe' hi tauna to mpe'ahii' tuwu' -ra. Nasuro-a mpo'uli' -raka to ratawani: `Tebahaka-mokoi!' Nasuro-a mpo'uli' -raka towero: `Pehilo-mokoi!' Nahubui-a mpobahaka-ra to rapobatua.
					</seg>
					<seg id="b.LUK.4.19" type="verse">
						Nahubui-a mpopalele kareba-na, karata-nami tempo-na Pue' mpopohiloi ahi' -na hi ntodea-na.&quot;
					</seg>
					<seg id="b.LUK.4.20" type="verse">
						Ka'oti-na nabasa toe we'i, nalulu nculii' -mi sura toe, natonu-ki pue' bago, pai' -i mohura bona metudui'. Hawe'ea tauna to hi rala tomi posampayaa toe mpodulu mponaa-i doko' mpo'epe lolita-na.
					</seg>
					<seg id="b.LUK.4.21" type="verse">
						Na'uli' -miraka: &quot;Eo toe lau, madupa' -mi lolita Buku Tomoroli' toe, nto'u kani'epe-na kubasa we'i.&quot;
					</seg>
					<seg id="b.LUK.4.22" type="verse">
						Konce omea-ramo to mpo'epe-i, ra'uli': &quot;Lompe' lia pololita-na! Uma mowo kanoto-na! Hiaa' bo ana' Yusuf-i-wadi-hawo.&quot;
					</seg>
					<seg id="b.LUK.4.23" type="verse">
						Ngkai ree, na'uli' mpo'uli' -raka: &quot;Bate ria-koi mpai' to mpo'uli' -ka walatu tohe'i: `Ee dokter, paka'uri' moto-mi-kowo woto-nu! Ane bongko nabi mpu'u-ko, anu mekoncehi to ki'epe nubabehi hi Kapernaum, babehi wo'o hi rehe'i hi ngata-nu moto.'&quot;
					</seg>
					<seg id="b.LUK.4.24" type="verse">
						Na'uli' tena-raka Yesus: &quot;Mpu'u ku'uli' -kokoi, uma ria nabi to rabila' hi ngata-na moto.
					</seg>
					<seg id="b.LUK.4.25" type="verse">
						Makono mpu'u lolita-ku toi: napa to jadi' tempo toi, bate hewa to jadi' hi tempo-na nabi Elia owi. Nto'u toe, tolu mpae ono mula hangaa mara eo, alaa-na rata oro' bohe hi hawe'ea ngata. Wori' moto tobine tobalu hi tana' Israel to mpe'ahii' tuwu' -ra nto'u toe.
					</seg>
					<seg id="b.LUK.4.26" type="verse">
						Tapi' Pue' Ala uma mpohubui Elia mpotulungi haduaa ngkai tobalu toera. To nahubui-ki hilou hi ngata Sarfat, mpotulungi hadua tobine tobalu to Sidon, bela-i-hana to Israel.
					</seg>
					<seg id="b.LUK.4.27" type="verse">
						Wae wo'o nto'u nabi Elisa owi, wori' moto topohaki' poko' hi tana' Israel. Aga uma-ra haduaa to napaka'uri' nabi Elisa. Muntu' Naaman, tauna to Siria.&quot;
					</seg>
					<seg id="b.LUK.4.28" type="verse">
						Mpo'epe lolita-na Yesus toe we'i, moroe lia-ramo hawe'ea tauna to hi rala tomi posampayaa.
					</seg>
					<seg id="b.LUK.4.29" type="verse">
						Pokore-rami mpopalai-i hilou hi mali ngata, pai' rakeni hilou hi bingke-na, apa' ngata-ra hi lolo bulu'. Patuju-ra ke mpotulaka-i hi bingke-na bona mate-i.
					</seg>
					<seg id="b.LUK.4.30" type="verse">
						Ntaa' we'i, Yesus mako' mpe'olo' tauna to wori', pai' nculi' palai-nami.
					</seg>
					<seg id="b.LUK.4.31" type="verse">
						Oti toe, Yesus hilou hi ngata Kapernaum hi tana' Galilea. Karata-na hi ree, metudui' wo'o-i hi tomi posampayaa hi Eo Sabat.
					</seg>
					<seg id="b.LUK.4.32" type="verse">
						Konce-ramo tauna to mpo'epe tudui' -na, apa' mololita-i hewa tauna to mokuasa.
					</seg>
					<seg id="b.LUK.4.33" type="verse">
						Ria wo'o hi ree hadua tauna to napesuai' seta to dada'a lia. Mejeu' -imi na'uli':
					</seg>
					<seg id="b.LUK.4.34" type="verse">
						&quot;Ee Yesus to Nazaret Doko' nupopai-dakaie? Ba doko' nuropuhi-dakaie? Ku'inca moto-kole, ka'Iko-na Suro to moroli' ngkai Alata'ala-e.&quot;
					</seg>
					<seg id="b.LUK.4.35" type="verse">
						Yesus mpo'uli' -ki seta toei: &quot;Ngkaba'i-ko! Palai-ko ngkai tauna tetui!&quot; Seta to mpesuai' tau toei mpodungka-i hi laintongo' ntodea, pai' -i malai, aga uma-i napopai-pai.
					</seg>
					<seg id="b.LUK.4.36" type="verse">
						Konce omea-ramo tauna to mpohilo, pai' momepololitai-ramo, ra'uli': &quot;Uma mowo kabaraka' lolita-nae'! Napake' kuasa-na mpopalai anudaa', malai mpu'u-ramo-rana.&quot;
					</seg>
					<seg id="b.LUK.4.37" type="verse">
						Ngkai ree, molele-mi kareba hiapa-apa hi tana' Galilea, to mpo'uli' napa to nababehi Yesus.
					</seg>
					<seg id="b.LUK.4.38" type="verse">
						Oti toe, malai-imi Yesus ngkai rala tomi posampayaa, hilou hi tomi Simon. Nto'u toe, piniana-na Simon tobine ngkelengi' gaga. Jadi' merapi' -ra hi Yesus bona natulungi-i-hawo.
					</seg>
					<seg id="b.LUK.4.39" type="verse">
						Lou-imi Yesus mokore hi ncori poturua-na, pai' na'uli': &quot;Palai-ko haki'!&quot; Ncaliu mo'uri' -imi, pai' memata-i mpolayani-ra.
					</seg>
					<seg id="b.LUK.4.40" type="verse">
						Limpa-mi eo, wori' tauna tumai hi Yesus, mpokeni hawe'ea ompi' -ra to peda' hante wori' nyala haki' -ra. Naganga-ra butu dua-na pai' napaka'uri' -ra.
					</seg>
					<seg id="b.LUK.4.41" type="verse">
						Pai' wori' wo'o seta napopalai ngkai tauna to rapesuai'. Seta to napopalai toera, kaka'au-au-ra, ra'uli': &quot;Iko-mi Ana' Alata'ala!&quot; Aga natagi mpu'u-ra bona neo' -ra mololita, apa' ra'inca Kahi'a-na Magau' Topetolo'.
					</seg>
					<seg id="b.LUK.4.42" type="verse">
						Kamepulo-na, malai-imi Yesus ngkai ngata toe, hilou hi kawaoa' -na. Wori' tauna mpali' -i, duu' -na rarua' -i. Merapi' -ra bona neo' -ipi mpalahii-ra.
					</seg>
					<seg id="b.LUK.4.43" type="verse">
						Tapi' na'uli' mpo'uli' -raka: &quot;Kana hilou wo'o-a hi ngata-ngata ntani' -na, mpoparata-raka kareba lompe' to mpo'uli' neo' rata-mi tempo-na Alata'ala jadi' Magau' hi dunia'. Apa' toe-mi patuju-na Alata'ala mposuro-a tumai.&quot;
					</seg>
					<seg id="b.LUK.4.44" type="verse">
						Ngkai ree, Yesus hilou mpokeni Lolita Pue' hi tomi posampayaa hobo' hi tana' Yudea.
					</seg>
				</div>
				<div id="b.LUK.5" type="chapter">
					<seg id="b.LUK.5.1" type="verse">
						Hangkani, bula-na Yesus mokore hi wiwi' rano Genesaret, wori' tauna mome'upi' doko' mpo'epe Lolita Alata'ala.
					</seg>
					<seg id="b.LUK.5.2" type="verse">
						Mpohilo-i romeha' sakaya hi wiwi' rano. Nto'u toe, topebau' mencore ngkai sakaya-ra hilou hi role-na mpobohoi' jala' -ra.
					</seg>
					<seg id="b.LUK.5.3" type="verse">
						Hilou-imi Yesus mpohawi' sakaya to hameha', sakaya-na Simon, pai' naperapi' bona Simon mpotoko sakaya ngkai wiwi' rano hangkedi'. Oti toe, pai' mohura-imi hi rala sakaya mpotudui' ntodea.
					</seg>
					<seg id="b.LUK.5.4" type="verse">
						Kahudu-na metudui', na'uli' mpo'uli' -ki Simon: &quot;Toko tena hilou hi kanalaa-na, pai' tene' jala' -ni bona mporata-koi bau'.&quot;
					</seg>
					<seg id="b.LUK.5.5" type="verse">
						Na'uli' Simon: &quot;Guru, hamengia-makai ngone mobago, aga uma hama'aa ihi' jala' -kai. Aga nau' wae, kutene' moto, lawi' nuhubui-kai.&quot;
					</seg>
					<seg id="b.LUK.5.6" type="verse">
						Ngkai ree, karatene' -na jala' -ra, wori' mpu'u-mi bau' to mesua' hi rala-na, alaa-na ntepu'u morenta-mi jala' -ra.
					</seg>
					<seg id="b.LUK.5.7" type="verse">
						Mekawe-ra hi doo-ra to hi rala sakaya kahameha' -na bona tumai mengawa'. Tumai mpu'u-ramo-rawo pai' ra'ihii' -mi sakaya romehaa', duu' -na neo' matala nakeni katomo-na.
					</seg>
					<seg id="b.LUK.5.8" type="verse">
						Kanahilo-na Simon Petrus kabaraka' -na Yesus toe, powingkotu' -nami hi nyanyoa-na, na'uli': &quot;Neo' -apa numohui', Pue'! Apa' aku' toi tauna topojeko'.&quot;
					</seg>
					<seg id="b.LUK.5.9" type="verse">
						Simon mololita hewa toe, apa' hi'a pai' hawe'ea doo-na wilingkoroa mpohilo kawori' bau' to nawoko' jala' -ra.
					</seg>
					<seg id="b.LUK.5.10" type="verse">
						Wilingkoroa wo'o-ra-rawo Yakobus pai' Yohanes, rodua ana' Zebedeus to mobago dohe Simon. Ngkai ree, na'uli' Yesus mpo'uli' -ki Simon: &quot;Neo' me'eka'. Ntepu'u wae lau, uma-poko mebau'. Kuwai' -moko pobago to bo'u: mpotudui' tauna jadi' topetuku' -ku.&quot;
					</seg>
					<seg id="b.LUK.5.11" type="verse">
						Oti toe, radii' sakaya-ra hi role-na, rapalahii omea-mi, pai' mpotuku' Yesus-ramo.
					</seg>
					<seg id="b.LUK.5.12" type="verse">
						Hangkani, bula-na Yesus hi rala ngata, rata hadua tauna to mohaki' poko' hobo' woto-na. Kampohilo-na Yesus, powingkotu' -nami, lio-na dungku hi tana'. Merapi' -i hi Yesus, na'uli': &quot;Pue', ane ma'ala, paka'uri' -a-kuwo!&quot;
					</seg>
					<seg id="b.LUK.5.13" type="verse">
						Yesus mpojama-i pai' na'uli' -ki: &quot;Ma'ala moto. Kupaka'uri' -moko!&quot; Hampinisi mata, mo'uri' -imi.
					</seg>
					<seg id="b.LUK.5.14" type="verse">
						Oti toe, Yesus mpotagi-i, na'uli': &quot;Neo' nulolita to jadi' tohe'i hi hema-hema. Hilou-moko ulu mpopehuwu woto-nu hi imam, bona nahilo kamo'uri' -numi, pai' keni pepue' -nu ntuku' parenta to na'uki' Musa, bona monoa' hi hawe'ea tauna kamo'uri' -nu mpu'u-mi.&quot;
					</seg>
					<seg id="b.LUK.5.15" type="verse">
						Ntaa' molele lau-midi kareba-na hiapa-apa-e, alaa-na mo'iko tauna mpotuku' Yesus doko' mpo'epe lolita-na pai' mpopepaka'uri'.
					</seg>
					<seg id="b.LUK.5.16" type="verse">
						Tapi' Yesus biasa hilou hi kawaoa' -na pai' mosampaya.
					</seg>
					<seg id="b.LUK.5.17" type="verse">
						Rala-na ha'eo nto'u Yesus metudui', ria ba hangkuja dua to Parisi pai' guru agama mohura hi ree. Ria-ra ngkai ngata-ngata hi tana' Galilea, Yudea, pai' ngkai ngata Yerusalem wo'o. Baraka' ngkai Pue' Ala ria hi Yesus bona mepaka'uri'.
					</seg>
					<seg id="b.LUK.5.18" type="verse">
						Nto'u toe, tumai-ra ba hangkuja tauna mpokowa' hadua topungku to turu hi rala pokowaa'. Rapali' ohea-ra mesua' hi tomi doko' mpokeni doo-ra hi Yesus.
					</seg>
					<seg id="b.LUK.5.19" type="verse">
						Aga uma-ra teliu mesua', apa' bihi' rahi tauna. Toe pai' ngkahe' tuka' -ramo mpokeni doo-ra hilou hi lolo tomi, rahungka' ata' pai' ra'ulu-i ntali pokowaa' -na hilou hi nyanyoa Yesus hi laintongo' ntodea.
					</seg>
					<seg id="b.LUK.5.20" type="verse">
						Kanahilo-na Yesus kabohe pepangala' -ra, na'uli' -mi hi topungku toei: &quot;Ompi', te'ampungi-mi jeko' -nu.&quot;
					</seg>
					<seg id="b.LUK.5.21" type="verse">
						Mololita-ramo guru agama pai' to Parisi toera hi rala nono-ra, ra'uli': &quot;Hema rahi-idi tauna toei mai, pai' daho' -i mpo'uli' hibalia tuwu' -na hante Alata'ala-e? Uma ria haduaa to ma'ala mpo'ampungi jeko', muntu' Alata'ala-wadi.&quot;
					</seg>
					<seg id="b.LUK.5.22" type="verse">
						Na'inca moto Yesus napa to hi rala nono-ra. Toe pai' na'uli' -raka: &quot;Napa pai' nipekiri hewa tetu-e?
					</seg>
					<seg id="b.LUK.5.23" type="verse">
						Aku' Ana' Manusia', ria mpu'u kuasa-ku hi dunia' mpo'ampungi jeko'. Tapi' ane ku'uli' -ki topungku toei mai: `Te'ampungi-mi jeko' -nu,' uma ni'incai ba te'ampungi mpu'u-di jeko' -nae ba uma-di. Aga ane ku'uli': `Memata pai' mako' -moko,' nihilo mpai' kadupa' -na ba ka'uma-na.
					</seg>
					<seg id="b.LUK.5.24" type="verse">
						Jadi', kupopohiloi-koi karia-na kuasa-ku mpo'ampungi jeko'.&quot; Ngkai ree, kamewili' -na hi topungku toei, na'uli' -ki: &quot;Ku'uli' -koko, memata-moko, ongko' -mi pokowaa' -nu, pai' nculii' -moko.&quot;
					</seg>
					<seg id="b.LUK.5.25" type="verse">
						Pemata-na mpu'u-mi topungku toei, rasabii' tauna to wori', na'ongko' poturua-na, pai' -i nculii' hilou hi tomi-na. Pai' hi lengko ohea ntora mpo'une' Alata'ala-imi.
					</seg>
					<seg id="b.LUK.5.26" type="verse">
						Konce lia hawe'ea tauna mpohilo tohe'e, pai' -ra mpo'une' Alata'ala. Hante mogalo me'eka' wo'o-ra, ra'uli': &quot;Uma mowo kajadia' to tahilo eo toe we'i lau!&quot;
					</seg>
					<seg id="b.LUK.5.27" type="verse">
						Oti toe, malai-imi Yesus, pai' hi lengko ohea mpohilo-i hadua topesingara' paja' bula-na mohura hi kantoro' -na, hanga' -na Lewi. Na'uli' Yesus mpo'uli' -ki: &quot;Tuku' -ama.&quot;
					</seg>
					<seg id="b.LUK.5.28" type="verse">
						Pokore-nami mpalahii omea, pai' -i mpotuku' Yesus.
					</seg>
					<seg id="b.LUK.5.29" type="verse">
						Lewi mpobabehi karamea bohe hi tomi-na, mpotorata Yesus. Wori' wo'o topesingara' paja' pai' tau ntani' -na rakio' ngkoni' dohe-ra.
					</seg>
					<seg id="b.LUK.5.30" type="verse">
						Mpohilo toe, ba hangkuja dua pangkeni agama pai' guru agama to mpotuku' tudui' Parisi, ntora ngkunuti. Ra'uli' mpo'uli' -raka ana'guru-na Yesus: &quot;Napa pai' ngkoni' pai' nginu-ko-koina hangkaa-ngkania hante topesingara' paja' pai' topojeko' -e?&quot;
					</seg>
					<seg id="b.LUK.5.31" type="verse">
						Na'uli' Yesus mpo'uli' -raka: &quot;Tauna to uma peda', uma mingki' rapokulii'. Tauna to peda' -wadi-hawo to paraluu rapokulii'.
					</seg>
					<seg id="b.LUK.5.32" type="verse">
						Uma-a tumai mpokio' -ra to monoa' ingku-ra. Katumai-ku toi-le, mpokio' topojeko' -a bona medea-ra ngkai jeko' -ra.&quot;
					</seg>
					<seg id="b.LUK.5.33" type="verse">
						Nto'u toe, ria to mpo'uli' -ki Yesus: &quot;Topetuku' -na Yohanes Topeniu', jau-ra-hana mopuasa' pai' mosampaya. Wae wo'o topetuku' -ra to Parisi. Hiaa' topetuku' -nu Iko-kona, ngkoni' pai' nginu oa' -ra-wadi. Napa pai' uma-ra mopuasa' -e?&quot;
					</seg>
					<seg id="b.LUK.5.34" type="verse">
						Yesus mpotompoi' -ra hante lolita rapa' toi, na'uli': &quot;Tauna hi posusaa' poncamokoa, ha mopuasa' -ra-rana bula-ra mpo'emai' topemua'? Uma-hawo.
					</seg>
					<seg id="b.LUK.5.35" type="verse">
						Tapi' rata mpai' tempo-na, topemua' ra'ala' ngkai laintongo' -ra. Nto'u toe-damo, pai' lako' mopuasa' -rada.&quot;
					</seg>
					<seg id="b.LUK.5.36" type="verse">
						Oti toe, Yesus mpo'uli' lolita rapa' toi, na'uli' -raka: &quot;Uma ria tauna to mpotai' hanceu' pontaia' ngkai baju to bo'u pai' natelepei-ki baju to hae. Apa' ane wae, narenta lau-mi baju to bo'u. Pai' uma wo'o mpai' lompe' lence-na pontaia' to bo'u toe hi baju to hae.
					</seg>
					<seg id="b.LUK.5.37" type="verse">
						Wae wo'o, uma ria tauna to mpotua anggur to bo'u hi rala pontu'ua to hae. Apa' ane dede' -i mpai', mopengka lau-mi pontu'ua to hae toe, alaa-na mobowo anggur, pai' mpadaa' wo'o-mi pontu'ua-na.
					</seg>
					<seg id="b.LUK.5.38" type="verse">
						Anggur to bo'u bate kana ra'ihii' hi pontu'ua to bo'u wo'o-wadi-hawo.
					</seg>
					<seg id="b.LUK.5.39" type="verse">
						&quot;Uma ria tauna to dota nginu anggur to bo'u ane oti-i-damo mpo'inu to hae. Apa' na'uli' mpai': `Anggur to hae to motomo'.'&quot;
					</seg>
				</div>
				<div id="b.LUK.6" type="chapter">
					<seg id="b.LUK.6.1" type="verse">
						Hangkani Yesus pai' ana'guru-na ntara rala bonea nto'u Eo Sabat, eo pepuea' -ra to Yahudi. Bula-ra mpotara bonea toe, ana'guru-na mpotepo' wua' gandum, raporo bona molepa' kuluma-na, pai' raru'a.
					</seg>
					<seg id="b.LUK.6.2" type="verse">
						To Parisi to hi ree mpokamaro-ra, ra'uli': &quot;Napa pai' nitiboki atura agama-ta? Mobago-dako-koina hi eo pepuea'!&quot;
					</seg>
					<seg id="b.LUK.6.3" type="verse">
						Na'uli' -raka Yesus: &quot;Ha uma ria nibasa napa to nababehi Magau' Daud pai' doo-doo-na owi nto'u-ra mo'oro' -e?
					</seg>
					<seg id="b.LUK.6.4" type="verse">
						Mesua' -i hi rala tomi pepuea', pai' nakoni' roti to rapopepue' hi Alata'ala, pai' nabagi wo'o-raka doo-na. Ntuku' ada agama-ta, imam-wadi-hana to ma'ala mpokoni' roti toe. Aga nau' wae, gau' -na Daud toe uma-hawo naposala'.&quot;
					</seg>
					<seg id="b.LUK.6.5" type="verse">
						Ngkai ree, na'uli' wo'o-mi Yesus: &quot;Aku' Ana' Manusia', ria kuasa-ku mpo'uli' napa to ma'ala rababehi hi eo pepuea'.&quot;
					</seg>
					<seg id="b.LUK.6.6" type="verse">
						Hangkani wo'o nto'u Eo Sabat, hilou-i metudui' hi tomi posampayaa. Hi tomi posampayaa toe, ria hadua tauna to mate pale ka'ana-na.
					</seg>
					<seg id="b.LUK.6.7" type="verse">
						Ba hangkuja dua to Parisi pai' guru agama to hi ree mpolelemata-i Yesus, meka' ba mepaka'uri' -i mpai' hi Eo Sabat. Patuju-ra, mpali' kedo' bona rapakilu-i mobago hi Eo Sabat.
					</seg>
					<seg id="b.LUK.6.8" type="verse">
						Aga na'inca moto Yesus anu hi nono-ra. Toe pai' na'uli' mpo'uli' -ki tauna to mate pale-na hamali toei: &quot;Mai-moko mokore hi laintongo' rei!&quot; Hilou mpu'u-imi-hawo mokore hi ree.
					</seg>
					<seg id="b.LUK.6.9" type="verse">
						Ngkai ree, na'uli' Yesus mpo'uli' -raka: &quot;Kupekune' -koi ulu. Ntuku' atura agama-ta, to'uma to ma'ala tababehi hi Eo Sabat: mpobabehi to lompe' -di ba to dada'a? Mpotulungi doo ba mpatehi doo?&quot;
					</seg>
					<seg id="b.LUK.6.10" type="verse">
						Mogolili Yesus mponaa-ra omea, pai' na'uli' -ki topeda' toei: &quot;Tanoa pale-nu!&quot; Kanatanoa-na pale-na, mo'uri' -imi.
					</seg>
					<seg id="b.LUK.6.11" type="verse">
						Ngkai ree, uma mowo karoe-ra guru agama pai' to Parisi. Toe pai' mohawa' -ramo mpali' reke-ra, ba rapopai-i Yesus.
					</seg>
					<seg id="b.LUK.6.12" type="verse">
						Nto'u toe, Yesus hilou hi bulu' -na, pai' mosampaya-i hamengia hi Alata'ala.
					</seg>
					<seg id="b.LUK.6.13" type="verse">
						Kabaja-na, nakio' -ramo topetuku' -na pai' napelihi hampulu' rodua ngkai laintongo' -ra. To hampulu' rodua toera, nahanga' suro-na.
					</seg>
					<seg id="b.LUK.6.16" type="verse">
						Hanga' -ra: Simon (Yesus mpohanga' -i Petrus); pai' Andreas ompi' -na Simon; Yakobus; Yohanes; Filipus; Bartolomeus; Matius; Tomas; Yakobus ana' Alfeus; Simon to rahanga' to Zelot; Yudas ana' Yakobus; pai' Yudas Iskariot, to mpobalu' Yesus hi bali' -nae mpai'.
					</seg>
					<seg id="b.LUK.6.17" type="verse">
						Oti toe, mana'u-imi Yesus ngkai lolo bulu' hante ana'guru-na, pai' -ra mento'o hi lempe-na. Hi ree, wori' -mi topetuku' -na mpopea-i, pai' wori' lia tauna morumpu. Tauna toera ngkai humalili' tana' Yudea, ngkai ngata Yerusalem pai' ngkai ngata Tirus pai' Sidon to hi wiwi' tahi'.
					</seg>
					<seg id="b.LUK.6.18" type="verse">
						Patuju-ra tumai, doko' mpo'epe lolita Yesus pai' mpopepaka'uri'. To napesuai' seta tumai wo'o pai' napaka'uri' -ra.
					</seg>
					<seg id="b.LUK.6.19" type="verse">
						Wori' tauna mpali' ohea doko' mpoganga Yesus, apa' ria baraka' to mehupa' ngkai woto-na to mpaka'uri' -ra omea.
					</seg>
					<seg id="b.LUK.6.20" type="verse">
						Yesus mponaa topetuku' -na pai' na'uli' -raka: Morasi' -koi tokabu, apa' koi' to jadi' ntodea Alata'ala, pai' Hi'a jadi' Magau' -ni.
					</seg>
					<seg id="b.LUK.6.21" type="verse">
						Morasi' -koi to mo'oro' tempo toi, apa' rabohui moto-koi mpai'. Morasi' -koi to geo' tempo toi, apa' goe' moto-koi mpai'.
					</seg>
					<seg id="b.LUK.6.22" type="verse">
						&quot;Morasi' -koi ane rapokahuku' -koi, rapopalai-koi, raruge' pai' rapomohoa hanga' -ni sabana petuku' -ni hi Aku' Ana' Manusia'.
					</seg>
					<seg id="b.LUK.6.23" type="verse">
						Apa' wae wo'o gau' ntu'a-ra mpobalinai' nabi-nabi to owi. Jadi', ane rapohewa toe-koi, mohajo-koi pai' pakagoe' moto nono-ni, apa' bohe mpai' rasi' to nirata hi rala suruga.
					</seg>
					<seg id="b.LUK.6.24" type="verse">
						&quot;Aga silaka-koi topo'ua' tempo toi, apa' mpolia' nirata-mi-koina kagoea' -ni.
					</seg>
					<seg id="b.LUK.6.25" type="verse">
						Silaka-koi to bohu tempo toi, apa' mo'oro' -koi mpai'. Silaka-koi to goe' tempo toi, apa' susa' pai' geo' -koi mpai'.
					</seg>
					<seg id="b.LUK.6.26" type="verse">
						Silaka-koi ane hawe'ea tauna mpo'une' -koi, apa' wae wo'o ntu'a-ra owi mpo'une' nabi-nabi to boa'.
					</seg>
					<seg id="b.LUK.6.27" type="verse">
						&quot;Aga hi koi' to mpo'epe lolita-ku wae-e lau, ohe'i hawa' -ku: Kana tapoka'ahi' bali' -ta, mo'ingku lompe' hi tauna to mpokahuku' -ta.
					</seg>
					<seg id="b.LUK.6.28" type="verse">
						Gane' -ra to mpokamo-ta, posampayai-ra to dada'a hi kita'.
					</seg>
					<seg id="b.LUK.6.29" type="verse">
						Ane ria tauna to mpohopo' kulimpi-ta hamali, neo' rapehawai. Tonu lau wo'o-ki to hamali. Ane ria to mpo'agoi-ta abe' -ta, wai' wo'o lau-i baju-ta.
					</seg>
					<seg id="b.LUK.6.30" type="verse">
						Ane ria to mperapii' -ta, wai' -ra-rawo. Ane ria to mpo'agoi ba napa-napa rewa-ta, neo' raperapi' nculii'.
					</seg>
					<seg id="b.LUK.6.31" type="verse">
						Napa po'ingku to tapokono rababehi doo hi kita', toe wo'o to kana tababehi hi doo.
					</seg>
					<seg id="b.LUK.6.32" type="verse">
						&quot;Ane tapoka'ahi' muntu' tauna to mpoka'ahi' -ta-wadi, uma mpai' nagane' -ta Alata'ala. Bangku' tauna to dada'a gau' -ra, ma'ahi' moto-ra hi tauna to mpoka'ahi' -ra.
					</seg>
					<seg id="b.LUK.6.33" type="verse">
						Ane lompe' po'ingku-ta muntu' hi tauna to lompe' po'ingku-ra hi kita', uma mpai' nagane' -ta Alata'ala. Bangku' tauna to dada'a, bate lompe' po'ingku-ra hi tauna to lompe' po'ingku-ra hi hira'.
					</seg>
					<seg id="b.LUK.6.34" type="verse">
						Ane kita' mpewai' doi-ta rahenta muntu' hi tauna to ta'inca bisa mpoponculi' -taka, uma mpai' nagane' -ta Alata'ala. Bangku' tauna to dada'a, dota wo'o-ra-rawo rapohentai doi hingka todada'a-ra, apa' ncarumaka-ra rapoponculi' moto-raka mpai'.
					</seg>
					<seg id="b.LUK.6.35" type="verse">
						&quot;Neo' hewa tetu! Kana tapoka'ahi' bali' -ta, mo'ingku lompe' hi hira'. Wai' -ra hema to doko' mpohentai-ta, pai' neo' ncarumaka ponculia' -na. Ane wae po'ingku-ta, bohe mpai' rasi' to tarata hi eo mpeno, pai' tatuku' -mi po'ingku Pue' Ala to hi suruga. Apa' manara-i Pue' hi tauna to uma mpo'incai mpo'uli' tarima kasi pai' hi tauna to dada'a.
					</seg>
					<seg id="b.LUK.6.36" type="verse">
						Kana ma'ahi' -ta, hewa kama'ahi' -na Pue' Ala Tuama-ta.
					</seg>
					<seg id="b.LUK.6.37" type="verse">
						&quot;Neo' -ta mpotudo' sala' doo, bona uma wo'o mpai' Pue' Ala mpotudo' sala' -ta. Neo' mpo'uli' tauna to masala' kana rahuku', bona uma wo'o mpai' Pue' Ala mpohuku' -ta. Ampungi sala' doo, Pue' Ala wo'o mpai' mpo'ampungi sala' -ta.
					</seg>
					<seg id="b.LUK.6.38" type="verse">
						Kana tawai' doo-ta, Pue' Ala wo'o mpowai' -ta. Nawai' -ta pewai' to lompe' lia, to oti-mi ralengo pai' ra'oo', duu' -na moloju'. Apa' pohuka' to tapake' hi doo, tetu wo'o-hawo mpai' to rapopohuka' -taka.&quot;
					</seg>
					<seg id="b.LUK.6.39" type="verse">
						Pai' na'uli' wo'o Yesus lolita rapa' tohe'i: &quot;Ane towero mpotete' hingka towero-na, bate moluli' -ra mpai' hi rala kinali.
					</seg>
					<seg id="b.LUK.6.40" type="verse">
						Pai' uma ria ana' sikola to meliu karabila' -na ngkai guru-na. Ane hudu-miki posikola-na, pai' lako' hibalia-idi hante guru-na.
					</seg>
					<seg id="b.LUK.6.41" type="verse">
						&quot;Napa pai' mponaa-ta gege' hi mata doo, hiaa' wince' kaju to hi mata-ta moto uma ta'incai karia-na!
					</seg>
					<seg id="b.LUK.6.42" type="verse">
						Beiwa-ta ma'ala mpo'uli' -ki doo: `Ompi', mai kulali gege' -nu,' bo uma moto tahiloi wince' kaju to hi mata-ta. Neo' mpetolompei' kehi! Kana talali ulu wince' kaju to hi mata-ta, bona monoto mata-ta mpolali gege' doo.
					</seg>
					<seg id="b.LUK.6.43" type="verse">
						&quot;Uma ria kaju to lompe' mowua' to dada'a. Wae wo'o uma ria kaju to dada'a mowua' to lompe'.
					</seg>
					<seg id="b.LUK.6.44" type="verse">
						Butu nyala kaju ra'inca kalompe' -na hi powua' -na. Wua' ara uma rahopu' ngkai walaa to morui. Wua' anggur uma rahopu' ngkai jilata.
					</seg>
					<seg id="b.LUK.6.45" type="verse">
						Wae wo'o manusia'. Tauna to lompe', bate mpohowa' lolita to lompe' -ra, apa' lawi' nono-ra ihia' to lompe'. Tauna to dada'a, dada'a wo'o lolita-ra, apa' nono-ra ihia' to dada'a. Apa' napa ihi' nono-ta, toe wo'o-mi to howa' hi wiwi-ta.
					</seg>
					<seg id="b.LUK.6.46" type="verse">
						&quot;Napa pai' nikio' -a `Pue'! Pue'!' bo uma-di nituku' hawa' -kue!
					</seg>
					<seg id="b.LUK.6.47" type="verse">
						Tauna to tumai hi Aku' mpo'epe pai' mpotuku' tudui' -ku, hira' hewa tauna hi rala lolita rapa' tohe'i:
					</seg>
					<seg id="b.LUK.6.48" type="verse">
						Hadua tauna mpowangu tomi, nakae tana' napomonala pai' nahu'a parawatu to moroho. Rata uda bohe pai' ue mowo' mporumpa' tomi toe, aga uma-i molengo apa' moroho parawatu-na.
					</seg>
					<seg id="b.LUK.6.49" type="verse">
						Aga tauna to mpo'epe lolita-ku pai' uma ratuku', hira' hewa hadua tauna to mpowangu tomi hi lolo tana' -wadi hante uma ria parawatu-na. Rata ue mowo' mporumpa' tomi toe, kamodungka-nami, pai' gaga kagero-na.&quot;
					</seg>
				</div>
				<div id="b.LUK.7" type="chapter">
					<seg id="b.LUK.7.1" type="verse">
						Kahudu-na Yesus mpotudui' ntodea hawe'ea toe, hilou-imi hi ngata Kapernaum.
					</seg>
					<seg id="b.LUK.7.2" type="verse">
						Hi ngata toe, ria hadua tadulako tantara to Roma, ria-ki batua-na to napoka'ahi' lia. Batua-na toei peda' danca, neo' mate.
					</seg>
					<seg id="b.LUK.7.3" type="verse">
						Kana'epe-na tadulako toei karia-na Yesus hi ngata-na, nahubui ba hangkuja dua pangkeni to Yahudi hilou mpopetulungi hi Yesus, bona tumai-i mpaka'uri' batua-na.
					</seg>
					<seg id="b.LUK.7.4" type="verse">
						Karata-ra hi Yesus, merapi' mpu'u-ra, ra'uli': &quot;Tadulako toei ria, natao lia nutulungi,
					</seg>
					<seg id="b.LUK.7.5" type="verse">
						apa' napoka'ahi' -ta kita' to Yahudi, pai' ria-i mpowai' -kai doi mpowangu tomi posampayaa-kai.&quot;
					</seg>
					<seg id="b.LUK.7.6" type="verse">
						Ngkai ree, hilou mpu'u-imi Yesus dohe-ra. Kamohu' -na Yesus hi tomi-na, tadulako toei mpohubui wo'o-ramo ba hangkuja dua doo-na hilou mpohirua' -ki Yesus mpo'uli' -ki hewa toi: &quot;Tuama, uma-ko mingki' tumai hi tomi-ku, apa' aku' toi bela-a to Yahudi, uma-a natao nupencuai'.
					</seg>
					<seg id="b.LUK.7.7" type="verse">
						Toe pai' uma-a daho' tilou hi Iko Tuama, apa' uma-a natao mpohirua' -koko. Nau' lolita hamela-wadi nu'uli', bate mo'uri' -i mpai' batua-ku.
					</seg>
					<seg id="b.LUK.7.8" type="verse">
						Apa' aku' toi-e, pahawaa' wo'o-a-wadi-kuwo, pai' ria wo'o-ra-kuwo to kuhawai'. Ane rapa' -na ria hawa' -ku hi hadua tantara mpo'uli' -ki: `Hilou-ko!' bate hilou-i. Ane mekio' -a hi tantara kahadua-na: `Mai-ko!' bate tumai-i. Ane ku'uli' -raka batua-ku: `Babehi toe!' bate rababehi. Wae wo'o-kowo Iko Tuama, napa to nu'uli' hi retu, bate madupa' hi rei.&quot;
					</seg>
					<seg id="b.LUK.7.9" type="verse">
						Konce-i Yesus mpo'epe lolita ngkai tadulako toei. Toe pai' me'ili' -imi hi ntodea to mpotuku' -i, pai' na'uli' -raka: &quot;Uma mowo pepangala' -na tau toei ria! Nau' hi to Yahudi muli Israel, ko'ia ria haduaa kurata to bohe pepangala' -na hewa tauna toei ria.&quot;
					</seg>
					<seg id="b.LUK.7.10" type="verse">
						Oti toe, nculii' -ramo suro toera hi tomi tadulako. Karata-ra hi ria, mpolia' mo'uri' -imi batua-na.
					</seg>
					<seg id="b.LUK.7.11" type="verse">
						Uma mahae ngkai toe, hilou-imi Yesus hi ngata to rahanga' Nain, hante ana'guru-na pai' wori' tau ntani' -na dohe-ra.
					</seg>
					<seg id="b.LUK.7.12" type="verse">
						Mohu' -ramo hi wobo' wuntu ngata, rahilo-rawo wori' tauna mehupa' ngkai rala ngata, mpokowa' tomate. Tomate toei, hadua kabilasa, ana' hadudua, tina-na balu-mi. Wori' pue' ngata mpodohei tina-na hilou hi daeo'.
					</seg>
					<seg id="b.LUK.7.13" type="verse">
						Kanahilo-na Pue' Yesus tobine toei, metumu' -mi ahi' -na pai' na'uli' -ki: &quot;Neo' -pi-hawo geo'!&quot;
					</seg>
					<seg id="b.LUK.7.14" type="verse">
						Hilou-imi mpoganga pokowa', mentoda' -ramo to mokowa'. Na'uli' Yesus: &quot;Kabilasa! Kuhubui-ko memata!&quot;
					</seg>
					<seg id="b.LUK.7.15" type="verse">
						Kabilasa to mate toei we'i, kaliliu mohura-imi pai' -i mololita. Na'uli' Yesus mpo'uli' -ki tina-na: &quot;Oi-mi ana' -nu, totina.&quot;
					</seg>
					<seg id="b.LUK.7.16" type="verse">
						Tauna to mpohilo kajadia' toe, me'eka' omea-ramo, pai' -ra mpobila' Alata'ala, ra'uli': &quot;Hadua nabi to mobaraka' mehuwu-mi hi laintongo' -ta! Hompo mpu'u-imi Alata'ala tumai mpotulungi ntodea-na!&quot;
					</seg>
					<seg id="b.LUK.7.17" type="verse">
						Kareba toe molele hobo' hi tana' Yudea pai' ntololikia-na.
					</seg>
					<seg id="b.LUK.7.18" type="verse">
						Ana'guru-na Yohanes Topeniu' mpoparata-ki hawe'ea to nababehi Yesus toe. Toe pai' mpokio' -i rodua ana'guru-na,
					</seg>
					<seg id="b.LUK.7.19" type="verse">
						pai' nahubui-ra hilou hi Pue' Yesus, na'uli' -raka: &quot;Hilou-mokoi hi Yesus pai' uli' -ki retu: `Ba Iko-mi Magau' Topetolo' to najanci Alata'ala, ba ria-pidi to ntani' -na to kipopea?'&quot;
					</seg>
					<seg id="b.LUK.7.20" type="verse">
						Hilou mpu'u-ramo suro to rodua toera, pai' ra'uli' -ki Yesus: &quot;Pai' -kai tumai Guru, nahubui-kai Yohanes mpekune' -ta, ba kita' -midi Magau' Topetolo' to najanci Pue' Ala, ba ria-pidi to ntani' -na to kipopea.&quot;
					</seg>
					<seg id="b.LUK.7.21" type="verse">
						Nto'u toe wo'o-hawo, Yesus mpaka'uri' wori' topeda' ngkai haki' -ra, napopalai anudaa' ngkai tauna to rahawi', pai' napaka'uri' towero bona pehilo-ra.
					</seg>
					<seg id="b.LUK.7.22" type="verse">
						Na'uli' -mi Yesus mpo'uli' -raka suro Yohanes toera hewa toi: &quot;Nculii' -mokoi, uli' -ki Yohanes hi retu napa to nihilo pai' to ni'epe: towero pehilo-mi, tokejo momako' monoa' -mi, topohaki' poko' mo'uri', towongo pe'epe, tomate kupotuwu' nculii', pai' Kareba Lompe' kuparata-raka to mpe'ahii' tuwu' -ra.
					</seg>
					<seg id="b.LUK.7.23" type="verse">
						Marasi' -ra tauna to uma morara' nono-ra hi Aku'.&quot;
					</seg>
					<seg id="b.LUK.7.24" type="verse">
						Palai-ra suro Yohanes toera, mololita-imi Yesus hi ntodea, mpotompo'wiwi Yohanes. Na'uli': &quot;Napa patuju-ni hilou mpohirua' -ki Yohanes Topeniu' hi tana' to wao'? Ba doko' -koi mpohilo tauna to morara' nono-na, to hewa pimpi to molue nawui ngolu' hilou tumai? Uma-hawoe'.
					</seg>
					<seg id="b.LUK.7.25" type="verse">
						Jadi', hilou doko' mpohilo napa-dikoie? Ba doko' mpohilo tauna to ncola pohea-na? Uma wo'o, apa' po'ohaa' tauna to ncola pohea-ra pai' to mo'ua' katuwu' -ra, hi tomi magau' -ra-wadi-hana.
					</seg>
					<seg id="b.LUK.7.26" type="verse">
						Jadi', hilou doko' mpohilo napa-dikoie? Ba doko' mpohilo nabi-dikoi? Ane tetu, makono lia. Apa' Yohanes tetui meliu ngkai nabi to ntani' -na.
					</seg>
					<seg id="b.LUK.7.27" type="verse">
						Apa' hi'a tetu-mi to mporodo nono-ra ntodea mpotarima-a, hewa to te'uki' hi rala Buku Tomoroli' owi. Na'uli' Alata'ala: `Hi'a toi-mi suro-ku, kuhubui-i meri'ulu ngkai Iko, bona mporodo ohea-nu.'&quot;
					</seg>
					<seg id="b.LUK.7.28" type="verse">
						Na'uli' wo'o-mi Yesus: &quot;Pe'epei lompe': ngkai hawe'ea tauna to putu hi rala dunia' toi, uma ria haduaa to meliu kabohe tuwu' -na ngkai Yohanes. Aga ngkai wae lau, marasi' mpu'u-ra tauna to jadi' ntodea-na Alata'ala hi rala Kamagaua' -na. Nau' to kedi' lia tuwu' -ra, meliu kamarasi' -ra ngkai Yohanes.&quot;
					</seg>
					<seg id="b.LUK.7.29" type="verse">
						Hawe'ea tauna, nte to mpesingarai' paja', mpo'epe lolita Yesus toe mpotompo'wiwi Yohanes. Mpo'epe toe, ratarima-mi Lolita Alata'ala, apa' oti-ramo mpopeniu' hi Yohanes.
					</seg>
					<seg id="b.LUK.7.30" type="verse">
						Hiaa' to Parisi pai' guru agama-rana, oja' -ra mpotarima patuju Alata'ala hi tuwu' -ra, bo oja' -ra mpopeniu' hi Yohanes.
					</seg>
					<seg id="b.LUK.7.31" type="verse">
						Na'uli' wo'o Yesus: &quot;Uma mowo tauna to tuwu' tempo toi! Toi-mi lolita rapa' -ku to kurapai' -raka:
					</seg>
					<seg id="b.LUK.7.32" type="verse">
						Hira' hewa ana' to mohura hi wiwi' karajaa, to ntora momekio' hi doo-ra, ra'uli': `Kibawai-koi molalowe, uma-koi dota goe' dohe-kai. Kibawai-koi motantangi', uma wo'o-koi dota geo' dohe-kai.'
					</seg>
					<seg id="b.LUK.7.34" type="verse">
						Batua-na: Yohanes Topeniu' uma nipokonoi, Aku' wo'o uma nipokonoi. Katumai-na Yohanes, mopuasa' -i pai' uma-i nginu to melanguhi. Nipoka'oja' -i, ni'uli': `Kahawia' -i-hanale!' Hiaa' katumai-ku Aku' Ana' Manusia', nginu-a, ngkoni' -a. Nipoka'oja' wo'o-a-wadi, ni'uli': `Hilo-i! Tojampa, topalangu-langu, bale-ra topesingara' paja' pai' doo-ra topojeko'!'
					</seg>
					<seg id="b.LUK.7.35" type="verse">
						Aga nau' wae, ta'inca kamonoto-na patuju Alata'ala ane tanaa gau' hawe'ea topetuku' -na.&quot;
					</seg>
					<seg id="b.LUK.7.36" type="verse">
						Ria hadua to Parisi, hanga' -na Simon, mpohinta' Yesus ngkoni' hi tomi-na. Hilou mpu'u-imi Yesus hi tomi-na, mohura pai' -ra ngkoni'.
					</seg>
					<seg id="b.LUK.7.37" type="verse">
						Hi rala ngata toe, ria hadua tobine topojeko', uma tumotoa gau' -na. Kana'epe-na karia Yesus ngkoni' hi tomi to Parisi toei, tumai-i ngkeni hameha' butolo' ihia' lana honga.
					</seg>
					<seg id="b.LUK.7.38" type="verse">
						Tumai-imi mpomohui' witi' Yesus, pai' -i geo'. Nasiii' witi' -na Yesus hante ue mata-na. Oti toe nabongka wuluwoo' -na, napomporihi-ki witi' -na, na'eki pai' natuai hante lana honga.
					</seg>
					<seg id="b.LUK.7.39" type="verse">
						Nahilo to Parisi babehia tobine toei. Mololita bongo-imi hi rala nono-na, na'uli': &quot;Ane bongko nabi mpu'u-i tau toei, ke na'inca kahema-na tobine to mpoganga-i toe, ka'uma-na tumotoa gau' -na.&quot;
					</seg>
					<seg id="b.LUK.7.40" type="verse">
						Ngkai ree, na'uli' Yesus mpo'uli' -ki to Parisi toei: &quot;Simon, ria to doko' ku'uli' -koko.&quot; Na'uli' Simon: &quot;Uli' -mile Guru.&quot;
					</seg>
					<seg id="b.LUK.7.41" type="verse">
						Na'uli' Yesus: &quot;Ria rodua tauna to mo'inta hi tauna to ma'ala rapohentai doi. Hadua mpohenta lima atu doi pera', to hadua lima mpulu' -wadi.
					</seg>
					<seg id="b.LUK.7.42" type="verse">
						Ngkai ka'uma-napi rakulei' mpobayari inta-ra, na'uli' -mi tauna to rapohentai toei: `Uma-pi mingki' nibayari inta-ni.' Jadi', hema ngkai hira' to rodua toera to meliu ahi' -ra hi popa'intaa-ra?&quot;
					</seg>
					<seg id="b.LUK.7.43" type="verse">
						Natompoi' Simon: &quot;Ba tauna to wori' inta-na tu?&quot; Na'uli' Yesus: &quot;Makono tompoi' -nu.&quot;
					</seg>
					<seg id="b.LUK.7.44" type="verse">
						Oti toe, pai' me'ili' -imi hi tobine toei pai' na'uli' -ki Simon: &quot;Ha nuhilo tobine toei-e? Karata-ku hi tomi-nu we'i, uma nuporodo ue pobohoi' witi' -ku, ntuku' ada-ta hi torata. Hiaa' tobine toei, nabohoi' -hana witi' -ku hante ue mata-na pai' naporihi hante wuluwoo' -na.
					</seg>
					<seg id="b.LUK.7.45" type="verse">
						Iko, uma-a nutabe hante pe'eki ntuku' ada-ta. Hiaa' tobine toei, uma nabahakai mpo'eki witi' -ku ngkai lomo' -ku rata duu' toe lau.
					</seg>
					<seg id="b.LUK.7.46" type="verse">
						Iko, uma nulanai woo' -ku ntuku' ada-ta hi torata. Hiaa' tobine toei mpobowohi witi' -ku hante lana honga to masuli' oli-na.
					</seg>
					<seg id="b.LUK.7.47" type="verse">
						Jadi', bo ma'ahi' lia-ie, toe pai' monoa' -mi kata'inca-na, jeko' -na to wori' te'ampungi-mi. Aga tauna to hangkedi' -wadi te'ampungi jeko' -na, hangkedi' wo'o-wadi-hawo ahi' -na.&quot;
					</seg>
					<seg id="b.LUK.7.48" type="verse">
						Oti toe na'uli' Yesus mpo'uli' -ki tobine toei: &quot;Te'ampungi-mi jeko' -nu.&quot;
					</seg>
					<seg id="b.LUK.7.49" type="verse">
						Mpo'epe toe, momepololitai-ramo tauna to mpohimpongkoni' -raka, ra'uli': &quot;Hema-idie tau tetui-e, pai' daho' -i mpo'ampungi jeko' -e?&quot;
					</seg>
					<seg id="b.LUK.7.50" type="verse">
						Na'uli' wo'o-mi Yesus hi tobine toei: &quot;Tebahaka-moko ngkai huku' jeko' -nu sabana pepangala' -nu hi Aku'. Hilou-moko hante kalompea' tuwu' -nu.&quot;
					</seg>
				</div>
				<div id="b.LUK.8" type="chapter">
					<seg id="b.LUK.8.1" type="verse">
						Oti toe, Yesus mpodaoi' wori' ngata mpopalele Kareba Lompe', na'uli': &quot;Neo' rata-mi tempo-na Alata'ala jadi' Magau' hi dunia'.&quot; Ana'guru-na to hampulu' rodua mpodohei-i.
					</seg>
					<seg id="b.LUK.8.2" type="verse">
						Ria wo'o ba hangkuja dua tobine to mpodohei-ra. Tobine toera, tobine to napaka'uri' Yesus ngkai haki' -ra ba ngkai anudaa' to mpohawi' -ra. To hadua, Maria to biasa-na rahanga' Magdalena. Ria-i hangkani Yesus mpopalai pitu anudaa' ngkai Maria toei.
					</seg>
					<seg id="b.LUK.8.3" type="verse">
						To hadua wo'o, Yohana tobine-na Khuza, topohawa' hi rala tomi Magau' Herodes. Ria wo'o Susana, pai' wori' -pidi tobine ntani' -na. Tobine toera mpake' doi-ra moto mpotulungi Yesus pai' ana'guru-na.
					</seg>
					<seg id="b.LUK.8.4" type="verse">
						Uma ria kaputua tauna ngkai ngata ntani' -na tumai hi Yesus. Wori' -mi tauna to morumpu, Yesus mpololitai-ra hante lolita rapa' toi, na'uli':
					</seg>
					<seg id="b.LUK.8.5" type="verse">
						&quot;Ria hadua topohawu' hilou mohawu'. Rala mpohawu' -na toe, ria hawua' -na monawu' hi mata ohea, alaa-na rapopongko tauna pai' natilo' danci.
					</seg>
					<seg id="b.LUK.8.6" type="verse">
						Ria wo'o to monawu' hi tana' to watua. Tuwu' moto hinawu' toe, aga kaliliu molaju apa' bangi tana' -na.
					</seg>
					<seg id="b.LUK.8.7" type="verse">
						Ria wo'o to monawu' hi laintongo' rui. Tuwu' rui hangkaa-ngkania hante hinawu', alaa-na rui mpo'upi' hinawu' duu' -na mate.
					</seg>
					<seg id="b.LUK.8.8" type="verse">
						Ria wo'o hawua' to monawu' hi tana' to morudu'. Tuwu' hinawu' toe, morudu' lia, wua' -na ha'atu ngkani ngkai hinawu' -na.&quot; Oti lolita rapa' -na toe, na'uli' -mi Yesus: &quot;Hema-koi to tilingaa, pe'epei lompe'!&quot;
					</seg>
					<seg id="b.LUK.8.9" type="verse">
						Ana'guru-na mpekune' Yesus ba napa-i batua lolita rapa' toe.
					</seg>
					<seg id="b.LUK.8.10" type="verse">
						Na'uli' Yesus: &quot;Owi, Alata'ala ko'ia mpopo'incai manusia' beiwa-i mpai' jadi' Magau' hi dunia'. Aga hewa toe lau, napopo'incai-mokoi tudui' toe. Aga ane ntodea-hana, kutudui' -ra hante lolita rapa', bona madupa' lolita Buku Tomoroli' to mpo'uli': `Pe'epe moto-ra, aga uma oa' ra'incai batua-na. Pehilo moto-ra, aga hewa to uma oa' monoto rahilo.'
					</seg>
					<seg id="b.LUK.8.11" type="verse">
						&quot;Tohe'i-mi batua lolita rapa' -ku we'i: Hawua' to rahawu', tetu-mi Lolita Alata'ala.
					</seg>
					<seg id="b.LUK.8.12" type="verse">
						Hawua' to monawu' hi mata ohea mpobatuai tauna to mpo'epe Lolita Alata'ala, aga Magau' Anudaa' mpohilingai' nono-ra, alaa-na uma-ra mepangala', pai' uma-ra tebahaka ngkai huku' jeko' -ra.
					</seg>
					<seg id="b.LUK.8.13" type="verse">
						&quot;Hawua' to monawu' hi watu mpobatuai tauna to mpo'epe Lolita Alata'ala pai' ratarima hante goe' nono-ra. Mepangala' moto-ra, aga pepangala' -ra tetu uma moroho, hewa hinu'a to uma morali'. Toe pai' ane rata-damo pesori, mo'ungkere' -ramo, uma-rapa mepangala'.
					</seg>
					<seg id="b.LUK.8.14" type="verse">
						&quot;Hawua' to monawu' hi laintongo' rui mpobatuai tauna to mpo'epe Lolita Alata'ala, aga ntora mpenonoi katuwu' -ra hi rala dunia', doko' mo'ua' pai' doko' mporata kagoea'. Hawe'ea toe mposesei' -ra, alaa-na uma-ra kaliliu mpotuku' Lolita Alata'ala, pai' uma ria kalaua-na hi katuwu' -ra.
					</seg>
					<seg id="b.LUK.8.15" type="verse">
						&quot;Hawua' to monawu' hi tana' to morudu' mpobatuai tauna to mpo'epe Lolita Alata'ala, pai' lolita toe rakakamu hante kanoa' pai' karoli' nono-ra. Ntaha-ra mpotuku' Lolita Alata'ala, duu' -na ria kalaua-na hi katuwu' -ra.
					</seg>
					<seg id="b.LUK.8.16" type="verse">
						&quot;Uma ria tauna to mposuwe palita pai' napopoi' ba natu'u hi une' poturua. Palita bate natu'u hi pontu'ua-na bona hini-na rahilo tauna to mesua'.
					</seg>
					<seg id="b.LUK.8.17" type="verse">
						Apa' hawe'ea to tewuni kana rapopehuwu. Pai' hawe'ea to kalerua kana rahungke pai' jadi' kahiloa.
					</seg>
					<seg id="b.LUK.8.18" type="verse">
						&quot;Toe pai' ku'uli', pelompehi-koie' beiwa-koi mpo'epe Lolita Alata'ala. Apa' tauna to mpotarima Lolita Alata'ala, ranotohi nono-ra bona kawoo-woria' to ra'inca. Aga tauna to uma dota mpotarima Lolita Alata'ala, nau' ria hangkedi' to ra'inca, ra'alai' lau-ra.&quot;
					</seg>
					<seg id="b.LUK.8.19" type="verse">
						Hangkani, tina pai' ompi' -na Yesus tumai doko' mpohirua' -ki, aga uma-ra teliu apa' wori' rahi tauna.
					</seg>
					<seg id="b.LUK.8.20" type="verse">
						Ria hadua to mpo'uli' -ki Yesus: &quot;Guru, tina-nu pai' ompi' -nu, oe-ra ria hi mali-na, doko' mpohirua' -koko.&quot;
					</seg>
					<seg id="b.LUK.8.21" type="verse">
						Tapi' Yesus mpo'uli' -raka: &quot;Ane to kupotina pai' to kupo'ompi' -le, tauna to mpo'epe pai' mpotuku' Lolita Alata'ala.&quot;
					</seg>
					<seg id="b.LUK.8.22" type="verse">
						Rala-na ha'eo, Yesus hante ana'guru-na mohawi' sakaya. Na'uli' Yesus mpo'uli' -raka: &quot;Hilou-tamo hi dipo rano.&quot; Me'ongko' -ramo.
					</seg>
					<seg id="b.LUK.8.23" type="verse">
						Bula-ra mosakaya, leta' -imi Yesus. Muu-mule' rata-mi ngolu' bohe hi rano mporumpa' -ra. Sakaya-ra napesua' ue, alaa-na neo' matala-ramo.
					</seg>
					<seg id="b.LUK.8.24" type="verse">
						Ana'guru-na hilou hi Yesus mpolike-i, ra'uli': &quot;Guru! Guru! Mate-ta toi-e!&quot; Pemata-nami Yesus pai' -i mpotagi ngolu' pai' balumpa to mekoroi' toe. Mento'o-mi ngolu', pai' rano molino nculii'. Rodo omea-mi.
					</seg>
					<seg id="b.LUK.8.25" type="verse">
						Ngkai ree, na'uli' -mi Yesus hi ana'guru-na: &quot;Napa pai' uma-a nipangala' -e?&quot; Konce pai' me'eka' -ramo, pai' momepololitai-ramo, ra'uli': &quot;Hema mpu'u-idi tau toii-e? Bangku' ngolu' pai' balumpa nahawai', ratuku' mpu'u-diki-hana hawa' -nae!&quot;
					</seg>
					<seg id="b.LUK.8.26" type="verse">
						Kaliliu-ramo mosakaya, duu' -na rata hi tana' Gerasa to hi dipo rano ngkai tana' Galilea.
					</seg>
					<seg id="b.LUK.8.29" type="verse">
						Ria hi ree hadua pue' ngata to rapesuai' seta to wori'. Mahae-imi tauna toei uma moheai pai' uma-i mo'oha' hi tomi. Hi daeo' -wadi po'ohaa' -na. Jau-i kahawia'. Nau' rahilu' -i hante koloro pai' rante pai' radongo ncuu, ma'ala oa' nadupe' pohilu' -na pai' metibo' hilou hi kawaoa' -na, apa' nakeni karoho seta to mpohawi' -i. Nto'u Yesus mehompo ngkai sakaya hilou hi role-na, tumai-imi tauna to kahawia' toei mpohirua' -ki. Kampohilo-na Yesus, pe'au-nami pai' -i mowingkotu' hi nyanyoa-na. Yesus mpohubui seta toera malai. Na'uli' tau toei mpesukui: &quot;Ee Yesus, Ana' Alata'ala to hi suruga! Napa-di-kona pai' tumai-koe? Kuperapi' bona neo' -a-kuwo nusesa'!&quot;
					</seg>
					<seg id="b.LUK.8.30" type="verse">
						Yesus mpekune' -i: &quot;Hema hanga' -nu?&quot; Natompoi': &quot;Legion.&quot; (&quot;Legion&quot; tohe'e, batua-na &quot;moncobu,&quot; apa' wori' seta to mpohawi' -i.)
					</seg>
					<seg id="b.LUK.8.31" type="verse">
						Raperapi' mpu'u seta toera bona neo' -ra nawuso hilou hi rala wulou'laa to uma tepetudu kanala-na.
					</seg>
					<seg id="b.LUK.8.32" type="verse">
						Uma molaa ngkai ree, ria wori' wawu mojume hi panapa bulu'. Seta toera merapi' hi Yesus, ra'uli': &quot;Piliu-ka-kaiwo mesua' hi wawu toera mai.&quot; Napiliu moto-ra.
					</seg>
					<seg id="b.LUK.8.33" type="verse">
						Malai mpu'u-ramo seta ngkai rala tauna toei, kaliliu mesua' hi wawu. Pesua' -ra hi wawu toe, mparampuli-ramo-rawo wawu hilou mengkajuala' hi rano, mate bonga-ramo hi rala ue.
					</seg>
					<seg id="b.LUK.8.34" type="verse">
						Karahilo-na to mpodoo wawu kajadia' toe, mokeno-ramo hilou hi ngata pai' bonea to mohu' mpoparata kajadia' toe.
					</seg>
					<seg id="b.LUK.8.35" type="verse">
						Toe pai' tumai-ramo pue' ngata doko' mpohilo napa to jadi'. Karata-ra hi Yesus, rahilo-rawo tauna to biasa-na napesuai' seta, mohura rodo-imi hi ncori Yesus. Moheai-i pai' monoto-mi nono-na. Me'eka' -ramo.
					</seg>
					<seg id="b.LUK.8.36" type="verse">
						Tauna to mpohilo kajadia' toe mpotutura beiwa Yesus mpaka'uri' tauna to kahawia'.
					</seg>
					<seg id="b.LUK.8.37" type="verse">
						Ngkai ree, hawe'ea tauna hi tana' Gerasa toe merapi' hi Yesus bona malai-imi ngkai ngata-ra, apa' me'eka' lia-ra. Jadi' mohawi' sakaya-imi nculii' hilou hi dipo-na.
					</seg>
					<seg id="b.LUK.8.38" type="verse">
						Ane tauna to napaka'uri' Yesus, merapi' -i bona ma'ala-i hilou dohe-na. Tapi' uma-i napiliu, na'uli' -ki:
					</seg>
					<seg id="b.LUK.8.39" type="verse">
						&quot;Nculii' -moko hilou hi tomi-nu pai' uli' -raka retu napa to nababehi Alata'ala hi iko.&quot; Hilou mpu'u-imi mpopalele hi rala ngata napa to nababehi Yesus hi woto-na.
					</seg>
					<seg id="b.LUK.8.40" type="verse">
						Karata-na Yesus nculii' hi dipo rano, goe' -ramo tauna to wori' mpotomu-i, apa' hawe'ea-ra ntora mpopea-i.
					</seg>
					<seg id="b.LUK.8.41" type="verse">
						Nto'u toe, rata hadua pangkeni tomi posampayaa hi ngata toe, hanga' -na Yairus. Mowingkotu' -i hi nyanyoa Yesus, naperapi' bona hilou-i hi tomi-na.
					</seg>
					<seg id="b.LUK.8.42" type="verse">
						Apa' ria ana' -na tobine hadudua-wadi, umuru-na hampulu' rompae, peda' neo' mate. Hilou mpu'u-i Yesus dohe-na. Bula-ra momako' hilou hi tomi-na Yairus, mome'upi' -damo tauna to wori' mpo'upi' Yesus.
					</seg>
					<seg id="b.LUK.8.43" type="verse">
						Hi olo' ntodea, ria hadua tobine, hampulu' rompae-imi ntora moraa', pai' uma ria katontoa' -na, nau' wori' -mi to mpokulii' -i.
					</seg>
					<seg id="b.LUK.8.44" type="verse">
						Tumai-imi tobine toei mpomohui' Yesus ngkai tilingkuria-na pai' naganga wuntu baju-na. Hampinisi mata mentoda' -mi poraa' -na.
					</seg>
					<seg id="b.LUK.8.45" type="verse">
						Mepekune' -imi Yesus: &quot;Hema to mpoganga-ae?&quot; Mancapu omea-ra. Na'uli' Petrus: &quot;Guru, apa' wori' rahi tauna mpotipuhi-ta, mome'iho' -ra-damo mpo'upi' -ko.&quot;
					</seg>
					<seg id="b.LUK.8.46" type="verse">
						Na'uli' Yesus: &quot;Bate ria-di to mpoganga-ae! Ku'inca-le, apa' ria kabaraka' to malai ngkai woto-ku.&quot;
					</seg>
					<seg id="b.LUK.8.47" type="verse">
						Na'inca tobine toei ka'uma-na tewunii' babehia-na. Jadi' moridi' -i tumai mowingkotu' hi nyanyoa Yesus. Napangaku' hi ntodea kahi'a-na to mpoganga baju Yesus pai' kamo'uri' -nami ngkai haki' -na.
					</seg>
					<seg id="b.LUK.8.48" type="verse">
						Na'uli' Yesus mpo'uli' -ki: &quot;Ana' -ku, mo'uri' -moko sabana pepangala' -nu hi Aku'. Nculii' -moko hante kalompea' tuwu' -nu.&quot;
					</seg>
					<seg id="b.LUK.8.49" type="verse">
						Bula-na Yesus mololita-pidi, rata-mi suro ngkai tomi Yairus to mpo'uli' -ki Yairus: &quot;Mate-mi ana' -nu. Neo' -pi mposusai' Guru.&quot;
					</seg>
					<seg id="b.LUK.8.50" type="verse">
						Kana'epe-na Yesus lolita toe, na'uli' mpo'uli' -ki Yairus: &quot;Neo' mere' nono-nu. Pangala' -mi-hana, mo'uri' moto-i mpai' ana' -nu.&quot;
					</seg>
					<seg id="b.LUK.8.51" type="verse">
						Karata-ra hi tomi Yairus, Yesus uma mpiliu kabua' -bua' tauna mesua' dohe-na. Muntu' Petrus, Yohanes, Yakobus hante tina pai' tuama ana' toei-wadi to ma'ala mesua'.
					</seg>
					<seg id="b.LUK.8.52" type="verse">
						Hawe'ea tauna to morumpu hi tomi Yairus geo' pai' motantangi', mpotantangii' ana' to mate toei. Na'uli' Yesus: &quot;Neo' -pi-hawo geo'. Uma-ile mate-e, leta' -i-wadi-hawo.&quot;
					</seg>
					<seg id="b.LUK.8.53" type="verse">
						Mpo'epe toe, rapotawai-i-wadi, apa' ra'inca kamate-na mpu'u-mi.
					</seg>
					<seg id="b.LUK.8.54" type="verse">
						Oti toe, Yesus mpokamu pale-na ana' toei pai' na'uli' -ki: &quot;Memata-moko ana'!&quot;
					</seg>
					<seg id="b.LUK.8.55" type="verse">
						Mo'inoha' nculii' -imi ana' toei, pai' kaliliu memata-imi. Na'uli' Yesus: &quot;Wai' -i pongkoni'.&quot;
					</seg>
					<seg id="b.LUK.8.56" type="verse">
						Konce mpu'u-ramo totu'a-na. Aga Yesus mpotagi-ra, bona neo' ra'uli' hi hema-hema napa to jadi' toe.
					</seg>
				</div>
				<div id="b.LUK.9" type="chapter">
					<seg id="b.LUK.9.1" type="verse">
						Yesus mpokio' ana'guru-na to hampulu' rodua morumpu, pai' nawai' -ra kuasa pai' kabaraka' mpopalai hawe'ea seta pai' mpaka'uri' topohaki'.
					</seg>
					<seg id="b.LUK.9.2" type="verse">
						Napahawa' -ra hilou mpaka'uri' topeda' pai' mpopalele kareba-na: &quot;Neo' rata-mi tempo-na Alata'ala jadi' Magau' hi dunia'.&quot;
					</seg>
					<seg id="b.LUK.9.3" type="verse">
						Kako'ia-ra me'ongko', na'uli' -raka: &quot;Neo' -koi ngkeni napa-napa hi pomakoa' -ni. Neo' ngkeni boku ba pongkoni' ba doi. Neo' ngkeni rontonga' baju ba lua'.
					</seg>
					<seg id="b.LUK.9.4" type="verse">
						Ane ratarima-koi hi rala tomi hantomi, mo'oha' hi ree-mokoi duu' -ni kaliliu hilou hi ngata ntani' -na.
					</seg>
					<seg id="b.LUK.9.5" type="verse">
						Ane rata-koi hi ngata pai' uma-koi ratarima, wae kanipalahii-na ngata tetu, tonta awu to mentaka' hi palanta' witi' -ni, tanda kanahuku' -ra mpai' Alata'ala.&quot;
					</seg>
					<seg id="b.LUK.9.6" type="verse">
						Ka'oti-na Yesus mpotudui' -ra, me'ongko' -ramo hilou hi ngata-ngata. Hiapa pomakoa' -ra, mpokeni-ra Kareba Lompe' pai' mpaka'uri' topeda'.
					</seg>
					<seg id="b.LUK.9.7" type="verse">
						Nto'u toe, topoparenta hi Galilea, Herodes Antipas. Kana'epe-na Herodes hawe'ea to nababehi Yesus toe, napoka'ingu' lau-mi. Apa' ria to mpo'uli': &quot;Yesus toei lou, Yohanes Topeniu' tuwu' nculii' -imi.&quot;
					</seg>
					<seg id="b.LUK.9.8" type="verse">
						Ria wo'o to mpo'uli' Yesus toei nabi Elia owi mehupa' nculii'. Ria wo'o to mpo'uli' Yesus toei hadua nabi to owi memata nculii'.
					</seg>
					<seg id="b.LUK.9.9" type="verse">
						Na'uli' Herodes: &quot;Ane Yohanes Topeniu', kuhubui-mi wengi tauna mpopata' wuroko' -na. Hiaa' Yesus toe-e lou, hema mpu'u-i-hawo? Wori' -mi ku'epe to mpotompo'wiwi-i.&quot; Toe pai' Herodes doko' mpohirua' -ki Yesus.
					</seg>
					<seg id="b.LUK.9.10" type="verse">
						Rata nculii' -ramo suro Yesus to hampulu' rodua toera, pai' ratutura-ki Yesus hawe'ea to rababehi. Oti toe, Yesus mpo'ema' -ra hilou hi kawaoa' -na mohu' hi ngata Betsaida.
					</seg>
					<seg id="b.LUK.9.11" type="verse">
						Ntaa' ra'inca-di ntodea kahilou-rae. Toe pai' metuku' -ramo mpotuku' Yesus. Karata-ra hi Yesus, natarima moto-ra pai' natudui' -ra tudui' to mpotompo'wiwi Kamagaua' -na Alata'ala. Pai' hema-hema to mohaki' napaka'uri'.
					</seg>
					<seg id="b.LUK.9.12" type="verse">
						Neo' limpa-mi eo, rata-ramo ana'guru-na to hampulu' rodua mpo'uli' -ki Yesus: &quot;Guru, agina tahubui-ramo ntodea toera lau hilou mpali' pongkoni' -ra pai' poturua-ra hi ngata pai' bonea to mohu'. Apa' wao' -hana hi rehe'i lau.&quot;
					</seg>
					<seg id="b.LUK.9.13" type="verse">
						Na'uli' Yesus: &quot;Koi' -mi to mpopokoni' -ra.&quot; Ra'uli' ana'guru-na: &quot;Beiwa-mi-kaina! Apa' muntu' lima meha' roti pai' rongkaju bau' uru-wadi to ria hi kai' -e. Ha kana hilou-kai mpo'oli pongkoni' to rapokoni' -raka tauna to wori' toera lau?&quot;
					</seg>
					<seg id="b.LUK.9.14" type="verse">
						(Kawori' -ra kira-kira lima ncobu paka' tomane-pidi.) Na'uli' Yesus mpo'uli' -raka ana'guru-na: &quot;Hubui-ra mohura mopantuda-ntuda, nte lima mpulu' tauna hantuda.&quot;
					</seg>
					<seg id="b.LUK.9.15" type="verse">
						Ratuku' -mi ana'guru-na napa to nahubui-raka Yesus.
					</seg>
					<seg id="b.LUK.9.16" type="verse">
						Mohura-ra omea, na'ala' -mi Yesus roti to lima meha' pai' uru to rongkaju, pai' -i ngkongoa' hi langi' mosampaya. Oti toe napihe-pihe-mi roti pai' nabibe' -bibe' bau', pai' nawai' -raka ana'guru-na bona rabagi hi ntodea.
					</seg>
					<seg id="b.LUK.9.17" type="verse">
						Ngkoni' omea-ramo duu' -ra bohu. Ka'oti-ra ngkoni', ana'guru-na mporumpu toro koni'. Metoro-pi hampulu' roluncu.
					</seg>
					<seg id="b.LUK.9.18" type="verse">
						Rala-na ha'eo, Yesus mosampaya hadudua-na, pai' rata ana'guru-na dohe-na. Napekune' -ra, na'uli': &quot;Ntuku' ponguli' ntodea, hema-a Aku' toi-e?&quot;
					</seg>
					<seg id="b.LUK.9.19" type="verse">
						Ratompoi': &quot;Ria to mpo'uli' Yohanes Topeniu' -ko tuwu' nculii'. Aga ria wo'o to mpo'uli' nabi Elia-ko. Ria wo'o to mpo'uli' Iko hadua nabi to owi tuwu' nculii'.&quot;
					</seg>
					<seg id="b.LUK.9.20" type="verse">
						Napekune' tena-ra: &quot;Hiaa' koi' -koiwo mpo'uli', hema-a Aku' toi-e?&quot; Natompoi' Petrus: &quot;Iko-mi Magau' Topetolo' to najanci Alata'ala!&quot;
					</seg>
					<seg id="b.LUK.9.21" type="verse">
						Ngkai ree, Yesus mpotagi mpu'u-ra, na'uli': &quot;Neo' ulu ni'uli' hi hema-hema ka'Aku' -na Magau' Topetolo'.&quot;
					</seg>
					<seg id="b.LUK.9.22" type="verse">
						Na'uli' wo'o-mi: &quot;Aku' Ana' Manusia' kana mporata wori' kaparia. Rasapuaka-a mpai' totu'a ngata, imam pangkeni hante guru agama. Rapatehi-a mpai', aga hi eo katolu-na tuwu' nculii' moto-a.&quot;
					</seg>
					<seg id="b.LUK.9.23" type="verse">
						Ngkai ree, Yesus mpololitai hawe'ea tauna, na'uli': &quot;Hema to doko' mpotuku' -a kana mpobahaka konoa-na moto, pai' kana napaha'a kaju parika' -na butu eo-na-- batua-na: kana natuku' hawa' -ku nau' napopate-ki. Oti toe-di pai' lako' ma'ala-i mpotuku' -a.
					</seg>
					<seg id="b.LUK.9.24" type="verse">
						Hema to mpentaei konoa-na moto, uma-i mpai' mporatai katuwua' to lompe'. Aga hema to mpobahaka konoa-na moto sabana petuku' -na hi Aku', nau' napopate-ki, hi'a-mi mpai' to mporata katuwua' to lompe' duu' kahae-hae-na.
					</seg>
					<seg id="b.LUK.9.25" type="verse">
						Napa kalaua-na tarumpu hawe'ea ka'uaa' dunia', tapi' kao' -ta moto morugi apa' uma taratai katuwua' to lompe' hi eo mpeno-na.
					</seg>
					<seg id="b.LUK.9.26" type="verse">
						&quot;Hema to me'ea' mpangaku' petuku' -na hi Aku' pai' mpoka'ea' tudui' -ku, Aku' wo'o mpai' me'ea' mpangaku' kahi'a-na topetuku' -ku ane rata-apa mpai' ngkai suruga. Nto'u toe mpai', Aku' Ana' Manusia' mana'u tumai hante mala'eka-mala'eka to moroli', mehini-a hante baraka' -ku pai' hante baraka' -na Tuama-ku.
					</seg>
					<seg id="b.LUK.9.27" type="verse">
						Pe'epei to ku'uli' -kokoi tohe'i: ria-koi mpai' hi rehe'i to ko'ia mate kako'ia-na nihilo Alata'ala jadi' Magau'.&quot;
					</seg>
					<seg id="b.LUK.9.28" type="verse">
						Kira-kira hamingku ngkai pololita-na toe, Yesus mpobawai Petrus, Yohanes pai' Yakobus manake' hilou hi lolo bulu', lou mosampaya.
					</seg>
					<seg id="b.LUK.9.29" type="verse">
						Bula-na Yesus mosampaya, mobali' -mi lence-na, pai' pohea-na mewali mengea' meringkila'.
					</seg>
					<seg id="b.LUK.9.30" type="verse">
						Muu-mule' ria rodua tauna to mpololitai-i, hira' nabi Musa pai' Elia.
					</seg>
					<seg id="b.LUK.9.31" type="verse">
						Mehini pai' ncola wo'o-ra-rawo to rodua toera. Mololita-ra, mpotompo'wiwi kamate-na Yesus to napadupa' mpai' hi ngata Yerusalem.
					</seg>
					<seg id="b.LUK.9.32" type="verse">
						Nto'u toe, Petrus pai' doo-na leta' luru'. Kamolike-ra, rahilo-rawo Yesus mehini ncola hante tauna to rodua to dohe-na.
					</seg>
					<seg id="b.LUK.9.33" type="verse">
						Kaneo' -ra me'ongko' -mi to rodua toera, na'uli' Petrus: &quot;Guru, lompe' lia-ta mo'oha' hi rehe'i! Agina kibabehi-damo tolu bamaru' hi rehe'i. Hameha' bagia-nu Guru, hameha' bagia-na Musa, pai' hameha' wo'o bagia-na Elia.&quot; (Aga uma-hawo na'incai kahompoa lolita-na.)
					</seg>
					<seg id="b.LUK.9.34" type="verse">
						Bula-na mololita-pidi Petrus, rata-mi limu' mpokamoui-ra. Me'eka' -ramo mpohilo limu' to mpoputu' -ra.
					</seg>
					<seg id="b.LUK.9.35" type="verse">
						Mpo'epe-ra topololita ngkai rala limu' to mpo'uli': &quot;Hi'a toi-mi Ana' -ku to kupelihi. Pe'epei-mi lolita-na!&quot;
					</seg>
					<seg id="b.LUK.9.36" type="verse">
						Kamolino-na topololita, rahilo-rawo ana'guru-na, hadudua-na Yesus-damo. Pana'u-ra ngkai bulu' toe, ana'guru-na to tolu toera mengkalino-wadi, uma-ra ulu mpololita hi hema-hema napa to rahilo hi lolo bulu' toe.
					</seg>
					<seg id="b.LUK.9.37" type="verse">
						Kamepulo-na mana'u-ramo ngkai lolo bulu', pai' wori' tauna mpohirua' -ki Yesus.
					</seg>
					<seg id="b.LUK.9.38" type="verse">
						Ria hadua tomane hi laintongo' tauna to wori' to mekio', na'uli': &quot;Guru! Tulungi-a! Pehiloi-ka-kuwo ana' -ku. Hadudua hi'a-wadi-ka-kuwo ana' -ku.
					</seg>
					<seg id="b.LUK.9.39" type="verse">
						Ane napesuai' anudaa' -i, kaka'au-au-i pai' kakapadi-padi-i, duu' -na mowura' nganga-na. Neo' uma ria palaia-na anudaa' toe mpopedahi-i.
					</seg>
					<seg id="b.LUK.9.40" type="verse">
						Kuperapi' -ramo ana'guru-nu mpopalai anudaa' toe, aga uma rakulei'.&quot;
					</seg>
					<seg id="b.LUK.9.41" type="verse">
						Na'uli' Yesus: &quot;Uma mowo-koie'! Ko'ia oa' -tano mepangala' -koie! Mesapuaka oa' -pidi-koi mposapuaka konoa Alata'ala! Ni'uli' -koina hangkuja tena-pi kahae-ku dohe-ni, hangkuja tena-pi kahae-na kupengkatarii kalente pepangala' -nie! Keni tumai ana' -nu!&quot;
					</seg>
					<seg id="b.LUK.9.42" type="verse">
						Bula-na ana' toei momako' hilou hi Yesus, modungka-imi napakeni seta to mpohawi' -i, pai' kakapadi-padi woto-na. Yesus mpopetibo' anudaa', pai' mpaka'uri' ana' toei. Oti toe na'uli' -ki tuama-na: &quot;Ala' -mi ana' -nu. Mo'uri' -imi.&quot;
					</seg>
					<seg id="b.LUK.9.43" type="verse">
						Konce omea-ramo tauna mpohilo baraka' Alata'ala to bohe tohe'e.
					</seg>
					<seg id="b.LUK.9.44" type="verse">
						&quot;Penonoi lompe' -e' lolita-ku toi: Aku' Ana' Manusia' bate ratonu mpai' hi kuasa manusia'.&quot;
					</seg>
					<seg id="b.LUK.9.45" type="verse">
						Aga ana'guru-na uma mpo'incai patuju-na, apa' tewunii' -raka batua-na, alaa-na uma rapaha. Hiaa' uma wo'o-ra daho' mpekune' -i ba napa batua lolita-na toe.
					</seg>
					<seg id="b.LUK.9.46" type="verse">
						Ana'guru-na Yesus momehono', ba hema-ra to meliu kabohe tuwu' -ra.
					</seg>
					<seg id="b.LUK.9.47" type="verse">
						Na'inca Yesus napa to hi rala nono-ra. Toe pai' na'ala' hadua ana' to kedi' napopokore hi ncori-na,
					</seg>
					<seg id="b.LUK.9.48" type="verse">
						pai' na'uli' -raka: &quot;Hema to mpotarima ana' to kedi' toi sabana petuku' -na hi Aku', batua-na Aku' -mi to natarima. Pai' hema to mpotarima-a, mpotarima wo'o-imi Pue' Ala to mposuro-a. Hema-koi to tuwu' mengkadingki', hi'a-mi to bohe mpu'u tuwu' -na.&quot;
					</seg>
					<seg id="b.LUK.9.49" type="verse">
						Na'uli' Yohanes: &quot;Guru, ria kihilo hadua tauna mpopalai seta hante hanga' -nu, aga kitagi-i apa' bela-i topetuku' -ta.&quot;
					</seg>
					<seg id="b.LUK.9.50" type="verse">
						Na'uli' Yesus: &quot;Neo' -i ratagi, apa' tauna to uma mpo'ewa-ta, batua-na hira' -mi to tono' hi kita'.&quot;
					</seg>
					<seg id="b.LUK.9.51" type="verse">
						Mohu' -mi tempo-na Yesus me'ongko' hilou hi suruga, napomonoa' -mi bate mpotoa' -i Yerusalem.
					</seg>
					<seg id="b.LUK.9.52" type="verse">
						Nahubui ba hangkuja dua topetuku' -na meri'ulu ngkai Hi'a. Mesua' -ra to rahubui toera hi ngata to Samaria bona mporodo hawe'ea-na kako'ia-na Yesus rata.
					</seg>
					<seg id="b.LUK.9.53" type="verse">
						Aga pue' ngata toera, oja' -ra mpotarima Yesus, apa' ra'inca kampotoa' -na Yerusalem.
					</seg>
					<seg id="b.LUK.9.54" type="verse">
						Yakobus pai' Yohanes mpo'epe karapoka'oja' -ra pue' ngata toera. Toe pai' ra'uli' -ki Yesus: &quot;Pue', ane nupokono, kiperapi' apu ngkai langi' mpomampuhi pue' ngata toera lau!&quot;
					</seg>
					<seg id="b.LUK.9.55" type="verse">
						Tapi' Yesus mpe'ili' -ra pai' mpotagi-ra.
					</seg>
					<seg id="b.LUK.9.56" type="verse">
						Oti toe, kaliliu-ramo hilou hi ngata ntani' -na.
					</seg>
					<seg id="b.LUK.9.57" type="verse">
						Hi pomakoa' -ra toe, ria hadua tauna to mpo'uli' -ki Yesus: &quot;Hiapa kahiloua-nu Pue', doko' kutuku' -ko.&quot;
					</seg>
					<seg id="b.LUK.9.58" type="verse">
						Yesus mpotompoi' -i, na'uli': &quot;Bangko' ria pulo'u-ra, pai' danci ria peta-ra, aga Aku' Ana' Manusia' uma-kuna ria tomi-ku kupoturui.&quot;
					</seg>
					<seg id="b.LUK.9.59" type="verse">
						Oti toe, pai' na'uli' Yesus hi kahadua-na: &quot;Tuku' -a.&quot; Aga natompoi' tau toei: &quot;Pue', piliu-a-kuwo ulu nculii' hi tomi-ku. Ane mate-damo tuama-ku pai' -i ratana, bo kutuku' -moko.&quot;
					</seg>
					<seg id="b.LUK.9.60" type="verse">
						Yesus mpotompoi' -i hante walatu toi, na'uli': &quot;Pelele' moto-ramo tomate mpotana hingka tomate-ra. Aga iko-kona, hilou-moko mpopalele kareba Kamagaua' Alata'ala.&quot;
					</seg>
					<seg id="b.LUK.9.61" type="verse">
						Ria wo'o kahadua-na mpo'uli' -ki Yesus: &quot;Pue', dota moto-a mpotuku' -ko. Aga piliu-a ulu nculii' mpalakana hi ompi' -ku.&quot;
					</seg>
					<seg id="b.LUK.9.62" type="verse">
						Na'uli' Yesus mpo'uli' -ki: &quot;Tauna to ntepu'u-mi mopajeko', uma-hawo lompe' ane kaka'ili' -ili' -i. Tauna to hewa toe kehi-ra, uma-ra natao jadi' topobago hi rala Kamagaua' -na Alata'ala.&quot;
					</seg>
				</div>
				<div id="b.LUK.10" type="chapter">
					<seg id="b.LUK.10.1" type="verse">
						Oti toe, Pue' Yesus mpelihi wo'o-mi pitu mpulu' topetuku' to ntani' -na pai' nahubui-ra momako' rodua-rodua meri'ulu ngkai Hi'a hilou hi butu-butu ngata to natara mpai'.
					</seg>
					<seg id="b.LUK.10.2" type="verse">
						Na'uli' mpo'uli' -raka: &quot;Tauna to doko' mpo'epe Kareba Lompe' ma'ala rarapai' -ki pae to taha'. Wori' pae to kana rapepae, aga topepae uma-ra wori'. Toe pai' kana mekakae-koi hi pue' bonea, niperapi' bona nahubui tauna hilou mepae hi bonea-na.
					</seg>
					<seg id="b.LUK.10.3" type="verse">
						&quot;Hilou-mokoi, aga pelompehi, apa' kuhubui-koi hilou hi olo' tauna to dada'a. Koi' mpai' hewa bima hi olo' serigala.
					</seg>
					<seg id="b.LUK.10.4" type="verse">
						Neo' ngkeni karepe' doi ba boku ba sapatu' ropasa. Neo' mengkahae mpololitai tauna hi lengko ohea.
					</seg>
					<seg id="b.LUK.10.5" type="verse">
						&quot;Ane mesua' -koi hi rala tomi hantomi, ncaliu ni'uli': `Kalompea' ngkai Pue' rata hi koi' pue' tomi!'
					</seg>
					<seg id="b.LUK.10.6" type="verse">
						Ane lompe' nono-ra pue' tomi mpotarima-koi, bate nagane' mpu'u-ra mpai' Pue' Ala. Aga ane uma-rada dota mpotarima-koi, uma-ra mpai' mporata rasi' ngkai pegane' -ni tetu.
					</seg>
					<seg id="b.LUK.10.7" type="verse">
						Hantomi lau-wadi po'ohaa' -ni, neo' -koi pantoli-ntoli hi kahantomi-na bula-ni mpokeni Kareba Lompe' hi ngata tetu. Pongkoni' napa to rawai' -kokoi, koni' -mi-hana, apa' topobago masipato' mpotarima gaji' -na.
					</seg>
					<seg id="b.LUK.10.8" type="verse">
						&quot;Ane mesua' -koi hi rala ngata pai' -koi ratarima, koni' -mi-hana napa to ratonu-kokoi.
					</seg>
					<seg id="b.LUK.10.9" type="verse">
						Paka'uri' topeda' to hi rala ngata, pai' uli' -raka pue' ngata: `Rata-mi tempo-na, Alata'ala jadi' Magau' hi laintongo' -ni.'
					</seg>
					<seg id="b.LUK.10.10" type="verse">
						Aga ane mesua' -koi hi rala ngata pai' uma-koi ratarima, hilou-mokoi hi karajaa pai' mpo'uli':
					</seg>
					<seg id="b.LUK.10.11" type="verse">
						`Nau' awu ngata-ni to mentaka' hi palanta' witi' -kai, kitonta bona nihilo. Aga kiwoi-koie': neo' rata-mi tempo-na Alata'ala jadi' Magau'!'&quot;
					</seg>
					<seg id="b.LUK.10.12" type="verse">
						Na'uli' wo'o-mi Yesus hi topetuku' -na: &quot;Ku'uli' -kokoi, hi Eo Kiama, meliu pehuku' -na Alata'ala mpohuku' pue' ngata toera ngkai pehuku' -na hi pue' ngata Sodom owi.
					</seg>
					<seg id="b.LUK.10.13" type="verse">
						&quot;Silaka-koi to Yahudi to mo'oha' hi ngata Korazim pai' hi Betsaida! Wori' moto-mi tanda mekoncehi kubabehi hi ngata-ni, aga uma oa' -koi medea ngkai jeko' -ni. Ane rapa' -na tanda mekoncehi toe rababehi hi rala ngata Tirus pai' Sidon, ke mahae-ramo-rana medea ngkai jeko' -ra, nau' bela-ra to Yahudi. Ke mpo'ala' karu' -ramo rapohea, pai' mohura-ra mpohawui' woto-ra hante awu, tanda kasoho' nono-ra.
					</seg>
					<seg id="b.LUK.10.14" type="verse">
						Jadi', hi Eo Kiama mpai', meliu-pi pehuku' -na Alata'ala hi koi' ngkai pehuku' -na hi to Tirus pai' to Sidon.
					</seg>
					<seg id="b.LUK.10.15" type="verse">
						&quot;Pai' koi' wo'o to Kapernaum! Ha ni'uli' -koina na'ongko' napomolangko-koi mpai' Alata'ala-e? Uma-e'! Natadi pai' nahuku' lau-dakoi mpai'.&quot;
					</seg>
					<seg id="b.LUK.10.16" type="verse">
						Oti toe, Yesus mololita tena hi topetuku' -na, na'uli': &quot;Tauna to mpotarima lolita-ni, batua-na lolita-ku Aku' to ratarima. Tauna to mposapuaka-koi, batua-na Aku' to rasapuaka. Pai' tauna to mposapuaka-a, mposapuaka wo'o-ra Pue' Ala to mposuro-a.&quot;
					</seg>
					<seg id="b.LUK.10.17" type="verse">
						Ba hangkuja kahae-na ngkai toe, nculii' -ramo topetuku' to pitu mpulu' toera. Goe' mpu'u-mi nono-ra, ra'uli' -ki Yesus: &quot;Pue', bangku' seta wo'o mengkoru hi kai' pai' metibo' -ra, ane kipopalai-ra hante hanga' -nu.&quot;
					</seg>
					<seg id="b.LUK.10.18" type="verse">
						Na'uli' Yesus: &quot;Kuhilo-di Magau' Anudaa' -e monawu' ngkai langi' hewa kila'!
					</seg>
					<seg id="b.LUK.10.19" type="verse">
						Jadi', bona ni'inca: kuwai' -mokoi kuasa, bona ma'ala-koi mpolisa ule ba lipa pai' mpodagi hawe'ea karohoa bali' -ta. Uma hema to mposerohi-koi.
					</seg>
					<seg id="b.LUK.10.20" type="verse">
						Aga nau' wae, neo' nipokagoe' kamengkoru-ra seta hi koi'. Agina mpokagoe' -koi kate'uki' -nami hanga' -ni hi rala suruga.&quot;
					</seg>
					<seg id="b.LUK.10.21" type="verse">
						Nto'u toe Yesus nakuasai Inoha' Tomoroli', pai' -i mololita ngkai kagoe' nono-na, na'uli': &quot;O Mama, Pue' langi' pai' dunia'! Mpo'uli' -a tarima kasi, apa' hawe'ea toe lau nupopohiloi-raka tauna to uma pe'incai, tapi' nuwunii' -raka tauna to nginca pai' tauna to pante. Apa' wae-mi konoa-nu Mama.
					</seg>
					<seg id="b.LUK.10.22" type="verse">
						&quot;Hawe'ea-na natonu-maka Tuama-ku. Uma ria haduaa to mpo'inca kahema-ku Aku' Ana' Alata'ala, muntu' Tuama-ku to mpo'inca-a. Wae wo'o uma ria to mpo'incai hema-i Tuama-ku, muntu' Aku' Ana' -na to mpo'inca-i, pai' hema-hema to kupopo'incai kahema-nai Tuama-ku.&quot;
					</seg>
					<seg id="b.LUK.10.23" type="verse">
						Ngkai ree, bona neo' ra'epe doo, me'ili' -imi hi ana'guru-na, na'uli' -raka: &quot;Morasi' mpu'u-koi, apa' nihilo-mi-koina hawe'ea tohe'i.
					</seg>
					<seg id="b.LUK.10.24" type="verse">
						Apa' wori' moto nabi pai' magau' owi to doko' mpohilo napa to nihilo koi' toi, aga uma-rana rahiloi. Doko' lia-ra mpo'epe napa to ni'epe-mi koi', aga uma-rana ra'epei.&quot;
					</seg>
					<seg id="b.LUK.10.25" type="verse">
						Ria hadua guru agama Yahudi to doko' mpemai-mai kasala' petompoi' Yesus. Napekune' -i: &quot;Guru, napa-hawo to kana kubabehi bona mporata-a katuwua' to lompe' duu' kahae-hae-na?&quot;
					</seg>
					<seg id="b.LUK.10.26" type="verse">
						Na'uli' Yesus: &quot;Napa to te'uki' hi rala Atura Pue'? Beiwa to nubasa?&quot;
					</seg>
					<seg id="b.LUK.10.27" type="verse">
						Natompoi' guru agama toei: `Kana tapoka'ahi' Pue' -ta Pue' Alata'ala hante nono-ta mpu'u, tatonu hawe'ea katuwu' -ta hi Hi'a, tapoka'ahi' -i hudu pakulea' -ta, pai' hudu inca-ta.' Pai' `Kana tapoka'ahi' doo-ta hewa pompoka'ahi' -ta woto-ta moto.'&quot;
					</seg>
					<seg id="b.LUK.10.28" type="verse">
						Na'uli' Yesus: &quot;Kono-mi petompoi' -nu. Babehi-mi hewa tetu, mporata moto-ko mpai' katuwua' to lompe'.&quot;
					</seg>
					<seg id="b.LUK.10.29" type="verse">
						Aga guru agama toei uma dota radagi, mpoperaha-i kamonoa' po'ingku-na. Toe pai' na'uli': &quot;Hiaa' hema doo-ku to kana kupoka'ahi' -e?&quot;
					</seg>
					<seg id="b.LUK.10.30" type="verse">
						Natompoi' Yesus: &quot;Ria hadua tomane to mako' ngkai Yerusalem mana'u hilou hi ngata Yerikho. Hi lengko ohea-i mpohirua' -ki toperampaki. Ra'agoi-i rewa-na pai' pohea-na, pai' -i rapao' duu' -na neo' mate, pai' rapalahii moto-imi hi ohea.
					</seg>
					<seg id="b.LUK.10.31" type="verse">
						Ko'ia mahae ngkai ree, ria wo'o-hawo hadua imam ntara hi ohea toe. Kanahilo-na tauna to weho toei, napelelii' pai' kaliliu moto-i.
					</seg>
					<seg id="b.LUK.10.32" type="verse">
						Wae wo'o, hadua topobago hi Tomi Alata'ala liu hi ree. Kanahilo-na tauna to weho toei, napelelii' wo'o-i-wadi-hawo pai' -i kaliliu.
					</seg>
					<seg id="b.LUK.10.33" type="verse">
						&quot;Uma mahae ngkai ree, liu wo'o-hawo hadua to Samaria to bula-na hi pomakoa' -na. Kanahilo-na tauna to weho toei, metumu' -mi ahi' -na.
					</seg>
					<seg id="b.LUK.10.34" type="verse">
						Kahilou-nami mpomohui' -i, nabohoi' weho-na hante lana pai' anggur pai' nawewe. Oti toe napopehawi' -i hi keledai-na pai' nakeni-i hilou hi tomi torata, pai' napodoo-i hi ree.
					</seg>
					<seg id="b.LUK.10.35" type="verse">
						Kamepulo-na na'ala' rompepa' doi pera', nawai' -ki pue' tomi pai' na'uli' -ki: `Pewili' -i-hawo ulu tauna toei hi rehe'i. Nculii' moto-a mpai' pai' kubayari omea ongkoso' -nu ane ria pelabia-na ngkai tetu.'&quot;
					</seg>
					<seg id="b.LUK.10.36" type="verse">
						Hudu-mi jarita-na toe, napekune' Yesus hi guru agama toei, na'uli': &quot;Ntuku' pomporataa-nu, ngkai to tolu toera, hema-ra to ma'ahi' hi doo to rarampaki toei?&quot;
					</seg>
					<seg id="b.LUK.10.37" type="verse">
						Natompoi' guru agama toei: &quot;Tauna to mpotulungi-i.&quot; Na'uli' Yesus: &quot;Koi' -moko, babehi wo'o-kowo hewa tetu.&quot;
					</seg>
					<seg id="b.LUK.10.38" type="verse">
						Rala pomakoa' -ra toe, Yesus pai' ana'guru-na mehani hi ngata. Hi rala ngata toe, ria hadua tobine to rahanga' Marta to mpotorata Yesus.
					</seg>
					<seg id="b.LUK.10.39" type="verse">
						Ria wo'o ompi' -na Marta, tobine wo'o-wadi, hanga' -na Maria. Maria toei mohura mohu' hi witi' -na Yesus ntora mpe'epei lolita-na.
					</seg>
					<seg id="b.LUK.10.40" type="verse">
						Hiaa' Marta-hana, sese' -i-damo mpo'urusi torata. Kahilou-nami Marta hi Yesus pai' na'uli' -ki: &quot;Pue', ha nupokono ompi' -ku tetui mpelele' -a mobago hadudua-ku! Uli' -ki pe' mpongawa' -ae.&quot;
					</seg>
					<seg id="b.LUK.10.41" type="verse">
						Na'uli' Pue' Yesus: &quot;Ee' Marta! Sese' pai' kawuhe rahi-ko mpenonoi to wori' nyala.
					</seg>
					<seg id="b.LUK.10.42" type="verse">
						Hiaa' kakono-na, to paraluu nubabehi hanyala lau-wadi, toe-mi mpo'epe Lolita Alata'ala. Ane Maria, napelihi-mi bagia to lompe', pai' bagia toe uma mpai' ra'alai' ngkai hi'a.&quot;
					</seg>
				</div>
				<div id="b.LUK.11" type="chapter">
					<seg id="b.LUK.11.1" type="verse">
						Hangkani Yesus mosampaya. Kahudu-na mosampaya, hadua ana'guru-na mpo'uli' -ki: &quot;Pue', tudui' wo'o-ka-kaiwo mosampaya, hewa Yohanes Topeniu' mpotudui' ana'guru-na.&quot;
					</seg>
					<seg id="b.LUK.11.2" type="verse">
						Na'uli' Yesus mpo'uli' -raka: &quot;Ane mosampaya-koi, uli' hewa tohe'i: Mama, pomperapia' -kai bona hawe'ea tauna mpobila' hanga' -nu to moroli', bona Iko jadi' Magau' hi dunia'.
					</seg>
					<seg id="b.LUK.11.3" type="verse">
						Wai' -kai pongkoni' to kiparaluu eo-eo-na.
					</seg>
					<seg id="b.LUK.11.4" type="verse">
						Ampungi jeko' -kai, apa' kai' wo'o mpo'ampungi hawe'ea tauna to masala' hi kai'. Pai' neo' -kai nupelele' rasori.&quot;
					</seg>
					<seg id="b.LUK.11.5" type="verse">
						Na'uli' wo'o-mi Yesus mpo'uli' -raka ana'guru-na: &quot;Rapa' -na hilou-ta hi doo-ta mentongo' bengi pai' ta'uli' -ki: `Bale, wai' -a-kuwo pongkoni' tolu mputu'.
					</seg>
					<seg id="b.LUK.11.6" type="verse">
						Apa' ria bale-ku to lako' rata, hiaa' uma-kuna ria napa-napa to kuwai' -ki.'
					</seg>
					<seg id="b.LUK.11.7" type="verse">
						&quot;Ha natompoi' -ta mpai' hewa tohe'i: `Neo' -a nusaleroi. Wobo' tehohoki-mi. Ana' -ku leta' omea-ramo dohe-ku. Uma-a bisa memata mpowai' -ko ba napa-napa.'
					</seg>
					<seg id="b.LUK.11.8" type="verse">
						Uma mpai' hewa toe tompoi' -na. Nau' bale-ta uma dota memata pai' mpowai' -ta napa-napa, aga apa' uma tabahakai pai' uma-ta me'ea' mperapii' -i, memata oa' -i mpowai' -ta napa to taparaluu.
					</seg>
					<seg id="b.LUK.11.9" type="verse">
						&quot;Jadi' ku'uli' -kokoi: Perapi' -mi hi Alata'ala, nawai' moto-ta mpai'. Pali' kaparaluua-ta hi Alata'ala, tarata moto mpai'. Neo' tabahakai mpopebea wobo', Alata'ala mpobea moto-taka mpai' wobo' -na.
					</seg>
					<seg id="b.LUK.11.10" type="verse">
						Apa' hema to merapi' bate rawai'. Hema to mpali' bate mporata. Hema to mpopebea wobo', bate rabea-ki wobo'.
					</seg>
					<seg id="b.LUK.11.11" type="verse">
						Ha ria-koi to mpowai' ule hi ana' -ni ane merapi' -i bau'?
					</seg>
					<seg id="b.LUK.11.12" type="verse">
						Ba mpowai' -i pehede' ane merapi' -i ntolumanu'? Tantu uma.
					</seg>
					<seg id="b.LUK.11.13" type="verse">
						Nau' hewa apa-mi kadada'a-nie, ni'inca moto mpowai' to lompe' hi ana' -ni. Peliu-liu-nami Tuama-ni to ria hi rala suruga! Bate nawai' Inoha' Tomoroli' hi tauna to merapi' hi Hi'a.&quot;
					</seg>
					<seg id="b.LUK.11.14" type="verse">
						Rala-na ha'eo, Yesus mpopalai seta ngkai hadua tauna to uma howa' mololita. Wae kanawuso-na seta toe, howa' -imi tauna toei mololita. Konce-ramo ntodea.
					</seg>
					<seg id="b.LUK.11.15" type="verse">
						Aga ria wo'o-ra to mpo'uli': &quot;Kuasa-na tetu-le ngkai Beelzebul, magau' hawe'ea seta. Toe-hawo pai' ria baraka' -na mpopalai seta-e.&quot;
					</seg>
					<seg id="b.LUK.11.16" type="verse">
						Ria wo'o-ra hantongo' to doko' mposori Yesus. Merapi' -ra hi Yesus bona napopohiloi-ra anu mekoncehi bona monoa' ra'inca kangkai Alata'ala-na mpu'u-i.
					</seg>
					<seg id="b.LUK.11.17" type="verse">
						Ntaa' na'inca-di Yesus napa to hi rala nono-rae. Toe pai' na'uli' -raka: &quot;Ane rapa' -na ria hadua magau', pai' ntodea hi rala kamagaua' -na ntora mome'ewa, bate mogero mpai' kamagaua' -na toe. Wae wo'o tau hantomi to ntora motuda', bate pagaa' -gaa' -ra mpai'.
					</seg>
					<seg id="b.LUK.11.18" type="verse">
						Wae wo'o hi kamagaua' -na seta. Ane seta mpo'ewa hingka seta-na, bate mogero mpai' kamagaua' -na seta. Hiaa' ni'uli' -koina, mpopalai-a seta hante baraka' Beelzebul, magau' seta.
					</seg>
					<seg id="b.LUK.11.19" type="verse">
						Aga ria wo'o doo-ni moto to mpopalai seta. Hante kuasa napa doo-ni tetu mpopalai seta? Tantu hante kuasa Alata'ala. Jadi', ngkai pobabehi doo-ni moto, monoto-mi kamasala' pebalihi-ni tetu.
					</seg>
					<seg id="b.LUK.11.20" type="verse">
						Tapi' Aku', mpopalai-a seta hante baraka' Alata'ala. Ngkai toe, monoa' -mi ni'inca karata-nami tempo-na Alata'ala jadi' Magau' hi laintongo' -ni.
					</seg>
					<seg id="b.LUK.11.21" type="verse">
						&quot;Seta ma'ala rarapai' -ki tauna to parimuku. Ane tauna to parimuku mpodongo tomi-na hante rewa panga'e-na, uma moapa ihi' tomi-na.
					</seg>
					<seg id="b.LUK.11.22" type="verse">
						Aga ane tumai hadua to meliu karoho-na mpo'ewa-i pai' mpodagi-i, nahagoi-i hawe'ea rewa panga'e-na to nasarumaka pai' nabagi-bagi ihi' tomi-na hi doo-doo-na. Jadi', ane Aku' mpopalai seta, batua-na meliu kuasa-ku ngkai seta.
					</seg>
					<seg id="b.LUK.11.23" type="verse">
						&quot;Hema to uma tono' hi Aku', kakono-na bali' -ku-imi. Hema to uma mpotulungi-a mobago, hi'a to mpobalinai' bago-ku.
					</seg>
					<seg id="b.LUK.11.24" type="verse">
						&quot;Rapa' -na ria anudaa' to mpohawi' tauna. Malai-imi anudaa' toei, pai' -i modao' -dao' hi kawaoa' -na mpali' po'ohaa' -na. Apa' uma ria naruai', na'uli' -mi: `Agina nculii' lau-ama hi po'ohaa' to kupalahii-mi toe wengi ria.'
					</seg>
					<seg id="b.LUK.11.25" type="verse">
						Ponculi' -na hilou hi tauna to napalahii-e wengi, nahilo-hawo uma ria to mpo'ohai' -i. Tauna toei hewa tomi to molela' tepehaii, hinapa' hiloa-na.
					</seg>
					<seg id="b.LUK.11.26" type="verse">
						Toe pai' hilou ncala' -i mpokio' pitu hingka anudaa' -na to meliu kadada'a-ra ngkai hi'a. Tumai-ramo mesua' hi tauna to napalahii toe-e wengi, pai' mo'oha' -ramo hi ree. Ka'omea-na tampai kampe'ahii' tauna toei ngkai lomo' -na.&quot;
					</seg>
					<seg id="b.LUK.11.27" type="verse">
						Bula-na Yesus mololita, hadua tobine hi laintongo' ntodea mpo'uli' mpesukui: &quot;Morasi' mpu'u-i-hana tobine to mpo'ote pai' to mpentii' -ko!&quot;
					</seg>
					<seg id="b.LUK.11.28" type="verse">
						Na'uli' Yesus: &quot;Aga to morasi' mpu'u-le, tauna to mpo'epe pai' mpotuku' Lolita Alata'ala.&quot;
					</seg>
					<seg id="b.LUK.11.29" type="verse">
						Nto'u tauna to wori' mpotipuhi Yesus, napokaliliu lolita-na, na'uli': &quot;Dada'a lia tauna to tuwu' tempo toi. Merapi' -ra bona kupopohiloi-ra tanda mekoncehi. Aga uma hanyalaa tanda mekoncehi to rapopohiloi-raka. Sampale to rapopohiloi-raka mpai', tanda hewa to jadi' hi nabi Yunus owi.
					</seg>
					<seg id="b.LUK.11.30" type="verse">
						Hewa Yunus jadi' tanda to rapokakonce pue' ngata Niniwe owi, wae wo'o Aku' Ana' Manusia' jadi' tanda to rapokakonce tauna to tuwu' tempo toi.
					</seg>
					<seg id="b.LUK.11.31" type="verse">
						Hi Eo Kiama mpai', raja bine ngkai Selatan rapotuwu' nculii' hangkaa-ngkania hante koi' to tuwu' tempo toi, pai' -i mpotudo' sala' -ni. Apa' momako' -i tumai ngkai ngata to molaa lia, doko' mpu'u-i mpo'epe lolita Magau' Salomo to pante lia. Hiaa' ria-mi hi laintongo' -ni to meliu kabohe tuwu' -na ngkai Salomo, aga uma oa' nipangalai' lolita-na.
					</seg>
					<seg id="b.LUK.11.32" type="verse">
						Wae wo'o hi Eo Kiama mpai', pue' ngata Niniwe rapotuwu' nculii' hangkaa-ngkania hante koi' to tuwu' tempo toi, pai' -ra mpotudo' sala' -ni. Apa' hira', medea-ramo-rana ngkai jeko' -ra kampo'epe-ra pololita nabi Yunus. Hiaa' ria-mi hi laintongo' -ni to meliu kabohe tuwu' -na ngkai Yunus, aga uma oa' nipangalai' lolita-na.
					</seg>
					<seg id="b.LUK.11.33" type="verse">
						&quot;Uma ria tauna mposuwe palita pai' nawuni ba napopoi' hante kura. Palita bate ratu'u hi pontu'ua-na bona hini-na rahilo tauna to mesua'.
					</seg>
					<seg id="b.LUK.11.34" type="verse">
						Mata-ta ma'ala rarapai' -ki hulu'. Ane lompe' mata-ta, monoto pehilo-ta. Aga ane mogawu mata-ta, hewa mobengi pehilo-ta.
					</seg>
					<seg id="b.LUK.11.35" type="verse">
						Wae wo'o-hawo hante nono-ta. Kana tapelompehi mpu'u: ane Pue' mpobajahi nono-ta, neo' tapomobengi nculii'.
					</seg>
					<seg id="b.LUK.11.36" type="verse">
						Ane Pue' mpobajahi nono-ta duu' -na uma-pi ria kabengia-na, mobaja mpu'u katuwu' -ta omea, hewa tomi to nabajahi palita.&quot;
					</seg>
					<seg id="b.LUK.11.37" type="verse">
						Hudu-mi Yesus mololita, ria hadua to Parisi mpokio' -i lou ngkoni' hi tomi-na. Hilou mpu'u-imi ngkoni'.
					</seg>
					<seg id="b.LUK.11.38" type="verse">
						Konce to Parisi toei mpohilo Yesus ngkoni', apa' uma-i leba' mowano ntuku' ada agama-ra.
					</seg>
					<seg id="b.LUK.11.39" type="verse">
						Toe pai' Pue' Yesus mpo'uli' -ki: &quot;Koi' to Parisi-le hewa tauna to mpobohoi' sangkiri' pai' piri hi mali-na-wadi, hiaa' hi rala-na babo' moto. Ada agama to kahiloa hi mali-na nituku' lia, hiaa' hi rala nono-ni, dada'a-koi pai' mpokahina anu doo-koi.
					</seg>
					<seg id="b.LUK.11.40" type="verse">
						Wojo mpu'u-koi! Ha woto-ta-wadi to napajadi' Pue'? Ha uma napajadi' wo'o nono-ta?
					</seg>
					<seg id="b.LUK.11.41" type="verse">
						Napa to hi rala sangkiri' pai' piri-ni wai' -raka to mpe'ahii' tuwu' -ra. Ane hewa toe-mi po'ingku-ni, hawe'ea jadi' moroli' hi koi'.
					</seg>
					<seg id="b.LUK.11.42" type="verse">
						&quot;Silaka-koi to Parisi! Ntahawe' hinu'a to kedi' hewa tarangkada' pai' kula' pai' hinu'a ntani' -na nipopepue' hampobagiahampulu' hi Alata'ala. Hiaa' parenta to bohe, hewa po'ingku to monoa' hi doo-ni pai' ahi' hi Pue' Ala, uma nisaile'. Kakoo-kono-na, ke parenta to bohe toe-hanale to kana nituku' -e, pai' neo' wo'o nilipo' mpotuku' parenta to kedi'.
					</seg>
					<seg id="b.LUK.11.43" type="verse">
						&quot;Silaka-koi to Parisi! Apa' goe' -koi mohura hi pohuraa karabilaa' hi tomi posampayaa, pai' goe' -koi ane tauna hi wiwi' karajaa motingkua' mpotabe-koi.
					</seg>
					<seg id="b.LUK.11.44" type="verse">
						Silaka-koi, apa' koi' hewa daeo' to uma ka'incanaa, to uma ria pompetonoi-na. Tauna mpolisa daeo' toe, aga uma ra'incai karia-na anu pope hi rala-na. Lompe' -koi hi mali-na, tapi' dada'a hi rala nono-ni.&quot;
					</seg>
					<seg id="b.LUK.11.45" type="verse">
						Hadua guru agama Yahudi mpo'uli' -ki Yesus: &quot;Guru, hante lolita-nu tetu, kai' wo'o to nusalai'!&quot;
					</seg>
					<seg id="b.LUK.11.46" type="verse">
						Mehono' Yesus: &quot;Silaka wo'o-dakoi guru agama! Apa' nipopokoloi ntodea hante parenta pai' ada to motomo. Hiaa' uma-koi dota mpotulungi-ra ngkolo kinolo toe. Nau' hangkaju karawe-ni uma nihuko-raka.
					</seg>
					<seg id="b.LUK.11.47" type="verse">
						Silaka-koi! Nipenasa-damo mpakalompe' daeo' -ra nabi to owi, hiaa' ntu'a-ni moto-mi to mpatehi nabi toera.
					</seg>
					<seg id="b.LUK.11.48" type="verse">
						Hante pobabehi-ni tetu, nipangaku' moto-mi kanipokono-na kehi ntu'a-ni tetu. Hira' mpatehi nabi to owi, pai' koi' mpakalompe' daeo' -ra.
					</seg>
					<seg id="b.LUK.11.49" type="verse">
						Aga monoto lia patuju-na Alata'ala, na'uli' hewa toi: `Kupahawa' mpai' nabi-ku pai' suro-ku hilou hi tauna toera. Hantongo' -ra mpai' rapatehi, hantongo' -ra rasesa'.'
					</seg>
					<seg id="b.LUK.11.50" type="verse">
						Ka'omea-na mpai', koi' to tuwu' tempo toi rahuku' sabana hawe'ea nabi to rapatehi ngkai lomo' kajadi' dunia',
					</seg>
					<seg id="b.LUK.11.51" type="verse">
						ntepu'u ngkai karapatehi-na Habel owi, rata-rata hi karapatehi-na nabi Zakharia, to rapatehi hi berewe Tomi Alata'ala hi olo' meja' pontunua pepue' pai' tomi to moroli'. Wae mpu'u-di! Koi' to tuwu' tempo toi bate rahuku' sabana hawe'ea kasalaa' totu'a-ni toe.
					</seg>
					<seg id="b.LUK.11.52" type="verse">
						&quot;Silaka-koi guru agama! Kakoo-kono-na, ke koi' -di to mpotudui' ntodea ohea bona mpo'inca Alata'ala. Ntaa' koi' moto uma dota mpotuku' ohea toe, pai' nilawa' lau wo'o-di tauna to doko' mpotuku' -e.&quot;
					</seg>
					<seg id="b.LUK.11.53" type="verse">
						Malai-imi Yesus ngkai ree. Pai' ntepu'u tempo toe, gigi mpu'u-mi nono-ra guru agama pai' to Parisi. Toe pai' rapemai-mai-i hante wori' nyala pompekunea' -ra,
					</seg>
					<seg id="b.LUK.11.54" type="verse">
						pai' ralelemata ncuu-i, mpali' kasalaa' hi pololita-na.
					</seg>
				</div>
				<div id="b.LUK.12" type="chapter">
					<seg id="b.LUK.12.1" type="verse">
						Ngkai kamoncobu-ncobu-ra tauna to morumpu doko' mpohilo Yesus, mome'upi' -ra alaa-na momepopongko ngkawiti'. Nto'u toe, Yesus mpololitai ana'guru-na, na'uli': &quot;Mo'inga' -inga' -koi hi ragi-ra to Parisi. Batua-na, neo' nituku' kehi-ra. Apa' hira' toe lompe' hi mali-na-wadi dada'a moto hi rala nono-ra.
					</seg>
					<seg id="b.LUK.12.2" type="verse">
						Tapi' hawe'ea kehi-ra to tewunii' bate kahiloa mpai'. Pai' hawe'ea to hi rala nono-ra bate telohu mpai'.
					</seg>
					<seg id="b.LUK.12.3" type="verse">
						Jadi', napa to ni'uli' hi bengi-na bate ralohu hi eo-na. Pai' napa to niwara' -ki doo hi rala tomi to tehohoki, bate ratolele hobo' hi rala ngata.
					</seg>
					<seg id="b.LUK.12.4" type="verse">
						&quot;Ompi' -ompi', pe'epei lompe' lolita-ku: neo' -koi mpoka'eka' manusia' to doko' mpopatehi-koi, apa' hudu ree-wadi pakulea' -ra.
					</seg>
					<seg id="b.LUK.12.5" type="verse">
						Sampale-di to kana nipoka'eka', Alata'ala. Apa' mokuasa-i mpatehi-koi, pai' mokuasa wo'o-i mpotadi-koi hi rala naraka. Mpu'u ku'uli' -kokoi, Hi'a-mi to kana nipoka'eka'.
					</seg>
					<seg id="b.LUK.12.6" type="verse">
						&quot;Lima ma'a rone biasa-na rapobalu' nte rompepa' doi see-wadi. Aga nau' wae, uma ria hama'aa to uma nakiwoi Pue' Ala.
					</seg>
					<seg id="b.LUK.12.7" type="verse">
						Peliu-liu-nami koi'. Bangku' kawori' wuluwoo' -ni nabila' pai' na'inca omea. Jadi' neo' -koi me'eka'. Meliu-pi pompewili' -na Alata'ala hi koi' ngkai pompewili' -na rone to wori'.
					</seg>
					<seg id="b.LUK.12.8" type="verse">
						&quot;Pe'epei lompe' lolita-ku: hema to mpangaku' hi doo kahi'a-na topetuku' -ku, hi'a wo'o mpai' kupangaku' hi nyanyoa hawe'ea mala'eka Alata'ala, ku'uli': `Tau toei topetuku' -ku.'
					</seg>
					<seg id="b.LUK.12.9" type="verse">
						Aga hema to mposapu-a hi doo, hi'a wo'o mpai' kusapu hi nyanyoa mala'eka Alata'ala, ku'uli': `Bela-i topetuku' -ku.'
					</seg>
					<seg id="b.LUK.12.10" type="verse">
						&quot;Tauna to ncapuaka-a, Aku' Ana' Manusia', ma'ala-pidi te'ampungi sala' -na. Aga tauna to mporuge' Inoha' Tomoroli', uma-pi ma'ala ampungia sala' -na.
					</seg>
					<seg id="b.LUK.12.11" type="verse">
						&quot;Ane rakeni-koi hi tomi posampayaa pai' rapakilu-koi hi topohura agama ba topoparenta sabana petuku' -ni hi Aku', neo' -koi me'eka' ba beiwa mpai' tompoi' -ni ba napa mpai' to kana ni'uli'.
					</seg>
					<seg id="b.LUK.12.12" type="verse">
						Apa' hinto'u toe mpai', Inoha' Tomoroli' moto mpotudui' -koi napa to kana ni'uli'.&quot;
					</seg>
					<seg id="b.LUK.12.13" type="verse">
						Ria hadua ngkai laintongo' ntodea mpo'uli' -ki Yesus: &quot;Guru, uli' -ki ompi' -ku bona nawai' -a-kuwo bagia-ku ngkai sosora totu'a-kai.&quot;
					</seg>
					<seg id="b.LUK.12.14" type="verse">
						Na'uli' Yesus: &quot;Ompi', hema to mpo'ongko' -a jadi' topohura to mpobagi-kokoi sosora totu'a-ni?&quot;
					</seg>
					<seg id="b.LUK.12.15" type="verse">
						Oti toe na'uli' -raka tauna to wori': &quot;Mo'inga' -inga' -koi pai' pelompehi, bona neo' -koi mpokahina ba apa-apa rewa dunia'. Apa' nau' wori' rewa-ta, uma ngkai rewa toe pai' lompe' tuwu' -ta.&quot;
					</seg>
					<seg id="b.LUK.12.16" type="verse">
						Ngkai ree, Yesus mpololitai-ra hante hanyala lolita rapa', na'uli': &quot;Ria hadua topo'ua' to tebua' lompe' -ki polia' -na.
					</seg>
					<seg id="b.LUK.12.17" type="verse">
						Na'uli' -mi hi rala nono-na: `Napa-le' to kubabehi-e? Uma-pi liu poropo' -ku kupontimamahii wua' polia' -ku.
					</seg>
					<seg id="b.LUK.12.18" type="verse">
						Aa, kurata reke! Kukero lau-di poropo' -ku, pai' kuwangu to meliu kabohe-na, bona hi retu-mi mpai' pontimamahia hawe'ea pae-ku pai' rewa-ku.
					</seg>
					<seg id="b.LUK.12.19" type="verse">
						Oti toe mpai', uma-apa mobago, apa' wori' -mi timamahia-ku, hono' nte ba hangkuja mpae kupake'. Wae-pi, ntora-ama, ngkoni', nginu, pai' ntora goe' -a-damo!'
					</seg>
					<seg id="b.LUK.12.20" type="verse">
						&quot;Ntaa' we'i Alata'ala mpo'uli' -ki tauna toei: `He towojo! Bengi toe mpai' lau, ra'alai' -moko inoha' -nu. Jadi', hawe'ea to nurumpu tetu, hema-mi mpai' pue' -na?'
					</seg>
					<seg id="b.LUK.12.21" type="verse">
						&quot;Wae-mi katuwu' tauna to doko' mporumpu ka'uaa' hi dunia', tapi' mpe'ahii' tuwu' -ra hi poncilo Alata'ala.&quot;
					</seg>
					<seg id="b.LUK.12.22" type="verse">
						Na'uli' Yesus mpo'uli' -raka ana'guru-na: &quot;Toe pai' ku'uli' -kokoi, neo' -koi sese' mpopekiri tuwu' -ni. Neo' ni'uli': `Napa-le' to takoni' -e? Napa-le' to tapohea-e?'
					</seg>
					<seg id="b.LUK.12.23" type="verse">
						Apa' katuwu' -ni meliu ngkai pongkoni' pai' pohea.
					</seg>
					<seg id="b.LUK.12.24" type="verse">
						Penonoi-dile danci kaa' -e. Uma-ra molia', uma-ra mepae, uma ria poropo' -ra ba wilulu-ra. Aga nau' wae, Alata'ala mpowai' moto-ra pongkoni'. Peliu-liu-nami koi', apa' hi poncilo Alata'ala meliu tuwu' -ni ngkai katuwu' danci, pai' meliu pompewili' -na hi koi' ngkai pompewili' -na hi danci.
					</seg>
					<seg id="b.LUK.12.25" type="verse">
						Napa wo'o kalaua-na wori' rahi pekiri-ni? Apa' nau' sese' ncuu-ta mpopekiri, uma-ta bisa mpodonihii umuru-ta nau' kampa' hamengi.
					</seg>
					<seg id="b.LUK.12.26" type="verse">
						Jadi', ane to kedi' toe uma nipakulei' mpobabehi, napa pai' wori' rahi pekiri-ni?
					</seg>
					<seg id="b.LUK.12.27" type="verse">
						Penonoi-dile katuwu' wunga-e. Uma-ra mobago, uma-ra mpobabehi pohea-ra. Tapi' ku'uli' -kokoi, bangku' Magau' Salomo-hawoe' hante hawe'ea ka'uaa' -na, pohea-na uma hewa kancola wunga toera lau.
					</seg>
					<seg id="b.LUK.12.28" type="verse">
						Kowo' hi papada tuwu' eo toe lau, mepulo rasuwe oti. Aga nau' wae, Alata'ala mpakancola moto kowo' toe. Peliu-liu-nami koi'! Meliu pompewili' Alata'ala hi koi'. Jadi', napa pai' uma nipangala' pompewili' -nae?
					</seg>
					<seg id="b.LUK.12.29" type="verse">
						Jadi' neo' -koi sese' rahi mpenonoi napa to nikoni' ba napa to ni'inu. Neo' -koi me'eka'.
					</seg>
					<seg id="b.LUK.12.30" type="verse">
						Hawe'ea tetu lau to ntora rapali' tauna to uma mpo'incai Alata'ala. Hiaa' Tuama-ni hi suruga mpo'inca kaparaluua-ni.
					</seg>
					<seg id="b.LUK.12.31" type="verse">
						Kana mengkoru-ta hi Alata'ala bona Hi'a jadi' Magau' -ta. Ane toe tababehi, to ntani' -ntani' -na nawai' moto-ta mpai'.
					</seg>
					<seg id="b.LUK.12.32" type="verse">
						&quot;Koi' to mpotuku' -a, uma-koi hangkuja-na. Aga nau' wae, neo' -koi me'eka'. Apa' Alata'ala Tuama-ni mpopelihi-mokoi ngkai kabula rala-na, napajadi' -koi ntodea-na hi rala Kamagaua' -na.
					</seg>
					<seg id="b.LUK.12.33" type="verse">
						Toe pai' ku'uli', pobalu' -mi rewa-ni, pai' oli-na wai' -raka tokabu. Babehi-mokoi karepe' to uma bisa moheu'. Batua-na, babehi kehi to lompe'. Apa' kehi to lompe' toe ma'ala rarapai' -ki rewa to nitimamahi hi suruga, to uma ria karontoa-na, apa' uma ria to mpanako pai' uma ria anutuwu' to mposerohi.
					</seg>
					<seg id="b.LUK.12.34" type="verse">
						Apa' hiapa pontimamahia rewa-ta, retu wo'o nono-ta.
					</seg>
					<seg id="b.LUK.12.36" type="verse">
						&quot;Neo' -koi lempe', mo'inga' -inga' oa' -koi mpopea karata-ku. Agina-koi hewa batua to mpopea karata-na maradika-ra ngkai posusaa' poncamokoa. Batua toera, sadia-mi pohea-ra, pai' palita-ra rapobaa ncuu, bona ane rata-ipi mpai' maradika-ra pai' -i mpopebea wobo', kaliliu rabea-ki.
					</seg>
					<seg id="b.LUK.12.37" type="verse">
						Morasi' batua to narata maradika-ra bula-ra mojaga pai' mpopea karata-na. Apa' maradika toei mpai' mpehoo' abe' hi hope' -na, napopohura-ra pai' natonui-ra.
					</seg>
					<seg id="b.LUK.12.38" type="verse">
						Morasi' mpu'u-ra batua to narata maradika-ra rodo moto-ra mpopea-i, nau' mentongo' bengi ba paia-na liu mentongo' bengi.
					</seg>
					<seg id="b.LUK.12.39" type="verse">
						&quot;Poinono lolita rapa' -ku toi: Ane na'inca ami' -mi pue' tomi jaa hangkuja topanako rata, bate mojaga-i bona neo' -ra mesua'.
					</seg>
					<seg id="b.LUK.12.40" type="verse">
						Hewa toe wo'o kana rodo ami' -mokoi mpopea-a, apa' uma ni'incai tempo karata-ku Aku' Ana' Manusia'.&quot;
					</seg>
					<seg id="b.LUK.12.41" type="verse">
						Napekune' Petrus hi Yesus: &quot;Pue', ba hi kai' -wadi lolita rapa' tetu-e, ba hi ntodea wo'o-di?&quot;
					</seg>
					<seg id="b.LUK.12.42" type="verse">
						Na'uli' Pue': &quot;Rapa' -na ria hadua batua to monoto nono-na pai' to tida mpobago bago maradika-na. Batua toei na'ongko' maradika-na jadi' topohawa' to mpohawai' batua ntani' -na pai' mpobagi-raka pongkoni' -ra butu eo-na.
					</seg>
					<seg id="b.LUK.12.43" type="verse">
						Uma mowo kamorasi' -na ane maradika-na rata nculii' ngkai pomakoa' -na pai' mporata-i bula-na mpobago bago-na.
					</seg>
					<seg id="b.LUK.12.44" type="verse">
						Mpu'u ku'uli' -kokoi, maradika-na mpo'ongko' -i pai' mpowai' -i kuasa mpewili' hawe'ea ka'uaa' -na.
					</seg>
					<seg id="b.LUK.12.45" type="verse">
						Aga silaka mpai' batua to mpo'uli': `Uma-ile sohi' rata maradika-e.' Natepu'u-mi mpoweba' hingka batua-na ba tobine ba tomane, pai' -i ntora ngkoni' pai' nginu duu' -na palangu-langu.
					</seg>
					<seg id="b.LUK.12.46" type="verse">
						Ntaa' we'i, bula-na lempe' moto hewa toe, muu-mule' rata-mi maradika-na hi eo pai' hi jaa to uma na'incai. Batua toei raweba' ntarurua' pai' rapetadi hi mali-na, raponcawa tauna to uma mepangala' hi Alata'ala.
					</seg>
					<seg id="b.LUK.12.47" type="verse">
						&quot;Batua to mpo'inca moto konoa maradika-na, tapi' uma-i mo'inga' -inga' pai' uma nababehi konoa maradika-na, batua toei bate raweba' mperegea.
					</seg>
					<seg id="b.LUK.12.48" type="verse">
						Aga batua to uma-hawo mpo'incai konoa maradika-na, pai' -i mpobabehi to natao raweba' -ki, raweba' moto-i, aga huka' -na-wadi. Apa' hema to rawai' wori', wori' wo'o to ratuntu' ngkai hi'a. Hema to ratonui wori', rapomperapii' wori' wo'o-i.
					</seg>
					<seg id="b.LUK.12.49" type="verse">
						&quot;Katumai-ku toi, tumai mpobaa apu hi dunia'. Pai' konoa-ku bona apu toe sohi' rapobaa-mi.
					</seg>
					<seg id="b.LUK.12.50" type="verse">
						Ria-pidi pontodohakaa to kana kutodohaka, pai' uma oa' rodo nono-ku ane pontodohakaa toe ko'ia madupa'.
					</seg>
					<seg id="b.LUK.12.51" type="verse">
						Ha ni'uli' -koina katumai-ku toi, tumai mpopohintuwu' tauna? Uma-e'! Katumai-ku toi, tumai mpoposisala tauna.
					</seg>
					<seg id="b.LUK.12.52" type="verse">
						Ntepu'u ngkai tempo toi, tau hantina to nte lima rala-na hantomi mosisala: tolu hamali, rodua hamali.
					</seg>
					<seg id="b.LUK.12.53" type="verse">
						To tuama mpo'ewa ana' -na tomane, ana' tomane mpo'ewa tuama-na. To tina mpo'ewa ana' -na tobine, pai' ana' tobine mpo'ewa tina-na. To piniana mpo'ewa minia-na, pai' to minia mpo'ewa piniana-na.&quot;
					</seg>
					<seg id="b.LUK.12.54" type="verse">
						Na'uli' wo'o-mi Yesus hi tauna to wori': &quot;Ane nihilo limu' mehupa' tono' hi kasoloa, ni'uli' udaa mpai'. Udaa mpu'u.
					</seg>
					<seg id="b.LUK.12.55" type="verse">
						Ane mewui ngolu' ngkai tono' selatan, ni'uli' mara eo mpai', pai' bate wae mpu'u.
					</seg>
					<seg id="b.LUK.12.56" type="verse">
						He koi' to lompe' hi mali-na-wadi! Ni'inca lia mpelence tanda hi langi' pai' hi dunia'. Napa-di pai' uma ni'incai mpelence napa to nababehi Pue' Ala tempo toi!
					</seg>
					<seg id="b.LUK.12.57" type="verse">
						&quot;Napa pai' uma oa' nipakanoto nono-ni pai' mpangaku' napa to monoa'!
					</seg>
					<seg id="b.LUK.12.58" type="verse">
						Ane rapa' -na ria to doko' mpakilu-ta hi totu'a ngata, agina tahuduwukui mpo'oti kara-kara-ta bula-ta hi lengko ohea-pidi. Nee-neo' mpai' nakeni mpu'u-ta hi topohura, pai' topohura mpai' mpotonu-ta hi polisi, pai' polisi mpopesua' -ta hi rala tarungku'.
					</seg>
					<seg id="b.LUK.12.59" type="verse">
						Mpu'u ku'uli': uma-tapa tebahaka ngkai rala tarungku' ane da koo-ko'ia oti tabayari waya' -ta.&quot;
					</seg>
				</div>
				<div id="b.LUK.13" type="chapter">
					<seg id="b.LUK.13.1" type="verse">
						Nto'u toe wo'o-hawo, ria tauna mpololitai Yesus, mpololita ba hangkuja dua to Galilea to rapatehi ntuku' hawa' Pilatus bula-ra mpotonu pepue' -ra hi Pue' Ala.
					</seg>
					<seg id="b.LUK.13.2" type="verse">
						Mpotompoi' lolita toe, na'uli' -mi Yesus: &quot;Ba ni'uli' -koina wae, pai' hewa toe rahi kamate-ra to Galilea toera, apa' meliu jeko' -ra ngkai hawe'ea to Galilea to ntani' -na?
					</seg>
					<seg id="b.LUK.13.3" type="verse">
						Uma-e' waetu! Ku'uli' -kokoi: ane uma-koi medea ngkai jeko' -ni, bate rahuku' wo'o-koiwo mpai' omea.
					</seg>
					<seg id="b.LUK.13.4" type="verse">
						Wae wo'o to hampulu' walu to mate nadungkahi tomi to molangko hi Siloam. Apa' oo-raka kamate-rae, meka' ba lue' ni'uli' melabi-rana sala' -ra ngkai hawe'ea to Yerusalem?
					</seg>
					<seg id="b.LUK.13.5" type="verse">
						Uma-e' waetu! Ku'uli' -kokoi: ane uma-koi medea ngkai jeko' -ni, bate rahuku' wo'o-koiwo mpai' omea.&quot;
					</seg>
					<seg id="b.LUK.13.6" type="verse">
						Oti toe, Yesus mpo'uli' -raka lolita rapa' toi. Na'uli': &quot;Ria hadua tauna to mpohu'a kaju ara hi pampa-na. Hangkani hilou-imi mpongoa' -ngoa' ba ria wua' -na. Ntaa' uma-di ria hamehaa' -e.
					</seg>
					<seg id="b.LUK.13.7" type="verse">
						Toe pai' na'uli' mpo'uli' -ki tompodoo pampa-na: `Hilo, tolu mpae-mi ntora tumai-a mpehiloi kaju toei ba ria wua' -na, uma oa' ria. Toki lau-mi! Napa kalaua-na tuwu' hi rehe'i mpe'oti mara rudu' tana'.'
					</seg>
					<seg id="b.LUK.13.8" type="verse">
						&quot;Na'uli' tompodoo pampa toei: `Pelele' -mi ulu tuwu' hampae toi-pi Maradika. Kukawahi-damo, pai' kutaui' tana' to morudu' ngkai mali-na.
					</seg>
					<seg id="b.LUK.13.9" type="verse">
						Meka' ba lue' mowua' -i-hawo mpai' mpae boko'. Ane uma oa' -i mowua', tatoki-imi.'&quot;
					</seg>
					<seg id="b.LUK.13.10" type="verse">
						Hangkani, Yesus metudui' hi tomi posampayaa nto'u Eo Sabat, eo pepuea' -ra to Yahudi.
					</seg>
					<seg id="b.LUK.13.11" type="verse">
						Hi ree, ria hadua tobine, hampulu' walu mpae-imi peda', apa' napesuai' seta-i. Tobine toei bungku', uma nakulei' mokore monoa'.
					</seg>
					<seg id="b.LUK.13.12" type="verse">
						Kanahilo-na Yesus tobine toei, nakio' -i pai' na'uli' -ki: &quot;Ina', mo'uri' -moko, uma-pi ria haki' to mpohoo' -ko.&quot;
					</seg>
					<seg id="b.LUK.13.13" type="verse">
						Oti toe najama tobine toei, kaliliu mokore monoa' -imi, pai' -i mpo'une' Alata'ala.
					</seg>
					<seg id="b.LUK.13.14" type="verse">
						Ngkai ree, kamoroe-nami pangkeni tomi posampayaa toei, apa' Yesus mpaka'uri' tauna hi Eo Sabat. Toe pai' na'uli' mpo'uli' -raka tauna to wori': &quot;Ono eo, eo pobagoa-ta. Hi eo toe, ma'ala-koi tumai mpopepaka'uri', neo' hi Eo Sabat!&quot;
					</seg>
					<seg id="b.LUK.13.15" type="verse">
						Na'uli' Pue' Yesus: &quot;He koi' to lompe' hi mali-na-wadi! Hi Eo Sabat, hema-ta to uma mpobahaka japi ba jara' -ta, takeni hilou hi mali gimpu pai' tapoponginu?
					</seg>
					<seg id="b.LUK.13.16" type="verse">
						Hiaa' hi rehe'i, ria hadua tobine muli Abraham, hampulu' walu mpae-imi nahoo' Magau' Anudaa'. Ha uma-hana ma'ala tabahaka-i ngkai pohoo' -na hi Eo Sabat?&quot;
					</seg>
					<seg id="b.LUK.13.17" type="verse">
						Lolita-na Yesus tohe'e mpo'eai' bali' -na. Tapi' ane ntodea, goe' -ra-rana mpohilo hawe'ea anu mekoncehi to nababehi.
					</seg>
					<seg id="b.LUK.13.18" type="verse">
						Ngkai ree, na'uli' Yesus: &quot;Ane Alata'ala jadi' Magau' hi dunia', beiwa kajadi' -na? Kajadi' -nale, hewa lolita rapa' tohe'i:
					</seg>
					<seg id="b.LUK.13.19" type="verse">
						Ria hadua tauna ngala' unto' hawi, lou nahawu' hi pampa-na. Unto' toe tuwu' kaboo-bohea, duu' -na jadi' hangkaju kaju, pai' danci mpobabehi peta-ra hi ra'a-na.&quot;
					</seg>
					<seg id="b.LUK.13.20" type="verse">
						Oti toe, na'uli' wo'o-mi: &quot;Ane Alata'ala jadi' Magau' hi dunia', kajadi' -na hewa lolita rapa' tohe'i:
					</seg>
					<seg id="b.LUK.13.21" type="verse">
						Hadua tobine mpo'ala' ragi hangkedi', nagalo hante lunu to wori'. Mahae-hae, woke' -mi omea.&quot;
					</seg>
					<seg id="b.LUK.13.22" type="verse">
						Rala pomakoa' -na hilou hi Yerusalem, Yesus mpotara ngata to bohe pai' ngata to kedi', mpotudui' tauna.
					</seg>
					<seg id="b.LUK.13.23" type="verse">
						Ria hadua tauna mpekune' -i: &quot;Pue', ba hangkedi' -wadi tauna to mporata katuwua' to lompe' duu' kahae-hae-nae?&quot; Na'uli' Yesus mpo'uli' -raka ntodea:
					</seg>
					<seg id="b.LUK.13.24" type="verse">
						&quot;Mporata katuwua' to lompe' -le, ma'ala rarapai' -ki tauna to mesua' ntara hi wobo' to jopi'. Pari-pari-koi mesua' ntara wobo' to jopi' toe. Apa' wori' -hana mpai' to mpali' ohea-ra mesua', aga uma-rapa ma'ala mesua'.
					</seg>
					<seg id="b.LUK.13.25" type="verse">
						Apa' rata mpai' tempo-na, mokore-imi pue' tomi toe hilou mpo'unca wobo'. Ane rapa' -na mokore hi mali-na-pidi-koi nto'u toe, mpopebea wobo' -koi, ni'uli': `Pue', bea-kaka-kaiwo!' &quot;Natompoi' -koi mpai': `Uma-koi ku'incai, ba to ngkaiapa-koi.'
					</seg>
					<seg id="b.LUK.13.26" type="verse">
						&quot;Ni'uli' -ki: `Ei'! Ngkoni' pai' nginu-madakaie dohe-nue Pue'! Ria-moko metudui' hi rala ngata-kai!'
					</seg>
					<seg id="b.LUK.13.27" type="verse">
						&quot;Na'uli' -kokoi mpai': `Uma-koi ku'incai ba to ngkaiapa-koi. Palai-koi ngkai rei, koi' paka' to mo'ingku dada'a.'
					</seg>
					<seg id="b.LUK.13.28" type="verse">
						&quot;Nto'u toe mpai', geo' pai' ntodohaka-mokoi, apa' nihilo Abraham, Ishak pai' Yakub hante hawe'ea nabi, mohura goe' -goe' -ra hi rala Kamagaua' Alata'ala, hiaa' koi' ra'uncahi hi mali-na.
					</seg>
					<seg id="b.LUK.13.29" type="verse">
						Wori' wo'o mpai' tauna to bela-ra to Yahudi to jadi' ntodea Alata'ala hi rala Kamagaua' -na. Tumai-ra ngkai tono' mata'eo pai' ngkai kasoloa pai' ngkai humalili' dunia', mohura goe' -goe' omea-ra mpai' mpokaralai posusaa' hi rala Kamagaua' Alata'ala.
					</seg>
					<seg id="b.LUK.13.30" type="verse">
						Ka'omea-na mpai', wori' tauna to kedi' tuwu' -ra tempo toi jadi' bohe tuwu' -ra hi eo mpeno. Pai' wori' tauna to bohe tuwu' -ra tempo toi jadi' kedi' tuwu' -ra hi eo mpeno.&quot;
					</seg>
					<seg id="b.LUK.13.31" type="verse">
						Nto'u toe wo'o, ria ba hangkuja dua to Parisi rata hi Yesus pai' mpo'uli' -ki: &quot;Malai-moko ngkai rei, apa' Magau' Herodes doko' mpopatehi-ko.&quot;
					</seg>
					<seg id="b.LUK.13.32" type="verse">
						Na'uli' Yesus mpo'uli' -raka: &quot;Koi', uli' -ki tope'akalai tetui hewa tohe'i: Eo toe lau pai' mepulo, mobago-a-pidi, mpopalai seta pai' mpaka'uri' topeda'. Pai' hi eo katolu-na, kupohudu-mi pobago-ku.
					</seg>
					<seg id="b.LUK.13.33" type="verse">
						Aga eo toe mpai' lau, mepulo pai' romengi mpai', bate kana kaliliu-ama mpotoa' Yerusalem. Apa' uma-hawo masipato' hadua nabi rapatehi hi ngata ntani' -na, kana hi ngata Yerusalem.
					</seg>
					<seg id="b.LUK.13.34" type="verse">
						&quot;Ee to Yerusalem! to Yerusalem! Nipatehi-ra-koina nabi-nabi, pai' nipana' watu-ra-koina tauna to nasuro-kokoi Alata'ala. Wori' ngkani-mi kupehuka' ngkupui-koi, hewa hama'a manu' tina mpo'urui ana' -na hi une' pani' -na, aga uma-koi dota.
					</seg>
					<seg id="b.LUK.13.35" type="verse">
						Jadi', bona ni'inca: Tomi pepuea' -ni napalahii-kokoi mpai' Pue' Ala. Mpu'u ku'uli' -kokoi, uma-apa nihiloi, duu' -na rata tempo-na ni'uli': `Une' -imi to rata mpokeni hanga' Pue' Ala!'&quot;
					</seg>
				</div>
				<div id="b.LUK.14" type="chapter">
					<seg id="b.LUK.14.1" type="verse">
						Hangkani nto'u Eo Sabat, Yesus hilou ngkoni' hi tomi hadua pangkeni to Parisi. Bula-na hi ree, ralelemata-i mpopali' sala' -na.
					</seg>
					<seg id="b.LUK.14.2" type="verse">
						Muu-mule' rata hadua tauna to mohaki' ngkumowu, mowoto witi' pai' pale-na.
					</seg>
					<seg id="b.LUK.14.3" type="verse">
						Yesus mpekune' -ra guru agama pai' to Parisi, na'uli': &quot;Ntuku' atura agama-ta, ma'ala-ta mpaka'uri' topeda' hi Eo Sabat, ba uma-di?&quot;
					</seg>
					<seg id="b.LUK.14.4" type="verse">
						Guru agama pai' to Parisi toera, oja' -ra mpotompoi' -i. Ngkai ree, Yesus mpojama topeda' toei, napaka'uri' pai' nahubui-i hilou.
					</seg>
					<seg id="b.LUK.14.5" type="verse">
						Oti toe na'uli' -raka: &quot;Ane rapa' -na ria ana' -ta ba japi-ta monawu' hi rala buwu hi Eo Sabat, ha uma sahu ta'ore' -i tumai, nau' hi eo pepuea' -e?&quot;
					</seg>
					<seg id="b.LUK.14.6" type="verse">
						Aga uma hema to daho' mpohono' -i.
					</seg>
					<seg id="b.LUK.14.7" type="verse">
						Hi tomi to Parisi toe, Yesus mpohilo ria torata to doko' mohura hi pohuraa karabilaa'. Toe pai' natudui' -ra hante lolita rapa' toi.
					</seg>
					<seg id="b.LUK.14.8" type="verse">
						Na'uli': &quot;Ane rakio' -ko hilou hi posusaa' poncamokoa, neo' mohura hi pohuraa karabilaa'. Meka' ba ria-di mpai' to rakio' to meliu karabila' -na ngkai iko.
					</seg>
					<seg id="b.LUK.14.9" type="verse">
						Tumai mpai' pue' tomi mpo'uli' -koko hewa toi: `Wai' -ki hi'a-hana pohuraa tetu!' Me'ea' -ko mpai' hilou mohura hi kadingkia' -na.
					</seg>
					<seg id="b.LUK.14.10" type="verse">
						Jadi', ane rakio' -ko hilou hi posusaa', agina mohura-ko hi kadingkia' -na, bona pue' tomi mpai' mpo'uli' -koko: `Bale, mai-ta mohura hi pohuraa to lompe' toe mai.' Ane hewa toe, rabila' lau-moko hi mata ntodea.
					</seg>
					<seg id="b.LUK.14.11" type="verse">
						Hawe'ea to mpomolangko nono-ra, Pue' Ala mpodingkihi-ra, pai' hawe'ea to mpakadingki' nono-ra, Pue' Ala mpomolangko-ra.&quot;
					</seg>
					<seg id="b.LUK.14.12" type="verse">
						Oti toe, mololita wo'o-imi Yesus mpololitai pue' tomi. Na'uli': &quot;Ane takio' tauna ngkaralai posusa' -ta, ba ngkoni' mpo'eo ba ngkabengia, neo' mpokio' bale-ta, ompi' -ta, ba topo'ua' rala ngata. Apa' bate rakio' wo'o-ta mpai', alaa-na tehiwili-mi kehi-ta.
					</seg>
					<seg id="b.LUK.14.13" type="verse">
						Jadi' ane tababehi posusa', kio' tauna tokabu, tokeru, topungku pai' towero.
					</seg>
					<seg id="b.LUK.14.14" type="verse">
						Ane wae pobabehi-ta, Pue' Ala mpogane' -ta mpai', apa' tauna to hewa toe uma mpokulei' mpohiwili kehi-ta. Kehi-ta tetu nahiwili moto mpai' Pue' Ala hi Eo Kiama, nto'u kanapotuwu' -ra nculii' tauna to monoa' hi poncilo-na.&quot;
					</seg>
					<seg id="b.LUK.14.15" type="verse">
						Bula-ra ngkoni' toe, hadua torata mpo'epe lolita-na Yesus, pai' na'uli' -ki: &quot;Marasi' tauna to mpokaralai posusa' hi rala Kamagaua' -na Alata'ala.&quot;
					</seg>
					<seg id="b.LUK.14.16" type="verse">
						Na'uli' Yesus mpo'uli' -ki tauna toei: &quot;Hangkani ria hadua tauna to mpobabehi susa' bohe, pai' mpokio' wori' tauna.
					</seg>
					<seg id="b.LUK.14.17" type="verse">
						Sadia-mi omea, nahubui pahawaa' -na hilou mpo'uli' -raka to rakio': `Mai-tamo hilou hi posusaa', apa' sadia-mi omea.'
					</seg>
					<seg id="b.LUK.14.18" type="verse">
						Aga tauna to rakio' toera, motance omea-ra. To lomo' -na mpo'uli': `Lako' me'oli tana' -a, pai' kana hilou ulu kupehiloi. Merapi' ampu-a, uma-a tilou.'
					</seg>
					<seg id="b.LUK.14.19" type="verse">
						To hadua-na mpo'uli': `Lako' mpo'oli japi-a lima moko, hilou kuperao mpake' -ra mopajeko'. Merapi' ampu-a, uma-a tilou!'
					</seg>
					<seg id="b.LUK.14.20" type="verse">
						To ntani' -na wo'o mpo'uli': `Aku' lako' oti ncamoko-a. Uma-a bisa tilou.'
					</seg>
					<seg id="b.LUK.14.21" type="verse">
						&quot;Pahawaa' toei nculii' hilou hi pue' susa' mpowoli' lolita-ra toe. Uma-pi mowo kamoroe-na pue' susa', na'uli' -ki pahawaa' -na: `Pesahui hilou hi karajaa pai' hi porompengaa ohea hi rala ngata. Bawai-ramo tumai tokabu, tokeru, towero, pai' topungku.' Hilou mpu'u-imi-hawo pahawaa' toei mpotuku' hawa' pue' susa'.
					</seg>
					<seg id="b.LUK.14.22" type="verse">
						&quot;Karata-na nculii', na'uli' mpo'uli' -ki pue' susa': `Tuama, hawa' -nu kupopomako' -mi, aga ko'ia ihia' tomi-nu, ria-pidi pohuraa.'
					</seg>
					<seg id="b.LUK.14.23" type="verse">
						&quot;Na'uli' pue' susa': `Hilou tena-ko hi ohea bohe pai' ohea to kedi' hi mali ngata, pewuku-ra tauna tumai, bona tomi-ku ihia' hobo'.
					</seg>
					<seg id="b.LUK.14.24" type="verse">
						Mpu'u ku'uli', ngkai hawe'ea tauna to kukio' toera lou, uma haduaa-ra to mpokoni' ba apa-apa hi posusa' -ku.'&quot;
					</seg>
					<seg id="b.LUK.14.25" type="verse">
						Wori' tauna mpotuku' Yesus rala pomakoa' -na. Yesus mewili' hi tauna toera pai' na'uli' -raka:
					</seg>
					<seg id="b.LUK.14.26" type="verse">
						&quot;Tauna to doko' mpotuku' -a, aga uma meliu pe'ahi' -na hi Aku' ngkai pe'ahi' -na hi tina-na, tuama-na, tobine-na, ana' -na, ompi' -na, ba paiana woto-na moto-mi, uma-i ma'ala jadi' topetuku' -ku.
					</seg>
					<seg id="b.LUK.14.27" type="verse">
						Tauna to jadi' topetuku' -ku kana mpopaha'a kaju parika' -na-- batua-na kana sadia-i mporata kaparia ba paiana rapatehi sabana petuku' -na hi Aku'. Jadi', tauna to uma dota mpopaha'a kaju parika' -na pai' mpotuku' -a, uma-i ma'ala jadi' topetuku' -ku.
					</seg>
					<seg id="b.LUK.14.28" type="verse">
						&quot;Ane ria to doko' mpowangu tomi bohe, napohura-ki ulu mporeke ongkoso' pompowangu-na, ba hono' mpai' doi-na ba uma-di.
					</seg>
					<seg id="b.LUK.14.29" type="verse">
						Apa' ane mpolia' natu'u-mi parawatu-na pai' uma hudu nawangu apa' naka'otii doi-na, hawe'ea tauna to mpohilo mpotawai-i,
					</seg>
					<seg id="b.LUK.14.30" type="verse">
						ra'uli': `Ii, ni'anu-di doko' mpowangu tomi bohe, ntaa' uma-di hono' doi-nae!'
					</seg>
					<seg id="b.LUK.14.31" type="verse">
						&quot;Wae wo'o, ane hadua magau' to ria tantara-na hampulu' ncobu manga'e hante hadua magau' to ria tantara-na rompulu' ncobu, kana napekiri ncala', ba rakule' mpo'ewa-ra ba uma-di.
					</seg>
					<seg id="b.LUK.14.32" type="verse">
						Ane na'inca ka'uma-na mpai' hompe tantara-na, molaa-pidi bali' -na, nahubui-mi suro hilou mpali' kahintuwuaa'.&quot;
					</seg>
					<seg id="b.LUK.14.33" type="verse">
						Yesus mpokaliliu lolita-na, na'uli': &quot;Wae wo'o koi', ane uma-koi mpobahaka hawe'ea to ria hi koi', uma-koi ma'ala jadi' topetuku' -ku.
					</seg>
					<seg id="b.LUK.14.34" type="verse">
						&quot;Poi', wori' kalaua-na. Aga ane mobali' -mi kapoi' -na alaa-na uma-pi mopoi', napa tena to ma'ala mpakapoi' -i?
					</seg>
					<seg id="b.LUK.14.35" type="verse">
						Uma ntoto-pi ria tuju-na, ba raruduhi-ki hinu'a ba rapopai-pai. Agina ratadi lau-imi. Hema-koi to tilingaa, pe'epei lompe'!&quot;
					</seg>
				</div>
				<div id="b.LUK.15" type="chapter">
					<seg id="b.LUK.15.1" type="verse">
						Rala-na ha'eo, wori' topesingara' paja' pai' tau ntani' -na to ra'uli' ntodea dada'a kehi-ra rata mpo'epe lolita Yesus.
					</seg>
					<seg id="b.LUK.15.2" type="verse">
						To Parisi pai' guru agama mporuge' -i, ra'uli': &quot;Ii, tau toe-idi mai mpobale-raka topojeko', pai' ngkoni' dohe-rae.&quot;
					</seg>
					<seg id="b.LUK.15.3" type="verse">
						Toe pai' Yesus mpololitai-ra hante lolita rapa' toi.
					</seg>
					<seg id="b.LUK.15.4" type="verse">
						Na'uli': &quot;Rapa' -na ria doo-ta to ria-ki bima-na ha'atu ma'a. Ane moronto hama'a, napa to nababehi? Bate napalahii bima-na to sio mpulu' sio hi papada, pai' -i hilou mpali' bima-na to moronto duu' -na narua'.
					</seg>
					<seg id="b.LUK.15.5" type="verse">
						Ane narua' -pi, uma mowo kagoe' -na. Ngkai kagoe' -na napololopongko' bima-na toei, pai' nakeni nculii' hilou hi tomi-na.
					</seg>
					<seg id="b.LUK.15.6" type="verse">
						Oti toe, pai' -i mpokio' bale-na pai' tongki-na, na'uli' -raka: `Mai-mokoi goe' dohe-ku. Apa' bima-ku to moronto kurua' nculii' -imi.'
					</seg>
					<seg id="b.LUK.15.7" type="verse">
						Wae wo'o, ane hadua topojeko' medea ngkai jeko' -na, meliu kagoe' -ra ihi' suruga mpokagoe' -i ngkai kagoe' -ra mpokagoe' sio mpulu' sio tauna to monoa' po'ingku-ra, to uma-ra-rana mingki' medea.
					</seg>
					<seg id="b.LUK.15.8" type="verse">
						&quot;Rapa' -na ria hadua tobine to ria-ki hampulu' mpepa' doi pera' -na. Ane moronto hampepa', napa to nababehi? Mposuwe palita-i pai' -i mpehaii tomi-na, pai' napali' hiapa-apa karontoa-na, duu' -na narua'.
					</seg>
					<seg id="b.LUK.15.9" type="verse">
						Wae kanarua' -na, nakio' -ramo bale-na pai' tongki-na, na'uli' -raka: `Mai-mokoi goe' dohe-ku. Apa' kurua' nculii' -mi doi-ku to moronto.'
					</seg>
					<seg id="b.LUK.15.10" type="verse">
						Wae wo'o-ra mala'eka Alata'ala mpokagoe' hadua tauna topojeko' to medea ngkai jeko' -na.&quot;
					</seg>
					<seg id="b.LUK.15.11" type="verse">
						Na'uli' tena Yesus: &quot;Ria hadua tuama to ria-ki rodua ana' -na tomane.
					</seg>
					<seg id="b.LUK.15.12" type="verse">
						Tokahudu mpo'uli' -ki tuama-ra: `Mama, wai' ami' -ama-kuna bagia-ku ngkai rewa-nu.' Jadi', nabagi mpu'u-mi rewa-na hi ana' -na to rodua toera.
					</seg>
					<seg id="b.LUK.15.13" type="verse">
						&quot;Ba hangkuja eo olo' -na ngkai ree, ana' -na tokahudu mpobalu' bagia-na, pai' -i hilou hi ngata to molaa. Hi ria-i mpo'oti mara doi-na hante kehi to uma tumotoa.
					</seg>
					<seg id="b.LUK.15.14" type="verse">
						Ka'oti doi-na omea, ria-mi oro' hi ngata toe, duu' -na mpe'ahii' -mi tuwu' -na.
					</seg>
					<seg id="b.LUK.15.15" type="verse">
						Hilou-imi hi pue' ngata doko' ngkoni' gaji'. Pue' ngata toei mpohubui-i mpodoo wawu-na.
					</seg>
					<seg id="b.LUK.15.16" type="verse">
						Ngkai kamo'oro' -na, mehina-imi-hawo doko' mpokoni' kano wawu. Hiaa' uma hema to mpowai' -i pongkoni'.
					</seg>
					<seg id="b.LUK.15.17" type="verse">
						&quot;Ka'omea-na, mokanono-imi, na'uli': `Topobago hi tomi tuama-kule, melabi lia pongkoni' -ra. Hiaa' aku' -mi-kuna hi rehe'i, neo' mate modupu' -ama.
					</seg>
					<seg id="b.LUK.15.18" type="verse">
						Wae-pi, nculii' -ama hilou hi tuama-ku, ku'uli' -damo-ki: Mama, masala' -ama hi Pue' Ala pai' hi Mama wo'o.
					</seg>
					<seg id="b.LUK.15.19" type="verse">
						Uma-apa natao nukio' ana' -nu Mama. Agina nuponcawa batua-nua-damo.'
					</seg>
					<seg id="b.LUK.15.20" type="verse">
						Kame'ongko' -nami hilou hi tuama-na. &quot;Molaa-i-pidi ngkai tomi-na, pehilo-mi tuama-na. Ngkai kama'ahi' -na, pokeno-nami hilou mpohirua' -ki ana' -na, nakupui pai' na'eki.
					</seg>
					<seg id="b.LUK.15.21" type="verse">
						Na'uli' -mi to ana': `Mama, masala' -ama hi Pue' Ala pai' hi Mama wo'o. Uma-apa natao nukio' ana' -nu....'
					</seg>
					<seg id="b.LUK.15.22" type="verse">
						&quot;Aga tuama-na mpokio' topobago-na, pai' na'uli' -raka: `Pesahui, ala' pohea to lompe' lia, pai' heai-i. Uncoi' karawe-na hante hinci, pai' sapatui' wo'o-i.
					</seg>
					<seg id="b.LUK.15.23" type="verse">
						Oti toe, hilou-koi mpohoko' ana' japi to morudu' pai' nisumale'. Ngkoni' -ta goe' -goe'!
					</seg>
					<seg id="b.LUK.15.24" type="verse">
						Apa' ana' -ku tohe'ii, ma'ala-mi ta'uli' mate-imi, aga tuwu' nculii' -imi. Moronto-i, aga kurua' nculii' -imi.' Kamosusa' -rami.
					</seg>
					<seg id="b.LUK.15.25" type="verse">
						&quot;Nto'u toe, lingku' ana' -na to ulumua' hi bonea. Ponculi' -na ngkai bonea, mohu' -mi hi tomi, na'epe-hawo to molalowe pai' moni karamea.
					</seg>
					<seg id="b.LUK.15.26" type="verse">
						Nakio' hadua topobago-ra, napompekunei' ba moapa-ra hi tomi.
					</seg>
					<seg id="b.LUK.15.27" type="verse">
						Na'uli' topobago toei: `Tu'ai-nule, rata nculii' -imi-hawo! Tuama-nu mpehubui mposumale' ana' japi to morudu', apa' ana' -na to moronto narua' nculii' -mi hante kalompea' -na.'
					</seg>
					<seg id="b.LUK.15.28" type="verse">
						&quot;Kamoroe-nami ana' to ulumua' toei, oja' -i mesua' hi rala tomi. Tuama-na hilou mpobawai-i mesua'.
					</seg>
					<seg id="b.LUK.15.29" type="verse">
						Tapi' na'uli' to ana': `Mompae-mpae-ama mobago huduwuku-ku mpobago-koko Mama. Uma-kuna hangkania-a mposapuaka hawa' -nu. Hiaa' ntahawe' hama'a kebe' -kuwo, ko'ia-kuna ria nuwai' -a bona kubabehi-kuwo kagoea' hante bale-ku.
					</seg>
					<seg id="b.LUK.15.30" type="verse">
						Hiaa' ana' -nu tetui to mpe'oti hinyai' rewa-nu hante tobine to ele', wae kanculii' -na nusumale' lau-ki japi to morudu'!'
					</seg>
					<seg id="b.LUK.15.31" type="verse">
						&quot;Na'uli' tuama-na: `Ana', iko-le tida dohe-ku oa' -ko-kona. Ihi' tomi-kule, iko wo'o pue' -na.
					</seg>
					<seg id="b.LUK.15.32" type="verse">
						Hiaa' toto-na lia-ta mosusa' goe' -goe', apa' tu'ai-nu to mate-imi-hana, tuwu' nculii' -imi. Moronto-imi, tapi' tarua' nculii' -imi-hawo.'&quot;
					</seg>
				</div>
				<div id="b.LUK.16" type="chapter">
					<seg id="b.LUK.16.1" type="verse">
						Na'uli' wo'o-mi Yesus mpo'uli' -raka ana'guru-na: &quot;Ria hadua topo'ua', pai' ria-ki hadua topobago-na to ngkakamu doi-na. Ria to mpakilu topobago toei hi topo'ua', ra'uli': `Ntora napewai' mara-hana doi-nu!'
					</seg>
					<seg id="b.LUK.16.2" type="verse">
						Toe pai' topo'ua' toei mpokio' topobago-na, na'uli' -ki: `Napa-di to ku'epe to rapakilu-koko toi-e? Wae lau, popehuwu-ka hawe'ea buku popa'intaa. Ngkai eo toe lau, uma-pi iko to ngkakamu ka'uaa' -ku!'
					</seg>
					<seg id="b.LUK.16.3" type="verse">
						&quot;Mokanono-imi topobago toei, na'uli': `Napa-le' to kubabehi-e? Naleso' -ama mpai' sepu' -ku ngkai bago-ku. Momangki uma kukulei'. Kakarapi' -rapi', me'ea' -a.'
					</seg>
					<seg id="b.LUK.16.4" type="verse">
						Ngkai ree na'uli': `Aa, ria akala-ku! Apa' neo' raleso' -ama ngkai bago-kue, agina mpali' ncala' -a bale-ku wori' -wori', bona hira' mpai' mpotarima-a hi tomi-ra.'
					</seg>
					<seg id="b.LUK.16.5" type="verse">
						&quot;Jadi' ngkai ree, nakio' -mi butu dua tauna to mo'inta hi sepu' -na. Hi to lomo' -na na'uli': `Hangkuja inta-nu hi sepu' -ku?'
					</seg>
					<seg id="b.LUK.16.6" type="verse">
						&quot;Metompoi' tauna toei: `Tolu ncobu lite lana.' &quot;Na'uli' topobago toei: `Oi sura popa'intaa-nu. Mohura-moko, uki' pesahui, hancobu lima atu lite-wadi!'
					</seg>
					<seg id="b.LUK.16.7" type="verse">
						&quot;Oti toe, pai' na'uli' -ki karodua-na: `Hiaa' iko, hangkuja-kowo inta-nu?' &quot;Natompoi' -hawo: `Hancobu karu' pae.' &quot;Na'uli' topobago toei: `Ohe'i sura inta-nu, uki' -mi walu atu karu' -wadi.'
					</seg>
					<seg id="b.LUK.16.8" type="verse">
						&quot;Kana'epe-na topo'ua' napa to nababehi topobago-na to bengku' gau' -na tetui, na'une' lau-imi, apa' pante-i-hana mpali' akala-na bona lompe' katuwu' -na. Apa' tauna to uma mpo'incai Pue' Ala, meliu kapante-ra mpo'urusi katuwu' -ra hante hingka doo-ra, ngkai kapante-ra tauna to hi rala kabajaa-na Pue' Ala mpo'urusi katuwu' -ra hi eo mpeno.
					</seg>
					<seg id="b.LUK.16.9" type="verse">
						&quot;Toe pai' ku'uli' -kokoi: Kana tapake' ka'uaa' hi dunia' tohe'i mpotulungi doo, bona ane uma-pi mpai' mokalaua ka'uaa' dunia' toi, ratarima lompe' -ta hi po'ohaa' to tida duu' kahae-hae-na.
					</seg>
					<seg id="b.LUK.16.10" type="verse">
						Tauna to ma'ala rasarumaka hante rewa to hangkedi', ma'ala wo'o-i rasarumaka hante rewa to wori'. Tauna to uma monoa' kehi-na hante rewa to hangkedi', uma wo'o mpai' monoa' kehi-na hante rewa to wori'.
					</seg>
					<seg id="b.LUK.16.11" type="verse">
						Jadi', ane uma lompe' pompewili' -ta hi ka'uaa' dunia' tohe'i, hema to mposarumaka-ta hi poko ka'uaa' to hi suruga?
					</seg>
					<seg id="b.LUK.16.12" type="verse">
						Ane uma lompe' pompewili' -ta hi rewa to rasarumaka-taka hi dunia' toi, hema mpai' to mpowai' -ta rewa to jadi' anu-ta moto hi suruga?
					</seg>
					<seg id="b.LUK.16.13" type="verse">
						&quot;Uma-hawo ria hadua topobago mobago hi rodua tua. Apa' hadua mpai' nape'ahi', hadua napokahuku'. Hadua natuku' -ki hawa' -na, hadua nasapuaka. Wae wo'o koi', uma-koi bisa mpotuku' konoa Alata'ala, pai' hamali-koi ntora mporumpu rewa dunia'.&quot;
					</seg>
					<seg id="b.LUK.16.14" type="verse">
						To Parisi mpo'epe hawe'ea lolita Yesus toe. Rapotawai lau-i-wadi, apa' hira' toe-mi to mpokahina doi.
					</seg>
					<seg id="b.LUK.16.15" type="verse">
						Yesus mpo'uli' -raka: &quot;Koi' tetu-mi mpemanoa' po'ingku-ni hi poncilo manusia'. Aga Alata'ala mpo'inca ihi' nono-ni. Apa' napa to rabila' manusia', napokahuku' Alata'ala.
					</seg>
					<seg id="b.LUK.16.16" type="verse">
						&quot;Napa to te'uki' hi rala Atura Musa pai' sura nabi bate-na rapake' -pidi duu' rata hi tempo Yohanes Topeniu'. Ngkai tempo toe, rapalele-mi Kareba Lompe' to mpo'uli' Alata'ala jadi' Magau' hi dunia'. Pai' wori' tauna mpohuduwukui doko' jadi' ntodea-na hi rala Kamagaua' -na toe.
					</seg>
					<seg id="b.LUK.16.17" type="verse">
						Tapi' butu mela to te'uki' hi rala Atura Pue' bate kana madupa'. Mojoli-pi langi' pai' dunia' mokero, ngkai hamela lolita hi rala Atura Pue' uma madupa'.
					</seg>
					<seg id="b.LUK.16.18" type="verse">
						&quot;Hema to mpogaa' -ki tobine-na pai' ncamoko hante tobine ntani' -na, mobualo' -i-hana. Pai' tauna to mpotobine kabulisa doo, mobualo' wo'o-i-hawo.
					</seg>
					<seg id="b.LUK.16.19" type="verse">
						&quot;Ria hadua topo'ua'. Pohea-na hewa pohea magau', paka' to masuli' oli-na. Tuwu' -na butu eo-na hewa toposusa' -damo.
					</seg>
					<seg id="b.LUK.16.20" type="verse">
						Hi wobo' -na ratu'u hadua tauna to kabu, hanga' -na Lazarus. Woto-na hobo' paka' waka'.
					</seg>
					<seg id="b.LUK.16.21" type="verse">
						Doko' -i-hawo ngkoni' rupu' to mohewu' ngkai meja' topo'ua' toei. Wae-mi-hawo kampe'ahii' -na, rata wo'o-pi dike' mpojilai' waka' -na.
					</seg>
					<seg id="b.LUK.16.22" type="verse">
						&quot;Rala-na ha'eo, mate-imi tokabu toei, pai' mala'eka mpokeni-i hilou hi pohuraa to lompe' hi ncori Abraham. Topo'ua' toei, mate wo'o-imi-hawo, pai' -i ratana.
					</seg>
					<seg id="b.LUK.16.23" type="verse">
						Hi po'ohaa' tomate, ntora ntodohaka-i. Hampengoa' -na ngkai ree, nahilo-hawo molaa lia, oe-imi mai Abraham, hante Lazarus mohura hi ncori-na.
					</seg>
					<seg id="b.LUK.16.24" type="verse">
						Pekio' -nami topo'ua' toei, na'uli': `Mama Abraham! Poka'ahi' -a-kuwo! Hubui-i Lazarus mpotubu' karawe-na hi rala ue pai' tumai natudohi-ka-kuwo jila' -ku. Pepa rahi-mi ku'epe rala apu tohe'i!'
					</seg>
					<seg id="b.LUK.16.25" type="verse">
						&quot;Na'uli' Abraham: `Kiwoi-dile ana': Bula-nu tuwu' -pidi hi rala dunia', iko mporata hawe'ea to lompe', hiaa' Lazarus-hana mporata-i paka' to dada'a. Tempo toi, tetanta'u-imi hi rehe'i, pai' iko-kowo, mporata pepa-moko.
					</seg>
					<seg id="b.LUK.16.26" type="verse">
						Hiaa' etu, hi olo' -ta ria tumata to bohe lia. Tauna ngkai rehe'i uma bisa tilou hi retu, pai' tauna ngkai retu uma bisa tumai hi rehe'i.'
					</seg>
					<seg id="b.LUK.16.27" type="verse">
						&quot;Ngkai ree, na'uli' wo'o topo'ua' toei: `Ane wae-di Mama, kuperapi' bona nuhubui-i Lazarus hilou hi tomi tuama-ku.
					</seg>
					<seg id="b.LUK.16.28" type="verse">
						Apa' ria-ra-pidi lima ompi' -ku. Hubui-i Lazarus mpopo'ingai' -ra bona neo' -ra mpai' tumai hi po'ohaa' pontodohakaa toi.'
					</seg>
					<seg id="b.LUK.16.29" type="verse">
						&quot;Na'uli' Abraham: `Ria-miraka sura to na'uki' Musa pai' nabi-nabi ntani' -na. Mpotuku' napa to te'uki' hi rala sura toe-ra-damo-rawo.'
					</seg>
					<seg id="b.LUK.16.30" type="verse">
						&quot;Na'uli' topo'ua' toei: `Ane muntu' toe-wadi, uma hono'! Kana ria tomate tuwu' nculii' hilou mpololitai-ra, pai' lako' medea-rada ngkai jeko' -ra!'
					</seg>
					<seg id="b.LUK.16.31" type="verse">
						&quot;Na'uli' Abraham: `Ane lolita nabi Musa pai' nabi ntani' -na uma rapangalai', uma oa' -ra mpai' mepangala', nau' gati ria mpu'u tomate tuwu' nculii'.'&quot;
					</seg>
				</div>
				<div id="b.LUK.17" type="chapter">
					<seg id="b.LUK.17.1" type="verse">
						Yesus mpololitai ana'guru-na, na'uli': &quot;Bate ria to mpopanawu' tauna alaa-ra mojeko'. Aga silaka-ra tauna to mepanawu' toera!
					</seg>
					<seg id="b.LUK.17.2" type="verse">
						Agina lau-pi hameha' watu po'ahaa' ratoe hi wuroko' -ra, pai' -ra ratene' hi rala tahi', ngkai mpopanawu' -ra nau' hadua tauna to hangkedi' pepangala' -na duu' -na mpobabehi jeko'.
					</seg>
					<seg id="b.LUK.17.3" type="verse">
						Toe pai' kana mo'inga' -inga' -ta! &quot;Ane ompi' -ta mpobabehi to sala' hi kita', tudui' -i. Ane soho' -pi nono-na, ampungi-i.
					</seg>
					<seg id="b.LUK.17.4" type="verse">
						Nau' pitu ngkani rala-na ha'eo-i masala' hi kita', pai' butu ngkani-na tumai-i merapi' ampu, ampungi-i-hawo.&quot;
					</seg>
					<seg id="b.LUK.17.5" type="verse">
						Ra'uli' suro Pue' Yesus mpo'uli' -ki: &quot;Pue', pakaroho-kaka-kaiwo pepangala' -kai!&quot;
					</seg>
					<seg id="b.LUK.17.6" type="verse">
						Na'uli' Pue' Yesus: &quot;Ane rii-ria-mi pepangala' -ni nau' hangkutuno' -wadi, ma'ala ni'uli' -ki kaju to bohe tohe'i: `Mowuka-moko ngkai rei, mentoli-ko ree mai hi rala tahi'!' bate mentoli mpu'u-i ntuku' hawa' -ni.
					</seg>
					<seg id="b.LUK.17.7" type="verse">
						&quot;Rapa' -na ria batua-ta to molia' ba to mpodoo porewua. Ane nculii' -i ngkai pehompoa-na, napa to ta'uli' -ki? Ba ta'uli' wae: `Sahu tumai ngkoni''?
					</seg>
					<seg id="b.LUK.17.8" type="verse">
						Uma-hawo. Tantu ta'uli' -ki hewa tohe'i: `Porodo-mi pongkoni' -ku! Moheai-ko to uma babo'. Peka'au-a bula-ku nginu pai' ngkoni'. Oti-a-damo ngkoni', pai' lako' ngkoni' -dako-kowo.'
					</seg>
					<seg id="b.LUK.17.9" type="verse">
						Uma-hawo mingki' ta'uli' tarima kasi hi batua-ta, apa' muntu' mpotuku' hawa' -i-wadi.
					</seg>
					<seg id="b.LUK.17.10" type="verse">
						Wae wo'o koi'. Ane oti-mi nituku' hawe'ea to napahawa' -kokoi Alata'ala, uli' -mi-hana: `Kai' -kaiwo-le, batua biasa-wadi-ka-kaiwo. To kibabehi-le, muntu' to rapahawa' -kakai.'&quot;
					</seg>
					<seg id="b.LUK.17.11" type="verse">
						Rala pomakoa' -na hilou hi Yerusalem, Yesus ntara hi sipa' tana' to Samaria pai' to Galilea.
					</seg>
					<seg id="b.LUK.17.12" type="verse">
						Kamesua' -na hi rala ngata, rata-mi hampulu' topohaki' poko' mpohirua' -ki. Ngkai molaa-ra-wadi mekio',
					</seg>
					<seg id="b.LUK.17.13" type="verse">
						ra'uli': &quot;Yesus! Guru! Poka'ahi' -ka-kaiwo!&quot;
					</seg>
					<seg id="b.LUK.17.14" type="verse">
						Kanahilo-ra Yesus, na'uli' -miraka: &quot;Hilou-mokoi mpopehuwu woto-ni hi imam.&quot; Hilou mpu'u-ramo. Bula-ra momako', mo'uri' -ramo.
					</seg>
					<seg id="b.LUK.17.15" type="verse">
						Kanahilo-na to hadua mo'uri' -imi, kanculii' -nami hilou hi Yesus, mpo'une' -une' Alata'ala napesukui.
					</seg>
					<seg id="b.LUK.17.16" type="verse">
						Karata-na hi Yesus, motingkua' -imi mpo'uli' tarima kasi. Hi'a toei to Samaria.
					</seg>
					<seg id="b.LUK.17.17" type="verse">
						Na'uli' Yesus: &quot;Ha uma hampulu' to kupaka'uri' -e? Hiapa-ramo to sio?
					</seg>
					<seg id="b.LUK.17.18" type="verse">
						Beiwa pai' muntu' hadua toei-wadi to nculii' mpo'uli' tarima kasi hi Alata'ala-e? Hiaa' bela-i he'e to Yahudi!&quot;
					</seg>
					<seg id="b.LUK.17.19" type="verse">
						Ngkai ree, na'uli' wo'o-mi mpo'uli' -ki tauna toei: &quot;Mokore-moko, pai' -ko hilou-mi. Mo'uri' -moko sabana pepangala' -nu hi Aku'.&quot;
					</seg>
					<seg id="b.LUK.17.20" type="verse">
						Ba hangkuja dua to Parisi mpekune' Yesus, nto'uma Alata'ala tumai jadi' Magau' hi dunia'. Na'uli' Yesus: &quot;Kamagaua' Alata'ala-le uma ntepu'u hante tanda-tanda to kahiloa.
					</seg>
					<seg id="b.LUK.17.21" type="verse">
						Uma mpai' ria to mpo'uli': `Hilo, ohe'i-mi Kamagaua' -na Alata'ala,' ba `Etu-mi mai Kamagaua' Alata'ala,' apa' Alata'ala jadi' Magau' hi laintongo' -ni.&quot;
					</seg>
					<seg id="b.LUK.17.22" type="verse">
						Oti toe, Yesus mpololitai ana'guru-na. Na'uli': &quot;Rata mpai' tempo-na, doko' lia-koi mpohilo-a nau' kampa' ha'eo, aga uma-apa nihiloi.
					</seg>
					<seg id="b.LUK.17.23" type="verse">
						Nto'u toe mpai', ria to mpo'uli' -kokoi: `Magau' Topetolo' oe-imi ria!' Ba ria to mpo'uli': `Ohe'i-imi!' Aga neo' -koi hilou mpotuku' -ra!
					</seg>
					<seg id="b.LUK.17.24" type="verse">
						Apa' ane rata nculii' mpu'u-apa mpai', karata-ku incana hobo' hi dunia'. Hewa kila' mpohinii raoa ngkai wuntu-na hamali rata hi wuntu-na hamali, hewa toe wo'o mpai' hi eo karataa-ku, Aku' Ana' Manusia'.
					</seg>
					<seg id="b.LUK.17.25" type="verse">
						Aga lomo' -lomo' -na, kana rasesa' -a pai' rasapuaka tauna to tuwu' tempo toi.
					</seg>
					<seg id="b.LUK.17.26" type="verse">
						&quot;Hewa to majadi' hi tempo nabi Nuh owi, hewa toe wo'o mpai' to jadi' hi eo karata-ku Aku' Ana' Manusia'.
					</seg>
					<seg id="b.LUK.17.27" type="verse">
						Hi tempo nabi Nuh, tauna ntora ngkoni', nginu, rapoponcamoko pai' mepoponcamoko, kawae-kawae-na duu' -na nabi Nuh mesua' hi rala sakaya bohe pai' ue mowo' mpopatehi-ra omea.
					</seg>
					<seg id="b.LUK.17.28" type="verse">
						Wae wo'o kalempe' tauna owi hi ngata Sodom nto'u Lot mo'oha' hi ria. Tauna ntora ngkoni', nginu, mobabalu', molia' pai' mpowangu tomi.
					</seg>
					<seg id="b.LUK.17.29" type="verse">
						Ntaa' palai-na Lot ngkai Sodom, hompo-mi apu pai' watu to morea' ngkai langi' mpopatehi-ra omea.
					</seg>
					<seg id="b.LUK.17.30" type="verse">
						Wae wo'o mpai' kalempe' -ra manusia' hi eo karata-ku nculii' hi dunia' mpopehuwu kabaraka' -ku.
					</seg>
					<seg id="b.LUK.17.31" type="verse">
						&quot;Hi eo toe mpai', sohi' metibo' -koi! Tauna to mohura hi parawa, neo' -pi leba' mesua' hi rala tomi mpo'ala' rewa-na. Wae wo'o tauna to hi bonea, neo' -pi leba' nculii' mpo'ala' napa-napa hi rala ngata.
					</seg>
					<seg id="b.LUK.17.32" type="verse">
						Kiwoi-dile napa to jadi' hi tobine-na Lot-e!
					</seg>
					<seg id="b.LUK.17.33" type="verse">
						Hema to mpentaei konoa-na moto, uma-i mpai' mporatai katuwua' to lompe'. Aga hema to mpobahaka konoa-na sabana petuku' -na hi Aku', nau' napopate-ki, hi'a lau-mi mpai' to mporata katuwua' to lompe' duu' kahae-hae-na.
					</seg>
					<seg id="b.LUK.17.34" type="verse">
						&quot;Mpu'u ku'uli' -kokoi: Hi eo ponculia' -ku mpai', tauna rodua to more'eli turu ngkabengia, hadua ra'ala', to hadua rapalahii.
					</seg>
					<seg id="b.LUK.17.35" type="verse">
						Rodua tobine to motongke' momanyu, hadua ra'ala', to hadua rapalahii. ((
					</seg>
					<seg id="b.LUK.17.36" type="verse">
						Rodua tauna mo'ema' mobago hi bonea, hadua ra'ala', to hadua rapalahii.))&quot;
					</seg>
					<seg id="b.LUK.17.37" type="verse">
						Hudu lolita Yesus toe, ana'guru-na mpekune' -i, ra'uli': &quot;Hiapa mpai' kajadia' tetu-e, Pue'?&quot; Yesus mpotompoi' -ra hante walatu toi: &quot;Ane ria anu mate, incana moto apa' wori' danci morumpu mpokoni'. Wae wo'o mpai' karata-ku nculii': uma-a tumai ngkawuni, incana moto mpai'.&quot;
					</seg>
				</div>
				<div id="b.LUK.18" type="chapter">
					<seg id="b.LUK.18.1" type="verse">
						Oti toe, Yesus mpo'uli' hanyala lolita rapa', mpotudui' ana'guru-na bona tida-ra mosampaya pai' neo' mere' nono-ra.
					</seg>
					<seg id="b.LUK.18.2" type="verse">
						Na'uli': &quot;Rala ngata hamola', ria hadua topobotuhi to uma mengkoru hi Alata'ala pai' uma wo'o-i mposaile' ba hema-hema.
					</seg>
					<seg id="b.LUK.18.3" type="verse">
						Hi ngata toe wo'o, ria hadua tobine tobalu. Wori' ngkani-imi hilou mponyanyo topobotuhi toei ngkeni kara-kara-na, na'uli': `Tulungi-a-kuwo mposinyanyo-ki bali' -ku.'
					</seg>
					<seg id="b.LUK.18.4" type="verse">
						&quot;Lomo' -lomo' -na, topobotuhi toei uma dota mpotulungi-i. Aga ka'oo-omea-na na'uli' hi rala nono-na: `Nau' uma-a mengkoru hi Alata'ala pai' uma wo'o-a mposaile' ba hema-hema,
					</seg>
					<seg id="b.LUK.18.5" type="verse">
						agina kutulungi lau-imi tobalu toei, apa' najojo rahi tumai mposaleroi-a. Apa' ane uma kutulungi-i, uma oa' mpai' nabahakai tumai, alaa-na kupo'oha lau wo'o-kuwo mpai'.'&quot;
					</seg>
					<seg id="b.LUK.18.6" type="verse">
						Oti toe, na'uli' Pue' Yesus: &quot;Pe'epei-koi napa to na'uli' topobotuhi toei. Nau' uma monoa' nono-na, dota moto-i mpotulungi tobalu to ntora mperapii' -i.
					</seg>
					<seg id="b.LUK.18.7" type="verse">
						Peliu-liu-nami Alata'ala doko' mpotulungi topetuku' -na to mekakae ncuu hi eo-na pai' hi bengi-na. Ba ni'uli' -koina, napeka'au ncala' pai' lako' natulungi-rae?
					</seg>
					<seg id="b.LUK.18.8" type="verse">
						Uma-hawoe'! Bate napesahui moto-hawo mpotulungi-ra. Aga ane rata nculii' -apa mpai', Aku' Ana' Manusia', ha ria-ra-pidi kurua' tauna to mepangala' hi rala dunia' toi?&quot;
					</seg>
					<seg id="b.LUK.18.9" type="verse">
						Oti toe, Yesus mpo'uli' hanyala-pi lolita rapa'. Lolita rapa' toi mpotoa' tauna to mpo'uli' hira' -wadi to monoa', pai' -ra mporuge' doo.
					</seg>
					<seg id="b.LUK.18.10" type="verse">
						Na'uli' Yesus: &quot;Rodua tauna hilou hi Tomi Alata'ala, lou mosampaya. To hadua to Parisi, to hadua topesingara' paja'.
					</seg>
					<seg id="b.LUK.18.11" type="verse">
						To Parisi toei mokore pai' mosampaya hi rala nono-na, na'uli': `Oo Alata'ala, mpo'uli' -a tarima kasi, apa' uma-a hewa tau ntani' -na-- toperampaki, to bengku' nono-ra, topobualo', ba hewa topesingara' paja' toei mai.
					</seg>
					<seg id="b.LUK.18.12" type="verse">
						Aku', mopuasa' -a rongkani rala-na hamingku. Pai' hampobagiahampulu' ngkai hawe'ea pomporataa-ku kuwai' -koko Pue'.'
					</seg>
					<seg id="b.LUK.18.13" type="verse">
						&quot;Hiaa' topesingara' paja' toei-hawo, mokore ngkawao-i-wadi, pai' uma-i daho' ngkongoa' hi langi'. Ntora mporera' hunamu-nai, pai' na'uli': `Oo Alata'ala! Poka'ahi' -a-kuwo, tauna topojeko' toi-a!'&quot;
					</seg>
					<seg id="b.LUK.18.14" type="verse">
						Ngkai ree, napohudui Yesus lolita-na, na'uli': &quot;Mpu'u ku'uli' -kokoi: kanculii' -ra hi tomi, topesingara' paja' toe-imi to jadi' monoa' hi poncilo-na Alata'ala, bela to Parisi toei. Apa' hawe'ea to mpomolangko nono-ra, Pue' Ala mpodingkihi-ra. Pai' hawe'ea to mpakadingki' nono-ra, Pue' Ala mpomolangko-ra.&quot;
					</seg>
					<seg id="b.LUK.18.15" type="verse">
						Hangkani, ria tauna to mpokeni ana'lei-ra hi Yesus bona najama pai' nagane' -ra. Mpohilo toe we'i, moroe-ramo ana'guru-na, mpokaroe-ra to mpokeni ana' -ra toe.
					</seg>
					<seg id="b.LUK.18.16" type="verse">
						Aga Yesus mpokio' ana' toera pai' na'uli' mpo'uli' -raka ana'guru-na: &quot;Pelele' moto-ra ana' tetura tumai hi Aku', neo' -ra nitagi. Apa' tauna to hewa toe-ramo to jadi' ntodea-na Alata'ala hi rala Kamagaua' -na.
					</seg>
					<seg id="b.LUK.18.17" type="verse">
						Mpu'u ku'uli' -kokoi: Ane uma-koi mengkoru hi Alata'ala hewa ana', uma-koi mpai' jadi' ntodea-na hi rala Kamagaua' -na.&quot;
					</seg>
					<seg id="b.LUK.18.18" type="verse">
						Hangkani, hadua pangkeni to Yahudi mpekune' Yesus, na'uli': &quot;Guru to lompe', napa to kana kubabehi bona mporata-a-kuwo katuwua' to lompe' duu' kahae-hae-nae?&quot;
					</seg>
					<seg id="b.LUK.18.19" type="verse">
						Na'uli' Yesus: &quot;Napa pai' nu'uli' tauna to lompe' -a? Uma ria ntani' -na to lompe', hadua Alata'ala-wadi.
					</seg>
					<seg id="b.LUK.18.20" type="verse">
						Nu'inca moto parenta to te'uki' hi rala Atura Pue': `Neo' mobualo', neo' mepatehi, neo' manako, neo' mosabi' boa', pai' kana tabila' tina pai' tuama-ta.'&quot;
					</seg>
					<seg id="b.LUK.18.21" type="verse">
						Na'uli' tau toei: &quot;Hawe'ea parenta tetu lau, kutuku' omea-mi ngkai kakedia' -ku.&quot;
					</seg>
					<seg id="b.LUK.18.22" type="verse">
						Mpo'epe toe, na'uli' -mi Yesus: &quot;Hanyala-pi to kana nubabehi. Pobalu' -mi hawe'ea rewa-nu pai' doi oli-na bagi-raka tokabu. Ane nubabehi hewa toe, bohe mpai' rasi' to nurata hi rala suruga. Oti toe, pai' tumai-moko mpotuku' -a.&quot;
					</seg>
					<seg id="b.LUK.18.23" type="verse">
						Kana'epe-na lolita tohe'e, peda' -mi nono-na, apa' mo'ua' lia-i.
					</seg>
					<seg id="b.LUK.18.24" type="verse">
						Nahilo-mi Yesus kapeda' nono-na. Toe pai' na'uli': &quot;Mokoro rahi tauna to wori' rewa-ra mengkoru hi Alata'ala bona Hi'a jadi' Magau' -ra.
					</seg>
					<seg id="b.LUK.18.25" type="verse">
						Mojoli-pi hama'a unta ntara hi wulou' jaru ngkai tauna to mo'ua' mengkoru hi Alata'ala bona Hi'a jadi' Magau' -ra.&quot;
					</seg>
					<seg id="b.LUK.18.26" type="verse">
						Konce-ramo tauna to mpo'epe lolita Yesus tohe'e, ra'uli': &quot;Ane wae-di, hema lau-damo to ma'ala mporata katuwua' to lompe' duu' kahae-hae-nae?&quot;
					</seg>
					<seg id="b.LUK.18.27" type="verse">
						Na'uli' Yesus: &quot;Ane hante pakulea' manusia' -le, uma ami' hema. Aga nakule' moto Alata'ala mpobabehi to meliu ngkai pakulea' manusia'.&quot;
					</seg>
					<seg id="b.LUK.18.28" type="verse">
						Ngkai ree, na'uli' Petrus: &quot;Hiaa' kai', kipalahii-mi-kaina rewa-kai, pai' kituku' -ko.&quot;
					</seg>
					<seg id="b.LUK.18.29" type="verse">
						Na'uli' Yesus mpo'uli' -raka ana'guru-na: &quot;Mpu'u ku'uli' -kokoi: hema-hema to mpalahii tomi-na, tobine-na, ompi' -na, totu'a-na ba ana' -na apa' mpotuku' hawa' Alata'ala Magau' -na,
					</seg>
					<seg id="b.LUK.18.30" type="verse">
						tauna toe-mi to mporata wori' ngkani hiwili-na hi dunia' toi. Pai' hi eo mpeno mporata wo'o-i katuwua' to lompe' duu' kahae-hae-na.&quot;
					</seg>
					<seg id="b.LUK.18.31" type="verse">
						Yesus mpokio' ana'guru-na to hampulu' rodua mopahantani' pai' na'uli' -raka: &quot;Epe-koi! Hilou-tamo tohe'i-e mpotoa' Yerusalem. Hi ria mpai' hawe'ea to ra'uki' nabi-nabi owi to mpolowa Ana' Manusia' kana madupa' hi Aku'.
					</seg>
					<seg id="b.LUK.18.32" type="verse">
						Ratonu-a mpai' hi tauna to bela-ra to Yahudi. Rapopo'ore' -a, raruge', ra'uelikui,
					</seg>
					<seg id="b.LUK.18.33" type="verse">
						raweba', pai' -a rapatehi. Aga hi eo katolu-na, tuwu' nculii' moto-a.&quot;
					</seg>
					<seg id="b.LUK.18.34" type="verse">
						Aga hawe'ea to na'uli' toe, bate uma rapaha ana'guru-na. Apa' batua-na tewunii' -raka, uma ra'incai kahompoa lolita-na.
					</seg>
					<seg id="b.LUK.18.35" type="verse">
						Mohu' -mi Yesus hi ngata Yerikho, ria hadua tauna to wero mohura hi wiwi' ohea karapi' -rapi'.
					</seg>
					<seg id="b.LUK.18.36" type="verse">
						Kampo'epe-na wori' tauna liu, napekune': &quot;Napa-die?&quot;
					</seg>
					<seg id="b.LUK.18.37" type="verse">
						Ra'uli' -ki: &quot;Yesus to Nazaret-le liu oe-e lou!&quot;
					</seg>
					<seg id="b.LUK.18.38" type="verse">
						Mpo'epe toe we'i, pekio' -nami towero toei, na'uli': &quot;Yesus, muli Magau' Daud! Poka'ahi' -a-kuwo!&quot;
					</seg>
					<seg id="b.LUK.18.39" type="verse">
						Tauna to momako' ri'ulu ngkai Yesus mpokaroe-i, ra'uli': &quot;Ngkalino-ko!&quot; Aga hangkedi' kanapesukui-na mekio', na'uli': &quot;Muli Magau' Daud, poka'ahi' -a-kuwo!&quot;
					</seg>
					<seg id="b.LUK.18.40" type="verse">
						Ngkai ree, mentoda' -imi Yesus pai' na'uli': &quot;Keni tumai towero toei mai!&quot; Rakeni mpu'u-miki. Karata-na hi ree, Yesus mpekune' -i, na'uli': &quot;Napa to nupokono kubabehi-koko?&quot;
					</seg>
					<seg id="b.LUK.18.41" type="verse">
						Natompoi' towero toei: &quot;Pue', bona pehilo-a-kuwo!&quot;
					</seg>
					<seg id="b.LUK.18.42" type="verse">
						Na'uli' Yesus: &quot;Ane wae, pehilo-moko! Kupaka'uri' -ko sabana pepangala' -nu hi Aku'.&quot;
					</seg>
					<seg id="b.LUK.18.43" type="verse">
						Ncaliu pehilo mpu'u-imi. Ngkai ree, ntora mpotuku' Yesus-imi, pai' mpo'uli' wori' tarima kasi hi Alata'ala. Hawe'ea tauna to mpohilo kajadia' toe, mpo'une' Alata'ala-ramo.
					</seg>
				</div>
				<div id="b.LUK.19" type="chapter">
					<seg id="b.LUK.19.1" type="verse">
						Nto'u karata-na Yesus hi ngata Yerikho, momako' ncuu-i ntara rala ngata toe.
					</seg>
					<seg id="b.LUK.19.2" type="verse">
						Hi ngata toe, ria hadua topo'ua' to mpokapalai' topesingara' paja', hanga' -na Zakheus.
					</seg>
					<seg id="b.LUK.19.3" type="verse">
						Doko' -i-hawo mpohilo beiwa lence-na Yesus. Aga uma-i bisa mpohilo apa' wori' rahi tauna, bo hi'a he'e tauna to dingki'.
					</seg>
					<seg id="b.LUK.19.4" type="verse">
						Jadi', pokeno-nami mpori'uluhi ntodea, pai' -i ngkahe' kaju ara bona ma'ala-i-hawo mpopanto' Yesus ane liu-ipi hi ree.
					</seg>
					<seg id="b.LUK.19.5" type="verse">
						Kaliu-na Yesus hi ree, pengoa' -nami pai' na'uli': &quot;Zakheus, pesahui mana'u! Apa' eo toe lau, kana mehani-a hi tomi-nu.&quot;
					</seg>
					<seg id="b.LUK.19.6" type="verse">
						Napesahui mpu'u-mi-hawo Zakheus mana'u, pai' goe' -i mpotarima Yesus hi tomi-na.
					</seg>
					<seg id="b.LUK.19.7" type="verse">
						Kapehilo-ra ntodea hilou-i Yesus hi tomi Zakheus, ngkunuti-ramo, ra'uli': &quot;Ii, napa-di pai' mencua' hi tomi topojeko' -i-hanae!&quot;
					</seg>
					<seg id="b.LUK.19.8" type="verse">
						Bula-na Pue' Yesus hi tomi Zakheus, mokore-imi Zakheus mpo'uli' -ki: &quot;Pue', bagi ntongo' ngkai rewa-ku kuwai' -raka tokabu, pai' hema-hema to kubagiu, kupoponculi' opo' ngkani ngkai to kubagiu-raka.&quot;
					</seg>
					<seg id="b.LUK.19.9" type="verse">
						Na'uli' Yesus: &quot;Hi eo toe lau, tauna hi tomi toi tebahaka ngkai huku' jeko' -ra, apa' Zakheus toii, muli Abraham wo'o-i-hawo.
					</seg>
					<seg id="b.LUK.19.10" type="verse">
						Apa' toe-mile pai' tumai-ae, Aku' Ana' Manusia'. Tumai-a mpopali' tauna to molaa ngkai Alata'ala, pai' mpohore-ra ngkai huku' jeko' -ra.&quot;
					</seg>
					<seg id="b.LUK.19.11" type="verse">
						Neo' rata-imi Yesus hi Yerusalem, toe pai' wori' tauna mpo'uli' neo' rata mpu'u-mi tempo-na Alata'ala jadi' Magau' hi dunia'. Jadi', bula ntodea mpe'epei lolita-na, na'umpui' wo'o-mi lolita-na hante hanyala lolita rapa'.
					</seg>
					<seg id="b.LUK.19.12" type="verse">
						Na'uli': &quot;Ria hadua maradika mopatuju hilou hi ngata to molaa, lou ralanti' jadi' magau' pai' nculii'.
					</seg>
					<seg id="b.LUK.19.13" type="verse">
						Jadi', kako'ia-na me'ongko', mpokio' -i hampulu' pahawaa' -na pai' nawai' -ra hore-hore hampepa' doi bulawa. Na'uli' maradika toei: `Mobabalu' -koi hante doi to kuwai' -kokoi tetu lingku' -ku hilou.'
					</seg>
					<seg id="b.LUK.19.14" type="verse">
						Aga hi ngata maradika toe, ria wo'o-rawo tauna to mpokahuku' -i. Pe'ongko' -na maradika tohe'e, rapahawa' suro hilou mpotuku' -i pai' mpo'uli': `Oja' -ka-kaina maradika tetu jadi' magau' -kai!'
					</seg>
					<seg id="b.LUK.19.15" type="verse">
						&quot;Aga ra'ongko' moto-i jadi' magau', pai' nculii' -imi hilou hi ngata-na. Karata-na hi ngata, nakio' -ramo pahawaa' -na mpohirua' -ki, napongincai kahangkuja-nami rasi' to rarata.
					</seg>
					<seg id="b.LUK.19.16" type="verse">
						To lomo' -na rata pai' na'uli': `Magau', doi bulawa to hampepa' to nuwai' -ka, ria-mi ana' -na hampulu'.'
					</seg>
					<seg id="b.LUK.19.17" type="verse">
						&quot;Na'uli' magau' toei: `Lompe' -mi, iko pahawaa' to lompe'. Wae-pi, apa' monoa' -ko hi to hangkedi', ku'ongko' -moko jadi' topohawa' to mpohawai' hampulu' ngata.'
					</seg>
					<seg id="b.LUK.19.18" type="verse">
						&quot;Pahawaa' karodua-na rata wo'o pai' mpo'uli': `Magau', doi bulawa to hampepa' to nuwai' -ka, jadi' lima mpepa' -mi.'
					</seg>
					<seg id="b.LUK.19.19" type="verse">
						&quot;Na'uli' wo'o-mi magau' hi karodua-na tohe'ei: `Iko wo'o ku'ongko' jadi' topohawa' hi lima ngata.'
					</seg>
					<seg id="b.LUK.19.20" type="verse">
						&quot;Ngkai ree, rata wo'o-imi-hawo pahawaa' kahadua-na. Na'uli': `Oi-mi doi-nu Magau'. Kutimamahi lompe', kuputu' hante lenco.
					</seg>
					<seg id="b.LUK.19.21" type="verse">
						Me'eka' -a hi Magau', apa' ku'inca kasoa-nu. Nupepae to bela-kowo hinu'a-nu, nu'ala' to uma nukarokoi.'
					</seg>
					<seg id="b.LUK.19.22" type="verse">
						&quot;Na'uli' magau' mpo'uli' -ki: `Iko pahawaa' to dada'a! Ane nu'inca kasoa-ku, ane nu'inca kampepae-ku to bela hinu'a-ku, pai' kampo'ala' -ku to uma kukarokoi,
					</seg>
					<seg id="b.LUK.19.23" type="verse">
						napa pai' doi-ku uma nupopesua' hi bank, bona ane rata-apa, ku'ala' hante ana' -na!'
					</seg>
					<seg id="b.LUK.19.24" type="verse">
						Oti toe, na'uli' wo'o-mi hi tauna to mokore hi ncori-na: `Ala' doi to hi tauna tetui, pai' wai' -ki to ria-ki hampulu'.'
					</seg>
					<seg id="b.LUK.19.25" type="verse">
						&quot;Ingu' -ramo to napahawa' toera, ra'uli': `Napa pai' hewa tetu, Magau'? Apa' ria-miki-hana hampulu' mpepa'!'
					</seg>
					<seg id="b.LUK.19.26" type="verse">
						&quot;Na'uli' magau': `Mpu'u ku'uli' -kokoi: Tauna to ma'ala rasarumaka hante anu to rawai' -ki, rawai' tena-i-pidi. Tapi' tauna to uma rasarumaka, anu hangkedi' to ria hi hi'a, ra'alai' lau-i.
					</seg>
					<seg id="b.LUK.19.27" type="verse">
						Pai' wae lau, keni-ramo tumai bali' -ku to mpoka'oja' -a jadi' magau' -ra. Patehi-ramo hi rehe'i bona kuhilo!'&quot;
					</seg>
					<seg id="b.LUK.19.28" type="verse">
						Ka'oti-na Yesus mpo'uli' hawe'ea toe, pomako' -nami meri'ulu ngkai doo-na hilou hi Yerusalem.
					</seg>
					<seg id="b.LUK.19.29" type="verse">
						Mohu' -ramo hi ngata Betfage pai' Betania hi bulu' Zaitun, nahubui rodua ana'guru-na mako' meri'ulu.
					</seg>
					<seg id="b.LUK.19.30" type="verse">
						Na'uli' -raka: &quot;Hilou-mokoi hi ngata to tanyanyohi toe mai. Ane mesua' -pokoi hi rala ngata, nihilo mpai' hama'a ana' keledai to tehoo'. Keledai toe ko'ia hangkania rahawi'. Bongka koloro-na pai' keni-i tumai.
					</seg>
					<seg id="b.LUK.19.31" type="verse">
						Ane ria tauna mpekune' -koi napa pai' nibongka-i, uli': `Apa' Pue' mparaluu-i.'&quot;
					</seg>
					<seg id="b.LUK.19.32" type="verse">
						Hilou mpu'u-ramo ana'guru-na to rodua tohe'era, pai' rarata bate hewa to na'uli' -raka Yesus.
					</seg>
					<seg id="b.LUK.19.33" type="verse">
						Bula-ra mpobongka keledai toe, mepekune' -mi pue' -na: &quot;Napa pai' nibongka keledai tetu-e?&quot;
					</seg>
					<seg id="b.LUK.19.34" type="verse">
						Ratompoi': &quot;Apa' Pue' mparaluu-i.&quot;
					</seg>
					<seg id="b.LUK.19.35" type="verse">
						Karakeni-nami hilou hi Yesus, ralampii hante baju-ra, pai' rapopehawi' -i Yesus.
					</seg>
					<seg id="b.LUK.19.36" type="verse">
						Kaliu-na Yesus mpohawi' keledai tohe'e, tauna mpokodo baju-ra hi mata ohea, tanda pebila' -ra.
					</seg>
					<seg id="b.LUK.19.37" type="verse">
						Mohu' -mi hi ngata Yerusalem, hi pana'ua-na hi bulu' Zaitun, hawe'ea topetuku' -na to wori' toe ntepu'u mpo'une' Alata'ala. Mogora-ra-damo nakeni kagoe' nono-ra sabana hawe'ea anu mekoncehi to rahilo.
					</seg>
					<seg id="b.LUK.19.38" type="verse">
						Ra'uli' hi rala pe'une' -ra: Pue' Ala mpogane' Magau' to tumai mpokeni hanga' -na!&quot; Une' -imi Pue' Ala to hi suruga, apa' nawai' -tamo kalompea'.&quot;
					</seg>
					<seg id="b.LUK.19.39" type="verse">
						Ngkai ree, ba hangkuja dua to Parisi to hi olo' tauna to wori' mpo'uli' -ki Yesus: &quot;Guru, tagi-ramo ana'guru-nu bona neo' -ra mpo'uli' hewa tetu!&quot;
					</seg>
					<seg id="b.LUK.19.40" type="verse">
						Na'uli' Yesus: &quot;Uma-e'! Apa' ane mengkalino-ra ana'guru-ku, watu toe lau-ramo mpai' to mogora mpo'une' -a.&quot;
					</seg>
					<seg id="b.LUK.19.41" type="verse">
						Kamoo-mohua' -imi Yesus hi Yerusalem, duu' -na mpohilo-i ngata toe. Kageo' -nami mpokageoi' ngata toe.
					</seg>
					<seg id="b.LUK.19.42" type="verse">
						Na'uli': &quot;Mpe'ahii' -koi to Yerusalem! Uma mowo kalompe' -na ane ke ni'inca napa to ngkeni-kokoi kalompea' tuwu' hi eo toe lau. Aga hawe'ea toe teleru ngkai mata-ni.
					</seg>
					<seg id="b.LUK.19.43" type="verse">
						Rata mpai' tempo-na, bali' -ni mpanga'ei ngata-ni, ratipuhi ntololikia hante wala, duu' -na uma-pi ria ohea metibo'.
					</seg>
					<seg id="b.LUK.19.44" type="verse">
						Raropuhi mpai' ngata-ni hante hawe'ea ihi' -na, duu' -na uma-pi ria watu to bate pomeduncu-na. Apa' uma-koina nisaile' karata-na Pue' Ala doko' mpotulungi-koi.&quot;
					</seg>
					<seg id="b.LUK.19.45" type="verse">
						Oti toe, Yesus mesua' hi berewe Tomi Alata'ala pai' -i mpopalai tauna to mobabalu' hi ree.
					</seg>
					<seg id="b.LUK.19.46" type="verse">
						Na'uli' -raka: &quot;Hi rala Buku Tomoroli', Alata'ala mpo'uli' hewa toi: `Tomi-ku, tomi posampayaa.' Hiaa' koi' -koina, niponcawa tomi toperampaki-di!&quot;
					</seg>
					<seg id="b.LUK.19.47" type="verse">
						Butu eo-na Yesus metudui' hi Tomi Alata'ala. Imam pangkeni hante guru agama pai' pangkeni to Yahudi ntani' -na mpali' akala-ra doko' mpatehi-i,
					</seg>
					<seg id="b.LUK.19.48" type="verse">
						aga uma ria ohea-ra mpobabehi anu hi nono-ra, apa' lutu-ramo ntodea mpe'epei lolita-na.
					</seg>
				</div>
				<div id="b.LUK.20" type="chapter">
					<seg id="b.LUK.20.1" type="verse">
						Rala-na ha'eo Yesus metudui' pai' mparata Kareba Lompe' hi wori' tauna hi Tomi Alata'ala. Muu-mule' rata-ramo imam pangkeni hante guru agama pai' pangkeni to Yahudi ntani' -na. Ra'uli' mpo'uli' -ki Yesus:
					</seg>
					<seg id="b.LUK.20.2" type="verse">
						&quot;Uli' -kakai pe' ngkaiapa huraa-nu mpobabehi hawe'ea tetu hi Tomi Alata'ala! Hema to mpowai' -ko kuasa tetu-e?&quot;
					</seg>
					<seg id="b.LUK.20.3" type="verse">
						Na'uli' Yesus: &quot;Aku', ria wo'o-kuwo pompekunea' -ku hi koi'.
					</seg>
					<seg id="b.LUK.20.4" type="verse">
						Uli' -ka pe', ngkaiapa kuasa-na Yohanes Topeniu' mponiu' tauna? Ngkai Alata'ala-di, ba ngkai manusia' -di?&quot;
					</seg>
					<seg id="b.LUK.20.5" type="verse">
						Momepololitai-ramo pangkeni to Yahudi toera, ra'uli': &quot;Beiwa-tale' mpotompoi' -ie? Ane ta'uli' ngkai Alata'ala kuasa-na, na'uli' mpai': `Ane wae, napa pai' uma-i nipangala'?'
					</seg>
					<seg id="b.LUK.20.6" type="verse">
						Hiaa' ane ta'uli' ngkai manusia' -wadi kuasa-na, rawatuhi-ta mpai' ntodea toera lau, apa' hawe'ea-ra mpo'uli' Yohanes hadua nabi.&quot;
					</seg>
					<seg id="b.LUK.20.7" type="verse">
						Toe pai' ratompoi': &quot;Uma ki'incai kangkaiapa kuasa-na.&quot;
					</seg>
					<seg id="b.LUK.20.8" type="verse">
						Toe pai' na'uli' Yesus mpo'uli' -raka: &quot;Ane wae, uma wo'o-kuwo ku'uli' -kokoi kangkaiapa kuasa-ku mpobabehi toe lau!&quot;
					</seg>
					<seg id="b.LUK.20.9" type="verse">
						Oti toe, Yesus mpololitai ntodea, mpo'uli' -raka lolita rapa' tohe'i: &quot;Ria tau hadua mpohu'ai bonea-na hante anggur, oti toe napewai' bonea-na rapobago hi ba hangkuja dua tauna, pai' hilou-imi hi ngata to molaa, pai' mahae-i tida hi ria.
					</seg>
					<seg id="b.LUK.20.10" type="verse">
						Rata-mi tempo mpohopu' wua' anggur, napahawa' hadua batua-na hilou mperapi' bagia-na hi tompodoo bonea-na toera. Tapi' tompodoo bonea-na toera mpopao' suro tetu pai' -i rapopalai mara.
					</seg>
					<seg id="b.LUK.20.11" type="verse">
						Oti toe, pue' bonea toei mpopahawa' tena wo'o-pi hadua batua. Aga rapao' wo'o-i-wadi-hawo, ralibui' pai' rapopalai mara.
					</seg>
					<seg id="b.LUK.20.12" type="verse">
						Oti toe wo'o, nahubui tena batua katolu-na. Aga raserohi wo'o-i-wadi pai' rapetadi hi mali bonea.
					</seg>
					<seg id="b.LUK.20.13" type="verse">
						&quot;Ngkai ree, na'uli' -mi pue' bonea toei: `Napa-le' to kubabehi-e? Agina ana' -ku to kupe'ahi' moto lau-mi kupahawa' hilou, apa' bate rapengkorui-ile mpai'.'
					</seg>
					<seg id="b.LUK.20.14" type="verse">
						&quot;Ntaa' we'i, karahilo-na tompodoo bonea toera ana' pue' bonea tohe'ei, mohawa' -ramo, ra'uli': `Etu-mi tumai ana' -na! Hi'a mpai' to jadi' pue' bonea tohe'i-e. Kita tapatehi-i bona bonea-na toi kita' -mi pue' -na.'
					</seg>
					<seg id="b.LUK.20.15" type="verse">
						Ngkai ree, radii' -imi hilou hi mali bonea pai' -i rapatehi. &quot;Jadi', napa mpai' to nababehi pue' bonea toei hi tauna to mpodoo bonea-na?
					</seg>
					<seg id="b.LUK.20.16" type="verse">
						Bate tumai-ile mpopatehi-ra, pai' nawai' bonea-na hi tau ntani' -na.&quot; Kara'epe-na ntodea lolita rapa' tohe'e, ra'uli' -mi: &quot;Neo' mpu'u-kona jadi' hewa tetu-e'!&quot;
					</seg>
					<seg id="b.LUK.20.17" type="verse">
						Yesus mponaa-ra pai' na'uli' -raka: &quot;Hiaa' toe-mile batua-na walatu to hi rala Buku Tomoroli' to mpo'uli': `Watu to ratadi topowangu tomi, watu toe lau-mi to jadi' poko parawatu.'
					</seg>
					<seg id="b.LUK.20.18" type="verse">
						Hewa kura to monawu' hi watu mopengka, hewa kura to napitihi watu moreja', hewa toe wo'o mpai' tauna to mposapuaka-a.&quot;
					</seg>
					<seg id="b.LUK.20.19" type="verse">
						Guru agama pai' imam pangkeni mpo'inca kahira' -na to natoa' Yesus hante lolita rapa' -na toe we'i. Toe pai' ria-mi nono-ra doko' mpohoko' -i hi jaa toe wo'o. Aga uma-ra daho', apa' mpoka'eka' -ra ntodea.
					</seg>
					<seg id="b.LUK.20.20" type="verse">
						Jadi' rapali' loga to lompe'. Mpopahawa' -ra tauna hilou mpolelemata-i. Tauna toera, ntani' hewa tauna to monoa' nono-ra, tapi' patuju-ra mpo'opa kasala' lolita-na, bona rapakilu-i hi gubernur.
					</seg>
					<seg id="b.LUK.20.21" type="verse">
						Karata-ra hi Yesus, ra'uli' -mi to rapahawa' toera: &quot;Guru, ki'inca hawe'ea lolita-nu pai' tudui' -nu makono omea. Metudui' -ko hante kalonto' -lonto' -na mpo'uli' napa konoa Pue' Ala hi manusia', pai' uma-ko mpelence tauna.
					</seg>
					<seg id="b.LUK.20.22" type="verse">
						Jadi', toe pai' kiperapi' bona nu'uli' -kakai Guru: ntuku' atura agama-ta, ba ma'ala moto-ta mpobayari paja' hi Kaisar, ba uma-di?&quot;
					</seg>
					<seg id="b.LUK.20.23" type="verse">
						Yesus mpo'inca pepanawu' -ra. Toe pai' na'uli' -raka:
					</seg>
					<seg id="b.LUK.20.24" type="verse">
						&quot;Popohiloi-a ulu doi hampepa'! Lence hema pai' hanga' hema to hi doi tetu-e?&quot; Ratompoi': &quot;Lence pai' hanga' Kaisar.&quot;
					</seg>
					<seg id="b.LUK.20.25" type="verse">
						Ngkai ree, na'uli' -mi Yesus mpo'uli' -raka: &quot;Ane wae-di, wai' -ki Kaisar napa to kasipato' -na rawai' -ki Kaisar, pai' wai' -ki Alata'ala napa to kasipato' -na rawai' -ki Alata'ala.&quot;
					</seg>
					<seg id="b.LUK.20.26" type="verse">
						Ka'omea-na madagi-ramo bali' Yesus toera. Uma raruai' nau' hanyalaa sala' lolita-na hi nyanyoa ntodea. Konce-ra mpo'epe tompoi' -na, toe pai' ngkalino-ramo.
					</seg>
					<seg id="b.LUK.20.27" type="verse">
						Ba hangkuja dua tauna to mpotuku' tudui' to Saduki rata hi Yesus. To Saduki toera, pangkeni agama Yahudi to ncapuaka tauna to mate tuwu' nculii' hi eo mpeno. Karata to Saduki toera, ra'uli' -ki Yesus:
					</seg>
					<seg id="b.LUK.20.28" type="verse">
						&quot;Guru, nabi Musa mpo'uki' hi rala buku atura hewa toi: ane hadua tomane mate hiaa' uma-ki ria ana' -na, pudupuhe-na kana mpotobine balu-na, bona ria-ki-hawo muli tomate toei.
					</seg>
					<seg id="b.LUK.20.29" type="verse">
						Jadi', ria pitu ntali ompi', paka' tomane. To ulumua' motobinei, mate-i hante uma ria ana' -na.
					</seg>
					<seg id="b.LUK.20.30" type="verse">
						Tu'ai-na mpotobine balu-na, aga mate wo'o-i-wadi, ko'ia napoka'alai mo'anai'.
					</seg>
					<seg id="b.LUK.20.31" type="verse">
						Wae oa' -mi to jadi' hi katolu-na duu' -na hi kapitu-na. Mate omea-ra hante uma ria ana' -ra.
					</seg>
					<seg id="b.LUK.20.32" type="verse">
						Ka'omea-na mate wo'o-imi-hawo tobine toei.
					</seg>
					<seg id="b.LUK.20.33" type="verse">
						Jadi', hi eo mpeno, ane tuwu' nculii' mpu'u-di hawe'ea tomate-e, hema-ramo mpai' pue' tobine toei, apa' pitu-ramo mpotobine-i.&quot;
					</seg>
					<seg id="b.LUK.20.34" type="verse">
						Na'uli' Yesus mpo'uli' -raka: &quot;Tauna hi dunia' toi motobinei pai' motomanei.
					</seg>
					<seg id="b.LUK.20.35" type="verse">
						Aga tauna to napotuwu' nculii' Pue' Ala pai' to masipato' mporata bagia hi dunia' to bo'u mpai', uma-rapa-hana motobinei ba motomanei.
					</seg>
					<seg id="b.LUK.20.36" type="verse">
						Apa' tuwu' -ra hewa tuwu' mala'eka, uma-rapa mate. Ana' Alata'ala-ramo, apa' napotuwu' nculii' -ramo Alata'ala.
					</seg>
					<seg id="b.LUK.20.37" type="verse">
						&quot;Ane katuwu' -ra nculii' tomate-e, nabi Musa moto to mpakanoto katuwu' -ra nculii'. Hi rala jarita julumpu to jela', Musa mpokahangai' Pue' Ala hewa toi: `Alata'ala to napue' Abraham, to napue' Ishak, pai' to napue' Yakub.'
					</seg>
					<seg id="b.LUK.20.38" type="verse">
						Jadi', ngkai lolita-na nabi Musa toe, monoto-mi ta'inca katuwu' -ra moto Abraham, Ishak pai' Yakub. Apa' bela tauna to mate to mepue' hi Alata'ala, tauna to tuwu' -hana to mpopue' -i. Apa' hi Alata'ala hawe'ea tauna tuwu'.&quot;
					</seg>
					<seg id="b.LUK.20.39" type="verse">
						Oti toe, ba hangkuja dua guru agama mpo'uli' -ki Yesus: &quot;Lompe' lia petompoi' -nu Guru.&quot;
					</seg>
					<seg id="b.LUK.20.40" type="verse">
						Ngkai ree, uma-rapa daho' mepekune' ba napa-napa hi Yesus.
					</seg>
					<seg id="b.LUK.20.41" type="verse">
						Ngkai ree, mepekune' wo'o-imi-hawo Yesus mpo'uli' -raka guru agama toera: &quot;Beiwa pai' ra'uli' Magau' Topetolo' muli-na Magau' Daud?
					</seg>
					<seg id="b.LUK.20.44" type="verse">
						Hiaa' bo Daud moto-hawo mpokahangai' -i Pue' -na. Hi rala Buku Rona' na'uli': Pue' Ala mpo'uli' -ki Pue' -ku: `Mohura-moko hi mali ngka'ana-ku duu' -na kupopengkoru hawe'ea bali' -nu hi Iko.'
					</seg>
					<seg id="b.LUK.20.45" type="verse">
						Bula tauna mpe'epei lolita-na Yesus toe we'i, napololitai ana'guru-na, na'uli':
					</seg>
					<seg id="b.LUK.20.46" type="verse">
						&quot;Pelompehi-koi, neo' -koi mpenau' kehi-ra guru agama. Apa' goe' -ra modao' mpopake' baju to moloe, goe' -ra ane tauna hi wiwi' karajaa motingkua' mpotabe-ra. Goe' -ra rapopohura hi pohuraa karabilaa' hi tomi posampayaa, goe' -ra ane rapopohura-ra hi pohuraa to lompe' hi posusaa'.
					</seg>
					<seg id="b.LUK.20.47" type="verse">
						Mpobagiu-ra tobine tobalu pai' rahagoi tomi-ra. Pai' -ra mpowunii' kadada'a gau' -ra tohe'e hante mosampaya rapomoloe-loe. Huku' -ra motomo lia mpai'.&quot;
					</seg>
				</div>
				<div id="b.LUK.21" type="chapter">
					<seg id="b.LUK.21.1" type="verse">
						Hi rala Tomi Alata'ala, Yesus mpohilo topo'ua' mpopuna' doi hi rala peti' pompunaa' doi pepue'.
					</seg>
					<seg id="b.LUK.21.2" type="verse">
						Mpohilo wo'o-i hadua tobalu to mpe'ahii' tuwu' -na mpopuna' rompepa' doi ngkala.
					</seg>
					<seg id="b.LUK.21.3" type="verse">
						Na'uli' Yesus: &quot;Mpu'u ku'uli' -kokoi: tobalu to mpe'ahii' tuwu' -na tohe'e mai, meliu pewai' -na ngkai pewai' hawe'ea tauna toera lau.
					</seg>
					<seg id="b.LUK.21.4" type="verse">
						Apa' hira' mewai' ngkai labi ka'uaa' -ra. Tapi' tobine toei, nau' hewa apa-mi kampe'ahii' -na, napewai' omea-mi-hana to ria hi hi'a, to naparaluu-hawo hi katuwu' -na.&quot;
					</seg>
					<seg id="b.LUK.21.5" type="verse">
						Nto'u toe, ria tauna mpo'uli' -ki Yesus: &quot;Lompe' lia Tomi Alata'ala toi, apa' rawangu hante watu to ncola pai' rarampai hante rewa to rapopepue' hi Pue' Ala.&quot; Toe pai' na'uli' Yesus:
					</seg>
					<seg id="b.LUK.21.6" type="verse">
						&quot;Rata mpai' tempo-na hawe'ea to nihilo toe lau ragero, uma-pi mpai' ria hamehaa' watu to bate pomeduncu-na.&quot;
					</seg>
					<seg id="b.LUK.21.7" type="verse">
						Ngkai ree, mepekune' -ra ana'guru-na mpekune' -i: &quot;Guru, nto'uma mpai' kadupa' -na to nu'uli' toe-e we'i? Pai' napa mpai' to jadi' tanda ane neo' madupa' -pi?&quot;
					</seg>
					<seg id="b.LUK.21.8" type="verse">
						Na'uli' Yesus: &quot;Pelompehi, neo' -koi ma'ala rabagiu. Apa' wori' mpai' tauna to mehupa' to mpo'uli' kahira' -na Magau' Topetolo'. Ria wo'o to mpo'uli' karata-na mpu'u Eo Kiama. Aga neo' nituku' -ra.
					</seg>
					<seg id="b.LUK.21.9" type="verse">
						Neo' wo'o-koi me'eka' mpo'epe kareba to mpo'uli' wori' tauna manga'e pai' mpo'ewa topoparenta. Apa' hawe'ea tohe'e kana jadi' mperi'ulu. Tapi' ko'ia-hawo rata mpu'u-mi kahudua dunia'.&quot;
					</seg>
					<seg id="b.LUK.21.10" type="verse">
						Ngkai ree, Yesus mpokaliliu lolita-na, na'uli': &quot;Hi eo toe mpai', wori' ngata mosipanga'ei, magau' hadua mpo'ewa magau' kahadua-na.
					</seg>
					<seg id="b.LUK.21.11" type="verse">
						Ria mpai' linu bohe, pai' hiapa-apa ria haki' ropu' pai' oro'. Pai' hi langi' ria tanda bohe to mewulungahi.
					</seg>
					<seg id="b.LUK.21.12" type="verse">
						Aga kako'ia-na hawe'ea toe jadi', koi' mpai' rahoko' pai' rabalinai'. Rapakilu-koi hi rala tomi posampayaa, pai' -koi ratarungku'. Rabua' -koi hi magau' pai' hi topoparenta sabana petuku' -ni hi Aku'.
					</seg>
					<seg id="b.LUK.21.13" type="verse">
						Nto'u toe mpai', ria loga-ni mpo'uli' -raka pepangala' -ni hi Aku'.
					</seg>
					<seg id="b.LUK.21.14" type="verse">
						Pakaroho ami' -mi nono-ni, neo' -koi mingki' mpekiri ncala' ba beiwa mpai' tompoi' -ni.
					</seg>
					<seg id="b.LUK.21.15" type="verse">
						Aku' moto-damo mpai' to mpowai' -koi petompoi' to monoto, alaa-na uma ria haduaa ngkai bali' -ni to mpokule' mpobaro ba mposapuaka napa to ni'uli'.
					</seg>
					<seg id="b.LUK.21.17" type="verse">
						Nto'u toe mpai', hawe'ea tauna mpokahuku' -koi sabana petuku' -ni hi Aku'. Ntahawe' totu'a-ni, ompi' -ni, posantina-ni, pai' ema' -ni mpewai' -koi hi bali' -ni. Hantongo' -koi mpai' rapatehi.
					</seg>
					<seg id="b.LUK.21.18" type="verse">
						Aga kakoo-kono-na uma moto-koi moapa. Nau' hangkaho wuluwoo' -ni uma mpai' ria to moronto.
					</seg>
					<seg id="b.LUK.21.19" type="verse">
						Ane uma mogego' pepangala' -ni hi Aku', bate mporata-koi katuwua' to lompe'.
					</seg>
					<seg id="b.LUK.21.20" type="verse">
						&quot;Ane nihilo-damo ngata Yerusalem toi ratipuhi tantara bali', ni'inca-mi ka'uma-napi mahae Yerusalem ragero.
					</seg>
					<seg id="b.LUK.21.21" type="verse">
						Nto'u toe mpai', tauna to mo'oha' hi Yudea, agina metibo' -ra hilou hi bulu' -na. Tauna to hi rala ngata agina metibo' ngkai rala ngata. Pai' tauna to hi mali ngata neo' -pi leba' mesua' hi rala ngata.
					</seg>
					<seg id="b.LUK.21.22" type="verse">
						Apa' tempo toe mpai', tempo pehukua' Alata'ala, bona madupa' -mi hawe'ea to te'uki' hi rala Buku Tomoroli'.
					</seg>
					<seg id="b.LUK.21.23" type="verse">
						Mpe'ahii' -ra mpai' tobine to nto'u-ra motina'i pai' to mpentii' ana' -ra hi tempo toe, apa' mokoro petibo' -ra. Apa' ngata toi narumpa' silaka bohe, pai' Pue' Ala mpohuku' pue' ngata.
					</seg>
					<seg id="b.LUK.21.24" type="verse">
						Ria-ra mpai' to jadi' konia' piho'. Ria-ra to ratawani pai' rapatau' hi humalili' dunia'. Pai' ngata Yerusalem toi ralisa tauna to bela-ra to Yahudi, duu' -na hudu tempo to napakatantu-raka Pue' Ala.
					</seg>
					<seg id="b.LUK.21.25" type="verse">
						&quot;Nto'u toe mpai', ria tanda hi eo, hi wula pai' hi betue'. Hawe'ea manusia' mokaratu nono-ra pai' ingu' mpo'epe pomoni pai' pojago tahi'.
					</seg>
					<seg id="b.LUK.21.26" type="verse">
						Ria mpai' tauna to mate ngkokore nakeni kawulunga-ra, mpohilo to jadi' hi humalili' dunia'. Apa' hawe'ea anu to mobaraka' hi langi' ralengo.
					</seg>
					<seg id="b.LUK.21.27" type="verse">
						Nto'u toe-damo mpai', hawe'ea tauna mpohilo-a, Aku' Ana' Manusia', mana'u tumai hi rala limu'. Uma mowo pehini-ku pai' kabaraka' -ku nto'u toe.
					</seg>
					<seg id="b.LUK.21.28" type="verse">
						Ane hawe'ea toe ntepu'u majadi', pakaroho-mi nono-ni pai' mengoa' -mokoi, apa' neo' rata-mi tempo-na rabahaka-koi ngkai kaparia-ni.&quot;
					</seg>
					<seg id="b.LUK.21.29" type="verse">
						Yesus mpololitai ana'guru-na hante lolita rapa' tohe'i, na'uli': &quot;Petonoi-koi kaju ara pai' kaju-kaju ntani' -na wo'o.
					</seg>
					<seg id="b.LUK.21.30" type="verse">
						Ane nihilo-damo mela' -mi rau-na, ni'inca-mi ka'uma-napi mahae mara eo.
					</seg>
					<seg id="b.LUK.21.31" type="verse">
						Wae wo'o ane nihilo-damo kajadia' toe we'i lou, ni'inca-mi ka'uma-napi mahae Alata'ala jadi' Magau' mpu'u-mi hi dunia'.
					</seg>
					<seg id="b.LUK.21.32" type="verse">
						&quot;Mpu'u ku'uli' -kokoi: hawe'ea toe we'i bate madupa' kako'ia-na mate omea tauna to tuwu' tempo toi.
					</seg>
					<seg id="b.LUK.21.33" type="verse">
						Langi' pai' dunia' mogero moto mpai'. Tapi' lolita-ku bate-bate-na duu' kahae-hae-na.
					</seg>
					<seg id="b.LUK.21.34" type="verse">
						&quot;Mo'inga' -inga' -koi, neo' -koi sese' ntora mosusa' pai' nginu palangu-langu, ba ntora mpenonoi katuwu' -ni hi dunia', alaa-na lempe' moto-koi hi eo karata-ku. Apa' rata ncorobaa-a mpai'.
					</seg>
					<seg id="b.LUK.21.35" type="verse">
						Karata-ku mpai' mporumpa' hawe'ea tauna hi dunia' hewa tewo' mpowoko' wulehu'.
					</seg>
					<seg id="b.LUK.21.36" type="verse">
						Mo'inga' -inga' -koi pai' tida mekakae hi Pue' Ala, bona moroho-koi ntaha hawe'ea kaparia to neo' jadi' toe, duu' -na mpohirua' -ka Aku' Ana' Manusia'.&quot;
					</seg>
					<seg id="b.LUK.21.37" type="verse">
						Hi eo-na, Yesus metudui' hi Tomi Alata'ala. Hi bengi-na, hilou-i hi mali ngata Yerusalem, pai' -i turu hi Bulu' Zaitun.
					</seg>
					<seg id="b.LUK.21.38" type="verse">
						Butu mepulo-na ntodea morumpu hi Tomi Alata'ala doko' mpo'epe tudui' -na.
					</seg>
				</div>
				<div id="b.LUK.22" type="chapter">
					<seg id="b.LUK.22.1" type="verse">
						Mohu' -mi eo bohe to Yahudi to rahanga' Posusa' Roti to Uma Raragii, to rahanga' wo'o Eo Paskah.
					</seg>
					<seg id="b.LUK.22.2" type="verse">
						Nto'u toe, imam pangkeni pai' guru agama mpali' ohea-ra ke mpatehi bongo Yesus, apa' me'eka' -ra mpoka'eka' ntodea.
					</seg>
					<seg id="b.LUK.22.3" type="verse">
						Ngkai ree, Magau' Anudaa' mesua' hi rala nono Yudas, to rahanga' wo'o Iskariot, hadua ngkai ana'guru-na Yesus to hampulu' rodua.
					</seg>
					<seg id="b.LUK.22.4" type="verse">
						Toe pai' hilou-imi mpololitai imam pangkeni hante kapala' polisi Tomi Alata'ala, ba beiwa akala-na mpobalu' Yesus hi hira'.
					</seg>
					<seg id="b.LUK.22.5" type="verse">
						Goe' -ramo mpo'epe lolita Yudas toe, ra'uli' -ki: &quot;Ane nutonu Yesus hi kai', kiwai' -ko doi.&quot;
					</seg>
					<seg id="b.LUK.22.6" type="verse">
						Na'io' -mi Yudas, pai' ngkai ree napali' loga to lompe' mpobalu' Yesus hi bali' -na hante uma ra'incai ntodea.
					</seg>
					<seg id="b.LUK.22.7" type="verse">
						Rata-mi tempo-na Posusa' Roti to Uma Raragii. Pai' eo to lomo' -na hi rala posusa' tohe'e, eo posumalea' bima to rakoni' hi Eo Paskah.
					</seg>
					<seg id="b.LUK.22.8" type="verse">
						Yesus mpohubui Petrus pai' Yohanes, na'uli' -raka: &quot;Hilou-mokoi mporodo-taka pongkoni' Paskah-ta.&quot;
					</seg>
					<seg id="b.LUK.22.9" type="verse">
						Rapekune' -i: &quot;Hiapa Pue' nupokono kipomporodoi-e?&quot;
					</seg>
					<seg id="b.LUK.22.10" type="verse">
						Na'uli' -raka: &quot;Ane mesua' -koi mpai' hi rala ngata, hirua' -koi hante hadua tomane to ngkeni pontomua' oti ntomu'. Tuku' -i rata hi tomi pesuaa' -na.
					</seg>
					<seg id="b.LUK.22.11" type="verse">
						Rata hi tomi pesuaa' -na, uli' -ki pue' tomi hewa toi: `Na'uli' Guru: Hiapa-kuwo pobabehia-ku Posusa' Paskah hante ana'guru-ku?'
					</seg>
					<seg id="b.LUK.22.12" type="verse">
						Pue' tomi toei mpai' mpotudo' -kokoi hameha' kamar to bohe hi lolo-na. Kamar toe teporodo ami' -mi, hono' -mi rewa-na. Hi retu-mi mpai' niporodo pongkoni' Paskah-ta.&quot;
					</seg>
					<seg id="b.LUK.22.13" type="verse">
						Hilou mpu'u-ramo Petrus pai' Yohanes, pai' rarata mpu'u-mi hewa to na'uli' -raka Yesus, pai' -ra mporodo-mi pongkoni' Paskah.
					</seg>
					<seg id="b.LUK.22.14" type="verse">
						Karata-na mpu'u-mi tempo ngkoni' pongkoni' Paskah tohe'e, mohura-imi Yesus hante suro-na hi tomi toe.
					</seg>
					<seg id="b.LUK.22.15" type="verse">
						Na'uli' -raka: &quot;Doko' lia-a ngkoni' dohe-ni hi Eo Paskah toi, kako'ia-ku mporata kaparia.
					</seg>
					<seg id="b.LUK.22.16" type="verse">
						Apa' bona ni'inca: uma-apa ngkoni' pongkoni' Paskah to hewa toi, duu' -na madupa' mpu'u-mi batua-na posusa' toi nto'u Alata'ala jadi' Magau' hi dunia'.&quot;
					</seg>
					<seg id="b.LUK.22.17" type="verse">
						Oti toe, Yesus mpo'ala' sangkiri' to ihia' anggur, na'uli' tarima kasi hi Alata'ala, pai' na'uli' -raka ana'guru-na: &quot;Ala' -mi tohe'i pai' nibagi-bagi.
					</seg>
					<seg id="b.LUK.22.18" type="verse">
						Apa' bona ni'inca: ntepu'u ngkai wae lau, uma-apa nginu anggur duu' -na rata mpu'u-mi tempo-na Alata'ala jadi' Magau' hi dunia'.&quot;
					</seg>
					<seg id="b.LUK.22.19" type="verse">
						Oti toe, na'ala' -mi roti, pai' ka'oti-nai mpo'uli' tarima kasi hi Pue' Ala, napihe-pihe pai' natonu-miraka, na'uli': &quot;Roti to kutonu-kokoi toi, toi-mi woto-ku ((to kutonu mpotolo' -koi. Babehi-mokoi ada toi bona mpokiwoi-a.&quot;
					</seg>
					<seg id="b.LUK.22.20" type="verse">
						Wae wo'o, ka'oti-ra ngkoni', na'ala' sangkiri' to ihia' anggur pai' na'uli' -raka: &quot;Ihi' sangkiri' toi mpobatuai pojanci Alata'ala to bo'u, to mpoposidai' Alata'ala pai' manusia'. Pojanci toe, rapadupa' hante raa' -ku, to rabowo mpai' ane mate-a mpotolo' -koi.))
					</seg>
					<seg id="b.LUK.22.21" type="verse">
						&quot;Aga hilo pe', tauna to mpobalu' -a mpai', ria-imi hi rehe'i lau, ngkoni' dohe-ku toi-e!
					</seg>
					<seg id="b.LUK.22.22" type="verse">
						Aku' Ana' Manusia' bate kana mate hewa to napakatantu Alata'ala. Aga mpe'ahii' tauna to mpobalu' -a tetui!&quot;
					</seg>
					<seg id="b.LUK.22.23" type="verse">
						Kara'epe-na ana'guru-na toe, momepekune' -ramo ba hema-ra mpai' to mpobabehi hewa toe.
					</seg>
					<seg id="b.LUK.22.24" type="verse">
						Ngkai ree, momehono' -ramo ana'guru-na Yesus, ba hema-ra to meliu kabohe pangka' -ra.
					</seg>
					<seg id="b.LUK.22.25" type="verse">
						Toe pai' Yesus mpo'uli' -raka: &quot;Ane hi tauna to uma mpo'incai Alata'ala, uma mowo kasoa-na magau' mpohawai' ntodea. Pai' tauna to bohe pangka' -ra doko' rahanga' `to mpotiroi ntodea.'
					</seg>
					<seg id="b.LUK.22.26" type="verse">
						Aga koi', neo' hewa tetu! Timali-na lau-di. Hema-koi to meliu kabohe pangka' -na kana mo'ingku hewa to kedi' lia tuwu' -na. Pai' tauna to mehawai' kana mo'ingku hewa hadua pahawaa'.
					</seg>
					<seg id="b.LUK.22.27" type="verse">
						Kupekune' -koi ulu: hema to meliu kabohe pangka' -na? To mohura ngkoni' -di, ba to metonui-di? Tantu tauna to mohura. Hiaa' ohe'i-a hi laintongo' -ni hewa tauna to mpotonui-koi.
					</seg>
					<seg id="b.LUK.22.28" type="verse">
						&quot;Koi' tohe'i-e lau, ria oa' -koi dohe-ku hi rala hawe'ea kasusaa' -ku.
					</seg>
					<seg id="b.LUK.22.29" type="verse">
						Jadi', hewa Tuama-ku mpowai' -a kuasa moparenta, wae wo'o Aku' mpowai' -koi kuasa moparenta.
					</seg>
					<seg id="b.LUK.22.30" type="verse">
						Toe pai' goe' wo'o-ko-koiwo mpai' ngkoni' pai' nginu dohe-ku hi rala Kamagaua' -ku ane jadi' Magau' -apa mpai'. Pai' mohura moto-koi mpai' hi pohuraa to hampulu' romeha', mpoparentai to Israel to hampulu' rontina.&quot;
					</seg>
					<seg id="b.LUK.22.31" type="verse">
						Oti toe, Pue' Yesus mpololitai Simon Petrus, na'uli': &quot;Ee', Simon! Epe: Magau' Anudaa' rawai' loga mposori-koi omea. Hewa pae to ratapi, hewa toe wo'o mpai' kagaga-na pesori to mporumpa' -koi.
					</seg>
					<seg id="b.LUK.22.32" type="verse">
						Aga kuposampayai ami' -moko Simon, bona neo' lelu' pepangala' -nu. Jadi', ane monoto nculii' mpai' nono-nu, iko kana mporohoi nono doo-nu.&quot;
					</seg>
					<seg id="b.LUK.22.33" type="verse">
						Na'uli' Petrus: &quot;Pue', nau' ratarungku' -a mpai' ba paiana rapatehi-a dohe-nu, sadia moto-a mpotuku' -ko!&quot;
					</seg>
					<seg id="b.LUK.22.34" type="verse">
						Na'uli' Yesus: &quot;Petrus, bona nu'inca: kako'ia-na turua' manu' bengi toe mpai' lau, mpolia' tolu ngkani-moko mposapu kanu'inca-ku.&quot;
					</seg>
					<seg id="b.LUK.22.35" type="verse">
						Oti toe Yesus mpololitai-ra, na'uli': &quot;Nto'u kakuhubui-ni wengi hilou ngkeni Kareba Lompe', uma-koi kupiliu mpokeni karepe' doi ba boku ba sapatu'. Ha ria-mokoi nakakurai' ba napa-napa-e?&quot;
					</seg>
					<seg id="b.LUK.22.36" type="verse">
						Ratompoi': &quot;Uma-hawo.&quot; Na'uli' Yesus: &quot;Aga hewa toe lau, hema-koi to ria doi-ni ba boku-ni kana nikeni. Pai' hema-koi to uma ria piho' -ni, pobalu' baju-ni nipope'oli piho'.
					</seg>
					<seg id="b.LUK.22.37" type="verse">
						Apa' ria lolita Buku Tomoroli' to mpo'uli': `Magau' Topetolo' mpai' rapohewa tauna to dada'a.' Pai' napa to te'uki' toe kana madupa' hi Aku'. Apa' napa to te'uki' hi rala Buku Tomoroli' to mpolowa-a, neo' madupa' mpu'u-mi wae lau.&quot;
					</seg>
					<seg id="b.LUK.22.38" type="verse">
						Ra'uli' ana'guru-na: &quot;Pue', ohe'i moto piho' romata.&quot; Na'uli' Yesus: &quot;Wae-mi.&quot;
					</seg>
					<seg id="b.LUK.22.39" type="verse">
						Oti toe, malai-imi Yesus ngkai rala ngata, pai' hewa kabiasaa-na hilou-imi hi Bulu' Zaitun, pai' ana'guru-na hilou wo'o dohe-na.
					</seg>
					<seg id="b.LUK.22.40" type="verse">
						Karata-ra hi ria, na'uli' mpo'uli' -raka: &quot;Mosampaya-mokoi bona neo' -koi mporata pesori.&quot;
					</seg>
					<seg id="b.LUK.22.41" type="verse">
						Oti toe, pai' hilou-i molaa hala' ngkai hira', pai' -i mowilingkudu mosampaya.
					</seg>
					<seg id="b.LUK.22.42" type="verse">
						Na'uli': &quot;Tuama-ku, ane dota-ko, wi'iha-ka-kuwo kaparia to neo' mporumpa' -a tohe'i. Aga bela konoa-ku Aku' to jadi', agina konoa-nu Iko moto.&quot; ((
					</seg>
					<seg id="b.LUK.22.43" type="verse">
						Ngkai ree, mehupa' -mi hadua mala'eka ngkai suruga mporohoi-i.
					</seg>
					<seg id="b.LUK.22.44" type="verse">
						Hangkedi' kanahuduwukui-na mosampaya, apa' pepa mpu'u na'epe. Ini' -na tudo' hi tana' hewa raa'.))
					</seg>
					<seg id="b.LUK.22.45" type="verse">
						Oti mosampaya, mokore-imi hilou nculii' hi ana'guru-na. Narata-ra bula-ra leta', nakeni kasusa' nono-ra.
					</seg>
					<seg id="b.LUK.22.46" type="verse">
						Na'uli' -raka: &quot;Napa-di pai' leta' -koie! Memata-mokoi pai' mosampaya bona neo' -koi mporata pesori.&quot;
					</seg>
					<seg id="b.LUK.22.47" type="verse">
						Bula-na Yesus mololita-pidi, muu-mule' rata-mi tauna hampodooa. Yudas, hadua ngkai ana'guru-na to hampulu' rodua, hi'a-mi to mpakeni-ra. Karata-ra hi ree, hilou-imi Yudas mpomohui' Yesus, doko' natabe-i hante me'eki ntuku' ada-ra to Yahudi.
					</seg>
					<seg id="b.LUK.22.48" type="verse">
						Aga Yesus mpo'uli' -ki: &quot;Ee' Yudas, ha hante petabe-nu tetu-tanoe nupobalu' -a, Aku' Ana' Manusia' -e!&quot;
					</seg>
					<seg id="b.LUK.22.49" type="verse">
						Karahilo-na ana'guru-na napa to neo' jadi', ra'uli': &quot;Pue', ki'ewa-ramo hante piho'!&quot;
					</seg>
					<seg id="b.LUK.22.50" type="verse">
						Ngkai ree, hadua ngkai ana'guru-na mpotime batua Imam Bohe, bela mpoholu tilinga ka'ana-na.
					</seg>
					<seg id="b.LUK.22.51" type="verse">
						Na'uli' Yesus: &quot;Neo' -pi!&quot; Pai' najama tilinga-na napaka'uri' -ki.
					</seg>
					<seg id="b.LUK.22.52" type="verse">
						Oti toe, Yesus mpololitai-ra imam pangkeni pai' polisi Tomi Alata'ala hante pangkeni to Yahudi to tumai mpohoko' -i. Na'uli' -raka: &quot;Ha toperampaki-a toi-e, pai' mingki' tumai-koi ntali piho' pai' sumampu-e!
					</seg>
					<seg id="b.LUK.22.53" type="verse">
						Butu eo-na ria lalau-a dohe-ni hi Tomi Alata'ala, tapi' uma-koi hema to dungku pale-ni hi Aku' nto'u toe. Tempo mobengi-damo pai' lako' daho' -koi mpohoko' -a. Toi-mi tempo-ni koi', pai' tempo-na magau' kabengia!&quot;
					</seg>
					<seg id="b.LUK.22.54" type="verse">
						Ngkai ree, rahoko' mpu'u-imi, pai' -i rakeni hilou hi tomi Imam Bohe. Petrus metuku' ngkawao-wadi.
					</seg>
					<seg id="b.LUK.22.55" type="verse">
						Hi laintongo' berewe, rapobaa apu raponerui, pai' Petrus hilou wo'o-hawo mohura dohe-ra mpotololiki apu.
					</seg>
					<seg id="b.LUK.22.56" type="verse">
						Hadua tobine topobago hi tomi Imam Bohe mpohilo Petrus bula-na moneru. Napelence pai' na'uli': &quot;Tau tetui, hadua doo-na Yesus!&quot;
					</seg>
					<seg id="b.LUK.22.57" type="verse">
						Nasapu Petrus, na'uli': &quot;Uma-kuna ku'incai-i!&quot;
					</seg>
					<seg id="b.LUK.22.58" type="verse">
						Uma mahae ngkai ree, kahadua-na mpohilo Petrus pai' na'uli' -ki: &quot;Iko wo'o-mi hadua doo-ra ngone!&quot; Na'uli' wo'o Petrus: &quot;Uma! Bela aku'.&quot;
					</seg>
					<seg id="b.LUK.22.59" type="verse">
						Ba ria hajaa ngkai ree, hadua wo'o-mi mpo'uli': &quot;Bate hi'a mpu'u-di doo-nae, apa' to Galilea wo'o-i-hawo!&quot;
					</seg>
					<seg id="b.LUK.22.60" type="verse">
						Na'uli' Petrus: &quot;Napa to nu'uli' tetu, uma-kuna ku'incai!&quot; Bula-na Petrus mololita-pidi, turua' -mi manu',
					</seg>
					<seg id="b.LUK.22.61" type="verse">
						pai' Pue' me'ili' mponaa-i. Ngkai ree, nakiwoi-mi lolita-na Pue' to mpo'uli' -ki: &quot;Kako'ia-na turua' manu' bengi mpai', mpolia' tolu ngkani-moko mposapu kanu'inca-ku.&quot;
					</seg>
					<seg id="b.LUK.22.62" type="verse">
						Palai-nami Petrus hilou hi mali-na, pai' -i geo' ngkai kapeda' nono-na.
					</seg>
					<seg id="b.LUK.22.63" type="verse">
						Tauna to mpodongo Yesus mpopo'ore' -i pai' mpohopo' -i.
					</seg>
					<seg id="b.LUK.22.64" type="verse">
						Raputu' lio-na bona neo' -i pehilo, pai' -i rapekune': &quot;Ee nabi! Pe'uli' pe' ba hema to mpohopo' -koe!&quot;
					</seg>
					<seg id="b.LUK.22.65" type="verse">
						Wori' wo'o-pidi lolita peruge' -ra mporuge' -i.
					</seg>
					<seg id="b.LUK.22.66" type="verse">
						Kamobaja-na, hawe'ea imam pangkeni pai' guru agama hante pangkeni to Yahudi ntani' -na moromu, pai' Yesus rakeni hi nyanyoa-ra.
					</seg>
					<seg id="b.LUK.22.67" type="verse">
						Ra'uli' topohura toera mpo'uli' -ki Yesus: &quot;Uli' -kakai hi rehe'i, ha Iko mpu'u-mi Magau' Topetolo' -e?&quot; Na'uli' Yesus: &quot;Nau' ku'uli' -kokoi, bate uma-le nipangalai' -e.
					</seg>
					<seg id="b.LUK.22.68" type="verse">
						Pai' ane Aku' mepekune' hi koi', bate uma-le nitompoi' -ae.
					</seg>
					<seg id="b.LUK.22.69" type="verse">
						Aga ngkai wae-e lau, Aku' Ana' Manusia' mohura pai' moparenta hi mali ngka'ana Alata'ala to Mobaraka'.&quot;
					</seg>
					<seg id="b.LUK.22.70" type="verse">
						Ra'uli' wo'o-mi topohura toera: &quot;Ane wae-di, Ana' Alata'ala mpu'u-ko?&quot; Na'uli' Yesus: &quot;Wae mpu'u-di, hewa to ni'uli' tetu-e.&quot;
					</seg>
					<seg id="b.LUK.22.71" type="verse">
						Ngkai ree, ra'uli' -mi: &quot;Uma-pi mingki' ria sabi'! Ta'epe moto-mi ngkai wiwi-na kasalaa' -na!&quot;
					</seg>
				</div>
				<div id="b.LUK.23" type="chapter">
					<seg id="b.LUK.23.1" type="verse">
						Oti toe, mokore-ramo hawe'ea topohura toera pai' Yesus rakeni hilou hi Gubernur Pilatus.
					</seg>
					<seg id="b.LUK.23.2" type="verse">
						Karata-ra hi ria, rapakilu-imi, ra'uli': &quot;Tau toii kirata bula-na mpopanawu' ntodea! Na'uli' -raka neo' mpobayari paja' hi Kaisar. Pai' na'uli' wo'o, Hi'a-mi Kristus, hadua magau'.&quot;
					</seg>
					<seg id="b.LUK.23.3" type="verse">
						Jadi', mepekune' Pilatus hi Yesus: &quot;Ha Iko mpu'u-mi Magau' to Yahudi-e?&quot; Na'uli' Yesus: &quot;Wae mpu'u, hewa to nu'uli' tetu-e.&quot;
					</seg>
					<seg id="b.LUK.23.4" type="verse">
						Ngkai ree, na'uli' Pilatus hi imam pangkeni pai' hi ntodea: &quot;Uma-kuna kuruai' sala' -na tau toii.&quot;
					</seg>
					<seg id="b.LUK.23.5" type="verse">
						Tapi' rajojo lau-mi mpo'uli': &quot;Na'ukei' ntodea hante tudui' -na, hobo' hi tana' to Yahudi. Lomo' -na hi Galilea-i, hiaa' wae lau rata-imi hi rehe'i.&quot;
					</seg>
					<seg id="b.LUK.23.6" type="verse">
						Kana'epe-na Pilatus tohe'e, mepekune' -i: &quot;Ha to Galilea-i?&quot;
					</seg>
					<seg id="b.LUK.23.7" type="verse">
						Ratompoi': &quot;Io', to Galilea-i-hawo.&quot; Mpo'epe toe, Pilatus mpohubui tauna mpokeni Yesus hilou hi Magau' Herodes, apa' Herodes toei topoparenta hi tana' Galilea. Pai' nto'u toe, hi Yerusalem wo'o-i-hawo Herodes.
					</seg>
					<seg id="b.LUK.23.8" type="verse">
						Goe' lia-imi Herodes mpohilo Yesus, apa' mahae-imi mpo'epe tauna mpotompo'wiwi-i, pai' doko' nahilo-i. Nasarumaka, Yesus mpobabehi tanda mekoncehi bona nahilo.
					</seg>
					<seg id="b.LUK.23.9" type="verse">
						Toe pai' wori' pompekunea' -na hi Yesus, aga Yesus uma winihi.
					</seg>
					<seg id="b.LUK.23.10" type="verse">
						Imam pangkeni pai' guru agama ria wo'o-ra hi ree, karapo' -damo lolita-ra mpopakilu Yesus hi Herodes.
					</seg>
					<seg id="b.LUK.23.11" type="verse">
						Oti toe, Herodes hante tantara-na mpopo'ore' pai' mporuge' Yesus. Raheai-i hante pohea magau', pai' rakeni nculii' -i hilou hi Pilatus.
					</seg>
					<seg id="b.LUK.23.12" type="verse">
						Hi eo tohe'e momekalompei' -ramo Herodes pai' Pilatus, hiaa' ri'ulu mosisala-ra.
					</seg>
					<seg id="b.LUK.23.13" type="verse">
						Ngkai ree, Pilatus mporumpu hawe'ea imam pangkeni pai' totu'a ngata hante ntodea,
					</seg>
					<seg id="b.LUK.23.14" type="verse">
						pai' na'uli' -raka: &quot;Tau toii nikeni tumai, ni'uli' mpopanawu' -i ntodea. Kuparesa' -imi hi nyanyoa-ni omea, aga uma ria kuruai' hanyalaa gau' -na to dada'a hewa to nipakilu-ki.
					</seg>
					<seg id="b.LUK.23.15" type="verse">
						Wae wo'o-hawo pomporata-na Herodes, apa' napoponculi' -imi hi aku'. Tau toii, uma-i mpobabehi ba napa-napa to masipato' rahuku' mate-ki.
					</seg>
					<seg id="b.LUK.23.16" type="verse">
						Jadi', kuweba' -i-wadi pai' kubahaka-i.&quot; ((
					</seg>
					<seg id="b.LUK.23.17" type="verse">
						Pilatus mpo'uli' hewa toe, apa' biasa-na butu Eo Paskah kana nabahaka hadua tauna to ratarungku', bona mpo'ala' nono ntodea. Toe pai' na'uli': &quot;Kuweba' -i-wadi pai' kubahaka-i.&quot;))
					</seg>
					<seg id="b.LUK.23.18" type="verse">
						Mpo'epe toe, mogora-ramo ntodea mpo'uli': &quot;Patehi-imi! Bahaka-kakai Barabas!&quot;
					</seg>
					<seg id="b.LUK.23.19" type="verse">
						Barabas toe ratarungku' sabana pe'ewa-na hi topoparenta hi rala ngata pai' topepatehi wo'o-i.
					</seg>
					<seg id="b.LUK.23.20" type="verse">
						Jadi', apa' Pilatus doko' mpobahaka Yesus, toe pai' mololita tena-i hi ntodea.
					</seg>
					<seg id="b.LUK.23.21" type="verse">
						Aga rajojo lau-mi mogora, ra'uli': &quot;Parika' -i! Parika' -i!&quot;
					</seg>
					<seg id="b.LUK.23.22" type="verse">
						Nakatolu-ngkanii Pilatus mpo'uli' -raka: &quot;Hiaa' napa-mile sala' -nae? Uma ria kuruai' nau' hanyalaa sala' -na to masipato' rahuku' mate-ki. Kuweba' -i-wadi pai' kubahaka.&quot;
					</seg>
					<seg id="b.LUK.23.23" type="verse">
						Aga rahudukulei' lau-mi merapi' bona Yesus raparika'. Ka'omea-na medagi mpu'u-ramo.
					</seg>
					<seg id="b.LUK.23.24" type="verse">
						Napomonoa' -mi Pilatus bona Yesus rahuku' mate, ntuku' pomperapia' -ra.
					</seg>
					<seg id="b.LUK.23.25" type="verse">
						Pai' napomonoa' wo'o mpobahaka-raka tauna to raperapi', to ratarungku' sabana pe'ewa-na pai' pepatehi-na. Yesus ratonu hi tantara to Roma bona rapatehi ntuku' konoa-ra to Yahudi.
					</seg>
					<seg id="b.LUK.23.26" type="verse">
						Ngkai ree, rakeni-imi Yesus hilou hi mali ngata, pai' hi lengko ohea hirua' -ra hante hadua tauna to rahanga' Simon to Kirene. Hi'a tohe'ei, lako' rata hi ngata. Tantara to Roma mpentoe Simon, rapewuku-i mpaha'a kaju parika' hilou dohe-ra mpotuku' Yesus.
					</seg>
					<seg id="b.LUK.23.27" type="verse">
						Bula-na Yesus rakeni hilou hi mali ngata, wori' tauna to metuku'. Ria wo'o-ra ba hangkuja dua tobine to metuku'. Tobine toera mpokageoi' pai' mpotantangii' -i.
					</seg>
					<seg id="b.LUK.23.28" type="verse">
						Yesus mpewili' -ra pai' na'uli' -raka: &quot;Ee tobine to Yerusalem, neo' -a nikageoi'. Agina woto-ni moto pai' ana' -ni nikageoi'.
					</seg>
					<seg id="b.LUK.23.29" type="verse">
						Apa' rata mpai' tempo-na tauna mpo'uli': `Marasi' lau-ramo tobine to lalo, to uma hangkania mo'ana', pai' to uma hangkania mpentii' ana'!'
					</seg>
					<seg id="b.LUK.23.30" type="verse">
						Nto'u toe mpai', tauna mpololitai bulu' hewa toi: `Duruhi-makai bulu'! Lulihi-makai watu!'
					</seg>
					<seg id="b.LUK.23.31" type="verse">
						Apa' ane Aku', to uma ria sala' -ku, rapohewa toe, peliu-liu-nami mpai' koi'.&quot;
					</seg>
					<seg id="b.LUK.23.32" type="verse">
						Nto'u Yesus rakeni hilou raparika' toe, ria wo'o rodua tau ntani' -na to rakeni hilou dohe-na bona rapatehi. To rodua toe, paka' to dada'a gau' -ra.
					</seg>
					<seg id="b.LUK.23.33" type="verse">
						Karata-ra hi po'ohaa' to rahanga' Bulu' Banga'woo', raparika' -imi Yesus. Pai' to rodua to dada'a gau' -ra toera, raparika' wo'o-ramo-rawo, hadua hi mali ka'ana-na hadua mali ki'ii-na.
					</seg>
					<seg id="b.LUK.23.34" type="verse">
						Yesus mosampaya, na'uli': &quot;Tuama-ku, ampungi-ra-rawo, apa' uma ra'incai napa to rababehi.&quot; Tantara to mpoparika' Yesus mpotene' undi hewa pompenoa' -ra, ba hema-ra to mporata pohea-na.
					</seg>
					<seg id="b.LUK.23.35" type="verse">
						Wori' tauna tumai mokore hilau merono. Wae wo'o pangkeni to Yahudi mpopo'ore' -i, ra'uli': &quot;Tau ntani' -na natulungi-ramo. Agina woto-na moto-pi natulungi, ane makono Kahi'a-na Magau' Topetolo' to napelihi Alata'ala-e!&quot;
					</seg>
					<seg id="b.LUK.23.36" type="verse">
						Tantara-tantara wo'o mpopo'ore' -i. Ramohui' -i pai' rapopo'inui-i anggur to mo'onco,
					</seg>
					<seg id="b.LUK.23.37" type="verse">
						pai' ra'uli': &quot;Ane Magau' to Yahudi mpu'u-ko, wae-pi tulungi moto-mi-kowo woto-nu!&quot;
					</seg>
					<seg id="b.LUK.23.38" type="verse">
						Hi kaju parika' -na Yesus hi ntoto woo' -na ria ukia' hewa toi: TOI-MI MAGAU' TO YAHUDI.
					</seg>
					<seg id="b.LUK.23.39" type="verse">
						Hadua todada'a to raparika' dohe-na Yesus, mpolibui' Yesus, na'uli': &quot;Nu'uli' -kona Iko Magau' Topetolo' -e! Ane bongko wae, tulungi-mi woto-nu pai' kai' wo'o-kaiwo!&quot;
					</seg>
					<seg id="b.LUK.23.40" type="verse">
						Aga to hadua-i-hana mpotanee' doo-na, na'uli' -ki: &quot;Ha uma-ko me'eka' -e? Uma-ko mengkoru hi Alata'ala-e? Rahuku' mate omea-ta toi-e.
					</seg>
					<seg id="b.LUK.23.41" type="verse">
						Aga huku' -ta kita' rodua, toto-na-tana ntuku' kadada'a gau' -ta. Hiaa' Hi'a-hana, uma ria sala' -na.&quot;
					</seg>
					<seg id="b.LUK.23.42" type="verse">
						Oti toe, pai' -i mpololitai Yesus, na'uli': &quot;Yesus, kiwoi-a-kuwo, ane rata-poko mpai' jadi' Magau'!&quot;
					</seg>
					<seg id="b.LUK.23.43" type="verse">
						Na'uli' Yesus mpo'uli' -ki: &quot;Mpu'u ku'uli' -koko: eo toe mpai' lau, ria-ko dohe-ku hi Firdaus.&quot;
					</seg>
					<seg id="b.LUK.23.44" type="verse">
						Tebua' -mi eo, muu-mule' uma-pi mehini eo. Hangaa mobengi-mi hobo' hi ngata toe, duu' rata jaa tolu.
					</seg>
					<seg id="b.LUK.23.45" type="verse">
						Kain porini-olo' to tetoe hi rala Tomi Alata'ala, mobika' ntongo' jadi' rontau.
					</seg>
					<seg id="b.LUK.23.46" type="verse">
						Oti toe, me'au-imi Yesus napesukui mpo'uli': &quot;Tuama-ku, hi rala pale-nu kutonu-mi kao' -ku!&quot; Ka'oti-na mololita hewa toe, modupe' -mi inoha' -na.
					</seg>
					<seg id="b.LUK.23.47" type="verse">
						Kanahilo-na tadulako tantara napa to jadi' toe, mpo'une' Alata'ala-imi, na'uli': &quot;Makono mpu'u-tawo! Hi'a he'e tauna to monoa'!&quot;
					</seg>
					<seg id="b.LUK.23.48" type="verse">
						Hawe'ea tauna to morumpu merono, karahilo-na napa to jadi' toe, nculii' -ramo hilou hi tomi-ra, pai' halengko ohea mporera' -rera' hunamu-ra.
					</seg>
					<seg id="b.LUK.23.49" type="verse">
						Ane hawe'ea pome'inca-na Yesus hante tobine-tobine to mpotuku' -i ngkai Galilea, mokore molaa-ra mpohilo hawe'ea to jadi' toe.
					</seg>
					<seg id="b.LUK.23.51" type="verse">
						Ria hadua tomane to rahanga' Yusuf to ngkai ngata Arimatea hi tana' Yudea. Yusuf toei, tauna to lompe' pai' monoa' ingku-na, pai' to mpopea wo'o tempo-na Alata'ala jadi' Magau' hi dunia'. Nau' -i hadua topohura hi Polibua' Bohe Agama to Yahudi, aga uma napokonoi hawa' pai' kabotu' -ra to mpo'uli' Yesus kana rapatehi.
					</seg>
					<seg id="b.LUK.23.52" type="verse">
						Yusuf toei hilou hi Gubernur Pilatus mperapi' woto-na Yesus.
					</seg>
					<seg id="b.LUK.23.53" type="verse">
						Napopana'u-mi woto Yesus ngkai kaju parika' -na, naputu' hante kain to bula, pai' napopoturu hi rala daeo' to ralonga' hi panapa bulu'. Daeo' toe bo'u-pidi, ko'ia hangkania rapotanai.
					</seg>
					<seg id="b.LUK.23.54" type="verse">
						Eo toe, eo pomporodoa, pai' ntuku' ada to Yahudi ntepu'u ncimonou' toe rapalii' mobago, apa' ntepu'u-mi eo pepuea'.
					</seg>
					<seg id="b.LUK.23.55" type="verse">
						Toe pai' tobine to mpodohei Yesus ngkai Galilea mpotuku' Yusuf hilou hi daeo' toe. Rahilo beiwa woto Yesus ratu'u hi rala daeo'.
					</seg>
					<seg id="b.LUK.23.56" type="verse">
						Oti toe, nculii' -ramo hilou hi ngata, mporodo rampa-rampa hante lana honga bona ragelai' -ki woto Yesus. Oti toe, hi eo pepuea' rapento'oi-mi mobago ntuku' Atura Musa.
					</seg>
				</div>
				<div id="b.LUK.24" type="chapter">
					<seg id="b.LUK.24.1" type="verse">
						Eo Mingku mepupulo ngkii, tobine toera hilou hi daeo' mpokeni anu mohonga to oti-mi raporodo.
					</seg>
					<seg id="b.LUK.24.2" type="verse">
						Rata hi ria, rahilo-rawo watu po'unca-na tederu' -mi.
					</seg>
					<seg id="b.LUK.24.3" type="verse">
						Pesua' -rami hi rala daeo', aga uma raruai' woto-na Pue' Yesus.
					</seg>
					<seg id="b.LUK.24.4" type="verse">
						Bula-ra mokore nakeni ka'ingu' -ra, muu-mule' mehupa' rodua tomane to moheai meringkila' mokore hi ncori-ra.
					</seg>
					<seg id="b.LUK.24.5" type="verse">
						Wulunga-ramo tobine toera, pai' -ra motumpa hi tana'. Ra'uli' to rodua toera mpo'uli' -raka: &quot;Napa pai' nipali' tauna to tuwu' hi olo' tomate?
					</seg>
					<seg id="b.LUK.24.6" type="verse">
						Uma-ipi ria hi rehe'i. Tuwu' nculii' -imi! Kiwoi-dile napa to na'uli' -kokoi wengi hi Galilea-e.
					</seg>
					<seg id="b.LUK.24.7" type="verse">
						Na'uli': Ana' Manusia' kana ratonu hi tauna to dada'a bona raparika', aga hi eo katolu-na tuwu' nculii' -i.&quot;
					</seg>
					<seg id="b.LUK.24.8" type="verse">
						Ngkai ree, rakiwoi mpu'u-mi lolita Yesus.
					</seg>
					<seg id="b.LUK.24.9" type="verse">
						Ponculi' -rami ngkai daeo', pai' ratutura hawe'ea to jadi' toe hi ana'guru Yesus to hampulu' hadua pai' hi hawe'ea topetuku' ntani' -na.
					</seg>
					<seg id="b.LUK.24.10" type="verse">
						Tobine toera, hira' Maria Magdalena, Yohana, pai' Maria tina Yakobus, pai' tobine ntani' -na to dohe-ra. Ratutura hawe'ea to jadi' toe hi suro Yesus.
					</seg>
					<seg id="b.LUK.24.11" type="verse">
						Aga suro toera uma mpangalai' lolita-ra, ra'uli' lolita to ratamangko-wadi.
					</seg>
					<seg id="b.LUK.24.12" type="verse">
						Hiaa' Petrus-hana, pokeno-nami hilou hi daeo'. Pengkabungku' -nami mpelongi' hi rala-na, nahilo muntu' hompu' -na-damo to hi ree. Oti toe, nculii' -imi hilou hi tomi-na, pai' ntora mokanono mpenonoi napa to jadi' tohe'e.
					</seg>
					<seg id="b.LUK.24.13" type="verse">
						Hi eo toe wo'o, rodua topetuku' Yesus mako' hilou hi ngata Emaus, kalaa-na kira-kira hampulu' hakilo ngkai Yerusalem.
					</seg>
					<seg id="b.LUK.24.14" type="verse">
						Bula-ra momako' toe, ntora mololita-ra, mpololita hawe'ea to lako' jadi'.
					</seg>
					<seg id="b.LUK.24.15" type="verse">
						Bula-ra mololita pai' momepekune', muu-mule' rata-imi Yesus mpomohui' -ra pai' mako' dohe-ra.
					</seg>
					<seg id="b.LUK.24.16" type="verse">
						Pehilo moto-ra, aga ria anu to mpohilingai' -ra, alaa-na uma ra'incai Kayesus-na.
					</seg>
					<seg id="b.LUK.24.17" type="verse">
						Na'uli' Yesus mpo'uli' -raka: &quot;Napa-die to ntora nilolita ngkalako' -e?&quot; Mentoda' -ra hante lence to monto'.
					</seg>
					<seg id="b.LUK.24.18" type="verse">
						To hadua, to rahanga' Kleopas, mpekune' Yesus, na'uli': &quot;Ha lako' rata-ko-tanoe hi Yerusalem-e, pai' uma-di nu'incai napa to jadi' ba hangkuja eo to liu toi-e?&quot;
					</seg>
					<seg id="b.LUK.24.19" type="verse">
						Na'uli' Yesus: &quot;Napa-die?&quot; Hampetompoi' -ra: &quot;To jadi' hi Yesus to Nazaret-le! Hi'a nabi to mobaraka' hi pobago-na pai' pololita-na, lompe' hi poncilo Alata'ala pai' hi poncilo ntodea.
					</seg>
					<seg id="b.LUK.24.20" type="verse">
						Imam pangkeni pai' totu'a ngata-ta mpotonu-i hi topoparenta bona rahuku' mate. Oti toe, raparika' mpu'u-i.
					</seg>
					<seg id="b.LUK.24.21" type="verse">
						Hiaa' haru' -mi-kaina nono-kai, apa' ki'uli' Hi'a-mi mpai' to mpobahaka-ta to Israel ngkai bali' -ta. Eo toe lau, eo katolu-nami ngkai karapatehia-na.
					</seg>
					<seg id="b.LUK.24.22" type="verse">
						Hiaa' toe-e, ba hangkuja dua tobine doo-kai mpolahoi ta'i-kai, apa' hilou-ra hi daeo' -na mepupulo ngone,
					</seg>
					<seg id="b.LUK.24.23" type="verse">
						tapi' woto-na uma-pi raruai'. Nculii' -ramo ra'uli' -kakai kampohilo-ra mala'eka to mpo'uli' tuwu' nculii' -imi.
					</seg>
					<seg id="b.LUK.24.24" type="verse">
						Ngkai ree, ba hangkuja dua doo-kai hilou hi daeo'. Rata hi ria, rahilo bate hewa to ra'uli' tobine toera. Aga Yesus uma rahiloi.&quot;
					</seg>
					<seg id="b.LUK.24.25" type="verse">
						Oti toe, Yesus mpo'uli' -raka: &quot;Wojo mpu'u-koi! Uma oa' -tanoe niparasaya hawe'ea to ra'uli' nabi owi-e!
					</seg>
					<seg id="b.LUK.24.26" type="verse">
						Magau' Topetolo', bate kana mporata kaparia ncala' -i, pai' lako' mporata-i kabohe tuwu' -na.&quot;
					</seg>
					<seg id="b.LUK.24.27" type="verse">
						Ngkai ree, Yesus mpakanoto-raka hawe'ea to te'uki' hi rala Buku Tomoroli' to mpolowa woto-na, ntepu'u ngkai sura to na'uki' nabi Musa duu' rata hi hawe'ea sura nabi.
					</seg>
					<seg id="b.LUK.24.28" type="verse">
						Mohu' -mi ngata to ratoa', Yesus ntani' kaliliu-i.
					</seg>
					<seg id="b.LUK.24.29" type="verse">
						Ntaa' ratagi-idi, ra'uli' -ki: &quot;Mehani-tamo ulu hi rehe'i! Ncimonou' -mi, neo' mobengi-mi.&quot; Jadi' mehani mpu'u-imi Yesus dohe-ra.
					</seg>
					<seg id="b.LUK.24.30" type="verse">
						Mohura-ramo hangkaa-ngkania bona ngkoni'. Yesus mpo'ala' roti, naposampayai, napihe-pihe pai' natonu-miraka.
					</seg>
					<seg id="b.LUK.24.31" type="verse">
						Nto'u toe, lako' monoto-rada, pai' ra'inca Kayesus-na. Ngkai ree, hangaa mengkaronto-imi, uma-ipi rahiloi.
					</seg>
					<seg id="b.LUK.24.32" type="verse">
						Momepololitai-ramo, ra'uli': &quot;Toe-tawo' pai' tuna nono-ta hi ohea-e we'i, bula-na mpololitai-ta pai' mpakanoto-taka ihi' Buku Tomoroli' -e!&quot;
					</seg>
					<seg id="b.LUK.24.33" type="verse">
						Pe'ongko' -ra wo'o-mi nculii' hilou hi Yerusalem, mpohirua' -raka ana'guru Yesus to hampulu' hadua, to bula-ra morumpu hante doo-ra.
					</seg>
					<seg id="b.LUK.24.34" type="verse">
						Ra'uli' to morumpu toera: &quot;Makono mpu'u-di, katuwu' -na nculii' Pue' -e! Mehupa' -imi hi Simon!&quot;
					</seg>
					<seg id="b.LUK.24.35" type="verse">
						Jadi', to rodua to lako' rata toera mpotutura wo'o-mi-rawo napa to jadi' hi lengko ohea we'i, pai' kara'inca-na Yesus nto'u kampopihe-pihe-na roti.
					</seg>
					<seg id="b.LUK.24.36" type="verse">
						Bula-ra mololita-pidi, muu-mule' mokore wo'o-imi Yesus hi laintongo' -ra, pai' -i mpotabe-ra, na'uli': &quot;Kalompea' rata hi koi'.&quot;
					</seg>
					<seg id="b.LUK.24.37" type="verse">
						Hakene-radile me'eka', apa' ra'uli' -rana mpohilo-ra kiu.
					</seg>
					<seg id="b.LUK.24.38" type="verse">
						Na'uli' Yesus mpo'uli' -raka: &quot;Napa pai' me'eka' -koi pai' morara' nono-nie?
					</seg>
					<seg id="b.LUK.24.39" type="verse">
						Hilo-dile rari' to hi pale-ku pai' to hi witi' -kue. Aku' -mile toi-e! Ganga-a pai' petonoi, apa' ane rate-hana, uma-hawo ihia pai' wukua hewa to nihilo hi Aku' toi-e.&quot;
					</seg>
					<seg id="b.LUK.24.40" type="verse">
						Oti toe, pai' napopohiloi-ramo pale pai' witi' -na.
					</seg>
					<seg id="b.LUK.24.41" type="verse">
						Ncaruku' raparasaya Kahi'a-na mpu'u-mi. Wule' mokanganga-ramo nakeni kagoe' nono-ra mogalo ingu'. Toe pai' Yesus mpekune' -ra, na'uli': &quot;Ha ria koni' -ni?&quot;
					</seg>
					<seg id="b.LUK.24.42" type="verse">
						Ratonu-miki bau' uru to ratunu.
					</seg>
					<seg id="b.LUK.24.43" type="verse">
						Nadoa-mi pai' nakoni', bona rahilo kabela-na-hawo kiu.
					</seg>
					<seg id="b.LUK.24.44" type="verse">
						Oti toe, na'uli' -miraka: &quot;Toe-mile to ku'uli' -kokoie bula-ku dohe-ni-pidi. Butu nyala-na to mpolowa woto-ku to te'uki' hi rala sura to na'uki' nabi Musa pai' sura nabi-nabi pai' Buku Rona' Daud, hawe'ea-na kana madupa'.&quot;
					</seg>
					<seg id="b.LUK.24.45" type="verse">
						Oti toe, nanotohi nono-ra bona rapaha ihi' Buku Tomoroli'.
					</seg>
					<seg id="b.LUK.24.46" type="verse">
						Na'uli': &quot;Hi rala Buku Tomoroli' te'uki': Aku' Magau' Topetolo' kana mporata kaparia pai' kana rapatehi, pai' hi eo katolu-na tuwu' nculii'.
					</seg>
					<seg id="b.LUK.24.47" type="verse">
						Pai' hi rala hanga' -ku Kareba Lompe' kana rapalele hi hawe'ea tauna, bona medea-ra ngkai jeko' -ra pai' Alata'ala mpo'ampungi-ra. Kareba toe kana rapalele hi humalili' dunia', ntepu'u ngkai Yerusalem.
					</seg>
					<seg id="b.LUK.24.48" type="verse">
						Koi' -mile to jadi' sabi' ngkai hawe'ea tohe'e-e lau.
					</seg>
					<seg id="b.LUK.24.49" type="verse">
						&quot;Pe'epei lompe': kupakatu moto mpai' Inoha' Tomoroli' tumai hi koi', hewa to najanci Tuama-ku. Aga kana nipopea ulu hi rala ngata toi, duu' -na baraka' ngkai Alata'ala mana'u tumai mporohoi-koi.&quot;
					</seg>
					<seg id="b.LUK.24.50" type="verse">
						Oti toe, Yesus mpo'ema' -ra hilou hi mali ngata Yerusalem, mohu' hi ngata Betania. Na'ongko' pale-na pai' nagane' -ramo.
					</seg>
					<seg id="b.LUK.24.51" type="verse">
						Bula-na mpogane' -ra toe, kate'oo-ongkoa' -imi mpogaa' -raka pai' hilou-imi hi suruga.
					</seg>
					<seg id="b.LUK.24.52" type="verse">
						Mowilingkudu-ramo mponyompa-i, pai' goe' lia nono-ra nculii' hilou hi Yerusalem.
					</seg>
					<seg id="b.LUK.24.53" type="verse">
						Eo-eo-na tida-ra hi rala Tomi Alata'ala mpo'une' -une' Alata'ala.
					</seg>
				</div>
			</div>
			<div id="b.JOH" type="book">
				<div id="b.JOH.1" type="chapter">
					<seg id="b.JOH.1.1" type="verse">
						Lomo' -na, kako'ia-na dunia' rapajadi', mpolia' ria-imi-hana Lolita. Lolita toei, dohe Alata'ala-i, pai' Lolita toei, Hi'a moto-mi Alata'ala.
					</seg>
					<seg id="b.JOH.1.2" type="verse">
						Ngkai lomo' -na-imi dohe Alata'ala-e.
					</seg>
					<seg id="b.JOH.1.3" type="verse">
						Hi'a-mi to napopale Alata'ala mpopajadi' hawe'ea to rapajadi'. Uma ria hanyalaa to jadi' ane uma Hi'a.
					</seg>
					<seg id="b.JOH.1.4" type="verse">
						Hi'a-mi pehupaa' katuwua', pai' Hi'a-mi baja to mpobajahi nono manusia'.
					</seg>
					<seg id="b.JOH.1.5" type="verse">
						Baja toe mehini ncuu hi rala kabengia-na, pai' kabengia uma mpakulei' mpopatehi-i.
					</seg>
					<seg id="b.JOH.1.6" type="verse">
						Rata hadua tauna to nasuro Alata'ala, hanga' -na Yohanes Topeniu'.
					</seg>
					<seg id="b.JOH.1.7" type="verse">
						Karata-na Yohanes toe, hi'a-mi jadi' sabi' to mpopalele baja toe hi hawe'ea tauna, bona hawe'ea-ra mpo'epe posabi' -na pai' mepangala' hi baja toei.
					</seg>
					<seg id="b.JOH.1.8" type="verse">
						Yohanes, bela-hawo hi'a baja toe-e. Pai' -i tumai, mpopalele baja toe hi hawe'ea tauna.
					</seg>
					<seg id="b.JOH.1.9" type="verse">
						Lolita toei, Hi'a-mi poko baja to mpobajahi nono hawe'ea tauna, rata-i hi rala dunia'.
					</seg>
					<seg id="b.JOH.1.10" type="verse">
						Hi'a-mi to napopale Alata'ala mpopajadi' dunia' toi. Tapi' karata-na hi dunia', tauna hi dunia' uma mpo'incai-i.
					</seg>
					<seg id="b.JOH.1.11" type="verse">
						Rata-i hi ngata-na moto, tapi' hingka ngata-na uma dota mpotarima-i.
					</seg>
					<seg id="b.JOH.1.12" type="verse">
						Tapi' hema-hema to mpotarima-i pai' mepangala' hi Hi'a, nawai' -ra huraa jadi' ana' Alata'ala.
					</seg>
					<seg id="b.JOH.1.13" type="verse">
						Uma-ra mewali ana' Alata'ala sabana totu'a-ra, bela wo'o ngkai kuasa manusia', ba ngkai poncamoko. Alata'ala moto to mpopajadi' -ra ana' -na.
					</seg>
					<seg id="b.JOH.1.14" type="verse">
						Lolita toei, mewali manusia' -imi, pai' -i mo'oha' hi laintongo' -ta. Kai', kihilo-mi-kaina kabaraka' -na. Kabaraka' -na toe narata ngkai Tuama-na, apa' Hi'a-mi Ana' -na to Hadudua. Ngkai Hi'a toe-mi pai' alaa-na ta'inca Alata'ala pai' kabula rala-na hi kita'.
					</seg>
					<seg id="b.JOH.1.15" type="verse">
						Yohanes Topeniu' mpopo'incai ntodea kahema-na Lolita toei. Mekio' -i napesukui na'uli': &quot;Hi'a toi-mile to ku'uli' -e wengi! Ku'uli': ria mpai' to tumai ngkabokoa' ngkai aku', aga meliu kabaraka' -na ngkai aku'. Apa' kako'ia-ku putu, mpolia' ria-imi-hana.&quot;
					</seg>
					<seg id="b.JOH.1.16" type="verse">
						Uma ria ka'otia ahi' -na, pai' ngkai ahi' -na toe nagane' -tamo omea, uma ria kaputua-na rasi' to tarata ngkai Hi'a.
					</seg>
					<seg id="b.JOH.1.17" type="verse">
						Ngkai nabi Musa tatarima Atura Pue' Ala. Tapi' ngkai Yesus Kristus toe-mi pai' ta'inca mpu'u-i Alata'ala, pai' kabula rala-na hi kita'.
					</seg>
					<seg id="b.JOH.1.18" type="verse">
						Uma ria haduaa to mpohilo Alata'ala. Tapi' Ana' -na to Hadudua toei, to tida oa' hi ncori-na, Hi'a-mi to mpakanoto Alata'ala hi kita'.
					</seg>
					<seg id="b.JOH.1.19" type="verse">
						Hewa toi posabi' -na Yohanes Topeniu' mpo'uli' kahema-nai Yesus. Topoparenta to Yahudi hi Yerusalem mposuro ba hangkuja dua imam pai' to Lewi hilou hi Yohanes. Karata-ra hi Yohanes, mepekune' -ra: &quot;Pai' -kai tumai toi-e, tumai mpekune' -ko ba hema-ko. Ba iko mpu'u-mi Magau' Topetolo' -e?&quot;
					</seg>
					<seg id="b.JOH.1.20" type="verse">
						Yohanes mpotompoi' -ra hante kalonto' -lonto' -na, na'uli' -raka: &quot;Bela-kuwo aku' Magau' Topetolo'.&quot;
					</seg>
					<seg id="b.JOH.1.21" type="verse">
						Mepekune' tena-ra: &quot;Ane wae, hema-ko? Ba nabi Elia-dako?&quot; Na'uli' Yohanes: &quot;Bela wo'o.&quot; Mepekune' tena-ra: &quot;Ba iko lau-midi nabi bohe to rajanci owi, to ra'uli' tumai mpai' hi rala dunia' -e?&quot; Na'uli' Yohanes: &quot;Bela wo'o.&quot;
					</seg>
					<seg id="b.JOH.1.22" type="verse">
						Ngkai ree, ra'uli' tena: &quot;Ane wae, uli' -kakai ba hema mpu'u-ko, bona ria woli' -na kiparata-raka to mposuro-kai. Beiwa petompoi' -nu kahema-na mpu'u-ko.&quot;
					</seg>
					<seg id="b.JOH.1.23" type="verse">
						Yohanes mpotompoi' -ra hante lolita nabi Yesaya owi, na'uli': &quot;Aku' toi-le, Tauna to mekio' hi papada to wao': 'Neo' rata-imi Pue'. Porodo ami' -miki ohea-na!'&quot;
					</seg>
					<seg id="b.JOH.1.25" type="verse">
						Ra'uli' wo'o-mi suro to Parisi toera: &quot;Ane bela-ko Magau' Topetolo', bela-ko nabi Elia, bela wo'o-ko nabi to rajanci, napa-di pai' mponiu' -ko tauna-e?&quot;
					</seg>
					<seg id="b.JOH.1.27" type="verse">
						Na'uli' Yohanes: &quot;Aku' -le mponiu' tauna hante ue-wadi. Tapi' rata mpai' hadua tauna ngkabokoa' ngkai aku'. Ria moto-imile hi laintongo' -ni tempo toi-e, tapi' uma-i ni'incai. Bangku' jadi' pahawaa' -na mpobongka koloro sapatu' -na, uma-a-kuwo natao.&quot;
					</seg>
					<seg id="b.JOH.1.28" type="verse">
						Hawe'ea toe jadi' hi ngata Betania, hi peniua' -na Yohanes hi dipo ue Yordan.
					</seg>
					<seg id="b.JOH.1.29" type="verse">
						Kampeneo-na, Yohanes mpohilo Yesus rata mpotoa' -i. Na'uli' -mi hi ntodea: &quot;Hilo! Etu-imi tumai Ana' Bima to naporodo Alata'ala. Hi'a-mi to jadi' tolo' woto to mpolali jeko' manusia'.
					</seg>
					<seg id="b.JOH.1.30" type="verse">
						Hi'a-mi to ku'uli' -e wengi. Ku'uli' rata-i ngkabokoa' ngkai aku', aga meliu kabaraka' -na ngkai aku'. Apa' kako'ia-ku putu, mpolia' ria-imi-hana.
					</seg>
					<seg id="b.JOH.1.31" type="verse">
						Lomo' -na wengi, ko'ia wo'o-kuwo ku'incai Kahi'a-nami Magau' Topetolo'. Hiaa' katumai-ku toi-e, bona mponiu' -ra to Israel hante ue pai' mpotudo' -raka kahema-na Magau' Topetolo' toe-e.&quot;
					</seg>
					<seg id="b.JOH.1.34" type="verse">
						Ria wo'o-mi posabi' -na Yohanes toi. Na'uli': &quot;Lomo' -na uma ku'incai Kayesus-na Magau' Topetolo'. Tapi' Alata'ala mpohubui-a mponiu' tauna hante ue, pai' na'uli' -ka hewa toi: 'Ane nampa' nuhilo mpai' Inoha' Tomoroli' mana'u pai' rodo hi hadua tauna, Hi'a-mi mpai' to mponiu' tauna hante Inoha' Tomoroli'.' Jadi', kuhilo mpu'u-mi Inoha' Tomoroli' mana'u ngkai suruga molence danci mangkebodo, mehompo pai' mengkarodo hi Yesus. Toe pai' toi-ka lolita-ku: Yesus, Hi'a-mi Ana' Alata'ala.&quot;
					</seg>
					<seg id="b.JOH.1.35" type="verse">
						Kampeneo-na, ria wo'o-i Yohanes hi ree hante ana'guru-na rodua.
					</seg>
					<seg id="b.JOH.1.36" type="verse">
						Kanahilo-na Yesus liu, na'uli': &quot;Hilo, etu-imi tumai Ana' Bima Alata'ala!&quot;
					</seg>
					<seg id="b.JOH.1.37" type="verse">
						Kara'epe-na ana'guru-na lolita toe, kahilou-rami mpotuku' Yesus.
					</seg>
					<seg id="b.JOH.1.38" type="verse">
						Yesus mewili', nahilo-ra mpotuku' -i. Napekune' -ra: &quot;Napa to nipali' -e?&quot; Ra'uli' -ki: &quot;Hiapa po'ohaa' -nu Guru?&quot;
					</seg>
					<seg id="b.JOH.1.39" type="verse">
						Na'uli' Yesus: &quot;Mai-mokoi, nihilo moto mpai'.&quot; Hilou mpu'u-ramo mpotuku' -i rata hi po'ohaa' -na. Pai' hi ree-ramo dohe-na ngkai jaa opo' duu' mobengi.
					</seg>
					<seg id="b.JOH.1.40" type="verse">
						Ana'guru-na Yohanes toera mpotuku' Yesus, apa' mpo'epe-ra lolita-na Yohanes Topeniu' we'i. Hadua ngkai to rodua toera, hanga' -na Andreas, ompi' -na Simon Petrus.
					</seg>
					<seg id="b.JOH.1.41" type="verse">
						Kaliliu hilou-imi Andreas mpopali' Simon, na'uli' -ki: &quot;Kirua' -imi-kaina Mesias!&quot; (batua-na: Magau' Topetolo').
					</seg>
					<seg id="b.JOH.1.42" type="verse">
						Pai' napo'ema' -imi hilou hi Yesus. Yesus mponaa Simon, pai' na'uli' -ki: &quot;Iko Simon ana' -na Yohanes. Aga ntepu'u tempo toi, rahanga' Kefas-moko.&quot; (Hanga' &quot;Kefas&quot; hi rala basa-ra to Yahudi, hibalia hante hanga' &quot;Petrus&quot; hi rala basa Yunani. Batua-na: watu.)
					</seg>
					<seg id="b.JOH.1.43" type="verse">
						Kampeneo-na, Yesus mopatuju hilou hi tana' Galilea. Kako'ia-na me'ongko', hilou-imi mpohirua' -ki Filipus pai' na'uli' -ki: &quot;Tuku' -ama!&quot;
					</seg>
					<seg id="b.JOH.1.44" type="verse">
						Filipus toei, ngkai ngata Betsaida, ngata-ra hira' Andreas pai' Petrus.
					</seg>
					<seg id="b.JOH.1.45" type="verse">
						Ngkai ree, hilou wo'o-imi-hawo Filipus mpohirua' -ki doo-na to rahanga' Natanael, na'uli' -ki: &quot;Kirua' -imi-kaina Magau' Topetolo' -e, hewa to te'uki' hi rala Buku Atura Musa pai' sura nabi owi! Hanga' -na Yesus ngkai Nazaret, ana' -na Yusuf.&quot;
					</seg>
					<seg id="b.JOH.1.46" type="verse">
						Hampetompoi' Natanael: &quot;Ha ria wo'o-hawo to lompe' to mehuwu ngkai Nazaret-e?&quot; Na'uli' Filipus: &quot;Mai-moko, nuhilo moto-i mpai'!&quot; Hilou-ramo hi Yesus.
					</seg>
					<seg id="b.JOH.1.47" type="verse">
						Yesus mpohilo Natanael tumai mpohirua' -ki, na'uli': &quot;Etu-i tumai hadua to Yahudi to mpo'uhi mpu'u kehi-na Israel ntu'a-na owi, bela-i topebagiu!&quot;
					</seg>
					<seg id="b.JOH.1.48" type="verse">
						Na'uli' Natanael: &quot;Ngkaiapa kanu'incaa-ku Guru?&quot; Na'uli' Yesus: &quot;Kako'ia-na nakio' -ko Filipus, kuhilo-mokole, hi tawu kaju ara toe-e ria.&quot;
					</seg>
					<seg id="b.JOH.1.49" type="verse">
						Na'uli' Natanael: &quot;Ana' Alata'ala mpu'u-ko-tawo', Guru! Iko mpu'u-mi Magau' to Israel!&quot;
					</seg>
					<seg id="b.JOH.1.50" type="verse">
						Na'uli' Yesus: &quot;Nupangala' apa' ku'uli' kakuhilo-nu hi tawu kaju ara-e? Nuhilo tena-pi mpai' to meliu kabohe-na ngkai tetu.&quot;
					</seg>
					<seg id="b.JOH.1.51" type="verse">
						Oti toe, na'uli' wo'o-mi Yesus: &quot;Makono mpu'u lolita-ku toi: nihilo mpai' langi' tebea pai' mala'eka Alata'ala ngkahe' pai' mana'u tumai hi Aku', Ana' Manusia'.&quot;
					</seg>
				</div>
				<div id="b.JOH.2" type="chapter">
					<seg id="b.JOH.2.1" type="verse">
						Timpaliu ro'eo ngkai toe, ria susa' poncamokoa hi ngata Kana hi tana' Galilea. Tina-na Yesus mpokaralai susa' toe.
					</seg>
					<seg id="b.JOH.2.2" type="verse">
						Pai' Yesus hante ana'guru-na, rakio' wo'o-ra-rawo ngkaralai susa' toe.
					</seg>
					<seg id="b.JOH.2.3" type="verse">
						Bula-ra mosusa' toe, naka'otii-ramo ue anggur. Tina-na Yesus mpo'uli' -ki Yesus: &quot;Naka'otii-ra ue anggur.&quot;
					</seg>
					<seg id="b.JOH.2.4" type="verse">
						Na'uli' Yesus: &quot;Napa pai' nu'uli' -ka hewa tetu-e, Ina'? Ko'ia rata tempo-na kupopo'incai-ra kahema-ku.&quot;
					</seg>
					<seg id="b.JOH.2.5" type="verse">
						Ngkai ree, na'uli' tina-na Yesus mpo'uli' -raka topobago: &quot;Napa-napa mpai' to nahubui-kokoi Yesus, nibabehi-e'!&quot;
					</seg>
					<seg id="b.JOH.2.6" type="verse">
						Hi tomi toe, ria ono meha' pontu'ua ue to rababehi ngkai watu. Pontu'ua ue toe rapake' rapontu'ui ue pobohoi' witi' pai' pale, ntuku' ada-ra to Yahudi. Kawori' ihi' -na, nte ha'atu lite butu meha' -na.
					</seg>
					<seg id="b.JOH.2.7" type="verse">
						Na'uli' Yesus mpo'uli' -raka topobago toera: &quot;Ihii' pontu'ua ue tetu lau hante ue.&quot; Ra'ihii' mpu'u-mi rapoponu'.
					</seg>
					<seg id="b.JOH.2.8" type="verse">
						Oti toe, na'uli' wo'o-miraka: &quot;Tolou' hangkedi', keni hilou hi tompohawai' susa'.&quot; Ratolou' mpu'u-mi pai' rakeni hilou hi topohawa'.
					</seg>
					<seg id="b.JOH.2.9" type="verse">
						Topohawa' toei mpemita ue to rakeni-ki. Bela-pi ue nonto, mobali' -mi mewali ue anggur. Aga uma-hawo na'incai kangkaiapa-na, muntu' topobago-wadi to mpo'inca. Ka'oti-na mpemita ue anggur toe, mekio' -i mpokio' topemua',
					</seg>
					<seg id="b.JOH.2.10" type="verse">
						pai' na'uli' -ki: &quot;Kabiasaa-ta-hawo, anggur to motomo' -di-hawo to ri'ulu ratua-raka torata. Ane oha-ra-damo nginu, pai' lako' ratua to uma ncako motomo'. Hiaa' iko-kona mpotalaa anggur to motomo', pai' lako' tempo toi-di nupewai' ratua!&quot;
					</seg>
					<seg id="b.JOH.2.11" type="verse">
						Yesus mpobabehi tanda mekoncehi toe hi ngata Kana hi tana' Galilea. Toe-mi tanda mekoncehi to lomo' -na to nababehi. Hante tanda toe napopohiloi kabaraka' -na, pai' ana'guru-na mepangala' hi Hi'a.
					</seg>
					<seg id="b.JOH.2.12" type="verse">
						Hudu susa' toe, hilou-imi hi ngata Kapernaum hante tina-na, ompi' -na pai' ana'guru-na. Mo'oha' hi ree-ramo ba hangkuja mengi.
					</seg>
					<seg id="b.JOH.2.13" type="verse">
						Neo' rata-mi tempo-na eo bohe agama Yahudi to rahanga' Eo Paskah. Jadi', hilou-imi Yesus hi Yerusalem mpokaralai eo bohe toe.
					</seg>
					<seg id="b.JOH.2.14" type="verse">
						Hi berewe Tomi Alata'ala, mpohilo-i tauna to mpobalu' japi, bima pai' danci mangkebodo. Ria wo'o tauna to mposula' doi mohura hi ree.
					</seg>
					<seg id="b.JOH.2.15" type="verse">
						Yesus mpobabehi poweba' ngkai koloro, pai' nawuso omea-ra ngkai berewe Tomi Alata'ala, hante bima pai' japi-ra. Meja' -ra toposula' doi nabilingko, alaa-na pahawu' -hawu' -mi doi-ra.
					</seg>
					<seg id="b.JOH.2.16" type="verse">
						Na'uli' -raka topobabalu' danci mangkebodo: &quot;Koi', keni omea tetu lau hilou hi mali-na! Tomi Tuama-ku neo' niponcawa tomi pobabalua'!&quot;
					</seg>
					<seg id="b.JOH.2.17" type="verse">
						Ana'guru-na mpokiwoi lolita Buku Tomoroli' to mpo'uli' hewa tohe'i: &quot;Dede' nono-ku, apa' kupe'ahi' Tomi-nu Pue'.&quot;
					</seg>
					<seg id="b.JOH.2.18" type="verse">
						Ngkai ree, topoparenta to Yahudi mpo'uli' -ki Yesus: &quot;Napa ntoto-kowo huraa-nu mpobabehi tetu-e? Ane ria mpu'u huraa-nu, popohiloi-kai tanda mekoncehi!&quot;
					</seg>
					<seg id="b.JOH.2.19" type="verse">
						Na'uli' Yesus: &quot;Gero-mi-hana Tomi Alata'ala toi, nihilo moto mpai' kadupa' -na rala-na tolu eo kuwangu nculii'.&quot;
					</seg>
					<seg id="b.JOH.2.20" type="verse">
						Konce-ra topoparenta to Yahudi, ra'uli': &quot;Beiwa!? Tomi Alata'ala toi rawangu rala-na opo' mpulu' ono mpae, hiaa' nu'uli' -kona nuwangu nculii' rala-na tolu eo-wadi?&quot;
					</seg>
					<seg id="b.JOH.2.21" type="verse">
						Api' woto-nadi to nawalatu Yesus, mpokahangai' Tomi Alata'ala-e.
					</seg>
					<seg id="b.JOH.2.22" type="verse">
						Ngkabokoa' -na ngkai toe, katuwu' -na nculii' mpu'u-mi Yesus, ana'guru-na mpokiwoi lolita-na toe-e. Ngkai ree rapangala' -mi napa to te'uki' hi rala Buku Tomoroli' pai' napa to na'uli' Yesus.
					</seg>
					<seg id="b.JOH.2.23" type="verse">
						Bula-na Yesus hi Yerusalem mpokaralai Eo Paskah toe, wori' tauna to mepangala' hi Hi'a, apa' rahilo tanda-tanda mekoncehi to nababehi.
					</seg>
					<seg id="b.JOH.2.24" type="verse">
						Aga Yesus uma mpangala' -ra, apa' na'inca nono hawe'ea tauna.
					</seg>
					<seg id="b.JOH.2.25" type="verse">
						Uma mingki' kahadua-na to mpo'uli' -ki kabeiwa-na manusia', apa' na'inca ami' napa to hi rala nono manusia'.
					</seg>
				</div>
				<div id="b.JOH.3" type="chapter">
					<seg id="b.JOH.3.1" type="verse">
						Ria hadua tauna to rahanga' Nikodemus. Nikodemus toei, to Parisi pai' pangkeni agama Yahudi.
					</seg>
					<seg id="b.JOH.3.2" type="verse">
						Rala-na hamengi, rata-i mpohirua' -ki Yesus, na'uli' -ki: &quot;Guru, to ki'inca, Iko hadua guru to nasuro Alata'ala, apa' uma ria tauna to bisa mpobabehi tanda mekoncehi hewa to nubabehi, ane uma-i nadohei Alata'ala.&quot;
					</seg>
					<seg id="b.JOH.3.3" type="verse">
						Na'uli' Yesus mpo'uli' -ki: &quot;Makono mpu'u lolita-ku toi: Ane tauna uma putu nculii', uma-i mpai' jadi' ntodea Alata'ala hi rala Kamagaua' -na.&quot;
					</seg>
					<seg id="b.JOH.3.4" type="verse">
						Na'uli' Nikodemus: &quot;Ha beiwa-hawo tauna to motu'a-mi putu nculii' -e? Ha bisa-i mempuna' hi rala puanaka tina-na, pai' -i putu karongkani-nae?&quot;
					</seg>
					<seg id="b.JOH.3.5" type="verse">
						Na'uli' Yesus: &quot;Makono mpu'u lolita-ku toi: Ane tauna uma putu hante ue pai' hante baraka' Inoha' Alata'ala, uma-i jadi' ntodea Alata'ala hi rala Kamagaua' -na.
					</seg>
					<seg id="b.JOH.3.6" type="verse">
						Manusia' tuwu' hi rala dunia' toi, apa' putu ngkai totu'a-na. Tapi' katuwua' kao' -na to bo'u narata ngkai Inoha' Tomoroli'.
					</seg>
					<seg id="b.JOH.3.7" type="verse">
						Jadi', neo' nupokakonce lolita-ku tohe'i to mpo'uli': koi' omea kana putu nculii'.
					</seg>
					<seg id="b.JOH.3.8" type="verse">
						Rapa' -na ngolu', mewui hiapa kalaua-na. Wule' sere-na ta'epe, uma ta'incai kangkaiapa-na ba hilou hiapa-i. Wae wo'o hante tauna to putu ngkai baraka' Inoha' Alata'ala.&quot;
					</seg>
					<seg id="b.JOH.3.9" type="verse">
						Na'uli' Nikodemus: &quot;Beiwa wo'o-hawo kawali-na tetu-e?&quot;
					</seg>
					<seg id="b.JOH.3.10" type="verse">
						Na'uli' Yesus: &quot;Iko-le hadua guru to Israel to rabila', hiaa' uma-di-kona nu'incai batua-na lolita-ku toi-e!
					</seg>
					<seg id="b.JOH.3.11" type="verse">
						Makono mpu'u lolita-ku toi: Kai' mpo'uli' napa to ki'inca, kilolita napa to kihilo. Hiaa' uma-di nipangalai' lolita-kai.
					</seg>
					<seg id="b.JOH.3.12" type="verse">
						Ane kututura-kokoi napa to jadi' hi dunia', uma nipangala'. Peliu-liu-nami mpai' ane kututura-kokoi napa to jadi' hi suruga.
					</seg>
					<seg id="b.JOH.3.13" type="verse">
						Uma ria haduaa tauna hi dunia' to manake' hilou hi suruga. Muntu' Aku' -wadi to mpo'inca napa to jadi' hi suruga, apa' Aku' Ana' Manusia' to mo'oha' hi suruga ngkai owi pai' to mana'u tumai ngkai suruga.
					</seg>
					<seg id="b.JOH.3.14" type="verse">
						&quot;Owi hi papada to wao', nabi Musa mpobabehi lence ule ngkai ngkala, pai' natu'u hi doe hampole kaju pai' natunya' napopokore. Hema-hema to natilo' ule, ane rangoa' lence ule ngkala toe, tuwu' moto-ra. Jadi', hewa ule ngkala toe rapokalangko owi, wae wo'o mpai' Aku' Ana' Manusia' kana rapokalangko,
					</seg>
					<seg id="b.JOH.3.15" type="verse">
						bona hema-hema to mepangala' hi Aku' mporata katuwua' to lompe' duu' kahae-hae-na.&quot;
					</seg>
					<seg id="b.JOH.3.16" type="verse">
						Hewa toi-mi Alata'ala mpoka'ahi' hawe'ea tauna hi dunia', alaa-na napewai' Ana' -na to Hadudua, bona hema-hema to mepangala' hi Ana' -na toe, uma-ra mporata huku', tapi' mporata-ra katuwua' to lompe' duu' kahae-hae-na.
					</seg>
					<seg id="b.JOH.3.17" type="verse">
						Bela patuju-na Alata'ala mposuro Ana' -na tumai hi dunia' bona mpohuku' manusia'. Patuju-na mposuro Ana' -na tumai-le, bona mpohore manusia' ngkai huku' jeko' -ra.
					</seg>
					<seg id="b.JOH.3.18" type="verse">
						Tauna to mepangala' hi Ana' Alata'ala, uma-ra rahuku'. Aga tauna to uma mepangala', monoa' -mi kanahuku' -ra Alata'ala, apa' uma-ra dota mepangala' hi Ana' Alata'ala to Hadudua toei.
					</seg>
					<seg id="b.JOH.3.19" type="verse">
						Rata-imi hi dunia' mpokeni baja hi hawe'ea tauna. Tapi' manusia' mpokono-pi bengi ngkai baja, apa' dada'a kehi-ra. Toe pai' Alata'ala mpohuku' -ra.
					</seg>
					<seg id="b.JOH.3.20" type="verse">
						Hawe'ea tauna to mpobabehi kehi to dada'a, mpokahuku' baja. Uma-ra dota rata hi kabajaa-na, bona neo' mpai' kahiloa kehi-ra to dada'a.
					</seg>
					<seg id="b.JOH.3.21" type="verse">
						Tauna to monoa' kehi-ra rata hi kabajaa-na, bona kahiloa po'ingku-ra pai' bona monoto-mi kampotuku' -ra konoa Alata'ala.
					</seg>
					<seg id="b.JOH.3.22" type="verse">
						Oti toe, Yesus pai' ana'guru-na hilou hi tana' Yudea. Bula-ra hi ree, meniu' -ra mponiu' tauna to doko' jadi' topetuku' -na.
					</seg>
					<seg id="b.JOH.3.24" type="verse">
						Nto'u toe, Yohanes Topeniu' ko'ia-i ratarungku'. Meniu' -i hi ngata Ainon, uma molaa ngkai ngata Salim, apa' hi ree wori' ue. Butu eo-na tauna hilou mpopeniu' hi Yohanes.
					</seg>
					<seg id="b.JOH.3.25" type="verse">
						Rala-na ha'eo, ba hangkuja dua ana'guru Yohanes momehono' hante to Yahudi mpomehonoi' ada peniu' rala agama.
					</seg>
					<seg id="b.JOH.3.26" type="verse">
						Hilou-ramo hi Yohanes ra'uli' -ki: &quot;Guru, nukiwoi-pidi wengi tauna to dohe-ta hi dipo ue Yordan, to nutudo' -kakaie? Oe-imi ria, meniu' wo'o-i-hawo, pai' kawoo-woria' tauna lou hi Hi'a!&quot;
					</seg>
					<seg id="b.JOH.3.27" type="verse">
						Na'uli' Yohanes: &quot;Kita' manusia' uma mporata napa-napa ane uma pewai' -na Alata'ala.
					</seg>
					<seg id="b.JOH.3.28" type="verse">
						Ni'epe moto-mi wengi lolita-ku. Ku'uli': aku' bela Magau' Topetolo'. Pai' -a tumai-kuwo-le, tumai meri'ulu ngkai Hi'a mporodo-ki ohea-na.
					</seg>
					<seg id="b.JOH.3.29" type="verse">
						&quot;Ane rapa' -na hi susa' poncamokoa, topemua' -di-hana to jadi' poko-na, apa' hi'a-mi pue' tobine to rapemuai'. Ane bale-na topemua' -hawo-le, mokore-i mpopanene' -wadi-ki-hawo pai' mpe'epei hawa' -na. Pai' goe' -i mpo'epe libu' topemua'. Wae-mi-kuwo aku' -e, aku' hewa bale-na topemua'. Goe' -a, pai' gana kagoea' -ku, apa' kawoo-woria' tauna mpotuku' -i Yesus.
					</seg>
					<seg id="b.JOH.3.30" type="verse">
						Hi'a-mi to kana tepaiwongko tuwu' -na, pai' aku' kana tepai'ara' tuwu' -ku.&quot;
					</seg>
					<seg id="b.JOH.3.31" type="verse">
						Yesus, Hi'a-mi to tumai ngkai suruga, pai' meliu tuwu' -na ngkai hawe'ea. Tauna to ngkai dunia', bate manusia' biasa, pai' lolita-na mpololita napa-napa to jadi' hi dunia'. Aga Yesus, ngkai suruga-i-hana, pai' meliu tuwu' -na ngkai hawe'ea.
					</seg>
					<seg id="b.JOH.3.32" type="verse">
						Lolita-na mpololita napa to nahilo pai' to na'epe, tapi' uma ria to mpangala' lolita-na.
					</seg>
					<seg id="b.JOH.3.33" type="verse">
						Aga hema to mpangala' lolita-na mpo'uli': &quot;Bate makono-hanale lolita Alata'ala-e.&quot;
					</seg>
					<seg id="b.JOH.3.34" type="verse">
						Apa' Hi'a-mi to nasuro Alata'ala mpohowa' lolita-na, pai' Alata'ala mpowai' -i Inoha' Tomoroli' hante uma ria huka' -na.
					</seg>
					<seg id="b.JOH.3.35" type="verse">
						Alata'ala to Tuama mpoka'ahi' Ana' -na, pai' nawai' -imi hawe'ea kuasa-na.
					</seg>
					<seg id="b.JOH.3.36" type="verse">
						Tauna to mepangala' hi Ana' -na toei, mporata-ramo katuwua' to lompe' duu' kahae-hae-na. Tauna to uma mengkoru hi Ana' -na toei, uma-ra mporata katuwua'. Mporata roe Alata'ala lau-rada duu' kahae-hae-na.
					</seg>
				</div>
				<div id="b.JOH.4" type="chapter">
					<seg id="b.JOH.4.1" type="verse">
						To Parisi mpo'epe kawoo-woria' tauna to hilou mpopeniu' hi Yesus jadi' topetuku' -na, alaa-na meliu-pi kawori' -na topetuku' -na Yesus ngkai topetuku' -na Yohanes Topeniu'.
					</seg>
					<seg id="b.JOH.4.2" type="verse">
						(Kakoo-kono-na, bela-hawo Yesus to meniu', ana'guru-na to meniu'.)
					</seg>
					<seg id="b.JOH.4.3" type="verse">
						Jadi', kana'inca-na Yesus kara'epe-nami to Parisi kareba toe, malai-imi ngkai tana' Yudea hilou nculii' hi tana' Galilea.
					</seg>
					<seg id="b.JOH.4.4" type="verse">
						Rala pomako' -na tohe'e, kana mpotara tana' Samaria-i.
					</seg>
					<seg id="b.JOH.4.6" type="verse">
						Neo' tebua' -mi eo-na, rata-imi hi ngata to Samaria to rahanga' Sikar, uma molaa ngkai tana' to napewai' Yakub owi hi Yusuf ana' -na. Hi mali ngata toe, ria hameha' buwu to rahanga' buwu Yakub. Mohura-imi Yesus hi wiwi' buwu toe, apa' lenge' -imi momako'.
					</seg>
					<seg id="b.JOH.4.8" type="verse">
						Ana'guru-na kaliliu hilou hi ngata me'oli pongkoni'. Ko'ia mahae, rata hadua tobine to Samaria tumai ntomu'. Na'uli' Yesus mpo'uli' -ki: &quot;Totina, wai' -a-kuwo ue ku'inu.&quot;
					</seg>
					<seg id="b.JOH.4.9" type="verse">
						Konce tobine toei, apa' biasa-na to Yahudi morungku mposigalo-raka to Samaria. Toe pai' na'uli': &quot;Iko to Yahudi, aku' to Samaria-a. Napa pai' daho' -ko mperapii' -a ue?&quot;
					</seg>
					<seg id="b.JOH.4.10" type="verse">
						Na'uli' Yesus: &quot;Ane ke nu'inca kabohe rasi' to nawai' Alata'ala, pai' ane nu'inca-a kahema-ku Aku' to mperapii' -ko ue, tantu merapi' wo'o-ko-kowo hi Aku', pai' kuwai' -ko ue to tuwu'.&quot;
					</seg>
					<seg id="b.JOH.4.11" type="verse">
						Na'uli' tobine toei: &quot;Ngkaiapa-kona ue to tuwu' to nu'uli' tetu-e, bo uma-di ria potolou' -nue, hiaa' buwu toi monala-hana.
					</seg>
					<seg id="b.JOH.4.12" type="verse">
						Buwu toi sosora ngkai Yakub, ntu'a-kai owi. Hi'a nginu ue ngkai rei moto-i-hawo, wae wo'o ana' -na pai' porewua-na. Ha nu'uli' -kona meliu kabohe tuwu' -nu ngkai Yakub, pai' ma'ala-ko mpewai' ue to meliu kalompe' -na ngkai ue buwu toi-e?&quot;
					</seg>
					<seg id="b.JOH.4.13" type="verse">
						Na'uli' Yesus: &quot;Hawe'ea tauna to nginu ue ngkai buwu toi, ngkamara nculii' -ra-pidi mpai'.
					</seg>
					<seg id="b.JOH.4.14" type="verse">
						Tapi' hema to mpo'inu ue to kuwai' -raka, uma-rapa ngkamara duu' kahae-hae-na. Apa' ue to kuwai' -raka toe, jadi' ue tuwu' to mo'ili ncuu hi rala nono-ra-- batua-na, mporata-ra katuwua' to lompe' duu' kahae-hae-na.&quot;
					</seg>
					<seg id="b.JOH.4.15" type="verse">
						Na'uli' tobine toei: &quot;Ane wae, wai' -ama-kuna ue tetu, bona uma-apa ngkamara oa', pai' uma-apa mingki' tumai ntomu' butu eo-na hi rehe'i.&quot;
					</seg>
					<seg id="b.JOH.4.16" type="verse">
						Na'uli' Yesus: &quot;Koi' ulu, kio' tomane-nu, pai' -ko nculii' tumai.&quot;
					</seg>
					<seg id="b.JOH.4.17" type="verse">
						Na'uli' tobine toei: &quot;Uma-kuna motomanei-a.&quot; Na'uli' Yesus: &quot;Makono-di,
					</seg>
					<seg id="b.JOH.4.18" type="verse">
						apa' lima ngkani-mokole motomanei-e, pai' tomane-nu tetu-e lou, bela tomane-nu moto. Jadi', makono lia lolita-nu we'i-e.&quot;
					</seg>
					<seg id="b.JOH.4.19" type="verse">
						Na'uli' tobine toei: &quot;Ei', nabi-ko-tawo'!
					</seg>
					<seg id="b.JOH.4.20" type="verse">
						Kai' to Samaria, mepue' hi bulu' tohe'i moto-ka-kaiwo, hi bulu' pepuea' ntu'a-kai. Hiaa' koi' to Yahudi mpo'uli', kana hi Yerusalem-wadi pepuea' to makono.&quot;
					</seg>
					<seg id="b.JOH.4.21" type="verse">
						Na'uli' Yesus: &quot;Pangala' -mi lolita-ku toi: Rata mpai' tempo-na, uma-pi wule' hi Yerusalem-wadi tauna mpopue' Alata'ala, uma wo'o hi bulu' toi-wadi.
					</seg>
					<seg id="b.JOH.4.22" type="verse">
						Koi' to Samaria, uma ni'incai kahema-na to nipue'. Kai' to Yahudi, ki'inca kahema-na to kipue', apa' ria pojanci Alata'ala to mpo'uli' kalompea' manusia' mehuwu ngkai laintongo' to Yahudi.
					</seg>
					<seg id="b.JOH.4.23" type="verse">
						Tapi' rata mpai' tempo-na-- pai' toi-mi tempo-na-- tauna to mepue' mpu'u-mpu'u hi Alata'ala to Tuama, kana mpopue' -i hante kuasa Inoha' Tomoroli', pai' ntuku' ohea to makono. Pepue' to hewa toe-mi to napokono Alata'ala to Tuama.
					</seg>
					<seg id="b.JOH.4.24" type="verse">
						Alata'ala, Hi'a-mi Inoha'. Jadi', tauna to mpopue' -i, kana mepue' hante kuasa Inoha' Tomoroli' pai' ntuku' ohea to makono.&quot;
					</seg>
					<seg id="b.JOH.4.25" type="verse">
						Na'uli' tobine toei: &quot;Io', to ku'inca-na, rata mpai' Magau' Topetolo', to rahanga' Kristus. Ane rata-ipi mpai', Hi'a to mpakanoto omea hi kita'.&quot;
					</seg>
					<seg id="b.JOH.4.26" type="verse">
						Na'uli' Yesus: &quot;Aku' -mile toi-e, to mpololitai-ko wae-e lau.&quot;
					</seg>
					<seg id="b.JOH.4.27" type="verse">
						Bula-ra mololita, rata-ramo ana'guru-na ngkai ngata. Konce-ra mpohilo Yesus mpololitai hadua tobine. Aga uma haduaa to daho' mpopekune' tobine toei ba napa paraluu-na. Uma wo'o-ra daho' mpekune' Yesus ba napa pai' napololitai-i.
					</seg>
					<seg id="b.JOH.4.28" type="verse">
						Ngkai ree, tobine toei mpalahii-mi pontomua' -na hi ree, ncaliu hilou hi ngata mpo'uli' -raka hingka ngata-na:
					</seg>
					<seg id="b.JOH.4.29" type="verse">
						&quot;Kita hilou mpohilo tauna to mpolohu-ka hawe'ea gau' -ku. Meka' ba lue' Hi'a mpu'u-mi Magau' Topetolo' -e!&quot;
					</seg>
					<seg id="b.JOH.4.30" type="verse">
						Toe pai' hilou-ramo hi mali ngata doko' mpohirua' -ki Yesus.
					</seg>
					<seg id="b.JOH.4.31" type="verse">
						Lingku' -na tobine toe hilou hi rala ngata, ana'guru-na Yesus mpo'uli' -ki: &quot;Guru, mai-tamo ngkoni'.&quot;
					</seg>
					<seg id="b.JOH.4.32" type="verse">
						Aga na'uli' Yesus: &quot;Ria-ka-kuna koni' -ku to uma ni'incai.&quot;
					</seg>
					<seg id="b.JOH.4.33" type="verse">
						Momepekune' -ramo ana'guru-na ra'uli': &quot;Hema-die to mpowai' -i pongkoni' -e?&quot;
					</seg>
					<seg id="b.JOH.4.34" type="verse">
						Toe pai' Yesus mpo'uli' -raka: &quot;Pongkoni' -kule, mpotuku' konoa Pue' Ala to mposuro-a, pai' mposipolea pobago to nawai' -ka.
					</seg>
					<seg id="b.JOH.4.35" type="verse">
						Koi' biasa mpo'uli' lolita bulawa toi: Opo' mula-damo pai' lako' mepae-ta. Aga Aku' mpo'uli' -kokoi: Naa-dile, oe lau bonea to mperenene-damo pae-na pai' to hangaa rapepae-damo.
					</seg>
					<seg id="b.JOH.4.36" type="verse">
						Tauna to mepae bate mporata gaji' -ra, alaa-na topepae pai' to ntuja' goe' hangkaa-ngkania. Wua' to rapepae, batua-na, tauna to mporata katuwua' to lompe' duu' kahae-hae-na.
					</seg>
					<seg id="b.JOH.4.37" type="verse">
						Jadi', makono lolita bulawa to mpo'uli': 'Kahadua-na to ntuja', kahadua-na to mpepae.'
					</seg>
					<seg id="b.JOH.4.38" type="verse">
						Kuhubui-koi mpepae to bela tinuja' -ni. Tau ntani' -na to mpotuja', koi' to mpepae wua' pobago-ra.&quot;
					</seg>
					<seg id="b.JOH.4.39" type="verse">
						Hi ngata to Samaria toe, wori' tauna to mepangala' hi Yesus, apa' ra'epe lolita tobine toe we'i to mpo'uli': &quot;Nalohu-maka hawe'ea gau' -ku.&quot;
					</seg>
					<seg id="b.JOH.4.40" type="verse">
						Jadi', kahilou-rami mpohirua' -ki Yesus, pai' raperapi' bona mehani-i hi ngata-ra. Mehani mpu'u-imi hi ree romengia.
					</seg>
					<seg id="b.JOH.4.41" type="verse">
						Ngkai ree, kawoo-woria' tena pue' ngata to mepangala' hi Yesus, apa' ra'epe moto-mi lolita-na.
					</seg>
					<seg id="b.JOH.4.42" type="verse">
						Ra'uli' mpo'uli' -ki tobine toei: &quot;Wae lau kipangala' mpu'u-mi, uma muntu' ngkai lolita-nu iko-wadi. Apa' ki'epe ntilinga moto-mi lolita-na, pai' ki'inca Kahi'a-na mpu'u-mi Magau' Tompohore manusia' ngkai huku' jeko' -ra.&quot;
					</seg>
					<seg id="b.JOH.4.43" type="verse">
						Timpaliu romengia hi Samaria, Yesus mpokaliliu pomako' -na hilou hi tana' Galilea.
					</seg>
					<seg id="b.JOH.4.44" type="verse">
						Ria hangkani Yesus mpo'uli': &quot;Hadua nabi uma biasa rabila' hi ngata-na moto.&quot;
					</seg>
					<seg id="b.JOH.4.45" type="verse">
						Jadi', karata-na hi Galilea, tauna mpotarima-i hante kagoe' nono-ra, apa' ria-ra wengi hi Yerusalem mpokaralai eo bohe Paskah, pai' mpohilo hante mata-ra moto-mi hawe'ea anu mekoncehi to nababehi hi ria nto'u toe.
					</seg>
					<seg id="b.JOH.4.46" type="verse">
						Rata wo'o-imi Yesus hi ngata Kana hi Galilea, hi ngata pompobalia' -na ue jadi' anggur. Uma molaa ngkai Kana toe, ria hadua topohawa' hi ngata Kapernaum, to mobago hi tomi raja, peda' gaga ana' -na.
					</seg>
					<seg id="b.JOH.4.47" type="verse">
						Kana'epe-na topohawa' toei karata-na Yesus hi Galilea ngkai Yudea, hilou-imi hi ngata Kana mpohirua' -ki, na'uli' -ki: &quot;Pue', hilou-ta hi Kapernaum, nupaka'uri' -ka-kuwo ana' -ku, apa' neo' mate-imi.&quot;
					</seg>
					<seg id="b.JOH.4.48" type="verse">
						Na'uli' Yesus mpo'uli' -ki: &quot;Ane uma-koi mpohilo tanda mekoncehi pai' anu mobaraka', uma oa' -koi mepangala'!&quot;
					</seg>
					<seg id="b.JOH.4.49" type="verse">
						Na'uli' topohawa' toei: &quot;Pue', hilou-tamo sohi', mate mpai' ana' -ku!&quot;
					</seg>
					<seg id="b.JOH.4.50" type="verse">
						Na'uli' Yesus: &quot;Nculii' -moko, mo'uri' -imi ana' -nu.&quot; Napangala' mpu'u-mi topohawa' toei lolita Yesus, pai' nculii' mpu'u-imi-hawo.
					</seg>
					<seg id="b.JOH.4.51" type="verse">
						Hi lengko ohea-i-pidi, ba hangkuja dua batua-na mpotomu-i, ra'uli' -ki: &quot;Mo'uri' -imile ana' -nue!&quot;
					</seg>
					<seg id="b.JOH.4.52" type="verse">
						Napekune' -ramo: &quot;Jaa hangkuja-i mo'uri' -e?&quot; Ra'uli': &quot;Wengi, ba jaa satu mpo'eo tu, uma-ipi ngkelengi'.&quot;
					</seg>
					<seg id="b.JOH.4.53" type="verse">
						Nakiwoi-mi topohawa', nto'u-na toe mpu'u-mi wengi Yesus mpo'uli' -ki: &quot;Mo'uri' -imi ana' -nu.&quot; Ngkai ree, topohawa' toei pai' hira' hantomia, mepangala' -ramo hi Yesus.
					</seg>
					<seg id="b.JOH.4.54" type="verse">
						Toe-mi tanda mekoncehi karongkani-na to nababehi Yesus hi Galilea karata-na ngkai Yudea.
					</seg>
				</div>
				<div id="b.JOH.5" type="chapter">
					<seg id="b.JOH.5.1" type="verse">
						Oti toe, nculii' -imi Yesus hilou hi Yerusalem bona mpokaralai-i eo bohe to Yahudi hi ria.
					</seg>
					<seg id="b.JOH.5.2" type="verse">
						Hi Yerusalem, mohu' hi wobo' wala to rahanga' Wobo' Bima, ria wuhu', hi rala basa Yahudi hanga' -na Betesda. Ntololikia wuhu' toe, ria lima meha' pengkawinaraa.
					</seg>
					<seg id="b.JOH.5.3" type="verse">
						Hi retu, wori' tauna to peda'. Ria towero, ria tokejo, ria topungku, ntora turu hi pengkawinaraa, ((mpopea kamojago-na ue wuhu'.
					</seg>
					<seg id="b.JOH.5.4" type="verse">
						Apa' pontu-na ria mala'eka Pue' mana'u tumai hi wuhu' toe mpojago ue-na. Pai' hema to ri'ulu mehompo hi rala wuhu' nto'u ue-na mojago, mo'uri' -i ngkai haki' to natodohaka.))
					</seg>
					<seg id="b.JOH.5.5" type="verse">
						Ria hi ree hadua tomane, tolu mpulu' walu mpae-imi peda'.
					</seg>
					<seg id="b.JOH.5.6" type="verse">
						Yesus mpohilo-i turu hi ree, pai' na'inca kamahae-nami peda'. Napekune' -i: &quot;Dota-ko mo'uri'?&quot;
					</seg>
					<seg id="b.JOH.5.7" type="verse">
						Na'uli' topeda' toei: &quot;Pue', apa' uma-kuwo hema to mpokeni-a hilou rala wuhu' nto'u mojago ue-na. Ke lako' hilou-a-kuwo, to ntani' -na wo'o-mi to mpori'uluhi-a.&quot;
					</seg>
					<seg id="b.JOH.5.8" type="verse">
						Na'uli' Yesus mpo'uli' -ki: &quot;Memata-moko, lulu-mi ali' -nu, pai' mako' -moko.&quot;
					</seg>
					<seg id="b.JOH.5.9" type="verse">
						Kamo'uri' -nami tau toei, nalulu-mi ali' -na, pai' -i momako' -mi. Tohe'e jadi' hi Eo Sabat, eo pepuea' -ra to Yahudi.
					</seg>
					<seg id="b.JOH.5.10" type="verse">
						Toe pai' topoparenta to Yahudi mpokamaro tauna to lako' mo'uri' toei, ra'uli' -ki: &quot;Eo Sabat-hanale toe-e lau! Uma-ko ma'ala ngkeni ali' -nu.&quot;
					</seg>
					<seg id="b.JOH.5.11" type="verse">
						Na'uli' tauna toei: &quot;Apa' nahubui-a-kuwo tauna to mpaka'uri' -a we'i, na'uli' -ka: 'Lulu-mi ali' -nu pai' mako' -moko.'&quot;
					</seg>
					<seg id="b.JOH.5.12" type="verse">
						Rapekune' -i: &quot;Hema-i to mpohubui-ko ngkeni ali' -nue?&quot;
					</seg>
					<seg id="b.JOH.5.13" type="verse">
						Tapi' uma na'incai kahema-na to mpaka'uri' -i, apa' Yesus uma-pi ria hi ree, mpolia' hilou-imi hi olo' tauna to wori'.
					</seg>
					<seg id="b.JOH.5.14" type="verse">
						Uma mahae ngkai ree, Yesus mpohirua' -ki tauna toei hi Tomi Alata'ala, pai' na'uli' -ki: &quot;Mo'uri' -moko, neo' -pi-hawo mpobabehi jeko', bona neo' mpai' narumpa' -ko ba napa-napa to meliu kada'a-na.&quot;
					</seg>
					<seg id="b.JOH.5.15" type="verse">
						Ngkai ree, hilou-imi tauna toei mpohirua' -raka topoparenta to Yahudi, na'uli' -raka Kayesus-na to mpaka'uri' -i.
					</seg>
					<seg id="b.JOH.5.16" type="verse">
						Toe pai' topoparenta to Yahudi ntepu'u mpobalinai' Yesus, apa' mepaka'uri' -i-hana hi Eo Sabat.
					</seg>
					<seg id="b.JOH.5.17" type="verse">
						Yesus mpo'uli' -raka: &quot;Tuama-ku mobago duu' eo toi, pai' Aku' wo'o kana mobago.&quot;
					</seg>
					<seg id="b.JOH.5.18" type="verse">
						Ngkai ree, rahuduwukui-mi topoparenta to Yahudi mpali' ohea-ra mpopatehi-i. Apa' uma wule' kampotiboki-na ada hi Eo Sabat, tapi' na'uli' wo'o-hana ka'Alata'ala-na Tuama-na; jadi', napopohibalia-hana woto-na hante Alata'ala.
					</seg>
					<seg id="b.JOH.5.19" type="verse">
						Toe pai' na'uli' Yesus mpo'uli' -raka: &quot;Makono mpu'u lolita-ku toi: Aku' Ana' Alata'ala, uma-a bisa mobago ntuku' konoa-ku moto. Muntu' to kuhilo ngkai Tuama-ku, toe-mi to kupobago. Napa-napa bago Tuama-ku, tetu wo'o-kuwo bago-ku.
					</seg>
					<seg id="b.JOH.5.20" type="verse">
						Apa' Tuama-ku mpoka'ahi' -a, pai' napopohiloi-a hawe'ea to napobago. Kakupaka'uri' -na topeda' toe ngone ria, pai' kubabehi wo'o mpai' pobago to meliu kabohe-na ngkai toe, alaa-na konce mpu'u-mokoi mpai'.
					</seg>
					<seg id="b.JOH.5.21" type="verse">
						Hewa Tuama-ku mpopemata tomate pai' mpowai' -ra katuwua', wae wo'o Aku' mpowai' katuwua' hi hema-hema to kupelihi.
					</seg>
					<seg id="b.JOH.5.22" type="verse">
						Tuama-ku moto uma mpobotuhi kara-kara manusia'. Hawe'ea kuasa pompobotuhi natonu-mi hi Aku' Ana' -na.
					</seg>
					<seg id="b.JOH.5.23" type="verse">
						Nababehi toe, bona hawe'ea tauna mpobila' -a hewa pompobila' -ra Tuama-ku. Hema to uma mpobila' -a, uma wo'o-ra mpobila' Tuama-ku to mposuro-a.
					</seg>
					<seg id="b.JOH.5.24" type="verse">
						&quot;Makono mpu'u lolita-ku toi: Hema to mpo'epe lolita-ku pai' -ra mepangala' hi Pue' Ala to mposuro-a, bate mporata-ra katuwua' to lompe' duu' kahae-hae-na. Uma-ra mpai' rahuku' sabana jeko' -ra. Tebahaka-ramo ngkai kamatea, mporata-ramo katuwua'.
					</seg>
					<seg id="b.JOH.5.25" type="verse">
						Makono mpu'u lolita-ku toi: Rata mpai' tempo-na-- pai' toi-mi tempo-na-- tauna tomate mpo'epe libu' Ana' Alata'ala, pai' hira' to mpo'epe mporata katuwua' to bo'u.
					</seg>
					<seg id="b.JOH.5.26" type="verse">
						Apa' hewa Tuama-ku mobaraka' mpowai' katuwua', wae wo'o nawai' -a baraka' mpowai' katuwua'.
					</seg>
					<seg id="b.JOH.5.27" type="verse">
						Nawai' wo'o-a kuasa mpobotuhi kara-kara manusia', apa' Aku' Ana' Manusia'.
					</seg>
					<seg id="b.JOH.5.28" type="verse">
						&quot;Neo' nipokakonce lolita-ku toi, apa' rata mpai' tempo-na hawe'ea tauna to hi rala daeo' mpo'epe libu' -ku,
					</seg>
					<seg id="b.JOH.5.29" type="verse">
						pai' -ra memata ngkai daeo' -ra. To mpobabehi gau' to lompe' rapopemata bona mporata katuwua' to lompe'. To mpobabehi gau' to dada'a rapopemata bona rahuku'.
					</seg>
					<seg id="b.JOH.5.30" type="verse">
						&quot;Aku', uma-a bisa mpobabehi napa-napa ntuku' konoa-ku moto. Kubotuhi ntuku' to nahawai' -ka Alata'ala. Pobotuhi-ku monoa', apa' uma-a mpotuku' dota-ku moto, mpotuku' -a kadota-na Pue' Ala to mposuro-a.
					</seg>
					<seg id="b.JOH.5.31" type="verse">
						&quot;Ane ke Aku' moto-wadi to mpo'uli' ka'Aku' -na suro Alata'ala, pai' uma ria tau ntani' -na to mposabii' -a, uma ni'incai ba makono lolita-ku ba uma-di.
					</seg>
					<seg id="b.JOH.5.32" type="verse">
						Tapi' ria moto kahadua-na to mposabii' -a, pai' ku'inca kamakono-na posabi' -na toe.
					</seg>
					<seg id="b.JOH.5.33" type="verse">
						Koi' mpohubui doo-ni hilou hi Yohanes Topeniu' wengi, pai' na'uli' -miraka posabi' -na. Napa to na'uli' toe, bate makono omea.
					</seg>
					<seg id="b.JOH.5.34" type="verse">
						Aga kakoo-kono-na uma kuparaluu posabi' ngkai manusia'. Kupopokiwoii-koi lolita-na Yohanes toe-e, bona mporata-koi kalompea'.
					</seg>
					<seg id="b.JOH.5.35" type="verse">
						Yohanes toei hewa lampu to mehini pai' ngkeni kabajaa-na hi koi'. Pai' koi', goe' lia moto-koi mpo'epe lolita-na. Aga kagoe' -ni tetu hampai' -wadi.
					</seg>
					<seg id="b.JOH.5.36" type="verse">
						&quot;Aga Aku', ria-ka-kuna sabi' to mpakanoto kahema-ku, pai' sabi' toei meliu ngkai posabi' -na Yohanes. Ane ninaa lompe' pobago-ku, toe-mile to mposabii' kahema-kue. Napa to kupobago hewa toe lau, pobago to nahawai' -ka Tuama-ku bona kuposipolea. Pobago-ku toi-mi to mpakanoto ka'Aku' -na suro Tuama-ku.
					</seg>
					<seg id="b.JOH.5.37" type="verse">
						Pai' meliu ngkai toe, Tuama-ku to mposuro-a, Hi'a moto-mi jadi' sabi' -ku mpo'uli' kahema-ku. Tapi' koi', ko'ia hangkania ni'epei libu' -na, ko'ia nihiloi lence-na.
					</seg>
					<seg id="b.JOH.5.38" type="verse">
						Lolita-na uma nitimamahi hi rala nono-ni, apa' uma-koi mepangala' hi Aku' to nasuro.
					</seg>
					<seg id="b.JOH.5.39" type="verse">
						Koi' mpewulihi' ihi' Buku Tomoroli', apa' ni'uli' mporata-koi katuwua' to lompe' duu' kahae-hae-na ngkai Buku Tomoroli' toe. Hiaa' Buku Tomoroli' moto wo'o-mi to mpotompo'wiwi-a.
					</seg>
					<seg id="b.JOH.5.40" type="verse">
						Aga nau' wae, uma oa' -koi dota tumai hi Aku', bona mporata katuwua' to lompe' toe.
					</seg>
					<seg id="b.JOH.5.41" type="verse">
						&quot;Uma-a mpopebila' hi manusia'.
					</seg>
					<seg id="b.JOH.5.42" type="verse">
						Apa' ku'inca moto-koi, ka'uma-na ria ahi' -ni hi Alata'ala.
					</seg>
					<seg id="b.JOH.5.43" type="verse">
						Katumai-ku toi, mpokeni-a hanga' -na Tuama-ku, aga uma-koi dota mpotarima-a. Ane ria to tumai mpokeni hanga' -ra moto-wadi, nitarima lau-ra.
					</seg>
					<seg id="b.JOH.5.44" type="verse">
						Beiwa kamepangala' -ni hi Aku' -e, apa' doko' rabila' doo-wadi-koi, uma-koi mpali' pebila' to ngkai Alata'ala to Hadudua.
					</seg>
					<seg id="b.JOH.5.45" type="verse">
						Aga neo' ni'uli' wae, Aku' mpai' to mpakilu-koi hi Tuama-ku. Nabi Musa moto-mi to mpakilu-koi. Ni'uli' -koina ngkai petuku' -ni hi hawa' Musa pai' -koi mporata kalompea'.
					</seg>
					<seg id="b.JOH.5.46" type="verse">
						Tapi' ane bongko nipangala' mpu'u-i Musa, tantu nipangala' wo'o-a Aku' -e, apa' napa to na'uki' Musa, Aku' -mi kadungkua-na.
					</seg>
					<seg id="b.JOH.5.47" type="verse">
						Bangku' to na'uki' Musa uma nipangala', peliu-liu-nami ka'uma-na nipangala' lolita-ku.&quot;
					</seg>
				</div>
				<div id="b.JOH.6" type="chapter">
					<seg id="b.JOH.6.1" type="verse">
						Oti toe, hilou-imi Yesus hi dipo Rano Galilea, to rahanga' wo'o Rano Tiberias.
					</seg>
					<seg id="b.JOH.6.2" type="verse">
						Wori' lia tauna mpotuku' -i, apa' rahilo hawe'ea tanda mekoncehi to nababehi, mpaka'uri' topeda'.
					</seg>
					<seg id="b.JOH.6.3" type="verse">
						Manake' -i lou hi panapa bulu' hante ana'guru-na, pai' mohura-imi hi ree.
					</seg>
					<seg id="b.JOH.6.4" type="verse">
						Nto'u toe, neo' rata-mi eo bohe agama Yahudi to rahanga' Eo Paskah.
					</seg>
					<seg id="b.JOH.6.5" type="verse">
						Yesus mponaa ntololikia-na, nahilo-hawo, mo'iko-ra-damo tauna tumai mpomohui' -i. Na'uli' mpo'uli' -ki Filipus: &quot;Hiapa-ta me'oli pongkoni', tapokoni' -raka tauna to wori' toera lau?&quot;
					</seg>
					<seg id="b.JOH.6.6" type="verse">
						(Kakoo-kono-na, na'inca ami' moto-mi napa mpai' to nababehi. Napekune' hewa toe hi Filipus, apa' doko' naponciloi pepangala' -na.)
					</seg>
					<seg id="b.JOH.6.7" type="verse">
						Na'uli' Filipus: &quot;Nau' ro'atu doi pera' tapope'oli-ki pongkoni' pai' butu dua-ra tawai' hore hangkedi' -wadi, uma oa' hono'.&quot;
					</seg>
					<seg id="b.JOH.6.8" type="verse">
						Ngkai ree, hadua ana'guru-na to rahanga' Andreas, ompi' -na Simon Petrus, mpo'uli':
					</seg>
					<seg id="b.JOH.6.9" type="verse">
						&quot;Ohe'i hadua ana' to mobokui lima meha' roti pai' tinapa uru roma'a, aga napa-mile kalaua-na hi tauna to wori' hewa toe-e lau?&quot;
					</seg>
					<seg id="b.JOH.6.10" type="verse">
						Na'uli' Yesus: &quot;Hubui-ramo mohura!&quot; Jadi' mohura-ramo hi kowo' raponcawa ali', apa' wori' kowo' hi ree. Hi olo' ntodea toe, ria ba lima ncobu paka' tomane.
					</seg>
					<seg id="b.JOH.6.11" type="verse">
						Ngkai ree, na'ala' -mi roti, na'uli' tarima kasi hi Alata'ala, pai' nabagi-bagi hi tauna to wori' to mohura. Hewa toe wo'o pompobabehi-na hante bau' uru. Ngkoni' -ramo omea duu' -ra bohu.
					</seg>
					<seg id="b.JOH.6.12" type="verse">
						Bohu-ramo omea, na'uli' Yesus hi ana'guru-na: &quot;Rumpu-koi toro-na, bona neo' ria to rakerei.&quot;
					</seg>
					<seg id="b.JOH.6.13" type="verse">
						Rarumpu mpu'u-mi, hampulu' roluncu-pi toro-na ngkai lima meha' roti to rakoni' tauna to wori' we'i.
					</seg>
					<seg id="b.JOH.6.14" type="verse">
						Karahilo-na ntodea tanda mekoncehi tohe'e, momepololitai-ramo, ra'uli': &quot;Hi'a mpu'u-mi-tawo' nabi to rajanci owi-e, to ra'uli' rata mpai' hi dunia' toi-e!&quot;
					</seg>
					<seg id="b.JOH.6.15" type="verse">
						Jadi', ria patuju-ra doko' mpewuku-i jadi' magau' -ra. Kana'inca-na Yesus patuju-ra toe, malai-imi ngkai ree hilou hi bulu' -na.
					</seg>
					<seg id="b.JOH.6.16" type="verse">
						Ncimonou' tohe'e, mana'u-ramo ana'guru-na hilou hi rano mpopea-i.
					</seg>
					<seg id="b.JOH.6.17" type="verse">
						Rapopea duu' mobengi, ko'ia oa' -i rata. Jadi', mosakaya moto-ramo hilou mpotoa' ngata Kapernaum.
					</seg>
					<seg id="b.JOH.6.18" type="verse">
						Bula-ra mosakaya toe, rata ngolu' bohe mporumpa' -ra, alaa-na bohe balumpa hi rano.
					</seg>
					<seg id="b.JOH.6.19" type="verse">
						Lima ba ono kilo-ramo ngkai talinti, rahilo-rawo, etu-imi tumai Yesus momako' hi lolo ue mpototopa-ra. Aga uma ra'incai Kayesus-na. Me'eka' lia-ramo.
					</seg>
					<seg id="b.JOH.6.20" type="verse">
						Na'uli' Yesus: &quot;Neo' me'eka'! Aku' -mile toi-e.&quot;
					</seg>
					<seg id="b.JOH.6.21" type="verse">
						Mpo'epe toe-di, goe' -ramo mpodoa Yesus hi rala sakaya. Pesua' -na Yesus hi rala sakaya, rata-ramo hi wiwi' talinti to ratoa'.
					</seg>
					<seg id="b.JOH.6.22" type="verse">
						Kampeneo-na, wori' tauna hi dipo rano mpopali' Yesus, ra'uli': &quot;Hiapa-imidie? Uma-idi mohawi' sakaya dohe ana'guru-nae ngone. Hiaa' uma ria sakaya ntani' -na hi rei ngone, muntu' sakaya to rahawi' ana'guru-na-wadi.&quot;
					</seg>
					<seg id="b.JOH.6.23" type="verse">
						Ngkai ree, rata wo'o tauna ngkai ngata Tiberias hi rala sakaya-ra, pai' -ra mencore mohu' hi pongkonia' -ra ntodea wengi, to mpokoni' roti to nagane' Pue' Yesus.
					</seg>
					<seg id="b.JOH.6.24" type="verse">
						Kara'inca-na ntodea ka'uma-napi ria Yesus hi ree, ntahawe' ana'guru-na uma wo'o-pi ria, mosakaya wo'o-ramo-rawo hilou hi Kapernaum mpopali' -i.
					</seg>
					<seg id="b.JOH.6.25" type="verse">
						Karata-ra ntodea hi dipo rano mpohirua' -ki Yesus, rapekune' -i: &quot;Nto'uma-ko rata hi rehe'i-e, Guru?&quot;
					</seg>
					<seg id="b.JOH.6.26" type="verse">
						Na'uli' Yesus: &quot;Makono mpu'u lolita-ku toi: Ku'inca moto-le patuju-ni mpali' -ae. Uma ba kani'inca-na batua-na tanda mekoncehi to kubabehi. Nipali' -ale apa' bohu-mokoi kupokoni'.
					</seg>
					<seg id="b.JOH.6.27" type="verse">
						Neo' -koi mobago mpali' pongkoni' to sohi' oti pai' waha'. Mobago-koi mpali' pongkoni' to uma ria kawahaa' -na pai' to mpowai' katuwua' to lompe' duu' kahae-hae-na. Aku' Ana' Manusia' to mpowai' -koi pongkoni' tohe'e, apa' Alata'ala to Tuama mpotudo' ka'Aku' -nami to napelihi pai' to napokono.&quot;
					</seg>
					<seg id="b.JOH.6.28" type="verse">
						Mepekune' -ra ntodea: &quot;Napa to kana kipobago bona pobago-kai ntuku' konoa Alata'ala?&quot;
					</seg>
					<seg id="b.JOH.6.29" type="verse">
						Na'uli' Yesus: &quot;Toi-mile pobago to napokono Alata'ala-e: mepangala' hi Aku' to nasuro.&quot;
					</seg>
					<seg id="b.JOH.6.30" type="verse">
						Ra'uli' wo'o-mi ntodea: &quot;Ane wae, tanda napa to nupopohiloi-kakai, bona kipangala' -ko kangkai Alata'ala-na mpu'u-ko? Napa to nubabehi?
					</seg>
					<seg id="b.JOH.6.31" type="verse">
						Wai' -ka-kaiwo pongkoni', hewa to rakoni' ntu'a-ta owi. Bula-ra hi papada to wao', ngkoni' -ra pongkoni' to rahanga' manna, hewa to te'uki' hi rala Buku Tomoroli': 'Nawai' -ra pongkoni' ngkai suruga.'&quot;
					</seg>
					<seg id="b.JOH.6.32" type="verse">
						Na'uli' Yesus: &quot;Makono mpu'u lolita-ku toi: Bela nabi Musa owi to mpowai' pongkoni' ngkai suruga. Tempo toi-e, Tuama-ku-hana to mpowai' -koi pongkoni' to mpu'u-mpu'u ngkai suruga.
					</seg>
					<seg id="b.JOH.6.33" type="verse">
						Pongkoni' to nawai' Alata'ala, batua-na, to mana'u tumai ngkai suruga pai' to mpowai' katuwua' hi manusia'.&quot;
					</seg>
					<seg id="b.JOH.6.34" type="verse">
						Ra'uli' -ki ntodea: &quot;Ane wae, wai' -ka-kaiwo pongkoni' tetu butu-butu eo-na!&quot;
					</seg>
					<seg id="b.JOH.6.35" type="verse">
						Na'uli' Yesus: &quot;Aku' toi-mi pongkoni' to mpowai' katuwua'. Hema to tumai hi Aku' uma-rapa mo'oro', pai' hema to mepangala' hi Aku' uma-rapa ngkamara, duu' kahae-hae-na.
					</seg>
					<seg id="b.JOH.6.36" type="verse">
						Aga hewa to ku'uli' we'i, nau' nihilo-ama, uma oa' -a nipangala'.
					</seg>
					<seg id="b.JOH.6.37" type="verse">
						Hawe'ea tauna to nawai' -maka Tuama-ku, bate tumai hi Aku'. Pai' hema-hema to tumai hi Aku', bate kutarima-i pai' uma-i kupopalai.
					</seg>
					<seg id="b.JOH.6.38" type="verse">
						Apa' tumai-a ngkai suruga, uma mpobabehi konoa-ku moto. Tumai-a mpobabehi konoa-na Alata'ala to mposuro-a.
					</seg>
					<seg id="b.JOH.6.39" type="verse">
						Toi-mi konoa-na: bona ngkai hawe'ea tauna to nawai' -ka, neo' mpai' ria haduaa to moronto, bate kupopemata-ra omea hi Eo Kiama.
					</seg>
					<seg id="b.JOH.6.40" type="verse">
						Toi-mi konoa Tuama-ku: bona hawe'ea to mpohilo pai' to mepangala' hi Aku' Ana' -na mporata katuwua' to lompe' duu' kahae-hae-na, pai' kupopemata-ra hi Eo Kiama.&quot;
					</seg>
					<seg id="b.JOH.6.41" type="verse">
						Ngkai ree, mparangkunutia-ramo to Yahudi, apa' na'uli' -hana Yesus, Hi'a-mi pongkoni' to mana'u tumai ngkai suruga.
					</seg>
					<seg id="b.JOH.6.42" type="verse">
						Momepololitai-ramo ra'uli': &quot;Ah, Hi'a toe-le Yesus, ana' Yusuf. Ta'inca moto tina-na pai' tuama-na. Napa-di-hana pai' na'uli' ngkai suruga-ie?&quot;
					</seg>
					<seg id="b.JOH.6.43" type="verse">
						Na'uli' Yesus mpo'uli' -raka: &quot;Neo' -koi ngkunuti.
					</seg>
					<seg id="b.JOH.6.44" type="verse">
						Uma ria haduaa to ma'ala tumai hi Aku', ane uma-ra nakeni Tuama-ku to mposuro-a. Pai' kupopemata-ra omea hi Eo Kiama.
					</seg>
					<seg id="b.JOH.6.45" type="verse">
						Hi rala sura nabi-nabi owi te'uki' hewa toi: 'Alata'ala mpotudui' hawe'ea topetuku' -na.' Jadi', hawe'ea tauna to mpo'epe pai' mpotarima tudui' -na Tuama-ku, bate tumai-ra hi Aku'.
					</seg>
					<seg id="b.JOH.6.46" type="verse">
						Aga neo' ni'uli' wae, ria mpu'u-ramo to mpohilo Tuama-ku. Muntu' Aku' -wadi to mpohilo-i, apa' Aku' ngkai Alata'ala-a-kuna.
					</seg>
					<seg id="b.JOH.6.47" type="verse">
						Makono mpu'u lolita-ku toi: hema to mepangala' hi Aku', mporata-ramo katuwua' to lompe' duu' kahae-hae-na.
					</seg>
					<seg id="b.JOH.6.48" type="verse">
						Aku' -mi pongkoni' to mpowai' katuwua'.
					</seg>
					<seg id="b.JOH.6.49" type="verse">
						&quot;Pongkoni' to rahanga' manna to rakoni' ntu'a-ni owi hi papada to wao' uma mpowai' katuwua', apa' mate omea moto-ra.
					</seg>
					<seg id="b.JOH.6.50" type="verse">
						Aga uma hewa toe ane pongkoni' to mana'u tumai ngkai suruga. Hema-hema to ngkoni' pongkoni' toi, uma-ra mate.
					</seg>
					<seg id="b.JOH.6.51" type="verse">
						Aku' toi-mi pongkoni' to mana'u tumai ngkai suruga, pongkoni' to tuwu'. Tauna to ngkoni' pongkoni' toi tuwu' duu' kahae-hae-na. Pongkoni' to tuwu' tohe'i, batua-na woto-ku to kupewai' bona manusia' mporata katuwua'.&quot;
					</seg>
					<seg id="b.JOH.6.52" type="verse">
						Kara'epe-na to Yahudi lolita-na Yesus toe, momehono' -ramo himpau hira', ra'uli': &quot;Beiwa-i ma'ala mpewai' woto-na hi kita' bona takoni' -e?&quot;
					</seg>
					<seg id="b.JOH.6.53" type="verse">
						Toe pai' na'uli' -raka: &quot;Makono mpu'u lolita-ku toi: Ane uma nikoni' woto-ku, Aku' Ana' Manusia', pai' uma ni'inu raa' -ku, uma-koi mporata katuwua' kao' -ni.
					</seg>
					<seg id="b.JOH.6.54" type="verse">
						Tauna to ngkoni' woto-ku pai' nginu raa' -ku, mporata-ramo katuwua' to lompe' duu' kahae-hae-na, pai' kupopemata-ra hi Eo Kiama.
					</seg>
					<seg id="b.JOH.6.55" type="verse">
						Apa' woto-ku pongkoni' mpu'u, pai' raa' -ku ininu mpu'u.
					</seg>
					<seg id="b.JOH.6.56" type="verse">
						Tauna to ngkoni' woto-ku pai' nginu raa' -ku, tida-ra hintuwu' hante Aku', pai' Aku' hante hira'.
					</seg>
					<seg id="b.JOH.6.57" type="verse">
						&quot;Tuama-ku to mposuro-a, Hi'a-mi pehupaa' katuwua', pai' Aku' tuwu' ngkai Hi'a. Wae wo'o tauna to ngkoni' woto-ku, mporata-ra katuwua' ngkai Aku'.
					</seg>
					<seg id="b.JOH.6.58" type="verse">
						Toi mpu'u-mile pongkoni' to mana'u ngkai suruga-e, uma hewa manna to rakoni' ntu'a-ni owi. Nau' -ra ngkoni' manna toe, bate mate oa' -ra. Tapi' tauna to ngkoni' pongkoni' toi-e, tuwu' -ra duu' kahae-hae-na.&quot;
					</seg>
					<seg id="b.JOH.6.59" type="verse">
						Yesus mpololita hawe'ea toe nto'u petudui' -na hi tomi posampayaa hi Kapernaum.
					</seg>
					<seg id="b.JOH.6.60" type="verse">
						Kampo'epe-ra lolita Yesus toe we'i, wori' topetuku' -na mpo'uli': &quot;Ah! Mokoro rahi tudui' toe-e. Hema mpai' to mpokule' mpotuku'!&quot;
					</seg>
					<seg id="b.JOH.6.61" type="verse">
						Ntaa' na'inca moto-di Yesus kangkunuti-ra topetuku' -nae. Toe pai' na'uli' -raka: &quot;Ha nipokedi' nono mpo'epe tudui' -ku we'i?
					</seg>
					<seg id="b.JOH.6.62" type="verse">
						Ane wae-di, beiwa mpai' ane nihilo-apa, Aku' Ana' Manusia', ngkahe' nculii' hilou hi po'ohaa' -ku ami'?
					</seg>
					<seg id="b.JOH.6.63" type="verse">
						Inoha' Alata'ala-hana to mpowai' katuwua'. Kuasa manusia' uma ria kalaua-na. Lolita to kupohowa' -kokoi mehuwu ngkai Inoha' Alata'ala pai' mpowai' katuwua'.
					</seg>
					<seg id="b.JOH.6.64" type="verse">
						Aga nau' wae, ria moto-koi hantongo' to uma mepangala'.&quot; Yesus mpo'uli' hewa toe apa' na'inca ami' -mi ngkai lomo' -na kahema-ra to uma mepangala' hi Hi'a, pai' na'inca wo'o kahema-na mpai' to mpobalu' -i hi bali' -na.
					</seg>
					<seg id="b.JOH.6.65" type="verse">
						Na'uli' wo'o-mi Yesus: &quot;Toe pai' ku'uli' -mi we'i, uma haduaa to ma'ala tumai hi Aku' ane uma-ra napiliu Tuama-ku.&quot;
					</seg>
					<seg id="b.JOH.6.66" type="verse">
						Ntepu'u ngkai tempo toe, wori' topetuku' -na Yesus mpalahii-i. Uma-rapa dota mpotuku' -i.
					</seg>
					<seg id="b.JOH.6.67" type="verse">
						Jadi', mepekune' wo'o-imi hi ana'guru-na to hampulu' rodua, na'uli': &quot;Ha malai wo'o-koi mpai' koi' -e?&quot;
					</seg>
					<seg id="b.JOH.6.68" type="verse">
						Na'uli' Simon Petrus: &quot;Ha hilou hi hema-makai mpai' Pue'? Iko-wadi to mpohowa' lolita to mpowai' katuwua' to lompe' duu' kahae-hae-na.
					</seg>
					<seg id="b.JOH.6.69" type="verse">
						Kipangala' -mi pai' ki'inca ka'Iko-na Suro to moroli' ngkai Alata'ala.&quot;
					</seg>
					<seg id="b.JOH.6.70" type="verse">
						Na'uli' Yesus: &quot;Aku' moto-mile to mpelihi-koi to hampulu' rodua toi-e. Nau' wae, hadua ngkai koi' mewali seta mpai'.&quot;
					</seg>
					<seg id="b.JOH.6.71" type="verse">
						To natoa' Yesus, Yudas ana' Simon Iskariot. Apa' nau' Yudas hadua ngkai ana'guru-na to hampulu' rodua, hi'a mpai' to mpobalu' Yesus hi bali' -na.
					</seg>
				</div>
				<div id="b.JOH.7" type="chapter">
					<seg id="b.JOH.7.1" type="verse">
						Oti toe, Yesus modao' hi tana' Galilea. Uma-ipi dota hilou hi tana' Yudea, apa' topoparenta to Yahudi hi ria doko' mpopatehi-i.
					</seg>
					<seg id="b.JOH.7.2" type="verse">
						Nto'u toe, neo' rata-mi eo bohe to Yahudi to rahanga' Posusa' Pobamaru'.
					</seg>
					<seg id="b.JOH.7.3" type="verse">
						Jadi', ompi' -na Yesus mpobawai-i hilou hi Yudea mpokaralai eo bohe toe, ra'uli' -ki: &quot;Neo' -hawo ntora hi rehe'i! Hilou-tamo hi Yudea, bona topetuku' -nu mpohilo anu mekoncehi to nubabehi.
					</seg>
					<seg id="b.JOH.7.4" type="verse">
						Uma-ko mpai' jadi' tau bohe ane ntora hi rehe'i-wadi-ko. Ane mpobabehi anu mekoncehi mpu'u-ko, popohiloi hawe'ea tauna hi dunia'!&quot;
					</seg>
					<seg id="b.JOH.7.5" type="verse">
						Hewa toe-mi lolita-ra ompi' -na Yesus, apa' uma wo'o-ra-rawo mepangala' hi Hi'a.
					</seg>
					<seg id="b.JOH.7.6" type="verse">
						Na'uli' Yesus mpo'uli' -raka: &quot;Ko'ia rata tempo-na kupopehuwu woto-ku. Ane koi' -koina, uma beiwa ba nto'uma-koi hilou hi Yerusalem,
					</seg>
					<seg id="b.JOH.7.7" type="verse">
						apa' uma ria tauna to mpokahuku' -koi. Aku' -e, rapokahuku' -a-kuna tauna to dada'a hi dunia' toi, apa' ntora ku'uli' -raka kadada'a kehi-ra.
					</seg>
					<seg id="b.JOH.7.8" type="verse">
						Meri'ulu-mokoi hilou hi posusaa' toe ria. Aku', ko'ia-a-kuna hilou, apa' ko'ia rata tempo-ku.&quot;
					</seg>
					<seg id="b.JOH.7.9" type="verse">
						Wae-mi lolita Yesus hi ompi' -na, pai' tida moto-imi hi Galilea.
					</seg>
					<seg id="b.JOH.7.10" type="verse">
						Hilou mpu'u-ramo ompi' -na Yesus hi Yerusalem bona mpokaralai Posusa' Pobamaru' hi ria. Ntaa' metuku' bongo moto-idi-hawo Yesus-e, aga hadudua-na bona neo' ra'incai ntodea.
					</seg>
					<seg id="b.JOH.7.11" type="verse">
						Hi posusaa' toe, topoparenta to Yahudi ntora mpopali' -i, ra'uli': &quot;Hiapa-imidi Yesus-e?&quot;
					</seg>
					<seg id="b.JOH.7.12" type="verse">
						Pai' ntodea wo'o, mparanusi-ramo mpotompo'wiwi-i. Ria-ra to mpo'uli': &quot;Tauna to lompe' moto-i-hawo.&quot; Hantongo' wo'o mpo'uli': &quot;Uma-di! Topebagiu-i-hana!&quot;
					</seg>
					<seg id="b.JOH.7.13" type="verse">
						Tapi' uma haduaa to daho' mpolonto', apa' me'eka' wo'o-ra wa hi topoparenta to Yahudi.
					</seg>
					<seg id="b.JOH.7.14" type="verse">
						Pentongoa' posusa' tohe'e, Yesus mesua' hi rala Tomi Alata'ala, pai' natepu'u-mi metudui'.
					</seg>
					<seg id="b.JOH.7.15" type="verse">
						Konce-ra topoparenta to Yahudi mpo'epe tudui' -na, ra'uli': &quot;Beiwa pai' na'inca ihi' Buku Tomoroli', bo uma-i-hawo mosikola-e?&quot;
					</seg>
					<seg id="b.JOH.7.16" type="verse">
						Na'uli' Yesus mpo'uli' -raka: &quot;To kutudui' -kokoile, tudui' ngkai Alata'ala to mposuro-a, bela tudui' -ku moto.
					</seg>
					<seg id="b.JOH.7.17" type="verse">
						Hema to doko' mpobabehi konoa Alata'ala, ra'inca mpai' kangkaiapa-na tudui' -ku toi, ba ngkai Alata'ala mpu'u-di ba lolita-ku moto-wadi.
					</seg>
					<seg id="b.JOH.7.18" type="verse">
						Tauna to mpokeni lolita-na moto, mpope'une' -i-wadi. Tapi' tauna to mpali' karabilaa' -na Alata'ala to mposuro-i, tauna to monoa' -i, uma ria pebagiua-na.
					</seg>
					<seg id="b.JOH.7.19" type="verse">
						Nabi Musa owi mpowai' -koi Atura Pue'. Tapi' uma-koi ria haduaa to mpotuku' Atura toe. Napa pai' doko' nipatehi-a?&quot;
					</seg>
					<seg id="b.JOH.7.20" type="verse">
						Ra'uli' ntodea: &quot;Wuli-ko! Hema to doko' mpopatehi-ko?&quot;
					</seg>
					<seg id="b.JOH.7.21" type="verse">
						Na'uli' Yesus: &quot;Mekehele-koi, apa' mpaka'uri' -a tauna hi Eo Sabat.
					</seg>
					<seg id="b.JOH.7.22" type="verse">
						Hiaa' koi' wo'o mobago moto hi Eo Sabat ane mpobabehi-koi ada petini'. Nabi Musa owi mpohubui-koi mpotini' ana' -ni. (Tapi' kakoo-kono-na ada petini' toe ngkai ntu'a-ta owi to meri'ulu ngkai Musa, bela ngkai Musa moto.) Ane ria ana' -ni to kana ratini' hi Eo Sabat, bate nitini' moto-i.
					</seg>
					<seg id="b.JOH.7.23" type="verse">
						Jadi', ane metini' -koi hi Eo Sabat bona neo' ntiboki Atura Musa, napa pai' nikaroe-a apa' mpaka'uri' -a tauna hi Eo Sabat bona hobo' woto-na lompe'?
					</seg>
					<seg id="b.JOH.7.24" type="verse">
						Neo' ranaa to kahiloa hi mali-na-wadi. Pakanoa' powile-ni bona nihilo napa to makono.&quot;
					</seg>
					<seg id="b.JOH.7.25" type="verse">
						Kara'epe-na pue' ngata Yerusalem lolita-na Yesus toe, ingu' -ramo. Ria-ra to mpo'uli': &quot;Ha bela tauna toe-imi mai to rapali' pangkeni-ta, doko' rapatehi-e?
					</seg>
					<seg id="b.JOH.7.26" type="verse">
						Hiaa' he'e-imi mai metudui' hante uma ria kakoo-koroa' -na, pai' uma hema to mpokamaro-i. Ba lue' ra'inca lau-mi pangkeni-ta Kahi'a-na Magau' Topetolo' -e?
					</seg>
					<seg id="b.JOH.7.27" type="verse">
						Aga uma-hawo masipato' Kahi'a-na Magau' Topetolo', apa' ta'inca kangkaiapa-na. Ane rata mpu'u mpai' Magau' Topetolo' to rajanci owi-e, uma mpai' hema to mpo'incai kangkaiapa-na.&quot;
					</seg>
					<seg id="b.JOH.7.28" type="verse">
						Jadi', bula-na Yesus metudui' hi rala Tomi Alata'ala, mekio' -i napesukui, na'uli': &quot;Ni'uli' ni'inca moto kahema-ku pai' kangkaiapa-ku. Tumai-a, uma ntuku' konoa-ku moto. Tumai-a mpotuku' konoa-na Alata'ala to mposuro-a. Hi'a-mi to masipato' rapangala'. Tapi' koi' uma mpo'incai-i.
					</seg>
					<seg id="b.JOH.7.29" type="verse">
						Aku', ku'inca-i apa' ngkai Hi'a pehupaa' -ku, pai' Hi'a to mposuro-a.&quot;
					</seg>
					<seg id="b.JOH.7.30" type="verse">
						Nto'u toe, ria-ra to doko' mpohoko' -i, aga uma hema to dungku pale-ra hi Hi'a, apa' ko'ia rata tempo-na.
					</seg>
					<seg id="b.JOH.7.31" type="verse">
						Wori' hi olo' tau ntodea to mepangala' hi Hi'a, ra'uli': &quot;Magau' Topetolo' mpu'u-i-tawo', baa' wori' -di tanda mekoncehi to nababehi-e.&quot;
					</seg>
					<seg id="b.JOH.7.32" type="verse">
						Ria-ra to Parisi to mpo'epe kamparanusi-ra ntodea mpotompo'wiwi Yesus. Toe pai' to Parisi hante imam pangkeni mpohubui ba hangkuja dua topojaga Tomi Alata'ala hilou mpohoko' -i.
					</seg>
					<seg id="b.JOH.7.33" type="verse">
						Nto'u toe, Yesus mpololitai ntodea, na'uli' -raka: &quot;Hampai' -a-damo dohe-ni. Nculii' -a mpai' hilou hi Hi'a to mposuro-a.
					</seg>
					<seg id="b.JOH.7.34" type="verse">
						Nipali' -a mpai', aga uma-apa niruai'. Pai' hi kahilouaa-ku uma-koi bisa hilou.&quot;
					</seg>
					<seg id="b.JOH.7.35" type="verse">
						Ingu' -ramo topoparenta to Yahudi mpo'epe lolita-na, pai' momepekune' -ramo, ra'uli': &quot;Hilou hiapa-ile', pai' na'uli' uma-i mpai' taruai' -e? Meka' ba hilou-i mo'oha' dohe to Yahudi to mposowo' -ra to Yunani, pai' -i mpotudui' -ra to Yunani.
					</seg>
					<seg id="b.JOH.7.36" type="verse">
						Pai' napa batua lolita-na to mpo'uli', tapali' -i aga uma-i taruai', pai' uma-ta bisa hilou hi kahilouaa-na?&quot;
					</seg>
					<seg id="b.JOH.7.37" type="verse">
						Eo ka'omea-na susa' tohe'e, eo to meliu karapomobohe-na. Hi eo toe, mokore-imi Yesus hi rala Tomi Alata'ala, pai' -i mekio': &quot;Hema-koi to ngkamara, tumai-mokoi hi Aku' pai' nginu!
					</seg>
					<seg id="b.JOH.7.38" type="verse">
						Hewa to te'uki' hi rala Buku Tomoroli': hema to mepangala' hi Aku', ngkai nono-ra mo'ili wori' ue to tuwu'.&quot;
					</seg>
					<seg id="b.JOH.7.39" type="verse">
						Lolita-na Yesus toe mpowalatu Inoha' Tomoroli', to mehompo mpai' hi tauna to mepangala' hi Hi'a. Nto'u pololita-na Yesus toe, Inoha' Tomoroli' ko'ia mehompo hi topetuku' -na, apa' Yesus ko'ia rapomobohe.
					</seg>
					<seg id="b.JOH.7.40" type="verse">
						Wori' tauna mpo'epe lolita Yesus toe, pai' ria-ra hantongo' to mpo'uli': &quot;Bate Hi'a-mile nabi to najanci Alata'ala owi-e.&quot;
					</seg>
					<seg id="b.JOH.7.41" type="verse">
						Hantongo' wo'o-ra mpo'uli': &quot;Magau' Topetolo' mpu'u-idi!&quot; Aga ria wo'o-ra to mpo'uli': &quot;Ah, to Galilea-i-hanale! Uma masipato' Magau' Topetolo' mehupa' ngkai Galilea.
					</seg>
					<seg id="b.JOH.7.42" type="verse">
						Rala Buku Tomoroli' te'uki': Magau' Topetolo' muli Magau' Daud, pai' mehupa' ngkai ngata Betlehem, ngata kaputua Daud.&quot;
					</seg>
					<seg id="b.JOH.7.43" type="verse">
						Alaa-na momehono' lau-ramo ntodea: hantongo' -ra mepangala' hi Yesus, hantongo' uma.
					</seg>
					<seg id="b.JOH.7.44" type="verse">
						Ria-ra to doko' mpohoko' -i, aga uma hema to dungku pale-ra.
					</seg>
					<seg id="b.JOH.7.45" type="verse">
						Topojaga Tomi Alata'ala to rahubui mpohoko' Yesus, nculii' -ramo hilou hi to Parisi pai' imam pangkeni. Uma-ra oko mpohoko' -i. Ra'uli' pangkeni toera: &quot;Napa-di pai' uma-i nihoko' pai' nikeni tumai-e?&quot;
					</seg>
					<seg id="b.JOH.7.46" type="verse">
						Ratompoi': &quot;Apa' ko'ia ria ki'epei tauna to mololita hewa Hi'a!&quot;
					</seg>
					<seg id="b.JOH.7.47" type="verse">
						Mehono' to Parisi toera: &quot;Ei' -e! Ha nabagiu wo'o-moko-koiwo koi' -e?
					</seg>
					<seg id="b.JOH.7.48" type="verse">
						Hilo, uma ria hadua pangkeni ba to Parisi to mepangala' hi Yesus.
					</seg>
					<seg id="b.JOH.7.49" type="verse">
						Muntu' ntodea to mpangala' -i, apa' uma ra'incai Atura Musa. Harala-rada!&quot;
					</seg>
					<seg id="b.JOH.7.50" type="verse">
						Ngkai ree, mololita wo'o-mi-hawo hadua to Parisi to rahanga' Nikodemus. Nikodemus toei, ria-imi hangkani mpencuai' Yesus. Na'uli' Nikodemus mpo'uli' -raka doo-na:
					</seg>
					<seg id="b.JOH.7.51" type="verse">
						&quot;Ntuku' atura-ta-hawo, uma-ta ma'ala mpohuku' tauna ane ko'ia-hawo ra'epe noa' -na pai' raparesa' gau' -na.&quot;
					</seg>
					<seg id="b.JOH.7.52" type="verse">
						Hampetompoi' doo-na: &quot;Ha ngkai Galilea wo'o-ko-kowo iko-e! Wile-dile pai' kamata rala Buku Tomoroli' -e. Uma ria nabi to mehupa' ngkai Galilea.&quot;
					</seg>
					<seg id="b.JOH.7.53" type="verse">
						Oti toe, nculii' -ramo, hore-hore hilou hi tomi-ra.
					</seg>
				</div>
				<div id="b.JOH.8" type="chapter">
					<seg id="b.JOH.8.1" type="verse">
						Tapi' Yesus hilou hi Bulu' Zaitun.
					</seg>
					<seg id="b.JOH.8.2" type="verse">
						Kampeneo-na mepupulo ngkii, hilou wo'o-imi hi Tomi Alata'ala. Tumai-ramo ntodea mpomohui' -i, pai' mohura-imi mpotudui' -ra.
					</seg>
					<seg id="b.JOH.8.3" type="verse">
						Bula-na metudui' toe, rata-ramo guru agama hante to Parisi, mpokeni hadua tobine to rarata bula-na mobualo', rapopokore-i hi laintongo' ntodea.
					</seg>
					<seg id="b.JOH.8.4" type="verse">
						Ra'uli' mpo'uli' -ki Yesus: &quot;Guru, tobine tetui rarata kongko bula-na mobualo'!
					</seg>
					<seg id="b.JOH.8.5" type="verse">
						Hi rala Atura Musa, ria parenta to mpo'uli': tobine to mogau' hewa toe kana rapana' watu duu' -na mate. Jadi' Iko, beiwa-kowo pobotuhi-nu?&quot;
					</seg>
					<seg id="b.JOH.8.6" type="verse">
						Patuju pompekunea' -ra toe, mpali' kedo', bona ma'ala-ra mposalai' Yesus. Tapi' Yesus, uma-i winihi. Motungka' -i-wadi mo'uki' hi tana' hante karawe-na.
					</seg>
					<seg id="b.JOH.8.7" type="verse">
						Ka'omea-na, apa' rajojo mpekune' -i, mebago' -imi pai' na'uli' -raka: &quot;Hema-koi to uma ria jeko' -ni, hi'a-mi to lomo' -na mpopana' tobine toei!&quot;
					</seg>
					<seg id="b.JOH.8.8" type="verse">
						Oti toe, motungka' wo'o-imi, pai' -i mo'uki' tena hi tana' hante karawe-na.
					</seg>
					<seg id="b.JOH.8.9" type="verse">
						Kara'epe-na pangkeni to Yahudi lolita Yesus tohe'e, pengkawusili-rami hadua hadua, ntepu'u ngkai totu'a duu' rata hi to mongura. Ka'omea-na, malai omea-ramo, muntu' Yesus-damo to hi ree hante tobine toei hi laintongo' ntodea.
					</seg>
					<seg id="b.JOH.8.10" type="verse">
						Ngkai ree, mebago' -imi Yesus pai' mpo'uli' -ki tobine toei: &quot;Hiapa-ramo we'i to mpakilu-koe? Ha uma-rapa ria to doko' mpohuku' -koe?&quot;
					</seg>
					<seg id="b.JOH.8.11" type="verse">
						Natompoi' tobine toei: &quot;Uma-pi hema, Pue'.&quot; Na'uli' Yesus: &quot;Aku' wo'o uma mpohuku' -ko. Wae-pi, hilou-moko, pai' nubahakai-mi mpobabehi jeko'.&quot;))
					</seg>
					<seg id="b.JOH.8.12" type="verse">
						Oti toe, mololita wo'o-imi Yesus hi to Yahudi, na'uli': &quot;Aku' toi-mi baja to mpobajahi nono manusia'. Tauna to mpotuku' -a, uma-ra momako' hi rala kabengia-na. Mporata-ra baja to mpowai' katuwua'.&quot;
					</seg>
					<seg id="b.JOH.8.13" type="verse">
						Ra'uli' to Parisi: &quot;Uma-le makono lolita-nue, apa' mpo'une' woto-nu moto-moko-kona.&quot;
					</seg>
					<seg id="b.JOH.8.14" type="verse">
						Na'uli' Yesus: &quot;Nau' mpotompo'wiwi woto-ku moto-ale, makono oa' lolita-ku, apa' ku'inca kangkaiapa-ku, pai' ku'inca hiapa kahilouaa-ku. Aga koi', uma ni'incai.
					</seg>
					<seg id="b.JOH.8.15" type="verse">
						Koi' mpohurai kara-kara ntuku' pekiri manusia'. Aku', uma-a mpohurai kara-kara hema-hema.
					</seg>
					<seg id="b.JOH.8.16" type="verse">
						Ane rapa' -na mpohurai-a kara-kara tauna, pobotuhi-ku bate monoa', apa' uma hadudua-ku. Tuama-ku to mposuro-a, Hi'a-mi doo-ku.
					</seg>
					<seg id="b.JOH.8.17" type="verse">
						&quot;Hi rala Buku Atura-ni moto te'uki' hewa tohe'i: 'Ane ria nte rodua sabi' to hibalia lolita-ra, posabi' -ra toe ma'ala rapangala'.'
					</seg>
					<seg id="b.JOH.8.18" type="verse">
						Ria-mi rodua sabi' -ku: Aku' moto-mi hadua, pai' karodua-na Tuama-ku to mposuro-a.&quot;
					</seg>
					<seg id="b.JOH.8.19" type="verse">
						Ra'uli' to Parisi: &quot;Ha hiapa-i tuama-nue?&quot; Na'uli' Yesus: &quot;Apa' uma ni'incai-a, toe pai' uma wo'o ni'incai Tuama-ku. Ane ke ni'inca mpu'u-a, tantu ni'inca wo'o-i Tuama-ku.&quot;
					</seg>
					<seg id="b.JOH.8.20" type="verse">
						Hawe'ea toe na'uli' Yesus bula-na metudui' hi rala Tomi Alata'ala, mohu' peti' pompunaa' doi pepue'. Ko'ia oa' -i rahoko', apa' ko'ia rata tempo-na.
					</seg>
					<seg id="b.JOH.8.21" type="verse">
						Na'uli' wo'o-mi Yesus hi topoparenta to Yahudi: &quot;Hilou-a mpai', pai' nipali' -a, aga mate-koi mpai' ntali jeko' -ni-pidi. Hi kahilouaa-ku uma-koi bisa hilou.&quot;
					</seg>
					<seg id="b.JOH.8.22" type="verse">
						Mpo'epe toe, momepololitai-ramo topoparenta to Yahudi, ra'uli': &quot;Napa batua-na lolita-na toe-e we'i? Ba doko' mengkahunca' -idi, pai' na'uli' uma-ta bisa hilou hi kahilouaa-nae.&quot;
					</seg>
					<seg id="b.JOH.8.23" type="verse">
						Na'uli' Yesus mpo'uli' -raka: &quot;Koi' -le ngkai kadingkia' -na, Aku' ngkai kalangkoa-na. Koi' ngkai dunia' toi, Aku' uma-a ngkai dunia' toi.
					</seg>
					<seg id="b.JOH.8.24" type="verse">
						Toe pai' ku'uli' -kokoi, mate-koi mpai' ntali jeko' -ni. Apa' ane uma nipangala' lolita-ku to mpo'uli' kahema-ku, bate mate mpu'u-koi ntali jeko' -ni.&quot;
					</seg>
					<seg id="b.JOH.8.25" type="verse">
						Rapekune' -i: &quot;Ha hema mpu'u-ko-kowo Iko-e?&quot; Na'uli' Yesus: &quot;Napa-pi kalaua-na mpololitai-koi!
					</seg>
					<seg id="b.JOH.8.26" type="verse">
						Wori' -pidile ke to ku'uli' mposalai' -koie. Tapi' Hi'a to mposuro-a, masipato' lia-i rapangala', pai' napa to ku'epe ngkai Hi'a, toe-mi to kuparata hi koi' to hi dunia'.&quot;
					</seg>
					<seg id="b.JOH.8.27" type="verse">
						To na'uli' Yesus tohe'e, mpotompo'wiwi Tuama-na, tapi' uma ra'incai batua-na.
					</seg>
					<seg id="b.JOH.8.28" type="verse">
						Toe pai' na'uli' tena-raka: &quot;Ane nipokalangko-apa mpai', Aku' Ana' Manusia', lako' ni'inca-di ka'Aku' -nami. Uma ria hanyalaa to kubabehi ntuku' konoa-ku moto. Muntu' mpo'uli' -a napa to natudui' -ka Tuama-ku.
					</seg>
					<seg id="b.JOH.8.29" type="verse">
						Hi'a-mi to mposuro-a, pai' nadohei oa' -a. Uma-a napelele' hadudua-ku, apa' kubabehi oa' napa to mpakagoe' nono-na.&quot;
					</seg>
					<seg id="b.JOH.8.30" type="verse">
						Ka'oti-na Yesus mpo'uli' hawe'ea toe, wori' tauna mepangala' hi Hi'a.
					</seg>
					<seg id="b.JOH.8.31" type="verse">
						Na'uli' Yesus mpo'uli' -raka to Yahudi to mepangala' hi Hi'a: &quot;Ane tida-koi mpotuku' tudui' -ku, koi' jadi' topetuku' -ku mpu'u.
					</seg>
					<seg id="b.JOH.8.32" type="verse">
						Pai' ane topetuku' -ku mpu'u-mokoi, ni'inca mpu'u mpai' tudui' to makono, alaa-na tebahaka-mokoi.&quot;
					</seg>
					<seg id="b.JOH.8.33" type="verse">
						Hampetompoi' -ra: &quot;Kai' toi-le, muli Abraham! Uma-ka-kaina ria rapobatua. Napa-di pai' nu'uli' tebahaka-kai mpai'?&quot;
					</seg>
					<seg id="b.JOH.8.34" type="verse">
						Na'uli' Yesus: &quot;Makono mpu'u lolita-ku toi: hawe'ea tauna to mpobabehi jeko', napobatua jeko' -ramo.
					</seg>
					<seg id="b.JOH.8.35" type="verse">
						Ane batua, uma monoa' katida-na hi tomi maradika-na. Aga ane ana' maradika moto-hana, monoa' katida-na hi tomi tuama-na.
					</seg>
					<seg id="b.JOH.8.36" type="verse">
						Jadi', ane Aku' mpobahaka-koi ngkai jeko' -ni, tebahaka mpu'u-mokoi, apa' Aku' Ana' Alata'ala-a.
					</seg>
					<seg id="b.JOH.8.37" type="verse">
						Ku'inca moto-le kamuli-na Abraham-koie. Aga ria-koi to doko' mpatehi-a, apa' uma nipoinono lolita-ku.
					</seg>
					<seg id="b.JOH.8.38" type="verse">
						Napa to kuhilo hi Tuama-ku, tetu-mi to ku'uli' -kokoi. Hiaa' koi' -koina mpobabehi napa to natudui' -kokoi tuama-ni.&quot;
					</seg>
					<seg id="b.JOH.8.39" type="verse">
						Ra'uli' to Yahudi: &quot;Tuama-kaile, Abraham!&quot; Na'uli' Yesus: &quot;Ane muli Abraham mpu'u-koi, tantu nituku' po'ingku-na.
					</seg>
					<seg id="b.JOH.8.40" type="verse">
						Kuparata-kokoi tudui' to makono to kutarima ngkai Alata'ala, hiaa' doko' nipatehi lau-ada! Uma hewa po'ingku-ni tetu po'ingku-na Abraham.
					</seg>
					<seg id="b.JOH.8.41" type="verse">
						Po'ingku-ni tetu bate mpotuku' po'ingku tuama-ni!&quot; Hampetompoi' to Yahudi: &quot;Aga kai' -le, bela-kai ana' una! Tuama-kai hadua lau-wadi, Hi'a-mi Alata'ala.&quot;
					</seg>
					<seg id="b.JOH.8.42" type="verse">
						Na'uli' Yesus: &quot;Ane bongko Alata'ala mpu'u Tuama-ni, ke nipoka'ahi' -a, apa' Aku' ngkai Alata'ala-a, pai' ohe'i-ama naposuro. Uma-a tumai ntuku' konoa-ku moto. Tumai-a ntuku' konoa-na Alata'ala, apa' Hi'a to mposuro-a.
					</seg>
					<seg id="b.JOH.8.43" type="verse">
						Uma ami' ni'incai batua-na lolita-ku, apa' uma-koi ntaha mpo'epe tudui' -ku.
					</seg>
					<seg id="b.JOH.8.44" type="verse">
						Magau' Anudaa' -hanale tuama-nie! Pai' doko' oa' -koi mpotuku' konoa tuama-ni tetu. Ngkai lomo' -na, topepatehi ami' -imi. Uma-i ria mpo'uli' napa to makono, apa' uma ria napa-napa to makono hi hi'a. Ane moboa' -i, gati-nami-hana, apa' topoboa' ami' -i, pai' hawe'ea tauna to moboa' mpo'uhi kehi-na.
					</seg>
					<seg id="b.JOH.8.45" type="verse">
						Jadi', toe pai' uma-a nipangala', apa' mpo'uli' to makono-a-kuna.
					</seg>
					<seg id="b.JOH.8.46" type="verse">
						Hema-koi to ma'ala mpotudo' karia jeko' -ku? Ane mpo'uli' -a anu makono, napa-di pai' uma-a nipangala' -e?
					</seg>
					<seg id="b.JOH.8.47" type="verse">
						Tauna to napo'ana' Alata'ala doko' mpo'epe Lolita Alata'ala. Tapi' koi', uma-koi dota mpo'epe lolita-ku, apa' bela-koi ana' Alata'ala.&quot;
					</seg>
					<seg id="b.JOH.8.48" type="verse">
						To Yahudi mporuge' -i Yesus, ra'uli': &quot;To Samaria-ko! Wuli-ko, hewa to ki'uli' ami' -mi!&quot;
					</seg>
					<seg id="b.JOH.8.49" type="verse">
						Na'uli' Yesus: &quot;Uma-a wuli. Aku' mpobila' Tuama-ku. Hiaa' koi', uma nibila' -a.
					</seg>
					<seg id="b.JOH.8.50" type="verse">
						Uma-a mpope'une'. Alata'ala-damo to mpobila' -a, pai' Hi'a to mpobotuhi kamakono-ku ba ka'uma-na.
					</seg>
					<seg id="b.JOH.8.51" type="verse">
						Makono mpu'u lolita-ku toi: Hema to mpotuku' lolita-ku, uma-ra mate, tuwu' -ra duu' kahae-hae-na.&quot;
					</seg>
					<seg id="b.JOH.8.52" type="verse">
						Ra'uli' to Yahudi: &quot;Wae lau ki'inca mpu'u-mi kawuli-nu! Bangku' Abraham-hawoe', mate moto-i. Wae wo'o hawe'ea nabi owi, mate moto-ra. Hiaa' nu'uli' -kona, hema to mpotuku' lolita-nu uma-ra mate.
					</seg>
					<seg id="b.JOH.8.53" type="verse">
						Ha nu'uli' -kona meliu tuwu' -nu ngkai ntu'a-ta Abraham, to mahae-imi mate? Ha meliu tuwu' -nu ngkai hawe'ea nabi to mate-ramo? Nu'uli' hema rahi-dakoe?&quot;
					</seg>
					<seg id="b.JOH.8.54" type="verse">
						Na'uli' Yesus: &quot;Ane rapa' -na mpakalangko woto-ku moto-a, uma ntoto ria kalaua-na. Tapi' Tuama-kumi to mpakalangko-a. Ni'uli' -koina Kahi'a-na Alata'ala to nipue'.
					</seg>
					<seg id="b.JOH.8.55" type="verse">
						Tapi' kakoo-kono-na uma-i ni'incai. Ane Aku', ku'inca-i. Ane rapa' -na ku'uli' uma-i ku'incai, boa' -ama hewa koi'. Apa' ku'inca mpu'u-i, pai' kutuku' lolita-na.
					</seg>
					<seg id="b.JOH.8.56" type="verse">
						Ane ntu'a-ni Abraham, goe' -i apa' na'inca kanahilo-na mpai' eo karataa-ku. Jadi' hewa toe lau, nahilo-mi karataa-ku pai' goe' lia-imi.&quot;
					</seg>
					<seg id="b.JOH.8.57" type="verse">
						Ra'uli' to Yahudi: &quot;Umuru-nule, ko'ia hono' lima mpulu' mpae. Ha pasi' nuhilo-imi-kona Abraham-e?&quot;
					</seg>
					<seg id="b.JOH.8.58" type="verse">
						Na'uli' Yesus: &quot;Makono mpu'u lolita-ku toi: Kako'ia-na putu Abraham, Aku' toi, mpolia' ria-ama!&quot;
					</seg>
					<seg id="b.JOH.8.59" type="verse">
						Kara'epe-na to Yahudi toe we'i, ntima' watu-ramo doko' rawatuhi-ki bona mate-imi. Ntaa' we'i, mengkawusili-imi Yesus ngkai Tomi Alata'ala.
					</seg>
				</div>
				<div id="b.JOH.9" type="chapter">
					<seg id="b.JOH.9.1" type="verse">
						Bula-na Yesus momako', mpohilo-i hadua tauna to wero ngkai lomo' kaputu-na.
					</seg>
					<seg id="b.JOH.9.2" type="verse">
						Ana'guru-na mpekune' -i: &quot;Guru, napa pai' wero ami' -i ngkai kaputu-nae? Ba jeko' -na moto-di, ba jeko' totu'a-nadi?&quot;
					</seg>
					<seg id="b.JOH.9.3" type="verse">
						Na'uli' Yesus: &quot;Bela jeko' -na moto, pai' bela wo'o jeko' totu'a-na. Toi jadi' bona tauna mpohilo baraka' Alata'ala to madupa' hi woto-na.
					</seg>
					<seg id="b.JOH.9.4" type="verse">
						Bula-na mobaja-pidi, kana tapobago bago-na Alata'ala to mposuro-a. Apa' neo' rata-mi bengi-na, pai' uma-pi hema to mobago.
					</seg>
					<seg id="b.JOH.9.5" type="verse">
						Bula-ku hi dunia' -pidi, Aku' toi-mi baja to mpobajahi nono manusia'.&quot;
					</seg>
					<seg id="b.JOH.9.6" type="verse">
						Ka'oti-na mololita hewa toe, na'uelikui-mi tana', nagalo hante tana' hangkedi' bona morege', nagelai' -ki mata-na towero toei,
					</seg>
					<seg id="b.JOH.9.7" type="verse">
						pai' na'uli' -ki: &quot;Hilou-ko monoku hi wuhu' Siloam.&quot; (Hanga' &quot;Siloam&quot; toe, batua-na &quot;Rasuro.&quot;) Kahilou-nami monoku. Ponculii' -na, pehilo-imi-hawo.
					</seg>
					<seg id="b.JOH.9.8" type="verse">
						Ngkai ree, tongki-na pai' tauna to biasa mpohilo-i kakarapi' -rapi', momepekune' -ramo ra'uli': &quot;Hema-idi toe-e mai? Ha bela hi'a-mi towero to biasa mohura kakarapi' -rapi' -e?&quot;
					</seg>
					<seg id="b.JOH.9.9" type="verse">
						Ria to mpo'uli': &quot;Hi'a-midi!&quot; Aga ria wo'o mpo'uli': &quot;Bela-e'. Kahibalia lence-ra-wadi-hawo.&quot; Hiaa' hi'a moto-mi-hawo mpo'uli': &quot;Aku' -midi!&quot;
					</seg>
					<seg id="b.JOH.9.10" type="verse">
						Jadi', rapekune' -i: &quot;Ha beiwa pai' alaa-na pehilo-ko?&quot;
					</seg>
					<seg id="b.JOH.9.11" type="verse">
						Na'uli' -raka: &quot;Tauna to rahanga' Yesus mpobabehi rege', nagelai' -ki mata-ku, na'uli' -ka: 'Hilou-ko monoku hi wuhu' Siloam.' Hilou mpu'u-ama monoku, ngkai ree pehilo-ama-kuwo!&quot;
					</seg>
					<seg id="b.JOH.9.12" type="verse">
						Rapekune' -i: &quot;Hiaa' hiapa-imi we'i?&quot; Na'uli' -raka: &quot;Uma-kuwo ku'incai.&quot;
					</seg>
					<seg id="b.JOH.9.14" type="verse">
						Yesus mpogalo ueliku-na hante tana' pai' mpaka'uri' towero toe we'i nto'u Eo Sabat, eo pepuea' -ra to Yahudi. Jadi', towero to pehilo-mi toei rakeni hilou hi to Parisi.
					</seg>
					<seg id="b.JOH.9.15" type="verse">
						To Parisi wo'o-mi-rawo mpekune' -i, ra'uli': &quot;Beiwa pai' alaa-na pehilo-koe?&quot; Na'uli' -raka: &quot;Nagelai' mata-ku hante rege', pai' kamonoku-ku, pehilo-ama.&quot;
					</seg>
					<seg id="b.JOH.9.16" type="verse">
						Ba hangkuja dua ngkai to Parisi toera mpo'uli': &quot;Tauna to mpobabehi tetu, uma-i ngkai Alata'ala, bo uma-i mpotuku' palia-ta hi Eo Sabat.&quot; Tapi' to hantongo' mpo'uli': &quot;Hiaa' ane topojeko' -i, ngkaiapa-di baraka' -na mpobabehi wori' tanda mekoncehi hewa tohe'i-e?&quot; Alaa-na, ria lau-mi pomehonoa' hi himpau hira'.
					</seg>
					<seg id="b.JOH.9.17" type="verse">
						Ngkai ree, mepekune' tena-ra to Parisi hi towero toei, ra'uli': &quot;Beiwa-kowo iko, napa to nu'uli', apa' napaka'uri' -koko mata-nue.&quot; Na'uli' towero toei: &quot;Tantu Hi'a hadua nabi.&quot;
					</seg>
					<seg id="b.JOH.9.18" type="verse">
						Tapi' topoparenta to Yahudi, uma-ra mparasaya kahi'a-na mpu'u-mi towero-e ngone, pai' muu-mule' pehilo-imi. Toe pai' rakio' tina pai' tuama-na bona mpohirua' -raka,
					</seg>
					<seg id="b.JOH.9.19" type="verse">
						pai' rapompekunei': &quot;Ha makono mpu'u tauna toii ana' -ni, to ni'uli' wero ngkai lomo' kaputu-nae? Hiaa' beiwa pai' alaa-na pehilo-i?&quot;
					</seg>
					<seg id="b.JOH.9.20" type="verse">
						Ra'uli' -rawo tina pai' tuama-na: &quot;To ki'inca-le, bate ana' -kai mpu'u-i-hawo, pai' wero mpu'u-i ngkai lomo' kaputu-na.
					</seg>
					<seg id="b.JOH.9.21" type="verse">
						Aga beiwa pai' alaa-na pehilo-i, uma-kaiwo ki'incai. Pai' hema to mpaka'uri' -i, uma wo'o-kaiwo ki'incai. Kama-imi-hawo, pekune' -ki hi'a moto-mi-koiwo. Ma'ala-imi metompoi' moto.&quot;
					</seg>
					<seg id="b.JOH.9.22" type="verse">
						Tina pai' tuama-na mpo'uli' hewa toe, apa' me'eka' -ra hi topoparenta to Yahudi. Apa' hibalia-mi pohawa' -ra: hema-hema to mpo'uli' Kayesus-na Magau' Topetolo' rapopalai ngkai tomi posampayaa.
					</seg>
					<seg id="b.JOH.9.23" type="verse">
						Toe pai' totu'a-na mpo'uli': &quot;Kama-imi-hawo, pekune' -ki hi'a moto-mi-koiwo.&quot;
					</seg>
					<seg id="b.JOH.9.24" type="verse">
						Oti toe, rakio' tena-i tauna to wero toei we'i, pai' ra'uli' -ki: &quot;Alata'ala mpotiroi-ta! Jadi', uli' mpu'u-e' napa to makono! Ki'inca moto-i Yesus tetui tauna topojeko'.&quot;
					</seg>
					<seg id="b.JOH.9.25" type="verse">
						Na'uli' -raka: &quot;Aku' -le, uma ku'incai ba topojeko' -i ba uma. Sampale to ku'inca, wero-a wengi, tempo toi pehilo-ama.&quot;
					</seg>
					<seg id="b.JOH.9.26" type="verse">
						Ngkai ree, rapekune' tena-i: &quot;Napa to nababehi-koko? Beiwa-i mpaka'uri' -ko?&quot;
					</seg>
					<seg id="b.JOH.9.27" type="verse">
						Natompoi' -ra: &quot;Oti-mi kututura-kokoi we'i, ha uma ni'epei? Napa pai' nipengeei oa' -e? Ba doko' jadi' ana'guru-na lau-dakoie?&quot;
					</seg>
					<seg id="b.JOH.9.28" type="verse">
						Ngkai ree, ralibui' -imi pai' ra'uli' -ki: &quot;Iko-le ana'guru-na tau tetu-e! Kai' ana'guru-na nabi Musa-ka-kaina!
					</seg>
					<seg id="b.JOH.9.29" type="verse">
						Monoa' ki'inca Alata'ala mpoparata lolita-na hi Musa owi. Tapi' Yesus tetui, uma ki'incai kangkaiapa-na.&quot;
					</seg>
					<seg id="b.JOH.9.30" type="verse">
						Mehono' -i towero toei: &quot;Me'ingui' lia-koi! Ni'uli' uma ni'incai kangkaiapa-na, hiaa' napaka'uri' mata-ku!
					</seg>
					<seg id="b.JOH.9.31" type="verse">
						Ta'inca moto Alata'ala uma mpotompoi' pomperapia' tauna topojeko'. Sampale-di mpobini' -i tilinga-na hi hema-hema to mengkoru hi Hi'a pai' to mpotuku' hawa' -na.
					</seg>
					<seg id="b.JOH.9.32" type="verse">
						Ngkai lomo' kajadi' dunia', ko'ia ria ta'epei tutura-na tauna towero ngkai lomo' kaputu-na ma'ala rapaka'uri'.
					</seg>
					<seg id="b.JOH.9.33" type="verse">
						Ane Yesus uma-i ngkai Alata'ala, tantu uma-i bisa mpobabehi napa-napa.&quot;
					</seg>
					<seg id="b.JOH.9.34" type="verse">
						Hampetompoi' -ra: &quot;Iko tetu to ponu' jeko' ngkai kaputu-nu, nta'ena' metudui'!&quot; Ngkai ree, rapopalai-imi ngkai tomi posampayaa.
					</seg>
					<seg id="b.JOH.9.35" type="verse">
						Yesus mpo'epe karapopalai-na ngkai tomi posampayaa. Jadi' hilou-imi mpohirua' -ki, pai' na'uli' -ki: &quot;Ha mepangala' -ko hi Ana' Manusia' -e?&quot;
					</seg>
					<seg id="b.JOH.9.36" type="verse">
						Na'uli' tauna toei: &quot;Uli' -ka-kuwo kahema-nai, bona kupangala' -i.&quot;
					</seg>
					<seg id="b.JOH.9.37" type="verse">
						Na'uli' Yesus: &quot;Nuhilo-imile! Hi'a-mile to mpololitai-koe.&quot;
					</seg>
					<seg id="b.JOH.9.38" type="verse">
						Na'uli' tauna toei: &quot;Kupangala', Pue'!&quot; pai' mowilingkudu-imi mponyompa-i.
					</seg>
					<seg id="b.JOH.9.39" type="verse">
						Na'uli' Yesus: &quot;Katumai-ku hi dunia' toi, tumai mpobotuhi kara-kara manusia', bona tauna to wero ma'ala pehilo, pai' tauna to mpo'uli' pehilo moto-ra, wero lau-ra.&quot;
					</seg>
					<seg id="b.JOH.9.40" type="verse">
						Ba hangkuja dua to Parisi to hi ree mpo'epe lolita-na Yesus. Ra'uli' mpo'uli' -ki Yesus: &quot;Ha nu'uli' -kona wero wo'o-kai kai' -e?&quot;
					</seg>
					<seg id="b.JOH.9.41" type="verse">
						Na'uli' Yesus: &quot;Ane rapa' -na hewa towero mpu'u-koi apa' uma ni'incai napa to makono, ke uma-koi masala'. Tapi', apa' ni'uli' -koina pehilo moto-koie, bate masala' -koi-hawo.&quot;
					</seg>
				</div>
				<div id="b.JOH.10" type="chapter">
					<seg id="b.JOH.10.1" type="verse">
						Na'uli' Yesus: &quot;Makono mpu'u lolita-ku toi: ane ria tauna to mesua' hi rala gimpu ngkahe' wala, pai' uma-i ntara hi wobo', topanako pai' toperampaki-i-hana.
					</seg>
					<seg id="b.JOH.10.2" type="verse">
						Ane topo'ewu, mesua' ntara hi wobo' moto-i.
					</seg>
					<seg id="b.JOH.10.3" type="verse">
						Topodongo wobo' mpobea-ki wobo', pai' bima-na mpetonoi libu' -na ane nakio' hanga' -ra butu-butu ma'a-na, pai' nakeni-ra hilou hi mali-na.
					</seg>
					<seg id="b.JOH.10.4" type="verse">
						Kanakeni-ra hilou hi mali-na omea, mako' meri'ulu-i ngkai bima-na, pai' bima-na mpotuku' -i, apa' ra'inca mpetonoi libu' -na.
					</seg>
					<seg id="b.JOH.10.5" type="verse">
						Uma-ra mpotuku' tau ntani' -na. Ane ria tauna to bela topo'ewu-ra to mpokio' -ra, rapetiboi' -i, apa' uma ra'incai mpetonoi libu' -na.&quot;
					</seg>
					<seg id="b.JOH.10.6" type="verse">
						Yesus mpo'uli' walatu toe hi to Parisi, aga uma ra'incai patuju-na.
					</seg>
					<seg id="b.JOH.10.7" type="verse">
						Toe pai' na'uli' wo'o-mi: &quot;Makono mpu'u lolita-ku toi: Aku' toi-mi wobo' to natara bima mesua' hi rala gimpu.
					</seg>
					<seg id="b.JOH.10.8" type="verse">
						Hawe'ea tauna to rata meri'ulu ngkai Aku', topanako pai' toperampaki-ra-hana. Aga bima-ku uma mposaile' pekio' -ra.
					</seg>
					<seg id="b.JOH.10.9" type="verse">
						Aku' toi-mi wobo'. Hema to mesua' ntara hi Aku', mporata-ra kalompea'. Hira' hewa bima to mesua' hi rala gimpu pai' mehupa' hilou hi mali-na mporata kowo' to morudu'.
					</seg>
					<seg id="b.JOH.10.10" type="verse">
						Patuju-na topanako-le, tumai doko' manako, mepatehi pai' megerohi. Tapi' Aku' tumai bona manusia' mporata katuwua' to uma mowo kalompe' -na.
					</seg>
					<seg id="b.JOH.10.11" type="verse">
						&quot;Aku' toi-mi topo'ewu to lompe'. Kupewai' tuwu' -ku bona bima-ku tuwu'.
					</seg>
					<seg id="b.JOH.10.12" type="verse">
						Ane tauna to baha ragaji', uma lompe' pompo'ewu-na, apa' bela hi'a pue' bima. Ane mpohilo-i serigala tumai, metibo' -i mpalahii bima ewua-na. Jadi' bima toe nadapa' pai' nahungongo' serigala, alaa-na pagaa' -gaa' -ramo.
					</seg>
					<seg id="b.JOH.10.13" type="verse">
						Tauna to ragaji' toei metibo', apa' mobago baha ragaji' -wadi. Uma-i mposaile' ewua-na.
					</seg>
					<seg id="b.JOH.10.15" type="verse">
						&quot;Aku' toi-mi topo'ewu to lompe'. Hewa Tuama-ku mpo'inca-a, pai' Aku' mpo'inca Tuama-ku, wae wo'o Aku' mpo'inca bima-ku, pai' bima-ku mpo'inca-a. Kupewai' tuwu' -ku bona bima-ku tuwu'.
					</seg>
					<seg id="b.JOH.10.16" type="verse">
						&quot;Ria wo'o-pidi bima-ku to ntani' -na, to uma hi rala gimpu toi. Hira' wo'o mpai' kana kukeni tumai. Rapetonoi mpai' libu' -ku, bona hawe'ea bima-ku jadi' mopahantuda lau, pai' hadua-ku-wadi to mpo'ewu-ra omea.
					</seg>
					<seg id="b.JOH.10.17" type="verse">
						&quot;Tuama-ku mpoka'ahi' -a, apa' kupewai' tuwu' -ku bona kurua' nculii' tuwu' -ku.
					</seg>
					<seg id="b.JOH.10.18" type="verse">
						Uma ria haduaa to mpatehi-a ane uma konoa-ku. Ku'agi mate hante karoli' -roli' nono-ku. Ria kuasa-ku mpewai' tuwu' -ku bona rapatehi, pai' ria wo'o kuasa-ku tuwu' nculii'. Toe-mi hawa' to kutarima ngkai Tuama-ku.&quot;
					</seg>
					<seg id="b.JOH.10.19" type="verse">
						Kara'epe-na to Yahudi pololita-na Yesus toe, momehono' wo'o-ramo.
					</seg>
					<seg id="b.JOH.10.20" type="verse">
						Wori' -ra to mpo'uli': &quot;Kahawia' -ile! Wuli-i! Napa-pi kalaua-na tape'epei lolita-na.&quot;
					</seg>
					<seg id="b.JOH.10.21" type="verse">
						Aga ria wo'o to mpo'uli': &quot;Uma-di! Tauna to napesuai' seta-le uma-hawo mololita hewa toei. Ha bisa wo'o-hawo seta mpaka'uri' tauna to wero-e?&quot;
					</seg>
					<seg id="b.JOH.10.22" type="verse">
						Hi Yerusalem nto'u toe, tauna mpobabehi karamea mpokiwoi eo bohe pompowatia' Tomi Alata'ala owi. Nto'u toe, tempo lengi'.
					</seg>
					<seg id="b.JOH.10.23" type="verse">
						Yesus momako' hi berewe Tomi Alata'ala, hi pengkawinaraa to rahanga' Pengkawinaraa Salomo.
					</seg>
					<seg id="b.JOH.10.24" type="verse">
						Topoparenta to Yahudi mpotipuhi Yesus pai' ra'uli' -ki: &quot;Napa pai' nupelele' oa' -kai ingu', uma oa' nupakalonto' kahema-nue? Ane bongko Magau' Topetolo' mpu'u-kole, uli' pakalonto' lau-mi.&quot;
					</seg>
					<seg id="b.JOH.10.25" type="verse">
						Na'uli' Yesus: &quot;Oti-mi ku'uli' -kokoie, aga uma-koi dota mpangala'. Anu mekoncehi to kubabehi hante kuasa Tuama-ku, toe-mi to mpakanoto kahema-ku.
					</seg>
					<seg id="b.JOH.10.26" type="verse">
						Tapi' uma oa' nipangala', apa' bela-koi bima-ku.
					</seg>
					<seg id="b.JOH.10.27" type="verse">
						Bima-ku mpetonoi libu' -ku. Ku'inca moto-ra, pai' -ra mpotuku' -a.
					</seg>
					<seg id="b.JOH.10.28" type="verse">
						Kuwai' -ra katuwua' to lompe' duu' kahae-hae-na, pai' monoa' -mi ka'uma-ra mpai' rahuku' hi naraka. Uma ria haduaa to ma'ala mpo'agoi-a bima-ku.
					</seg>
					<seg id="b.JOH.10.29" type="verse">
						Tuama-ku meliu kabaraka' -na ngkai hawe'ea, pai' Hi'a-mi to mpowai' -a bima-ku. Uma ria haduaa to ma'ala mpo'ago-ra ngkai Tuama-ku.
					</seg>
					<seg id="b.JOH.10.30" type="verse">
						Aku' pai' Tuama-ku, hadua lau-wada-kai.&quot;
					</seg>
					<seg id="b.JOH.10.31" type="verse">
						Ngkai ree, to Yahudi mpotima' watu doko' rapana' -ki Yesus bona mate-i.
					</seg>
					<seg id="b.JOH.10.32" type="verse">
						Na'uli' Yesus mpo'uli' -raka: &quot;Nihilo moto-a mpobabehi bago to lompe' ntuku' hawa' Tuama-ku. Ngkai bago-ku tohe'e, to'uma to masipato' nipatehi-ka?&quot;
					</seg>
					<seg id="b.JOH.10.33" type="verse">
						Ra'uli' to Yahudi: &quot;Bela ngkai pobago-nu to lompe', pai' doko' kipatehi-ko. Pai' doko' kipatehi-kole apa' mpokedi' Alata'ala-ko-kona! Api' manusia' biasa-wadi-ko, nu'uli' -kona Alata'ala-ko!&quot;
					</seg>
					<seg id="b.JOH.10.34" type="verse">
						Na'uli' Yesus: &quot;Hi rala Buku Atura-ni ria te'uki' Lolita Alata'ala hi pangkeni to Yahudi owi, hewa toi moni-na: 'Koi', raponcawa Alata'ala-koi.'
					</seg>
					<seg id="b.JOH.10.35" type="verse">
						Napa to te'uki' hi rala Buku Tomoroli' tetu, uma ria balia' -na. Jadi', ane Buku Tomoroli' mpo'uli' 'Alata'ala-koi' hi tauna to mpotarima Lolita Alata'ala owi, peliu-liu-nami Aku'.
					</seg>
					<seg id="b.JOH.10.36" type="verse">
						Apa' Aku' toi-e, to nawati' Tuama-ku, napowiwi napowiti' tumai hi dunia'. Jadi', napa pai' ni'uli' -ka mpokedi' -a Alata'ala apa' ku'uli' ka'Aku' -na Ana' -na?
					</seg>
					<seg id="b.JOH.10.37" type="verse">
						&quot;Ane rapa' -na uma kubabehi bago to ngkai Tuama-ku, neo' -a nipangala'.
					</seg>
					<seg id="b.JOH.10.38" type="verse">
						Tapi' ane kubabehi moto-mi bago to ngkai Tuama-kue, kana nipangala' -a sabana pobago-ku toe. Nau' Aku' moto uma nipangalai', kana nipangala' kangkai Alata'ala-na pobago-ku. Ane mepangala' -koi hi pobago-ku toe, ni'inca mpai' pai' monoto mpu'u hi nono-ni kahintuwu' -ku hante Tuama-ku, pai' Tuama-ku hintuwu' hante Aku'.&quot;
					</seg>
					<seg id="b.JOH.10.39" type="verse">
						Mpo'epe toe-di, to Yahudi doko' wo'o-ramo mpohoko' -i, aga tepetibo' moto-i.
					</seg>
					<seg id="b.JOH.10.40" type="verse">
						Ngkai ree, malai wo'o-imi Yesus hilou hi dipo ue Yordan, hi peniua' -na Yohanes ri'ulu, pai' -i mo'oha' hi ria.
					</seg>
					<seg id="b.JOH.10.41" type="verse">
						Wori' tauna hilou mpohirua' -ki, ra'uli': &quot;Yohanes uma mpobabehi tanda mekoncehi. Aga hawe'ea to na'uli' mpotompo'wiwi Yesus, makono omea.&quot;
					</seg>
					<seg id="b.JOH.10.42" type="verse">
						Toe pai' wori' tauna hi ree mepangala' hi Yesus.
					</seg>
				</div>
				<div id="b.JOH.11" type="chapter">
					<seg id="b.JOH.11.2" type="verse">
						Hadua tomane to rahanga' Lazarus mo'oha' hi ngata Betania hante ompi' bine-na Maria pai' Marta. (Maria toe-mi mpai' to mpolanai witi' Yesus hante lana honga pai' naporihi hante wuluwoo' -na.) Hangkani, peda' -i Lazarus.
					</seg>
					<seg id="b.JOH.11.3" type="verse">
						Ompi' bine-na to rodua toera mposuro tauna hilou hi Yesus, mpo'uli' -ki: &quot;Pue', bale-nu to nupe'ahi', peda' -i.&quot;
					</seg>
					<seg id="b.JOH.11.4" type="verse">
						Kana'epe-na Yesus kareba toe, na'uli': &quot;Haki' -na tetu-e ria, uma napomate-ki. Toe jadi' bona Alata'ala rapomobohe, pai' bona Aku' wo'o, Ana' -na, rapomobohe.&quot;
					</seg>
					<seg id="b.JOH.11.5" type="verse">
						Yesus mpoka'ahi' Marta, Maria, pai' Lazarus.
					</seg>
					<seg id="b.JOH.11.6" type="verse">
						Aga kana'epe-na kapeda' -na Lazarus, uma-i ulu hilou, bate hi po'ohaa' -na moto-i ro'eo-pi kahae-na.
					</seg>
					<seg id="b.JOH.11.7" type="verse">
						Timpaliu ro'eo toe-di, pai' lako' na'uli' -raka ana'guru-na: &quot;Kita-mi hilou nculii' hi tana' Yudea.&quot;
					</seg>
					<seg id="b.JOH.11.8" type="verse">
						Ra'uli' ana'guru-na: &quot;Guru, ko'ia mahae to Yahudi hi ria doko' mpopatehi-ko. Napa wo'o-mi pai' doko' hilou hi ria-koe?&quot;
					</seg>
					<seg id="b.JOH.11.9" type="verse">
						Na'uli' Yesus mpo'uli' -raka: &quot;Ha uma hampulu' rojaa to mobaja rala-na ha'eo? Tauna to momako' hi eo-na, uma-ra tewinci', apa' mpohilo-ra pehini eo to mpobajahi dunia' toi.
					</seg>
					<seg id="b.JOH.11.10" type="verse">
						Aga tauna to momako' hi bengi-na, bate tewinci' -ra, apa' uma ria to mpobajahi-ra.&quot;
					</seg>
					<seg id="b.JOH.11.11" type="verse">
						Hewa toe-mi lolita Yesus, pai' oti toe na'uli' tena: &quot;Bale-ta Lazarus, leta' -i. Hilou-a mpolike-i.&quot;
					</seg>
					<seg id="b.JOH.11.13" type="verse">
						Kakoo-kono-na, lolita-na Yesus toe mpowalatu kamate-na Lazarus. Tapi' ana'guru-na uma mpopaha walatu toe, ra'uli' leta' mpu'u-i Lazarus. Toe pai' ra'uli' -ki Yesus: &quot;Pue', ane leta' -i, mo'uri' moto-i mpai'.&quot;
					</seg>
					<seg id="b.JOH.11.14" type="verse">
						Jadi', nalohu lau-miraka batua walatu-na, na'uli': &quot;Mate-imi Lazarus.
					</seg>
					<seg id="b.JOH.11.15" type="verse">
						Pai' goe' -a apa' uma kukaralai nto'u toe. Apa' napa to jadi' toe mpai' ria, mpokeni kalompea' hi koi', bona mepangala' -koi hi Aku'. Hilou-tamo hi Lazarus.&quot;
					</seg>
					<seg id="b.JOH.11.16" type="verse">
						Tomas, to ra'atu Ntomoropa', mpo'uli' -raka hingka ana'guru-na: &quot;Kita-mi hilou mpotuku' -i, bona mate-ta hangkaa-ngkania hante Hi'a.&quot; Jadi' hilou mpu'u-ramo hi tana' Yudea.
					</seg>
					<seg id="b.JOH.11.17" type="verse">
						Karata-ra hi ngata Betania, mpolia' opo' mengi-imi Lazarus ratana.
					</seg>
					<seg id="b.JOH.11.18" type="verse">
						Betania tohe'e mohu' Yerusalem, kira-kira tolu kilo kalaa-na.
					</seg>
					<seg id="b.JOH.11.19" type="verse">
						Jadi', wori' -ra to Yahudi to tumai mpotanta'u Marta pai' Maria hi kamate ompi' -ra toe.
					</seg>
					<seg id="b.JOH.11.20" type="verse">
						Marta mpo'epe kaneo' -na rata-mi Yesus, kahilou-nami mpotomu-i. Tapi' Maria, hi tomi moto-i-hana.
					</seg>
					<seg id="b.JOH.11.21" type="verse">
						Na'uli' Marta hi Yesus: &quot;Pue', ane ke hi rehe'i-ko wengi, ke uma-i mate ompi' -ku.
					</seg>
					<seg id="b.JOH.11.22" type="verse">
						Aga nau' wae, ku'inca moto: napa-napa to nuperapi' hi Alata'ala tempo toi, bate nawai' -ko.&quot;
					</seg>
					<seg id="b.JOH.11.23" type="verse">
						Na'uli' Yesus mpo'uli' -ki: &quot;Memata moto-ile mpai' ompi' -nue.&quot;
					</seg>
					<seg id="b.JOH.11.24" type="verse">
						Na'uli' Marta: &quot;Io', to ku'inca-le, memata moto mpu'u-i mpai' hi Eo Kiama, nto'u hawe'ea tomate rapopemata.&quot;
					</seg>
					<seg id="b.JOH.11.25" type="verse">
						Na'uli' Yesus: &quot;Aku' toi-mi to mpopemata tomate, pai' to mpowai' katuwua'. Tauna to mepangala' hi Aku', nau' mate-ra, tuwu' moto-ra mpai'.
					</seg>
					<seg id="b.JOH.11.26" type="verse">
						Pai' hawe'ea tauna to tuwu' pai' mepangala' hi Aku', bate uma-ra mate, duu' kahae-hae-na. Ha nupangala' to ku'uli' toe-e?&quot;
					</seg>
					<seg id="b.JOH.11.27" type="verse">
						Na'uli' Marta: &quot;Io' Pue', kupangala' ka'Iko-na Ana' Alata'ala, Magau' Topetolo' to najanci Alata'ala owi to tumai hi dunia'.&quot;
					</seg>
					<seg id="b.JOH.11.28" type="verse">
						Ka'oti-na Marta mpo'uli' toe, hilou-imi hi tomi mpokio' Maria, pai' mpowara' -i na'uli' -ki: &quot;Oe-imi ria Guru, doko' napohirua' -koko!&quot;
					</seg>
					<seg id="b.JOH.11.29" type="verse">
						Mpo'epe tohe'e, napesahui Maria hilou mpohirua' -ki Yesus.
					</seg>
					<seg id="b.JOH.11.30" type="verse">
						Nto'u toe, Yesus ko'ia mesua' hi rala ngata, hi mali ngata-i-pidi, hi kahiruaa' -na hante Marta we'i.
					</seg>
					<seg id="b.JOH.11.31" type="verse">
						To Yahudi to mpodoo eo mpohilo kasosa-na Maria malai ngkai tomi. Ra'uli': &quot;Hilou hi daeo' -i tu, hilou motantangi' hi ria!&quot; Jadi', hilou wo'o-ra-rawo mpotuku' -i.
					</seg>
					<seg id="b.JOH.11.32" type="verse">
						Karata Maria hi pento'oa-na Yesus we'i, pai' kampohilo-na Yesus, powingkotu' -nami hi nyanyoa-na, pai' na'uli' -ki: &quot;Pue', ane ke hi rehe'i-ko, ke uma-i mate ompi' -ku.&quot;
					</seg>
					<seg id="b.JOH.11.33" type="verse">
						Kanahilo-na Yesus Maria motantangi' hante tauna to dohe-na, susa' pai' tuna-mi nono-na.
					</seg>
					<seg id="b.JOH.11.34" type="verse">
						Napekune' -ra: &quot;Ratana hiapa-i?&quot; Ra'uli': &quot;Mai-moko Pue', kipo'ema' -ko hilou bona nuhilo.&quot;
					</seg>
					<seg id="b.JOH.11.35" type="verse">
						Mo'ili-mi ue mata-na Yesus.
					</seg>
					<seg id="b.JOH.11.36" type="verse">
						Ra'uli' to Yahudi: &quot;Hilo! Uma mpu'u mowo kama'ahi' -na hi Lazarus!&quot;
					</seg>
					<seg id="b.JOH.11.37" type="verse">
						Aga ria wo'o-ra to mpo'uli': &quot;Tauna towero napaka'uri'. Ha uma-i bisa mpaka'uri' Lazarus bona ke uma-i-hawo mate-e?&quot;
					</seg>
					<seg id="b.JOH.11.38" type="verse">
						Ngkai ree, peda' wo'o-mi nono-na Yesus, pai' -i hilou hi daeo'. Daeo' toe, wulou' to ratowi hi panapa bulu', pai' ra'unca hante watu to bohe.
					</seg>
					<seg id="b.JOH.11.39" type="verse">
						Na'uli' Yesus: &quot;Deru' watu tetu!&quot; Na'uli' Marta, ompi' -na tomate: &quot;Neo' -pi rabea, Pue'. Mohoa-imi, apa' opo' mengi-imi ratana.&quot;
					</seg>
					<seg id="b.JOH.11.40" type="verse">
						Na'uli' Yesus mpo'uli' -ki Marta: &quot;Ha uma ku'uli' -mikoko we'i, ane mepangala' -ko, nuhilo moto mpai' kabohe baraka' -na Alata'ala.&quot;
					</seg>
					<seg id="b.JOH.11.41" type="verse">
						Oti toe, raderu' mpu'u-mi watu po'unca daeo'. Yesus ngkongoa' hi langi', na'uli': &quot;Tuama-ku, mpo'uli' -a tarima kasi, apa' nu'epe pomperapia' -ku tohe'i.
					</seg>
					<seg id="b.JOH.11.42" type="verse">
						Ku'inca, bate nu'epe oa' lolita-ku. Aga tohe'i kupesukui mpo'uli', bona ra'epe tauna to wori' to hi rehe'i lau, bona rapangala' ka'Iko-na mpu'u to mposuro-a.&quot;
					</seg>
					<seg id="b.JOH.11.43" type="verse">
						Oti toe, napesukui mekio': &quot;Lazarus! Tumai-moko!&quot;
					</seg>
					<seg id="b.JOH.11.44" type="verse">
						Mehupa' -imi tauna to mate toei ngkai rala daeo' -na. Pale-na pai' witi' -na teputu' -pidi hante hompu' -na, pai' woo' -na tehoo' hante lenco. Na'uli' Yesus mpo'uli' -raka: &quot;Bongka pomputu' -na bona lompe' pomako' -na.&quot;
					</seg>
					<seg id="b.JOH.11.45" type="verse">
						Wori' to Yahudi to mpokinomo Maria nto'u toe, pai' rahilo napa to nababehi Yesus. Pai' wori' -ramo to mepangala' hi Hi'a.
					</seg>
					<seg id="b.JOH.11.46" type="verse">
						Aga ria wo'o-ra hantongo' hilou hi to Parisi mpoparata napa to nababehi Yesus toe.
					</seg>
					<seg id="b.JOH.11.47" type="verse">
						Toe pai' to Parisi hante imam pangkeni mpobabehi porumpua bohe hante topohura agama to ntani' -na. Ra'uli': &quot;Napa-koiwo to kana tababehi? Apa' wori' mpu'u tanda mekoncehi to nababehi-e.
					</seg>
					<seg id="b.JOH.11.48" type="verse">
						Ane tapelele' oa' -i, hawe'ea tauna mpai' mepangala' hi Hi'a omea-ramo. Ka'omea-na mpai', tantara to Roma tumai mpogero ngata-ta hante Tomi Alata'ala.&quot;
					</seg>
					<seg id="b.JOH.11.49" type="verse">
						Ngkai ree, hadua ngkai laintongo' -ra to rahanga' Kayafas, Imam Bohe hi mpae toe, mpo'uli': &quot;Uma ni'incai napa-napa!
					</seg>
					<seg id="b.JOH.11.50" type="verse">
						Uma ni'incai kalompea' ntodea. Agina lau-pi tau hadua mate mposampei ntodea, bona neo' mpai' ragero ngata-ta omea.&quot;
					</seg>
					<seg id="b.JOH.11.51" type="verse">
						Patuju-na Kayafas mpo'uli' hewa toe: Yesus kana rapatehi. Tapi' ria wo'o batua to kahanyala-na, to uma-hawo natungkai'. Apa' lawi' hi'a-mi Imam Bohe hi mpae toe-e, lolita-na mpolowa kamate-na mpai' Yesus mpotolo' to Yahudi.
					</seg>
					<seg id="b.JOH.11.52" type="verse">
						Pai' uma muntu' to Yahudi-wadi. Ngkai kamate-na Yesus toe mpai', hawe'ea ana' Alata'ala to pahawu' -hawu' hi humalili' dunia' rarumpu pai' rapahantuda lau.
					</seg>
					<seg id="b.JOH.11.53" type="verse">
						Ntepu'u eo toe, hahawa' lau-ramo topoparenta to Yahudi mpopatehi Yesus.
					</seg>
					<seg id="b.JOH.11.54" type="verse">
						Jadi', toe pai' uma-ipi modao' hi rala tana' -ra to Yahudi, bona neo' -ipi rahiloi ntodea. Malai-imi ngkai ree hilou hi ngata to rahanga' Efraim hi wiwi' papada to wao', pai' mo'oha' hi ree-imi hante ana'guru-na.
					</seg>
					<seg id="b.JOH.11.55" type="verse">
						Nto'u toe, neo' rata-mi eo bohe agama Yahudi to rahanga' Eo Paskah. Kako'ia rata eo bohe toe, wori' tauna ngkai ngata ntani' -na hilou hi Yerusalem, bona mpobohoi' woto-ra ntuku' ada agama-ra.
					</seg>
					<seg id="b.JOH.11.56" type="verse">
						Tauna to morumpu hi Yerusalem toe ntora mpopali' Yesus. Bula-ra moromu hi Tomi Alata'ala, momepololitai-ramo, ra'uli': &quot;Beiwa-koiwo pomporataa-ni? Meka' uma-i mpai' tumai mpokaralai posusa'?&quot;
					</seg>
					<seg id="b.JOH.11.57" type="verse">
						Ane imam pangkeni pai' to Parisi, ria ami' parenta-ra hi ntodea to mpo'uli': &quot;Hema-hema-koi to mpo'inca kahiapa-na Yesus, ncaliu ni'uli' -kakai, bona rahoko' -i.&quot;
					</seg>
				</div>
				<div id="b.JOH.12" type="chapter">
					<seg id="b.JOH.12.1" type="verse">
						Ono eo kako'ia-na Eo Paskah, hilou-imi Yesus hi Betania, ngata katidaa-na Lazarus, to napotuwu' nculii' -e wengi.
					</seg>
					<seg id="b.JOH.12.2" type="verse">
						Mpobabehi-ra karamea, apa' goe' -ra mpotarima Yesus hi ngata-ra. Marta moruhe, Lazarus mpohimpohura-ki Yesus pai' torata ntani' -na.
					</seg>
					<seg id="b.JOH.12.3" type="verse">
						Bula-ra ngkoni', tumai-i Maria ngkeni hantanga' lite lana honga. Lana toe rababehi ngkai rali' kaju to mohonga, masuli' lia oli-na. Natua lana toe hi witi' -na Yesus pai' naporihi hante wuluwoo' -na. Mohonga-damo hobo' hi rala tomi.
					</seg>
					<seg id="b.JOH.12.4" type="verse">
						Hadua ana'guru-na Yesus to rahanga' Yudas Iskariot-- to mpobalu' Yesus hi bali' -nae mpai'-- mpo'uli':
					</seg>
					<seg id="b.JOH.12.5" type="verse">
						&quot;Masuli' lia oli-na lana tetu, nte tolu atu doi pera'. Napa-di-hana pai' uma rapobalu' lau, pai' doi-na rawai' -raka tokabu!&quot;
					</seg>
					<seg id="b.JOH.12.6" type="verse">
						Kakoo-kono-na, Yudas uma kamposaile' -na mpu'u tokabu. Api' katomanako-nadi! Apa' hi'a to ntimamahi doi-ra, pai' pontu-na na'ala' bongo.
					</seg>
					<seg id="b.JOH.12.7" type="verse">
						Na'uli' Yesus: &quot;Pelele' moto-i-hawo! Napa to nababehi toi, mpenonoi eo karatana-ku mpai'.
					</seg>
					<seg id="b.JOH.12.8" type="verse">
						Ane tokabu, ria-pidi loga-ni mpotulungi-ra. Tapi' Aku', neo' uma-pi ria loga-ni mpotulungi-a, apa' uma-apa mahae dohe-ni.&quot;
					</seg>
					<seg id="b.JOH.12.9" type="verse">
						Wori' to Yahudi mpo'epe karia-na Yesus hi Betania, toe pai' mo'iko-ra hilou doko' mpohilo-i. Pai' doko' wo'o-ra mpohilo Lazarus, to napotuwu' nculii' Yesus-e wengi.
					</seg>
					<seg id="b.JOH.12.10" type="verse">
						Jadi', mohawa' wo'o-ramo imam pangkeni doko' mpopatehi Lazarus.
					</seg>
					<seg id="b.JOH.12.11" type="verse">
						Apa' ngkai hi'a pai' alaa-na wori' to Yahudi mpalahii-ra pai' mepangala' hi Yesus.
					</seg>
					<seg id="b.JOH.12.12" type="verse">
						Kamepulo-na, wori' tauna hi Yerusalem mpo'epe kahilou-na Yesus mpotoa' ngata-ra. Nto'u toe, wori' lia tauna morumpu hi Yerusalem apa' neo' rata-mi Eo Paskah.
					</seg>
					<seg id="b.JOH.12.13" type="verse">
						Mpo'ala' -ra palampa, pai' hilou-ra mpotomu-i. Ntora mekio' -ra: Une' -imi Pue' Ala!&quot; Pue' mpogane' Magau' to tumai mpokeni hanga' -na!&quot; Pue' mpogane' Magau' to Israel!&quot;
					</seg>
					<seg id="b.JOH.12.14" type="verse">
						Yesus mpo'ala' hama'a keledai to mongura, pai' nahawi'. Pehawi' -na tohe'e mpopadupa' lolita nabi owi to mpo'uli':
					</seg>
					<seg id="b.JOH.12.15" type="verse">
						&quot;Neo' -koi me'eka', pue' ngata Sion. Hilo! Etu-i tumai Magau' -ni. Mpohawi' -i hama'a ana' keledai.&quot;
					</seg>
					<seg id="b.JOH.12.16" type="verse">
						Nto'u toe, ko'ia rapaha ana'guru-na napa batua-na to jadi' toe. Aga ka'oti-na Yesus rapatehi pai' rapomobohe, rakiwoi-mi napa to jadi' hi Yesus toe, hewa to telowa ami' hi rala Buku Tomoroli'.
					</seg>
					<seg id="b.JOH.12.17" type="verse">
						Hi Yerusalem nto'u toe, ria wo'o wori' tauna to dohe Yesus wengi nto'u kanakio' -na Lazarus ngkai rala daeo' pai' mpotuwu' -i nculii'. Tauna toera ntora mpojarita kajadia' toe.
					</seg>
					<seg id="b.JOH.12.18" type="verse">
						Ngkai toe-mi pai' alaa-na wori' rahi tauna hilou mpotomu-i Yesus, apa' ra'epe Kahi'a-na to mpobabehi tanda mekoncehi toe.
					</seg>
					<seg id="b.JOH.12.19" type="verse">
						Momepololitai-ramo to Parisi, ra'uli': &quot;Madagi-tamo toi-e! Hilo-dile, hawe'ea tauna hi dunia' mpotuku' -i.&quot;
					</seg>
					<seg id="b.JOH.12.20" type="verse">
						Ngkai kawori' tauna to hilou hi Yerusalem mepue' nto'u Eo Paskah toe, ria wo'o ba hangkuja dua to Yunani.
					</seg>
					<seg id="b.JOH.12.21" type="verse">
						To Yunani toera hilou hi Filipus, ra'uli' -ki: &quot;Doko' -ka-kaiwo mpohirua' -ki Yesus.&quot; (Filipus tohe'e ngkai ngata Betsaida hi tana' Galilea.)
					</seg>
					<seg id="b.JOH.12.22" type="verse">
						Filipus hilou mpo'uli' -ki Andreas, pai' hira' roduaa hilou mparata-ki Yesus.
					</seg>
					<seg id="b.JOH.12.23" type="verse">
						Yesus mpo'uli' -raka: &quot;Rata-mi tempo-na, Aku' Ana' Manusia' rapomobohe.
					</seg>
					<seg id="b.JOH.12.24" type="verse">
						Makono mpu'u lolita-ku toi: Aku' ma'ala rarapai' -ki pae. Ane pae toe uma ratuja' hi tana' pai' ra'urihi hewa tomate, bate-na oa' -i. Tapi' ane ratuja' -i-damo, wori' -mi mpai' wua' -na.
					</seg>
					<seg id="b.JOH.12.25" type="verse">
						Tauna to mpentaei konoa-na moto, moronto-ki mpai' katuwu' -na hi eo mpeno-na. Aga tauna to mpobahaka konoa-na hi dunia' toi, mporata-i mpai' katuwua' to lompe' duu' kahae-hae-na.
					</seg>
					<seg id="b.JOH.12.26" type="verse">
						Hema-koi to doko' jadi' topobago-ku, kana mpotuku' -a, bona hiapa kahiloua-ku, retu wo'o-koi. Tuama-ku mpai' mpobila' -koi to jadi' topobago-ku.
					</seg>
					<seg id="b.JOH.12.27" type="verse">
						&quot;Susa' nono-ku toi-e. Uma ku'incai napa to kana ku'uli'. Ria hi rala nono-ku doko' mekakae: 'Mama, bahaka-a-kuwo ngkai kaparia to neo' mporumpa' -a toi-e!' Aga bo toe-mi pai' tumai-a hi rala dunia', bona mpotodohaka kaparia toe.
					</seg>
					<seg id="b.JOH.12.28" type="verse">
						Ku'uli' hewa toi: Mama, pomobohe-mi hanga' -nu!&quot; Ngkai ree, ria to mololita ngkai langi' mpo'uli' -ki Yesus: &quot;Oti-mile kupomobohe hanga' -kue, pai' kupomobohe tena-pi mpai'.&quot;
					</seg>
					<seg id="b.JOH.12.29" type="verse">
						Ntodea to mpo'epe lolita ngkai langi' toe, mpo'uli': &quot;Toe lou moni kuna!&quot; Aga hantongo' mpo'uli': &quot;Bela-hawo kuna. Ria-hana mala'eka mpololitai-i.&quot;
					</seg>
					<seg id="b.JOH.12.30" type="verse">
						Na'uli' Yesus mpo'uli' -raka: &quot;Lolita to ni'epe toe we'i, rapohowa' uma bona mpotulungi Aku'. Rapohowa' bona mpotulungi koi' -hana.
					</seg>
					<seg id="b.JOH.12.31" type="verse">
						Rata-mi tempo-na Alata'ala kana mpohurai hawe'ea kasalaa' manusia' hi dunia'. Pai' rata wo'o tempo-na Magau' Anudaa' to mpokuasai dunia' toi kana rapopalai.
					</seg>
					<seg id="b.JOH.12.32" type="verse">
						Aga Aku', ane rapokalangko-apa mpai' hi wongko dunia', kukeni hawe'ea tauna tumai hi Aku'.&quot;
					</seg>
					<seg id="b.JOH.12.33" type="verse">
						Lolita-na Yesus toe, mpowalatu beiwa mpai' karapatehi-na.
					</seg>
					<seg id="b.JOH.12.34" type="verse">
						Ra'uli' ntodea: &quot;Hi rala Atura Pue' kibasa: Magau' Topetolo' tuwu' duu' kahae-hae-na. Napa-kona pai' nu'uli' Ana' Manusia' kana rapokalangko hi wongko dunia'? Ana' Manusia' to'uma wo'o-pi to nu'uli' tetu-e?&quot;
					</seg>
					<seg id="b.JOH.12.35" type="verse">
						Na'uli' Yesus mpo'uli' -raka: &quot;Hampai' -damo, pai' baja to mpobajahi-koi tempo toi-e, uma-pi ria dohe-ni. Kaliliu-mokoi mako' bula-na mobaja-pidi, bona neo' -koi narata bengi. Tauna to mako' hi rala kabengia-na, uma ra'incai hiapa kahiloua-ra.
					</seg>
					<seg id="b.JOH.12.36" type="verse">
						Mepangala' -mokoi hi Aku' bula-ku ria-pidi dohe-ni mpobajahi-koi, bona mobaja nono-ni.&quot; Ka'oti-na Yesus mpo'uli' hawe'ea toe, malai-imi ngkai ree, pai' uma-ipi mpopehuwu woto-na hi ntodea.
					</seg>
					<seg id="b.JOH.12.37" type="verse">
						Nau' wori' tanda mekoncehi to nababehi Yesus hi mata to Yahudi, uma oa' -ra mepangala' hi Hi'a.
					</seg>
					<seg id="b.JOH.12.38" type="verse">
						Jadi', madupa' -mi lolita nabi Yesaya owi to mpo'uli': Pue', uma hema to mpangala' kareba to kikeni. Nau' nupopohiloi-ra kabaraka' -nu, uma oa' rapangalai'.&quot;
					</seg>
					<seg id="b.JOH.12.39" type="verse">
						Jadi', uma-ra bisa mepangala', apa' ria wo'o Lolita Alata'ala to na'uki' nabi Yesaya owi, to mpo'uli':
					</seg>
					<seg id="b.JOH.12.40" type="verse">
						&quot;Na'uli' Pue' Ala: 'Tungkai' kupakawero-ra, bona uma-ra pehilo. Kupakako'o nono-ra, bona nono-ra uma monoto. Ka'omea-na mpai' uma-ra nculii' hi Aku', toe pai' uma-ra kuwai' kalompea'.'&quot;
					</seg>
					<seg id="b.JOH.12.41" type="verse">
						Lolita toe na'uki' nabi Yesaya owi, apa' nahilo ami' -mi kabaraka' -na Yesus, pai' nalowa-i.
					</seg>
					<seg id="b.JOH.12.42" type="verse">
						Aga nau' wae, wori' moto pangkeni to Yahudi to mepangala' hi Yesus. Aga mepangala' bongo-ra-wadi, apa' me'eka' -ra nee-neo' mpai' to Parisi mpopalai-ra ngkai tomi posampayaa.
					</seg>
					<seg id="b.JOH.12.43" type="verse">
						Apa' konoa-ra doko' ra'une' hingka doo-ra, uma rasaile' pe'une' to ngkai Alata'ala.
					</seg>
					<seg id="b.JOH.12.44" type="verse">
						Yesus mpesukui mekio', na'uli': &quot;Tauna to mepangala' hi Aku', uma muntu' Aku' to rapangala'. Mepangala' wo'o-ramo hi Pue' Ala to mposuro-a.
					</seg>
					<seg id="b.JOH.12.45" type="verse">
						Tauna to mpohilo-a, mpohilo Pue' Ala wo'o-ra to mposuro-a.
					</seg>
					<seg id="b.JOH.12.46" type="verse">
						Tumai-a hi dunia' toi jadi' baja, bona hawe'ea tauna to mepangala' hi Aku' uma-pi mo'oha' hi rala kabengia-na.
					</seg>
					<seg id="b.JOH.12.47" type="verse">
						&quot;Tauna to mpo'epe lolita-ku pai' uma ratuku', bela Aku' to mpohuku' -ra. Apa' bela patuju-ku tumai hi dunia' toi bona mpohuku' manusia'. Tumai-ale, bona mpobahaka-ra ngkai huku' -ra.
					</seg>
					<seg id="b.JOH.12.48" type="verse">
						Tauna to mposapuaka-a pai' uma mpotarima lolita-ku, ria-mi mpai' to mpohuku' -ra. Lolita-ku to kupohowa', toe-mi mpai' to mpohuku' -ra hi Eo Kiama.
					</seg>
					<seg id="b.JOH.12.49" type="verse">
						Apa' mololita-a uma ngkai konoa-ku moto. Ku'uli' pai' kulolita napa to napahawa' -ka Tuama-ku, apa' Hi'a-mi to mposuro-a tumai.
					</seg>
					<seg id="b.JOH.12.50" type="verse">
						Pai' ku'inca: hawa' -na toe mpowai' katuwua' to lompe' duu' kahae-hae-na. Jadi', napa to ku'uli' toi-e, bate lolita to na'uli' ami' -maka Tuama-ku.&quot;
					</seg>
				</div>
				<div id="b.JOH.13" type="chapter">
					<seg id="b.JOH.13.1" type="verse">
						Neo' rata-mi eo bohe Paskah. Na'inca Yesus, neo' rata-mi tempo-na mpalahii dunia' pai' hilou nculii' hi Tuama-na. Nape'ahi' -ra to jadi' bagia-na hi dunia' toi, pai' bate napoka'ahi' -ra duu' hi ka'omea-na.
					</seg>
					<seg id="b.JOH.13.2" type="verse">
						Yesus pai' ana'guru-na ngkoni' -ra ngkabengia. Magau' Anudaa' mpowara' Yudas ana' Simon Iskariot, mpo'usoki-i mpobalu' Yesus hi bali' -na.
					</seg>
					<seg id="b.JOH.13.3" type="verse">
						Na'inca Yesus, Tuama-na mpowai' -i hawe'ea kuasa-na. Na'inca wo'o kangkai Alata'ala-nai, pai' nculii' hilou hi Alata'ala wo'o-i mpai'.
					</seg>
					<seg id="b.JOH.13.4" type="verse">
						Toe pai' pokore-nami, naroncu baju-na, pai' na'ala' abe' napehoo' hi hope' -na.
					</seg>
					<seg id="b.JOH.13.5" type="verse">
						Oti toe, na'ala' ue natua hi batili, natepu'u-mi mpobohoi' witi' ana'guru-na, pai' naporihi hante abe' to hi hope' -na.
					</seg>
					<seg id="b.JOH.13.6" type="verse">
						Katelili-na hi Simon Petrus, na'uli' Petrus: &quot;Pue', ncako Iko rahi-di mpobohoi' witi' -kue?&quot;
					</seg>
					<seg id="b.JOH.13.7" type="verse">
						Na'uli' Yesus: &quot;Tempo toi, ko'ia nu'incai napa to kubabehi toi. Mpeno-damo, pai' lako' nu'inca.&quot;
					</seg>
					<seg id="b.JOH.13.8" type="verse">
						Na'uli' Petrus: &quot;Neo', Pue'! Neo' mpu'u nubohoi' witi' -ku!&quot; Na'uli' Yesus: &quot;Ane uma-ko kubohoi', uma ria posidaia' -nu hante Aku'.&quot;
					</seg>
					<seg id="b.JOH.13.9" type="verse">
						Na'uli' Simon Petrus: &quot;Ane wae-di Pue', neo' muntu' witi' -ku-wadi! Hante pale pai' woo' -ku wo'o.&quot;
					</seg>
					<seg id="b.JOH.13.10" type="verse">
						Na'uli' Yesus: &quot;Tauna to lako' oti moniu', uma-pi babo', me'itu' -mi hobo' woto-na, uma-pi mingki' rabohoi' tena. Muntu' witi' -na-damo to kana rabohoi'. Koi', tebohoi' -mokoi, aga uma hawe'ea-ni.&quot;
					</seg>
					<seg id="b.JOH.13.11" type="verse">
						Yesus mololita hewa toe, apa' na'inca ami' kahema-na mpai' to mpobalu' -i hi bali' -na. Toe pai' na'uli': &quot;Tebohoi' -mokoi, aga uma hawe'ea-ni.&quot;
					</seg>
					<seg id="b.JOH.13.12" type="verse">
						Ka'oti-na Yesus mpobohoi' witi' -ra, na'unco' nculii' -mi baju-na, pai' -i mohura, pai' na'uli' -raka: &quot;Ha ni'inca wa napa to lako' kubabehi-kokoie?
					</seg>
					<seg id="b.JOH.13.13" type="verse">
						Aku', nikio' -a Guru-ni pai' Pue' -ni, pai' bate wae mpu'u.
					</seg>
					<seg id="b.JOH.13.14" type="verse">
						Aku' Pue' pai' Guru-ni mobago hewa hadua batua mpobohoi' witi' -ni. Jadi', koi' wo'o kana momebohoi' ngkawiti'.
					</seg>
					<seg id="b.JOH.13.15" type="verse">
						Kupopohiloi-koi tonco toe we'i, bona nipenau' kehi-ku: hewa Aku' mpotulungi-koi, koi' wo'o kana mpotulungi doo.
					</seg>
					<seg id="b.JOH.13.16" type="verse">
						&quot;Makono mpu'u lolita-ku toi: hadua batua uma meliu tuwu' -na ngkai maradika-na. Hadua suro uma meliu tuwu' -na ngkai to mposuro-i.
					</seg>
					<seg id="b.JOH.13.17" type="verse">
						Ane ni'inca-damo tudui' toi, marasi' -koi ane nituku'.
					</seg>
					<seg id="b.JOH.13.18" type="verse">
						&quot;Napa to ku'uli' -e we'i, uma mpobelahi-koi omea. Ku'inca ami' hema to kupelihi. Tapi' kana madupa' lolita Buku Tomoroli' to mpo'uli': 'Tauna to mpodulu' -ka, hi'a-mi mpai' to jadi' bali' -ku.'
					</seg>
					<seg id="b.JOH.13.19" type="verse">
						Tohe'i ku'uli' ami' -mikokoi kako'ia-na jadi', bona ane madupa' -pi mpai', nipangala' -mi lolita-ku to mpo'uli' kahema-ku.
					</seg>
					<seg id="b.JOH.13.20" type="verse">
						Makono mpu'u lolita-ku toi: hema to mpotarima suro-ku, hewa Aku' moto-mi to natarima. Wae wo'o, hema to mpotarima-a, hewa Tuama-ku moto-mi to natarima, apa' Hi'a-mi to mposuro-a.&quot;
					</seg>
					<seg id="b.JOH.13.21" type="verse">
						Ka'oti-na Yesus mololita hewa toe, susa' -mi nono-na, pai' na'uli': &quot;Makono mpu'u lolita-ku toi: Hadua ngkai olo' -ni mpai' mpobalu' -a hi bali' -ku.&quot;
					</seg>
					<seg id="b.JOH.13.22" type="verse">
						Momenaa-ramo ana'guru-na nakeni ka'ingu' -ra, apa' uma ra'incai kahema-na to natoa'.
					</seg>
					<seg id="b.JOH.13.23" type="verse">
						Hadua ana'guru-na to nape'ahi', mohura hi ncori-na.
					</seg>
					<seg id="b.JOH.13.24" type="verse">
						Simon Petrus mpokini' mata ana'guru to hadua toei, na'uli' -ki: &quot;Ee, pekune' -i pe' Guru-e, ba hema to natoa' -e.&quot;
					</seg>
					<seg id="b.JOH.13.25" type="verse">
						Toe pai' ana'guru toei mpomohui' Yesus, pai' mpekune' -i: &quot;Hema-i, Pue'?&quot;
					</seg>
					<seg id="b.JOH.13.26" type="verse">
						Na'uli' Yesus: &quot;Tauna to kuwai' roti to oti kulolo' hi rala nede', hi'a-mi mpai'.&quot; Kana'ala' -nami hampui' roti, nalolo' hi rala nede', pai' nawai' -ki Yudas, ana' Simon Iskariot.
					</seg>
					<seg id="b.JOH.13.27" type="verse">
						Kanadoa-na Yudas roti toe, Magau' Anudaa' mesua' -mi hi rala nono-na. Oti toe, na'uli' Yesus mpo'uli' -ki: &quot;Napa to doko' nubabehi, babehi-mi sohi'.&quot;
					</seg>
					<seg id="b.JOH.13.28" type="verse">
						Ane doo-ra to ngkoni' dohe-ra, uma ra'incai napa pai' Yesus mololita hewa toe hi Yudas.
					</seg>
					<seg id="b.JOH.13.29" type="verse">
						Hantongo' -ra mpo'uli' meka' Yesus mpohubui Yudas mpo'oli ba napa-napa to raparaluu hi posusa' -ra, ba mpowai' doi hi tokabu. Apa' Yudas to ntimamahi doi-ra.
					</seg>
					<seg id="b.JOH.13.30" type="verse">
						Kanadoa-na Yudas roti toe, palai-nami hilou hi mali-na. Nto'u toe, mobengi-mi.
					</seg>
					<seg id="b.JOH.13.31" type="verse">
						Palai-na Yudas ngkai ree, na'uli' -mi Yesus: &quot;Wae lau Aku' Ana' Manusia' rapomobohe. Pai' napa to jadi' hi Aku' mpai' mpomobohe wo'o Alata'ala.
					</seg>
					<seg id="b.JOH.13.32" type="verse">
						Ane napa to jadi' hi Aku' mpomobohe Alata'ala, Alata'ala wo'o mpai' mpomobohe-a hante baraka' -na. Pai' sohi' kadupa' -na.
					</seg>
					<seg id="b.JOH.13.33" type="verse">
						Ana' -ana' -ku, uma-apa mahae dohe-ni. Nipali' -a mpai', aga hewa to oti ku'uli' -raka topoparenta to Yahudi wengi, wae wo'o ku'uli' -kokoi: Hi kahilouaa-ku uma-koi bisa hilou.
					</seg>
					<seg id="b.JOH.13.34" type="verse">
						&quot;Kuwai' -koi hawa' to bo'u: Momepoka'ahi' -mokoi. Hewa Aku' mpoka'ahi' -koi, wae wo'o koi' kana momepoka'ahi' hadua bo hadua.
					</seg>
					<seg id="b.JOH.13.35" type="verse">
						Ane momepoka'ahi' -koi, hawe'ea tauna mpo'inca kakoi' -na mpu'u-mi topetuku' -ku.&quot;
					</seg>
					<seg id="b.JOH.13.36" type="verse">
						Napekune' Simon Petrus hi Yesus: &quot;Hilou hiapa-ko, Pue'?&quot; Na'uli' Yesus: &quot;Hi kahilouaa-ku, ko'ia-ko bisa hilou. Mpeno-damo, nutuku' -a.&quot;
					</seg>
					<seg id="b.JOH.13.37" type="verse">
						Na'uli' tena Petrus: &quot;Ha napa pai' uma-a ma'ala mpotuku' -ko wae-e lau Pue'? Ku'agi mate sabana petuku' -ku hi Iko!&quot;
					</seg>
					<seg id="b.JOH.13.38" type="verse">
						Na'uli' Yesus: &quot;Ha nu'agi mpu'u mate sabana Aku'? Makono mpu'u lolita-ku toi: Kako'ia-na manu' turua' mpai', mpolia' tolu ngkani-moko mposapu kanu'inca-ku.&quot;
					</seg>
				</div>
				<div id="b.JOH.14" type="chapter">
					<seg id="b.JOH.14.1" type="verse">
						Na'uli' Yesus mpo'uli' -raka ana'guru-na: &quot;Neo' susa' nono-ni! Mepangala' -mokoi hi Alata'ala, pai' mepangala' wo'o-koi hi Aku'.
					</seg>
					<seg id="b.JOH.14.2" type="verse">
						Hi tomi Tuama-ku, wori' po'ohaa'. Hilou-a mporodo-kokoi po'ohaa' -ni. Ane ke uma hewa toe, ke uma-hawo ku'uli' -kokoi.
					</seg>
					<seg id="b.JOH.14.3" type="verse">
						Ane hudu-a-damo mporodo po'ohaa' -ni, nculii' moto-a mpai' tumai mpo'ala' -koi, kukeni-koi hilou hi po'ohaa' -ku, bona hiapa po'ohaa' -ku, hi ree wo'o-koi dohe-ku.
					</seg>
					<seg id="b.JOH.14.4" type="verse">
						Ni'inca moto ohea hilou hi po'ohaa' -ku.&quot;
					</seg>
					<seg id="b.JOH.14.5" type="verse">
						Na'uli' Tomas: &quot;Uma-kaiwo ki'incai hiapa kahilouaa-nu Pue'. Beiwa-kaina kaki'inca-na ohea-nae?&quot;
					</seg>
					<seg id="b.JOH.14.6" type="verse">
						Na'uli' Yesus: &quot;Aku' toi-mi ohea, Aku' to makono, pai' to mpowai' katuwua'. Uma haduaa to rata hi Tuama-ku, ane uma ntara hi Aku'.
					</seg>
					<seg id="b.JOH.14.7" type="verse">
						Ane ntoa' ni'inca-ama Aku' -e, tantu ni'inca wo'o-imi Tuama-ku. Ngkai wae-e lau, ni'inca-imi pai' nihilo-imi.&quot;
					</seg>
					<seg id="b.JOH.14.8" type="verse">
						Na'uli' Filipus: &quot;Pue', popohiloi-ka-kaiwo Tuama-nu, bona oha nono-kai.&quot;
					</seg>
					<seg id="b.JOH.14.9" type="verse">
						Na'uli' Yesus: &quot;Ko'ia oa' -tano nu'incai-ae, Filipus! Hiaa' bo mahae-ama dohe-ni! Hema to mpohilo-a, mpohilo wo'o-ramo Tuama-ku. Jadi', napa-di pai' nuperapi' bona kupopohiloi-koi Tuama-kue?
					</seg>
					<seg id="b.JOH.14.10" type="verse">
						Ha uma oa' nuparasaya ka'Aku' -na hintuwu' hante Tuama-ku pai' Tuama-ku hintuwu' hante Aku'? Napa to ku'uli' -kokoi toe, uma ku'uli' ntuku' konoa-ku moto. Tuama-ku to tida hintuwu' hante Aku', Hi'a-mi pue' bago.
					</seg>
					<seg id="b.JOH.14.11" type="verse">
						Pangala' -ama-hana, ka'Aku' -na hintuwu' hante Tuama-ku pai' Tuama-ku hintuwu' hante Aku'. Nau' uma nipangalai' lolita-ku, pangala' -mi apa' nihilo-mi hawe'ea to kubabehi.
					</seg>
					<seg id="b.JOH.14.12" type="verse">
						&quot;Makono mpu'u lolita-ku toi: Tauna to mepangala' hi Aku', ma'ala-ra mpobabehi hewa to kubabehi-- ba melabi tena-pi ngkai to kubabehi-- apa' hilou-a mpai' mo'oha' dohe Tuama-ku.
					</seg>
					<seg id="b.JOH.14.13" type="verse">
						Jadi', napa-napa to niperapi' hante hanga' -ku, bate kuwai' -koi, bona to kubabehi toe mpobila' Tuama-ku.
					</seg>
					<seg id="b.JOH.14.14" type="verse">
						Ba napa-napa to niperapi' hante hanga' -ku, kuwai' -koi.
					</seg>
					<seg id="b.JOH.14.15" type="verse">
						&quot;Ane nipoka'ahi' -a, nituku' -mi hawa' -ku.
					</seg>
					<seg id="b.JOH.14.16" type="verse">
						Kuperapi' hi Tuama-ku, bona nawai' -koi hadua Topetulungi to ntani' -na, bona Hi'a-damo mpodohei-koi duu' kahae-hae-na.
					</seg>
					<seg id="b.JOH.14.17" type="verse">
						Topetulungi toei, Hi'a-mi Inoha' Alata'ala, to mpotete' -koi hi tudui' to makono. Tauna to uma mepangala' uma bisa mpotarima-i, apa' uma-i rahiloi pai' uma wo'o-i ra'incai. Aga koi', ni'inca-imi, apa' nadohei-mokoi wae lau, pai' mo'oha' -i mpai' hi rala nono-ni.
					</seg>
					<seg id="b.JOH.14.18" type="verse">
						&quot;Uma-koi kupalahii jadi' ilu. Nculii' moto-a mpai' tumai hi koi'.
					</seg>
					<seg id="b.JOH.14.19" type="verse">
						Hampai' lia-damo, tauna to hi dunia' uma-pi mpohiloi-a. Aga koi', nihilo moto-a. Tuwu' moto-koi mpai', apa' Aku' tuwu' -a.
					</seg>
					<seg id="b.JOH.14.20" type="verse">
						Ane rata-pi mpai' tempo toe, ni'inca-mi ka'Aku' -na hintuwu' hante Tuama-ku, pai' koi' hintuwu' hante Aku', pai' Aku' hintuwu' hante koi'.
					</seg>
					<seg id="b.JOH.14.21" type="verse">
						&quot;Tauna to mpotarima pai' mpotuku' hawa' -ku, hira' -mi to mpoka'ahi' -a. Tuama-ku mpoka'ahi' tauna to mpoka'ahi' -a, pai' Aku' wo'o mpoka'ahi' -ra, pai' kupopohiloi-ra woto-ku.&quot;
					</seg>
					<seg id="b.JOH.14.22" type="verse">
						Yudas (aga bela Yudas Iskariot) mpekune' Yesus: &quot;Pue', napa pai' nupopehuwu woto-nu hi kai' -wadi, uma hi hawe'ea tauna hi dunia'?&quot;
					</seg>
					<seg id="b.JOH.14.23" type="verse">
						Na'uli' Yesus: &quot;Kupopehuwu woto-ku hi tauna to mpoka'ahi' -a pai' to mpotuku' lolita-ku. Tuama-ku mpoka'ahi' tauna to hewa toe. Tuama-ku pai' Aku' hilou hi tauna toera, pai' mo'oha' -makai dohe-ra.
					</seg>
					<seg id="b.JOH.14.24" type="verse">
						Tauna to uma mpoka'ahi' -a, uma-ra mpotuku' lolita-ku. Lolita to ni'epe ngkai Aku', uma ngkai Aku' moto. Ngkai Tuama-ku to mposuro-a.
					</seg>
					<seg id="b.JOH.14.25" type="verse">
						&quot;Hawe'ea toe we'i lau ku'uli' -kokoi nampa' hi ria-a-pidi dohe-ni.
					</seg>
					<seg id="b.JOH.14.26" type="verse">
						Tapi' ane rata-ipi mpai' Inoha' Tomoroli', Hi'a-mi to mpotudui' -koi butu nyala-na, pai' napopokiwoii-koi hawe'ea to oti-mi ku'uli' -kokoi, apa' Hi'a-mi Topetulungi to nahubui tumai Tuama-ku jadi' sulewata-ku.
					</seg>
					<seg id="b.JOH.14.27" type="verse">
						&quot;Kalompea' kutu'u-kokoi. Kalompea' to ngkai Aku' moto-mi to kuwai' -kokoi. To kuwai' -kokoi toi-e, uma hewa to nirata ngkai dunia' toi. Neo' susa' nono-ni, pai' neo' me'eka'.
					</seg>
					<seg id="b.JOH.14.28" type="verse">
						Ni'epe lolita-ku we'i to mpo'uli': Hilou-a, aga nculii' moto-a mpai' tumai hi koi'. Ane nipoka'ahi' mpu'u-a, nipokagoe' moto kahilou-ku toi hi Tuama-ku, apa' Tuama-ku meliu kabohe-na ngkai Aku'.
					</seg>
					<seg id="b.JOH.14.29" type="verse">
						Toe-e ku'uli' ami' -mikokoi kako'ia-na jadi', bona ane madupa' -pi mpai', nipangala' -mi.
					</seg>
					<seg id="b.JOH.14.30" type="verse">
						&quot;Uma-pi wori' loga-ku mpololitai-koi, apa' neo' rata-mi Magau' Anudaa'. Hi'a-mi to mpokuasai dunia' tohe'i, aga uma ria kuasa-na hi Aku'.
					</seg>
					<seg id="b.JOH.14.31" type="verse">
						Aga toi kana jadi', bona hawe'ea tauna mpo'inca kakupoka'ahi' -na Tuama-ku pai' kutuku' oa' hawe'ea to nahawai' -ka. Mokore-mi, pai' hilou-tamo.&quot;
					</seg>
				</div>
				<div id="b.JOH.15" type="chapter">
					<seg id="b.JOH.15.1" type="verse">
						Na'uli' Yesus: &quot;Aku' toi-mi woto kaju to makono, pai' Tuama-ku pue' bonea.
					</seg>
					<seg id="b.JOH.15.2" type="verse">
						Hawe'ea ra'a to mentaka' hi Aku' to uma mowua', nalali. Pai' hawe'ea ra'a to mentaka' hi Aku' pai' to mowua', napeholui pai' napegalihi, bona kawoo-woria' wua' -na.
					</seg>
					<seg id="b.JOH.15.3" type="verse">
						Koi', tepegalihi-mokoi-- batua-na, moroli' -mokoi napakaroli' lolita to ku'uli' -kokoi.
					</seg>
					<seg id="b.JOH.15.4" type="verse">
						&quot;Tida-mokoi hintuwu' hante Aku', pai' Aku' wo'o hante koi'. Ra'a to mohepi' ngkai woto kaju, uma-i mowua'. Ra'a bate kana mentaka' hi woto-na bona mowua' -i. Wae wo'o koi': Sampale-koi mowua' ane tida-koi hintuwu' hante Aku'.
					</seg>
					<seg id="b.JOH.15.5" type="verse">
						&quot;Aku' toi-mi woto kaju, pai' koi' -mi ra'a-na. Tauna to tida hintuwu' hante Aku' pai' Aku' hante hira', wori' powua' -ra. Aga ane mogaa' -koi ngkai Aku', uma-koi bisa mpobabehi napa-napa.
					</seg>
					<seg id="b.JOH.15.6" type="verse">
						Hema to uma tida hintuwu' hante Aku' bate ratadi, hewa karatadi-na ra'a to mohepi' duu' -na jadi' bangi. Ra'a to hewa toe, rarumpu pai' ratene' hi rala apu.
					</seg>
					<seg id="b.JOH.15.7" type="verse">
						Ane tida-koi hintuwu' hante Aku' pai' lolita-ku tida hi rala nono-ni, perapi' -mi-hana hi Alata'ala ba napa-napa konoa-ni, bate nawai' -koile.
					</seg>
					<seg id="b.JOH.15.8" type="verse">
						Ane mowua' wori' -koi, Tuama-ku rapomobohe. Ane hewa toe-mi po'ingku-ni, topetuku' -ku mpu'u-mokoi.
					</seg>
					<seg id="b.JOH.15.9" type="verse">
						Hewa Tuama-ku mpoka'ahi' -a, wae wo'o Aku' mpoka'ahi' -koi. Tida-mokoi mohu' hi Aku' bona nirasai ahi' -ku.
					</seg>
					<seg id="b.JOH.15.10" type="verse">
						Ane nituku' -mi hawa' -ku, tida mpu'u-koi mohu' hi Aku' pai' nirasai mpu'u ahi' -ku, hewa Aku' wo'o mpotuku' hawa' Tuama-ku pai' -a tida mohu' hi Hi'a pai' mporasai ahi' -na.
					</seg>
					<seg id="b.JOH.15.11" type="verse">
						&quot;Hawe'ea tohe'i ku'uli' -kokoi, bona goe' nono-ni hante kagoea' to ngkai Aku', pai' bona gana kagoea' -ni.
					</seg>
					<seg id="b.JOH.15.12" type="verse">
						&quot;Toi-mi hawa' -ku: Momepoka'ahi' -mokoi, hewa Aku' wo'o mpoka'ahi' -koi.
					</seg>
					<seg id="b.JOH.15.13" type="verse">
						Ane ria tauna to mpewai' tuwu' -na bona doo-na tuwu', bohe mpu'u ahi' -na toe. Uma ria ahi' to meliu ngkai ahi' tauna to mpewai' tuwu' -na bona mpotulungi doo-na.
					</seg>
					<seg id="b.JOH.15.14" type="verse">
						Doo-ku omea-mokoi, ane nituku' hawa' -ku.
					</seg>
					<seg id="b.JOH.15.15" type="verse">
						Uma-pokoi kukahangai' batua-ku, apa' batua uma mpo'incai napa to hi rala nono pue' -na. Wae-e lau, doo-ku mpu'u-mokoi, apa' ku'uli' -mikokoi hawe'ea to na'uli' -ka Tuama-ku.
					</seg>
					<seg id="b.JOH.15.16" type="verse">
						Bela koi' to mpopelihi-a. Aku' -dile to mpelihi-koie. Kuwai' -koi bago hilou hi rala dunia' bona mowua' wori'. Pai' powua' -ni toe uma mpai' moronto, ria kalaua-na duu' kahae-hae-na. Jadi', napa to niperapi' hi Tuama-ku hante hanga' -ku, bate nawai' -koi.
					</seg>
					<seg id="b.JOH.15.17" type="verse">
						Toi-mi hawa' -ku hi koi': Momepoka'ahi' -mokoi!
					</seg>
					<seg id="b.JOH.15.18" type="verse">
						&quot;Ane tauna to uma mepangala' hi Aku' mpokahuku' -koi, kiwoi: Aku' -mi-hana to ri'ulu rapokahuku' -e.
					</seg>
					<seg id="b.JOH.15.19" type="verse">
						Ane rapa' -na hampodooa-koi hante tauna to uma mepangala', bate rapoka'ahi' -koi, apa' lawi' doo-rakoi. Tapi' kupelihi-mokoi pai' kupatani' -koi ngkai laintongo' -ra, alaa-na uma-pokoi doo-ra. Toe pai' rapokahuku' -koi.
					</seg>
					<seg id="b.JOH.15.20" type="verse">
						Kiwoi napa to ku'uli' -kokoi we'i: Hadua batua uma meliu tuwu' -na ngkai maradika-na. Ane ntoa' Aku' rabalinai', koi' wo'o mpai' rabalinai'. Ane ria to mpotuku' lolita-ku, bate ratuku' wo'o mpai' lolita-ni.
					</seg>
					<seg id="b.JOH.15.21" type="verse">
						Hawe'ea tohe'e rababehi hi koi' apa' topetuku' -ku-koi. Hawe'ea tohe'e rababehi hi koi', apa' uma-i ra'incai Alata'ala to mposuro-a.
					</seg>
					<seg id="b.JOH.15.22" type="verse">
						Ane ke uma-a tumai mpololitai-ra, ke uma-ra-hawo masala'. Tapi', apa' tumai mpu'u-ama mpololitai-rae, toe pai' uma ria wuniia' -na sala' -ra.
					</seg>
					<seg id="b.JOH.15.23" type="verse">
						Tauna to mpokahuku' -a, mpokahuku' wo'o-ra Tuama-ku.
					</seg>
					<seg id="b.JOH.15.24" type="verse">
						&quot;Hi laintongo' ntodea kubabehi anu mekoncehi, to ko'ia ria rababehi tau ntani' -na. Ane ke uma kubabehi hewa toe, ke uma-ra masala'. Tapi' rahilo moto-mi napa to kubabehi, pai' rapokahuku' oa' -a, pai' rapokahuku' wo'o-i Tuama-ku.
					</seg>
					<seg id="b.JOH.15.25" type="verse">
						Aga bate kana hewa toe, bona madupa' lolita to te'uki' hi rala Buku Atura-ra to mpo'uli': 'Rapokahuku' -a nau' uma ria sabana.'
					</seg>
					<seg id="b.JOH.15.26" type="verse">
						&quot;Tumai-i mpai' Inoha' Tomoroli', batua-na, Inoha' to mehuwu ngkai Alata'ala pai' to mpotete' -koi hi tudui' to makono. Hi'a-mi mpai' Topetulungi to kuhubui tumai hi koi' ngkai Tuama-ku. Ane tumai-ipi mpai', Hi'a-mi to jadi' sabi' -ku.
					</seg>
					<seg id="b.JOH.15.27" type="verse">
						Pai' koi' wo'o jadi' sabi' -ku, apa' koi' -mi to dohe-ku ngkai pontepu'ua bago-ku hi dunia'.
					</seg>
				</div>
				<div id="b.JOH.16" type="chapter">
					<seg id="b.JOH.16.1" type="verse">
						&quot;Hawe'ea tohe'i ku'uli' -kokoi, bona neo' mere' nono-ni duu' -na nibahakai mepangala' hi Aku'.
					</seg>
					<seg id="b.JOH.16.2" type="verse">
						Rapopalai-koi mpai' ngkai tomi posampayaa. Uma muntu' toe, rata mpai' tempo-na ria tauna to doko' mpopatehi-koi, apa' ra'uli' -rana, toe-mi konoa Alata'ala.
					</seg>
					<seg id="b.JOH.16.3" type="verse">
						Hawe'ea toe rababehi hi koi', apa' uma ra'incai Tuama-ku, pai' Aku' wo'o, uma-a ra'incai.
					</seg>
					<seg id="b.JOH.16.4" type="verse">
						Ku'uli' -kokoi tohe'i, bona ane madupa' -pi mpai', nikiwoi-mi ka'oti-nami ku'uli' -kokoi.
					</seg>
					<seg id="b.JOH.16.5" type="verse">
						Aga wae-e lau, neo' hilou-ama hi Tuama-ku to mposuro-a, pai' uma-koi haduaa to mpekune' -a ba hiapa kahiloua-ku.
					</seg>
					<seg id="b.JOH.16.6" type="verse">
						Wule' susa' nono-ni-wadi mpo'epe lolita-ku we'i to mpo'uli' neo' hilou-ama.
					</seg>
					<seg id="b.JOH.16.7" type="verse">
						Aga kakoo-kono-na, rasi' -nidi ane hilou-ae! Apa' ane uma-a hilou, uma-i mpai' tumai Topetulungi. Aga ane hilou-apa mpai', kuhubui moto-i tumai hi koi'.
					</seg>
					<seg id="b.JOH.16.8" type="verse">
						&quot;Ane tumai-i mpai' Inoha' Tomoroli', Hi'a-damo to mpakanoto hi manusia' kamojeko' -ra. Napakanoto wo'o kamonoa' -ku pai' pehuku' Alata'ala.
					</seg>
					<seg id="b.JOH.16.9" type="verse">
						Napakanoto kamojeko' -ra apa' uma-ra mepangala' hi Aku'.
					</seg>
					<seg id="b.JOH.16.10" type="verse">
						Napakanoto wo'o kamonoa' -ku, apa' hilou-ama mpai' hi Tuama-ku, pai' uma-apa nihiloi.
					</seg>
					<seg id="b.JOH.16.11" type="verse">
						Napakanoto wo'o kanahuku' -ra mpai' Alata'ala tauna to mojeko', apa' nahuku' -imi Magau' Anudaa' to mpokuasai dunia' tohe'i.
					</seg>
					<seg id="b.JOH.16.12" type="verse">
						&quot;Wori' -pidi to doko' ku'uli' -kokoi, aga ko'ia nikulei' mpotarima omea tempo toi.
					</seg>
					<seg id="b.JOH.16.13" type="verse">
						Ane tumai-i mpai' Inoha' Tomoroli', Hi'a-damo to mpotete' -koi pai' mpopo'incai-koi hawe'ea tudui' to makono. Uma-i mololita ntuku' konoa-na moto. Napa to na'epe ngkai Tuama-ku, toe-mi to nalolita. Pai' naparata-kokoi napa to jadi' hi eo mpeno.
					</seg>
					<seg id="b.JOH.16.14" type="verse">
						Hi'a mpai' to mpomobohe-a, apa' lolita to natarima ngkai Aku', toe-mi to naparata-kokoi.
					</seg>
					<seg id="b.JOH.16.15" type="verse">
						Hawe'ea to ria hi Tuama-ku, bagia-ku omea-mi. Toe pai' ku'uli': napa to natarima Inoha' Tomoroli' ngkai Aku', toe-mi to naparata-kokoi.&quot;
					</seg>
					<seg id="b.JOH.16.16" type="verse">
						Na'uli' wo'o-mi Yesus: &quot;Hampai' -damo pai' uma-apa nihiloi. Hampai' wo'o-damo, nihilo wo'o-ama.&quot;
					</seg>
					<seg id="b.JOH.16.17" type="verse">
						Ingu' -ramo ana'guru-na, pai' ria-ra to momepekune', ra'uli': &quot;Napa-die pai' na'uli' -taka: 'Hampai' -damo pai' uma-apa nihiloi. Hampai' wo'o-damo, nihilo wo'o-ama'? Napa wo'o pai' na'uli': 'Hilou-a hi Tuama-ku'?&quot;
					</seg>
					<seg id="b.JOH.16.18" type="verse">
						Momepekune' ncuu-ra, ra'uli': &quot;Napa pai' na'uli' oa' 'Hampai' -damo'? Uma ta'incai batua-na.&quot;
					</seg>
					<seg id="b.JOH.16.19" type="verse">
						Na'inca Yesus kadoko' -ra mpekune' -i. Toe pai' na'uli' -raka: &quot;Ntora momepekune' -koi ba napa batua-na lolita-ku we'i to mpo'uli': 'Hampai' -damo pai' uma-apa nihiloi. Hampai' wo'o-damo, nihilo wo'o-ama.'
					</seg>
					<seg id="b.JOH.16.20" type="verse">
						Makono mpu'u lolita-ku toi: geo' pai' motantangi' -koi mpai', tapi' tauna to uma mepangala' hi Aku', goe' moto-ra. Susa' mpai' nono-ni, tapi' kasusaa' -ni mobali' jadi' kagoea'.
					</seg>
					<seg id="b.JOH.16.21" type="verse">
						Kagoea' -ni toe, hewa kagoea' to narata hadua tobine to neo' mo'ana'. Lomo' -na ntodohaka-i, apa' gati tempo-nami mo'ana'. Tapi' ane putu-damo ana' -na, uma-pi napenonoi pontodohakaa-na, goe' -imi apa' putu-mi ana'lei hi rala dunia'.
					</seg>
					<seg id="b.JOH.16.22" type="verse">
						Wae wo'o mpai' koi'. Tempo toi susa' nono-ni. Tapi' kupohirua' moto-kokoi mpai'. Nto'u toe, goe' nculii' -mokoi, pai' uma hema to mpo'alai' -koi kagoea' -ni tetu.
					</seg>
					<seg id="b.JOH.16.23" type="verse">
						&quot;Nto'u toe mpai', uma-pi mingki' nipekune' -a ba napa-napa. Makono mpu'u lolita-ku toi: napa-napa to niperapi' hi Tuama-ku hante hanga' -ku, bate nawai' -koi.
					</seg>
					<seg id="b.JOH.16.24" type="verse">
						Duu' hewa toe lau, ko'ia-koi ria merapi' napa-napa hante hanga' -ku. Wule' perapi' -mi-hana, nirata moto mpai', bona gana mpu'u kagoea' -ni.&quot;
					</seg>
					<seg id="b.JOH.16.25" type="verse">
						&quot;Hawe'ea tohe'i ku'uli' -kokoi hante walatu. Tapi' rata mpai' tempo-na, uma-apa mowalatu. Kupololitai-koi hante kalonto' -na mpotompo'wiwi Tuama-ku.
					</seg>
					<seg id="b.JOH.16.26" type="verse">
						Nto'u toe mpai', merapi' -koi hi Tuama-ku hante hanga' -ku. Uma mingki' Aku' to mperapi' -kokoi hi Tuama-ku,
					</seg>
					<seg id="b.JOH.16.27" type="verse">
						apa' napoka'ahi' -koi. Napoka'ahi' -koi, apa' nipoka'ahi' -a, pai' nipangala' ka'Aku' -na to ngkai Alata'ala.
					</seg>
					<seg id="b.JOH.16.28" type="verse">
						Ngkai Tuama-ku mpu'u-ada, pai' tumai-ama hi dunia' toi. Wae-e lau, kupalahii-mi dunia' toi, nculii' -ama hilou hi Tuama-ku.&quot;
					</seg>
					<seg id="b.JOH.16.29" type="verse">
						Ra'uli' ana'guru-na: &quot;Tempo toi, lonto' -mi lolita-nu Pue', uma-poko mowalatu.
					</seg>
					<seg id="b.JOH.16.30" type="verse">
						Monoto mpu'u-mi hi kai': Pue' to mpo'inca omea. Uma-pi mingki' ria to mpekune' ba napa-napa hi Iko. Toe pai' kipangala' ka'Iko-na to ngkai Alata'ala.&quot;
					</seg>
					<seg id="b.JOH.16.31" type="verse">
						Na'uli' Yesus: &quot;Ha mepangala' mpu'u-mokoi wae lau?
					</seg>
					<seg id="b.JOH.16.32" type="verse">
						Kiwoi! Rata mpai' tempo-na-- pai' toi-mi tempo-na-- koi' mpai' pagaa' -gaa' hore-hore nculii' hi tomi-ni, pai' Aku' nipalahii hadudua-ku. Aga uma hadudua-ku mpu'u, apa' Tuama-ku mpodohei-a.
					</seg>
					<seg id="b.JOH.16.33" type="verse">
						Hawe'ea toi ku'uli' -kokoi, bona mporata-koi kalompea' tuwu' ngkai posidaia' -ni hante Aku'. Bula-ni hi rala dunia' toi-pidi, bate rabalinai' -koi. Aga pakaroho nono-ni, apa' kudagi-mi dunia' toi.&quot;
					</seg>
				</div>
				<div id="b.JOH.17" type="chapter">
					<seg id="b.JOH.17.1" type="verse">
						Ka'oti-na Yesus mpo'uli' hawe'ea toe, mengoa' -imi hi langi' pai' -i mosampaya, na'uli': &quot;Tuama-ku, rata-mi tempo-na! Pomobohe-ama Aku' Ana' -nu, bona Aku' wo'o mpomobohe-ko Mama.
					</seg>
					<seg id="b.JOH.17.2" type="verse">
						Nuwai' -ama kuasa hi hawe'ea manusia', bona tauna to nuwai' -maka, kuwai' -ra katuwua' to lompe' duu' kahae-hae-na.
					</seg>
					<seg id="b.JOH.17.3" type="verse">
						Ane ra'inca-ko Mama, ka'Iko-na Alata'ala to makono to uma ria karodua-na, pai' ane ra'inca Yesus Kristus suro-nu, toe-mi ohea-ra mporata katuwua' to lompe' duu' kahae-hae-na.
					</seg>
					<seg id="b.JOH.17.4" type="verse">
						Hi rala dunia' toi kupopehuwu-mi kabohe tuwu' -nu Mama, kuposipolea-mi bago to nuwai' -ka.
					</seg>
					<seg id="b.JOH.17.5" type="verse">
						Toe pai' kuperapi' bona nupopehuwu kabohe tuwu' -ku dohe-nu Mama, hewa kabohe tuwu' -ta hangkaa-ngkania kako'ia-na dunia' tohe'i rapajadi'.
					</seg>
					<seg id="b.JOH.17.6" type="verse">
						&quot;Ane doo-ku tohe'ira lau, to nuwai' -maka ngkai rala dunia' toi-e, kupopo'incai-ramo kahema-nu Mama. Bagia-nu ami' -ramo, nutonu-ra hi Aku', pai' ratuku' -mi lolita-nu.
					</seg>
					<seg id="b.JOH.17.7" type="verse">
						Wae lau, ra'inca-mi: hawe'ea to nuwai' -ka, bate ngkai Iko Mama.
					</seg>
					<seg id="b.JOH.17.8" type="verse">
						Kuparata-miraka hawe'ea lolita to nuparata-ka. Ratarima-mi, pai' ra'inca-mi Aku' toi ngkai Mama mpu'u-a, pai' rapangala' -mi ka'Iko-na to mposuro-a.
					</seg>
					<seg id="b.JOH.17.9" type="verse">
						&quot;Kuposampayai-ra doo-ku tohe'i-ra lau. Uma kuposampayai hawe'ea tauna hi dunia'. To kuposampayai toi-e, muntu' tauna to nuwai' -maka Mama, apa' lawi' hira' -mi bagia-nu.
					</seg>
					<seg id="b.JOH.17.10" type="verse">
						Hawe'ea tauna to kupobagia, bagia-nu Mama. Pai' hawe'ea tauna to nupobagia, bagia-ku. Hira' -mi to mpopehuwu kabohe tuwu' -ku.
					</seg>
					<seg id="b.JOH.17.11" type="verse">
						&quot;Neo' tilou-ama Mama, uma-apa mahae hi dunia' toi. Aga ane ana'guru-ku toira lau, hi dunia' toi-ra-pidi. O Tuama-ku to moroli', pewili' -ramo hante kabaraka' hanga' -nu-- hante hanga' to nuwai' -ka. Pewili' -ramo bona hanono lau-ra, hewa Mama pai' Aku' hanono lau-ta.
					</seg>
					<seg id="b.JOH.17.12" type="verse">
						Bula-ku dohe-ra-pidi, Aku' to mpewili' -ra hante kabaraka' hanga' -nu-- hante hanga' to nuwai' -ka. Kujaga-ra pai' uma-ra ria to mporata silaka, ntani' -na ngkai to hadua. Hi'a kana silaka, bona madupa' lolita to te'uki' hi rala Buku Tomoroli'.
					</seg>
					<seg id="b.JOH.17.13" type="verse">
						&quot;Wae-e lau, tilou-ama Mama. Hawe'ea tohe'i ku'uli' bula-ku dohe-ra-pidi hi dunia' toi, bona gana mpu'u kagoea' -ra hante kagoea' to ngkai Aku'.
					</seg>
					<seg id="b.JOH.17.14" type="verse">
						Kuparata-miraka lolita-nu, alaa-na tauna to uma mepangala' mpokahuku' -ra, apa' bela-ra doo-ra, hewa Aku' wo'o bela-a doo-ra to uma mepangala'.
					</seg>
					<seg id="b.JOH.17.15" type="verse">
						Uma kuperapi' bona nu'ala' -ra ngkai dunia' tohe'i. Pomperapia' -ku, bona nupetalawai' -ra ngkai anudaa'.
					</seg>
					<seg id="b.JOH.17.16" type="verse">
						Hewa Aku' bela-a doo-ra to uma mepangala', wae wo'o ana'guru-ku bela doo-ra.
					</seg>
					<seg id="b.JOH.17.17" type="verse">
						Pakaroli' -ramo, pajadi' -ra bagia-nu hante tudui' to makono. Lolita-nu Mama, tetu-mi to makono.
					</seg>
					<seg id="b.JOH.17.18" type="verse">
						Hewa Mama mposuro-a tumai hi dunia', wae wo'o Aku' mposuro-ra hilou hi tau ntani' -na hi dunia'.
					</seg>
					<seg id="b.JOH.17.19" type="verse">
						Mama, kutonu katuwu' -ku hi Iko jadi' bagia-nu, bona ana'guru-ku toira mporata kalompea', pai' bona hira' jadi' bagia-nu hi kampotuku' -ra tudui' to makono.
					</seg>
					<seg id="b.JOH.17.20" type="verse">
						&quot;Uma muntu' ana'guru-ku tohe'i-wadi to kuposampayai. Kuposampayai wo'o tauna to mepangala' mpai' hi Aku' ngkai posabi' -ra.
					</seg>
					<seg id="b.JOH.17.21" type="verse">
						Pomperapia' -ku, bona hawe'ea-ra hanono lau. Hewa Mama hintuwu' hante Aku', pai' Aku' hante Mama, kuperapi' bona hira' wo'o hintuwu' hante Kita'. Bona hawe'ea tauna mpangala' ka'Iko-na to mposuro-a.
					</seg>
					<seg id="b.JOH.17.22" type="verse">
						&quot;Kuwai' -ramo kabaraka' to nuwai' -ka Mama, bona jadi' hanono lau-ramo, hewa Kita' wo'o hanono lau.
					</seg>
					<seg id="b.JOH.17.23" type="verse">
						Aku' hintuwu' hante hira', pai' Mama hintuwu' hante Aku', bona hira' mpai' jadi' hanono lau hante karoli' -roli' -na. Ane hewa toe-damo, hawe'ea tauna mpo'inca kanusuro-ku, pai' kanupoka'ahi' -ra hewa kanupoka'ahi' -ku.
					</seg>
					<seg id="b.JOH.17.24" type="verse">
						&quot;Mama, konoa-ku bona hira' to nuwai' -ka toi mo'oha' dohe-ku hi po'ohaa' -ku mpai', bona rahilo kabaraka' -ku. Kabaraka' -ku toi nuwai' -maka, apa' nupoka'ahi' -a ngkai kako'ia-na dunia' rapajadi'.
					</seg>
					<seg id="b.JOH.17.25" type="verse">
						O Tuama-ku to monoa', tauna hi dunia' toi uma mpo'incai-ko. Aga Aku', ku'inca-ko. Pai' doo-ku tohe'ira lau mpo'inca ka'Iko-na to mposuro-a.
					</seg>
					<seg id="b.JOH.17.26" type="verse">
						Kupopo'incai-ramo kahema-nu, pai' bate kupohewa toe oa' mpai', bona hira' mporasai ahi' -nu hi rala nono-ra, hewa Aku' mporasai ahi' -nu, pai' bona Aku' mo'oha' hi rala nono-ra.&quot;
					</seg>
				</div>
				<div id="b.JOH.18" type="chapter">
					<seg id="b.JOH.18.1" type="verse">
						Kahudu-na Yesus mosampaya, me'ongko' -imi hante ana'guru-na hilou hi mali ngata. Mpodongka' -ra ue Kidron, pai' -ra hilou hi pampa to hi dipo-na.
					</seg>
					<seg id="b.JOH.18.2" type="verse">
						Yudas, to mpobalu' Yesus toei, mpo'inca kahiapa-na pampa toe, apa' Yesus pai' ana'guru-na jau-ra morumpu hi ria.
					</seg>
					<seg id="b.JOH.18.3" type="verse">
						Jadi', imam pangkeni pai' to Parisi mpohubui hampodooa tantara to Roma pai' topojaga Tomi Alata'ala mpo'ema' Yudas hilou hi pampa toe. Mpokeni-ra rewa mpanga'e, lampu pai' hulu'.
					</seg>
					<seg id="b.JOH.18.4" type="verse">
						Yesus mpo'inca omea napa to kana jadi' hi woto-na. Toe pai' hilou-imi mpotomu tauna toera, pai' napekune': &quot;Hema to nipali'?&quot;
					</seg>
					<seg id="b.JOH.18.5" type="verse">
						Ra'uli': &quot;Yesus to Nazaret.&quot; Na'uli' Yesus: &quot;Aku' -mile toi-e.&quot; Yudas to mpobalu' -i mokore hi ree dohe tantara pai' topojaga toera.
					</seg>
					<seg id="b.JOH.18.6" type="verse">
						Nto'u kana'uli' -na-raka Yesus: &quot;Aku' -mile toi-e,&quot; ngkala'ura-ramo pai' modungka-ra hi tana'.
					</seg>
					<seg id="b.JOH.18.7" type="verse">
						Napekune' wo'o-mi Yesus: &quot;Hema to nipali' -e?&quot; Ra'uli': &quot;Yesus to Nazaret.&quot;
					</seg>
					<seg id="b.JOH.18.8" type="verse">
						Na'uli' Yesus: &quot;Ku'uu-uli' -mi we'i ka'Aku' -nami toi-e. Jadi', ane Aku' mpu'u to nipali', pelele' -ramo doo-ku tohe'i hilou.&quot;
					</seg>
					<seg id="b.JOH.18.9" type="verse">
						(Hante lolita-na Yesus toe, madupa' -mi napa to na'uli' hi rala posampaya-na we'i: &quot;Ngkai hawe'ea tauna to nuwai' -ka, uma ria haduaa to mporata silaka.&quot;)
					</seg>
					<seg id="b.JOH.18.10" type="verse">
						Ngkai ree, Simon Petrus mpowute' piho' -na, natime-ki hadua batua Imam Bohe, bela mpoholu tilinga ka'ana-na. Hanga' -na batua toei, Malkus.
					</seg>
					<seg id="b.JOH.18.11" type="verse">
						Na'uli' Yesus hi Petrus: &quot;Unco' nculii' piho' -nu! Ha nu'uli' -kona kupetiboi' kaparia to naponoa' ami' -maka Tuama-kue?&quot;
					</seg>
					<seg id="b.JOH.18.12" type="verse">
						Ngkai ree, tantara to Roma hante tadulako-ra, pai' topojaga to Yahudi mpohoko' Yesus, rahoo',
					</seg>
					<seg id="b.JOH.18.13" type="verse">
						pai' -i rakeni hilou hi tomi Imam Bohe. Lomo' -na rakeni-i hilou hi Hanas, piniana-na Kayafas. Kayafas toei Imam Bohe hi mpae toe.
					</seg>
					<seg id="b.JOH.18.14" type="verse">
						Kayafas toe-mi to mpo'uli' -raka topoparenta to Yahudi wengi: &quot;Agina-pi tau hadua mate mposampei ntodea.&quot;
					</seg>
					<seg id="b.JOH.18.15" type="verse">
						Simon Petrus pai' hadua ana'guru ntani' -na mpotuku' Yesus. Ana'guru to hadua toei, pome'inca-na Imam Bohe. Jadi', mesua' -imi dohe Yesus hi berewe tomi Imam Bohe.
					</seg>
					<seg id="b.JOH.18.16" type="verse">
						Petrus mepopea hi mali-na, hi wobo' wala. Ngkai ree we'i, ana'guru to hadua toei, lou nculii' hi mali-na mpololitai tobine to mpojaga wobo', bona Petrus rapiliu mesua' dohe-na, pai' napo'ema' -i Petrus mesua' hi rala-na.
					</seg>
					<seg id="b.JOH.18.17" type="verse">
						Tobine topojaga wobo' toei mpo'uli' -ki Petrus: &quot;Ha bela iko wo'o ana'guru-na tauna toei-e lou?&quot; Na'uli' Petrus: &quot;Bela!&quot;
					</seg>
					<seg id="b.JOH.18.18" type="verse">
						Nto'u toe, tempo lengi'. Jadi', ba hangkuja dua batua pai' topojaga mpobaa apu hi berewe hante wuri to morea', pai' -ra mokore ntololikia-na moneru. Petrus wo'o mokore pai' moneru dohe-ra.
					</seg>
					<seg id="b.JOH.18.19" type="verse">
						Hi rala tomi, Imam Bohe mpopekune' Yesus na'uli' -ki: &quot;Hema omea-ra ana'guru-nue? Napa to nutudui' -raka?&quot;
					</seg>
					<seg id="b.JOH.18.20" type="verse">
						Na'uli' Yesus: &quot;Kabiasaa-ku, mololita hante kalonto' -lonto' -na hi hawe'ea tauna. Metudui' -a hi tomi posampayaa pai' hi Tomi Alata'ala, hi kabiasaa-ta kita' to Yahudi morumpu. Uma ria to kuwunii' -na.
					</seg>
					<seg id="b.JOH.18.21" type="verse">
						Jadi', napa pai' nupekune' -ae? Pekune' moto-ra-kowo to mpo'epe-a metudui'. Ra'inca moto mpai' napa to ku'uli'.&quot;
					</seg>
					<seg id="b.JOH.18.22" type="verse">
						Kana'uli' -na Yesus toe, hadua topojaga to mokore hi ncori-na mpohopo' -i, na'uli': &quot;Daho' mpu'u-ko-kona mololita hewa tetu hi Imam Bohe-e!&quot;
					</seg>
					<seg id="b.JOH.18.23" type="verse">
						Na'uli' Yesus: &quot;Ane uma makono to ku'uli', uli' lau-mi hi rehe'i napa sala' -ku. Tapi' ane makono lolita-ku, napa pai' nuhopo' -a?&quot;
					</seg>
					<seg id="b.JOH.18.24" type="verse">
						Ngkai ree, Hanas mpohubui topojaga mpokeni Yesus hilou hi Imam Bohe Kayafas. Nto'u toe, pale-na Yesus tehoo' oa' -pidi.
					</seg>
					<seg id="b.JOH.18.25" type="verse">
						Simon Petrus, ria-i-pidi mokore pai' moneru ngkokore dohe topojaga. Ria tauna to mpo'uli' -ki: &quot;Ha bela iko wo'o hadua ana'guru-nae?&quot; Nasapu Petrus, na'uli': &quot;Bela-kuwo aku'!&quot;
					</seg>
					<seg id="b.JOH.18.26" type="verse">
						Ria wo'o hi ree hadua batua Imam Bohe. Batua toei, ompi' tauna to naholu Petrus tilinga-na. Na'uli' batua toei mpo'uli' -ki Petrus: &quot;Ha bela iko to kuhilo-e ngone hi pampa toe ria dohe Yesus-e?&quot;
					</seg>
					<seg id="b.JOH.18.27" type="verse">
						Nasapu wo'o-mi Petrus, na'uli': &quot;Bela!&quot; Nto'u toe, turua' -mi manu'.
					</seg>
					<seg id="b.JOH.18.28" type="verse">
						Mepupulo ngkii, Yesus rakeni ngkai tomi Kayafas hilou hi tomi gubernur. Topoparenta to Yahudi moto, uma-ra mesua' hi rala tomi gubernur, apa' gubernur toe, bela-i to Yahudi, pai' ane mesua' -ra hi rala tomi to bela tomi to Yahudi, jadi' babo' -ra ntuku' atura agama-ra, pai' uma-ra ma'ala ngkoni' pongkoni' Paskah.
					</seg>
					<seg id="b.JOH.18.29" type="verse">
						Jadi', Gubernur Pilatus hilou hi mali-na mpohirua' -raka pai' napekune' -ra: &quot;Napa to nipangadu' -ki tauna toii-e?&quot;
					</seg>
					<seg id="b.JOH.18.30" type="verse">
						Ra'uli': &quot;Ane ke bela-i tauna to dada'a, ke uma-i kibua' hi Tuama Gubernur.&quot;
					</seg>
					<seg id="b.JOH.18.31" type="verse">
						Na'uli' Pilatus: &quot;Keni hilou nculii', nipohurai-miki sala' -na ntuku' ada agama-ni moto-koiwo!&quot; Ra'uli' to Yahudi toera: &quot;Kai' -le, uma-kai rapiliu mpohuku' mate tauna.&quot;
					</seg>
					<seg id="b.JOH.18.32" type="verse">
						(Toi majadi' bona madupa' napa to na'uli' Yesus mpolowa beiwa mpai' kamate-na.)
					</seg>
					<seg id="b.JOH.18.33" type="verse">
						Ngkai ree, Pilatus mesua' nculii' hi rala tomi, napehubui bona Yesus rakeni hi nyanyoa-na, pai' napekune' -i: &quot;Ha Iko mpu'u-mi Magau' to Yahudi-e?&quot;
					</seg>
					<seg id="b.JOH.18.34" type="verse">
						Na'uli' Yesus: &quot;Pompekunea' tetu ngkai Gubernur moto, ba pololita tau ntani' -nadi?&quot;
					</seg>
					<seg id="b.JOH.18.35" type="verse">
						Na'uli' Pilatus: &quot;Kawe' to Yahudi-a! Hingka to Yahudi-nu moto-kowo hante imam pangkeni to mpokeni-ko hi aku' -e. Napa-di sala' to nubabehi-e?&quot;
					</seg>
					<seg id="b.JOH.18.36" type="verse">
						Na'uli' Yesus: &quot;Kamagaua' -ku bela ngkai dunia' toi. Ane rapa' -na magau' hi dunia' toi mpu'u-a, tauna to mpotuku' -a bate me'ewa bona neo' -a rahoko' pai' rapewai' hi topoparenta to Yahudi. Tapi' Kamagaua' -ku bela ngkai dunia' toi.&quot;
					</seg>
					<seg id="b.JOH.18.37" type="verse">
						Na'uli' wo'o-mi Pilatus: &quot;Ane wae-di, magau' mpu'u-ko?&quot; Na'uli' Yesus: &quot;Iko moto to mpo'uli' Aku' toi magau'. Pai' -a putu hi dunia' toi, bona mpo'uli' napa to makono. Tauna to mpokono napa to makono, bate mpangala' lolita-ku.&quot;
					</seg>
					<seg id="b.JOH.18.38" type="verse">
						Hampetompoi' Pilatus: &quot;Ah! Napa-i to nu'uli' makono tetu-e?&quot;
					</seg>
					<seg id="b.JOH.18.39" type="verse">
						Aga, ane ntuku' -ki ada-ni lalau, butu mpae-na hi Eo Paskah, kubahaka-kokoi hadua to ratarungku', ba hema konoa-ni. Jadi', beiwa: dota-koi ane kubahaka-kokoi Magau' to Yahudi toii-e?&quot;
					</seg>
					<seg id="b.JOH.18.40" type="verse">
						Mejeu' -ra ra'uli': &quot;Neo', neo' Hi'a! Agina Barabas!&quot; (Barabas toe, hadua toperampaki.)
					</seg>
				</div>
				<div id="b.JOH.19" type="chapter">
					<seg id="b.JOH.19.1" type="verse">
						Oti toe, Pilatus mpohubui tantara-na mpoweba' Yesus.
					</seg>
					<seg id="b.JOH.19.3" type="verse">
						Tantara toera mpobabehi hameha' songko ngkai walaa to morui, to hewa songko magau', pai' rasongkoi-ki Yesus. Oti toe, raheai-i hante baju to mperelei hewa baju magau', rapotingkuai' -i pai' ra'uli' -ki: &quot;Wori' tabe, Magau' to Yahudi!&quot; Pai' -i rahopo'.
					</seg>
					<seg id="b.JOH.19.4" type="verse">
						Oti toe, mehupa' wo'o-imi Pilatus lou hi mali-na, pai' na'uli' -raka to Yahudi: &quot;Hilo, kukeni-imi tumai hi koi', bona ni'inca ka'uma-na kuruai' nau' hanyalaa kasalaa' -na.&quot;
					</seg>
					<seg id="b.JOH.19.5" type="verse">
						Ngkai ree, rakeni mpu'u-imi Yesus hi mali-na, mosongkoi rui pai' mobajui hante baju to hewa baju magau'. Na'uli' Pilatus: &quot;Hilo, etu-imi!&quot;
					</seg>
					<seg id="b.JOH.19.6" type="verse">
						Nto'u imam pangkeni pai' topojaga mpohilo Yesus, kamejeu' -rami ra'uli': &quot;Parika' -imi! Parika' -imi!&quot; Na'uli' Pilatus: &quot;Ane doko' niparika' -i, ala' -imi, niparika' moto-imi-koiwo, apa' aku', uma-kuna kuruai' kasalaa' -na.&quot;
					</seg>
					<seg id="b.JOH.19.7" type="verse">
						Ra'uli' to Yahudi: &quot;Ane kai' -le, ntuku' -ki atura agama-kai, kana rahuku' mate-i, apa' na'uli' -hana Hi'a Ana' Alata'ala.&quot;
					</seg>
					<seg id="b.JOH.19.8" type="verse">
						Kana'epe-na Pilatus toe, hangkedi' kame'eka' -na.
					</seg>
					<seg id="b.JOH.19.9" type="verse">
						Mesua' nculii' -imi hi rala tomi, pai' mpekune' tena Yesus: &quot;Ha to apa mpu'u-ko-kowo Iko-e?&quot; Tapi' Yesus, uma-i winihi.
					</seg>
					<seg id="b.JOH.19.10" type="verse">
						Na'uli' wo'o-mi Pilatus: &quot;Oja' -ko mpotompoi' -ae? Ha uma nu'incai, aku' toi, ria kuasa-ku mpobahaka-ko ba mpoparika' -ko!&quot;
					</seg>
					<seg id="b.JOH.19.11" type="verse">
						Na'uli' Yesus: &quot;Ane Alata'ala uma mpowai' -ko kuasa tetu, uma ria hangkedia' kuasa-nu hi Aku'. Jadi', tauna to mpotonu-a hi iko, meliu kabohe jeko' -ra ngkai iko.&quot;
					</seg>
					<seg id="b.JOH.19.12" type="verse">
						Kana'epe-na Pilatus lolita toe, napali' ohea-na bona mpobahaka Yesus. Aga mejeu' wo'o-ramo to Yahudi, ra'uli': &quot;Ane nubahaka-i-kona, bela-ko ema' -na Kaisar! Yesus tetui mpo'uli' Kahi'a-na magau'. Jadi', mpo'ewa Kaisar-i-hana!&quot;
					</seg>
					<seg id="b.JOH.19.13" type="verse">
						Kana'epe-na Pilatus lolita-ra toe, nakeni-imi Yesus hi mali-na, pai' -i mohura hi pohuraa pobotuhia to rahanga' Ila' Watu. (Hi rala basa Yahudi hanga' -na Gabata.)
					</seg>
					<seg id="b.JOH.19.14" type="verse">
						Nto'u toe, neo' tebua' -mi eo-na, eo pomporodoa nto'u posusa' Paskah. Pilatus mpo'uli' -raka to Yahudi: &quot;Etu-imi magau' -ni!&quot;
					</seg>
					<seg id="b.JOH.19.15" type="verse">
						Mogora-ramo mejeu', ra'uli': &quot;Patehi-i! Patehi-i! Parika' -i!&quot; Na'uli' Pilatus: &quot;Beiwa? Niperapi' kuparika' magau' -nie?&quot; Hampetompoi' imam pangkeni: &quot;Kaisar-wadi-kaina magau' -kai.&quot;
					</seg>
					<seg id="b.JOH.19.16" type="verse">
						Ka'omea-na Pilatus mpotonu Yesus hi hira' bona raparika'.
					</seg>
					<seg id="b.JOH.19.17" type="verse">
						Yesus mpaha'a parika' -na hilou hi mali ngata, pai' -i rakeni hilou hi po'ohaa' to rahanga' Bulu' Banga'woo'. (Hi rala basa Yahudi hanga' -na Golgota.)
					</seg>
					<seg id="b.JOH.19.18" type="verse">
						Hi rehe'e-imi raparika'. Ria wo'o rodua tau ntani' -na to raparika' dohe-na. Hadua hi mali ngki'ii-na, hadua hi mali ngka'ana-na, pai' Yesus hi laintongo'.
					</seg>
					<seg id="b.JOH.19.19" type="verse">
						Pilatus mpohubui tantara-na mpotaka' hameha' papan hi parika' -na Yesus. Hi papan toe te'uki': YESUS TO NAZARET, MAGAU' TO YAHUDI.
					</seg>
					<seg id="b.JOH.19.20" type="verse">
						Ukia' toe ra'uki' hi rala tolu nyala basa: basa Yahudi, basa Latin, pai' basa Yunani. Wori' to Yahudi mpobasa ukia' toe, apa' poparikaa' -na Yesus mohu' ngata.
					</seg>
					<seg id="b.JOH.19.21" type="verse">
						Jadi', imam pangkeni mpo'uli' -ki Pilatus: &quot;Neo' ra'uki': Magau' to Yahudi! Agina ra'uki': 'Tauna toi mpo'uli' Kahi'a-na magau' to Yahudi.'&quot;
					</seg>
					<seg id="b.JOH.19.22" type="verse">
						Na'uli' Pilatus: &quot;Napa to ku'uki', bate-nami!&quot;
					</seg>
					<seg id="b.JOH.19.23" type="verse">
						Kahudu-na tantara mpoparika' Yesus, ra'ala' -mi pohea-na pai' rabagi opo' bagia, hore-hore habagia-ra. Aga baju-na-hawo, uma ria daua-na, apa' ratanu' hantau lau.
					</seg>
					<seg id="b.JOH.19.24" type="verse">
						Toe pai' mohawa' -ramo tantara, ra'uli': &quot;Neo' raheu' baju toi. Agina ntene' undi-ta, ba hema-ta to mporata.&quot; Tohe'i majadi' bona madupa' napa to te'uki' owi hi rala Buku Tomoroli', to mpo'uli': Ra'ala' pohea-ku rabagi-bagi, pai' baju-ku rapompenoai'.&quot;
					</seg>
					<seg id="b.JOH.19.25" type="verse">
						Mohu' kaju parika' Yesus, mokore tina-na pai' hadua ompi' tina-na, tobine wo'o-wadi. Ria wo'o Maria tobine-na Klopas, pai' Maria Magdalena.
					</seg>
					<seg id="b.JOH.19.26" type="verse">
						Kanahilo-na Yesus tina-na mokore hi ree hi ncori ana'guru-na to nape'ahi', na'uli' -miki tina-na: &quot;Ina', etu-imi mai ana' -nu.&quot;
					</seg>
					<seg id="b.JOH.19.27" type="verse">
						Pai' na'uli' wo'o-miki ana'guru-na toei: &quot;Etu-imi tina-nu.&quot; Ngkai ree, ana'guru toei mpewili' tina-na Yesus hi rala tomi-na.
					</seg>
					<seg id="b.JOH.19.28" type="verse">
						Na'inca Yesus hudu-mi omea. Jadi', bona madupa' napa to te'uki' hi rala Buku Tomoroli', na'uli': &quot;Ngkamara-a.&quot;
					</seg>
					<seg id="b.JOH.19.29" type="verse">
						Hi ree, ria hamanga' ue anggur to mo'onco. Ra'ala' hampuhu' wunga to hewa lomo', ralolo' hi rala anggur toe, ratu'u hi wuntu ra'a kaju hisop, pai' rapopoju'ui-ki wiwi Yesus bona na'inu.
					</seg>
					<seg id="b.JOH.19.30" type="verse">
						Kanapemita-na Yesus, na'uli': &quot;Hudu-mi!&quot; Oti toe, ntungka' -imi, pai' modupe' -mi inoha' -na.
					</seg>
					<seg id="b.JOH.19.31" type="verse">
						Eo karaparika' -na Yesus toe, eo pomporodoa (batua-na, eo kako'ia-na Eo Sabat), pai' ntuku' palia to Yahudi uma ma'ala ria tomate tetoe hi kaju parika' nto'u Eo Sabat. Peliu-liu-nami apa' Eo Sabat tohe'e meliu kabohe-na ngkai to lalau. Toe pai' topoparenta to Yahudi merapi' hi Pilatus bona tauna to raparika' toera rapui' witi' -ra, bona sohi' -ra mate pai' woto-ra rapopana'u.
					</seg>
					<seg id="b.JOH.19.32" type="verse">
						Jadi', hilou mpu'u-ramo tantara mpopui' witi' -ra to rodua to raparika' dohe Yesus.
					</seg>
					<seg id="b.JOH.19.33" type="verse">
						Aga karata-ra hi Yesus, rahilo-rawo mpolia' mate-imi. Uma-pi oko rapui' witi' -na.
					</seg>
					<seg id="b.JOH.19.34" type="verse">
						Aga hadua tantara mpojalo lumpeha-na hante ponci' -na. Karajalo-na tohe'e, mo'ili-mi tumai raa' pai' ue.
					</seg>
					<seg id="b.JOH.19.35" type="verse">
						Tauna to mpohilo kajadia' toe, hi'a-mi to mpo'uli' napa to nahilo, bona mepangala' wo'o-moko-koiwo. Makono lolita-na, pai' na'inca mpu'u kamakono-na.
					</seg>
					<seg id="b.JOH.19.36" type="verse">
						Tohe'i jadi' bona madupa' napa to te'uki' owi hi rala Buku Tomoroli' to mpo'uli': &quot;Uma mpai' hamehaa' wuku-na to rapui'.&quot;
					</seg>
					<seg id="b.JOH.19.37" type="verse">
						Ria wo'o lolita Buku Tomoroli' to mpo'uli': &quot;Hira' mpongoa' -i mpai' to rajalo owi.&quot;
					</seg>
					<seg id="b.JOH.19.38" type="verse">
						Oti toe, ria hadua tauna to rahanga' Yusuf, ngkai ngata Arimatea. Mepangala' bongo-i hi Yesus, apa' mpoka'eka' -i topoparenta to Yahudi. Kamate-na Yesus toe, Yusuf hilou hi Pilatus, pai' -i mperapi' woto-na bona ratana. Pilatus mpiliu moto-i. Jadi', hilou mpu'u-imi Yusuf mpo'ala' woto-na Yesus.
					</seg>
					<seg id="b.JOH.19.39" type="verse">
						Dohe Yusuf, ria wo'o Nikodemus, to ria-imi hangkani mpencuai' Yesus ngkabengia. Nikodemus toei ngkeni anu mohonga to rahanga' mur pai' gaharu, kira-kira tolu mpulu' kilo katomo-na.
					</seg>
					<seg id="b.JOH.19.40" type="verse">
						To rodua toera mpo'ala' woto Yesus, raputu' hante kain to bula, pai' ragelai' hante anu mohonga toe, ntuku' ada popatana to Yahudi.
					</seg>
					<seg id="b.JOH.19.41" type="verse">
						Mohu' poparikaa' -na Yesus, ria pampa, pai' hi rala pampa toe, ria wulou' hi panapa bulu' to raporodo hewa daeo'. Daeo' toe bo'u-pidi, ko'ia rapotanai.
					</seg>
					<seg id="b.JOH.19.42" type="verse">
						Jadi', apa' daeo' toe mohu', pai' neo' ntepu'u wo'o-mi eo pepuea', toe pai' rapesahui-mi mpotu'u woto Yesus hi rala daeo' toe.
					</seg>
				</div>
				<div id="b.JOH.20" type="chapter">
					<seg id="b.JOH.20.1" type="verse">
						Hi eo Mingku mepupulo ngkii, mobee-bengi-pidi, Maria Magdalena hilou hi daeo'. Rata hi ria, nahilo-hawo, watu po'unca-nae tederu' -mi ngkai wobo' daeo'.
					</seg>
					<seg id="b.JOH.20.2" type="verse">
						Pokeno-nami hilou hi Simon Petrus pai' ana'guru to hadua to nape'ahi' Yesus, na'uli' -raka: &quot;Ra'ala' -mi-hana woto Pue' ngkai daeo', pai' uma ki'incai hiapa karatu'ua-na!&quot;
					</seg>
					<seg id="b.JOH.20.3" type="verse">
						Hilou-ramo Petrus hante ana'guru to hadua toei hi daeo'.
					</seg>
					<seg id="b.JOH.20.4" type="verse">
						Roduaa-ra mokeno, aga meliu kagasi-na ana'guru to hadua ngkai Petrus, toe pai' ri'ulu-i-hana rata hi daeo'.
					</seg>
					<seg id="b.JOH.20.5" type="verse">
						Mengkabungku' -i mpelongi' hi rala-na, aga uma-i ulu mesua'. Nahilo-hawo kain to rahompui' -ki Yesus bate-na moto hi ree.
					</seg>
					<seg id="b.JOH.20.6" type="verse">
						Simon Petrus rata ngkabokoa', kaliliu mesua'. Nahilo wo'o-hawo kain hompu' -na hi ree.
					</seg>
					<seg id="b.JOH.20.7" type="verse">
						Aga kain to rapopohoo' -ki woo' -na Yesus, telulu pai' tetu'u ntani'.
					</seg>
					<seg id="b.JOH.20.8" type="verse">
						Ngkai ree, ana'guru to hadua, to ri'ulu rata hi daeo' we'i, mesua' wo'o-imi-hawo mpohilo, pai' napangala' -mi.
					</seg>
					<seg id="b.JOH.20.9" type="verse">
						Duu' rata hi eo toe, ko'ia oa' rapaha napa to te'uki' hi rala Buku Tomoroli' owi to mpo'uli': Yesus kana tuwu' nculii'.
					</seg>
					<seg id="b.JOH.20.10" type="verse">
						Oti toe, nculii' -ramo ana'guru to rodua toera hilou hi tomi-ra.
					</seg>
					<seg id="b.JOH.20.11" type="verse">
						Aga Maria Magdalena mokore hi mali daeo', ntora geo'. Bula-na geo', mengkabungku' -i melongi' hi rala daeo'.
					</seg>
					<seg id="b.JOH.20.12" type="verse">
						Nahilo-hawo rodua mala'eka, moheai to bula, mohura-ra hi karatu'ua woto-na Yesus wengi, hadua tono' hi woo' -na, to hadua tono' hi witi' -na.
					</seg>
					<seg id="b.JOH.20.13" type="verse">
						Mepekune' mala'eka toera hi Maria ra'uli': &quot;Napa pai' geo' -ko?&quot; Na'uli' Maria: &quot;Apa' ra'ala' -imi Pue' -ku ngkai rei, pai' uma ku'incai hiapa karatu'ua-na.&quot;
					</seg>
					<seg id="b.JOH.20.14" type="verse">
						Ngkai ree, me'ili' -i Maria, nahilo-hawo hadua tauna mokore hi tilingkuria-na. Ntaa' Yesus-midi-hana, aga uma na'incai Kayesus-na.
					</seg>
					<seg id="b.JOH.20.15" type="verse">
						Mepekune' Yesus hi Maria: &quot;Napa pai' geo' -ko totina? Hema to nupali'?&quot; Na'uli' -hawo we'i Maria, pue' pampa moto to nahilo toe-e. Toe pai' na'uli' -ki: &quot;Ane Iko Tuama to mpo'ala' woto-nae, tudo' -ka-kuwo hiapa pontu'ua-nu, bona ku'ala' -i.&quot;
					</seg>
					<seg id="b.JOH.20.16" type="verse">
						Na'uli' Yesus: &quot;Maria.&quot; Pe'ili' -nami Maria hi Yesus, pai' na'uli' hi rala basa Yahudi: &quot;Rabuni!&quot; (batua-na: &quot;Guru&quot;).
					</seg>
					<seg id="b.JOH.20.17" type="verse">
						Na'uli' Yesus mpo'uli' -ki Maria: &quot;Neo' -a ulu nukamu, apa' ko'ia-a mengkahe' hilou hi Tuama-ku. Hilou-ko hi ompi' -ku, uli' -raka kahilou-ku hi Tuama-ku bo Tuama-ni, Alata'ala-ku bo Alata'ala-ni.&quot;
					</seg>
					<seg id="b.JOH.20.18" type="verse">
						Kahilou-nami Maria Magdalena mpohirua' -raka ana'guru-na Yesus pai' na'uli': &quot;Kuhilo-imi-kuna Pue'!&quot; Pai' naparata-raka hawe'ea to na'uli' Yesus.
					</seg>
					<seg id="b.JOH.20.19" type="verse">
						Ngkabengia eo Mingku toe, ana'guru-na Yesus morumpu hi tomi to tehohoki wobo' -na, apa' mpoka'eka' -ra topoparenta to Yahudi. Muu-mule' rata-imi Yesus mokore hi laintongo' -ra, pai' natabe-ra, na'uli': &quot;Kalompea' rata hi koi'.&quot;
					</seg>
					<seg id="b.JOH.20.20" type="verse">
						Oti toe, natudo' -miraka pale pai' lumpeha-na. Uma-pi mowo kagoe' -ra mpohilo Pue' -ra.
					</seg>
					<seg id="b.JOH.20.21" type="verse">
						Na'uli' tena Yesus: &quot;Kalompea' rata hi koi'. Hewa Tuama-ku mposuro-a, wae wo'o Aku' mposuro-koi.&quot;
					</seg>
					<seg id="b.JOH.20.22" type="verse">
						Oti toe, natuwui' -ramo hante inoha' -na pai' na'uli': &quot;Doa-mokoi Inoha' Tomoroli'.
					</seg>
					<seg id="b.JOH.20.23" type="verse">
						Hema-hema to ni'ampungi jeko' -ra, Alata'ala to mpo'ampungi-ra. Ane uma ni'ampungi jeko' -ra, Alata'ala uma mpo'ampungi-ra.&quot;
					</seg>
					<seg id="b.JOH.20.24" type="verse">
						Tomas, hadua ngkai to hampulu' rodua ana'guru Yesus, to ra'atu Ntomoropa', uma-i-hana ria hante doo-na nto'u karata-na Yesus toe.
					</seg>
					<seg id="b.JOH.20.25" type="verse">
						Toe pai' doo-na ntora mpo'uli' -ki: &quot;Kihilo-imi-kaina Pue'!&quot; Na'uli' Tomas: &quot;Ane ko'ia kuhiloi pakua' to hi pale-na pai' ku'unco' karawe-ku hi pakua' toe, pai' ane ko'ia ku'unco' pale-ku hi jaloa to hi lumpeha-na, bate uma kupangala'.&quot;
					</seg>
					<seg id="b.JOH.20.26" type="verse">
						Eo Mingku boko', morumpu wo'o-ramo ana'guru-na hi rala tomi. Nto'u toe, Tomas, ria wo'o-imi-hawo dohe-ra. Tehohoki omea wobo', aga nau' wae, muu-mule' rata-imi Yesus mokore hi laintongo' -ra, na'uli' -raka: &quot;Kalompea' rata hi koi'.&quot;
					</seg>
					<seg id="b.JOH.20.27" type="verse">
						Oti toe, na'uli' mpo'uli' -ki Tomas: &quot;Tu'u-mi karawe-nu hi rei, pai' hilo pakua' to hi pale-ku. Mai pale-nu, nupe'unco' hi rala jaloa to hi lumpeha-ku. Neo' -pi morara' nono-nu. Pangala' -mi!&quot;
					</seg>
					<seg id="b.JOH.20.28" type="verse">
						Na'uli' Tomas: &quot;Pue' -ku! Alata'ala-ku!&quot;
					</seg>
					<seg id="b.JOH.20.29" type="verse">
						Na'uli' Yesus mpo'uli' -ki: &quot;Mepangala' -ko apa' nuhilo-ama. Marasi' -ra tauna to mepangala' hi Aku', nau' ko'ia-a rahiloi.&quot;
					</seg>
					<seg id="b.JOH.20.30" type="verse">
						Wori' -pidi tanda mekoncehi to nababehi Yesus pai' to rasabii' ana'guru-na, aga uma te'uki' omea hi rala sura toi.
					</seg>
					<seg id="b.JOH.20.31" type="verse">
						Aga napa to ku'uki' hi rehe'i, ku'uki' bona nipangala' Kayesus-na Magau' Topetolo', Ana' Alata'ala, pai' bona mporata-koi katuwua' to lompe' duu' kahae-hae-na ngkai pepangala' -ni hi Hi'a.
					</seg>
				</div>
				<div id="b.JOH.21" type="chapter">
					<seg id="b.JOH.21.1" type="verse">
						Oti toe, Yesus mpopehuwu woto-na hangkani-pi hi ana'guru-na, hi wiwi' Rano Tiberias. Hewa toi tutura-na:
					</seg>
					<seg id="b.JOH.21.2" type="verse">
						Ba hangkuja dua ana'guru-na morumpu hi ria. Simon Petrus, Tomas to ra'atu Ntomoropa', Natanael ngkai Kana hi Galilea, to rodua ana' Zebedeus, pai' rodua ana'guru ntani' -na.
					</seg>
					<seg id="b.JOH.21.3" type="verse">
						Na'uli' Simon Petrus hi doo-na: &quot;Hilou-a-kuna mebau'.&quot; Ra'uli' doo-na: &quot;Hilou wo'o-ka-kaiwo.&quot; Hilou mpu'u-ramo mohawi' sakaya pai' -ra mojala' hi rano. Aga hamengia toe, uma ria hama'aa woko' jala' -ra.
					</seg>
					<seg id="b.JOH.21.4" type="verse">
						Parabaja-mi, Yesus mokore hi talinti, aga uma ra'incai Kayesus-na.
					</seg>
					<seg id="b.JOH.21.5" type="verse">
						Na'uli' -raka: &quot;Ana' -ku, ria wa bau' -nie?&quot; Ra'uli': &quot;Uma-di ria-e.&quot;
					</seg>
					<seg id="b.JOH.21.6" type="verse">
						Na'uli' -raka: &quot;Tene' hi mali ngka'ana sakaya jala' -ni, bate morasi' -koi mpai'.&quot; Ratene' mpu'u-mi jala' -ra, pai' uma-pi rakulei' mpodii', apa' uma mowo kawori' -na uru to hi rala-na.
					</seg>
					<seg id="b.JOH.21.7" type="verse">
						Ngkai ree, ana'guru to nape'ahi' Yesus mpo'uli' -ki Petrus: &quot;Pue' -hana toe-e mai!&quot; Mpo'epe toe-di Petrus, kana'unco' -nami baju-na (apa' uma-i mobajui), nahoo' hi hope' -na, pai' mengkalitowo' -imi hilou hi rala ue, monangu hilou hi role-na.
					</seg>
					<seg id="b.JOH.21.8" type="verse">
						Ana'guru to ntani' -na, bate hi rala sakaya moto-ra, mpodii' jala' to ponu' uru hilou hi wiwi' rano. Uma-ra molaa rahi ngkai role-na, kira-kira ha'atu mete-wadi.
					</seg>
					<seg id="b.JOH.21.9" type="verse">
						Kamana'u-ra hi role-na, rahilo-rawo ria-mi apu to rapobaa hi ree hante wuri to morea', pai' hi lolo apu ria uru pai' ria wo'o roti.
					</seg>
					<seg id="b.JOH.21.10" type="verse">
						Na'uli' Yesus mpo'uli' -raka: &quot;Keni-mi tumai ba hangkuja ma'a uru woko' jala' -nie.&quot;
					</seg>
					<seg id="b.JOH.21.11" type="verse">
						Simon Petrus ngkahe' hi sakaya pai' nadii' jala' -na tumai hi role-na. Jala' toe bihi' hante uru to bohe: ha'atu lima mpulu' tolu ma'a kadea-ra. Aga nau' wae kawori' -na, uma moto morenta jala' toe.
					</seg>
					<seg id="b.JOH.21.12" type="verse">
						Na'uli' Yesus: &quot;Mai-tamo moduhu.&quot; Uma ria haduaa ana'guru to daho' mpekune' -i: &quot;Hema-ko?&quot; apa' monoto-mi hi nono-ra Kahi'a-na mpu'u-mi Pue'.
					</seg>
					<seg id="b.JOH.21.13" type="verse">
						Hilou-imi Yesus mpo'ala' roti pai' nawai' -raka. Napohewa toe wo'o hante bau' uru.
					</seg>
					<seg id="b.JOH.21.14" type="verse">
						Tohe'i katolu ngkani-nami Yesus mpopehuwu woto-na hi ana'guru-na ngkai katuwu' -na nculii'.
					</seg>
					<seg id="b.JOH.21.15" type="verse">
						Ka'oti-ra ngkoni', na'uli' Yesus mpo'uli' -ki Simon Petrus: &quot;Simon ana' Yohanes, ha nupe'ahi' -a meliu ngkai doo-nu toera lau mpe'ahi' -a?&quot; Na'uli' Petrus: &quot;Io', nu'inca moto Pue', kakupoka'ahi' -nue.&quot; Na'uli' Yesus: &quot;Ane wae, podoo ana' bima-ku.&quot;
					</seg>
					<seg id="b.JOH.21.16" type="verse">
						Oti toe, Yesus mpekune' Petrus karongkani-na: &quot;Simon, ana' Yohanes, ha nupe'ahi' -a?&quot; Na'uli' Petrus: &quot;Io', nu'inca moto Pue', kakupoka'ahi' -nue.&quot; Na'uli' Yesus: &quot;Ane wae, ewu-ra bima-ku.&quot;
					</seg>
					<seg id="b.JOH.21.17" type="verse">
						Ngkai ree, Yesus mpekune' -i katolu ngkani-na: &quot;Simon, ana' Yohanes, ha nupoka'ahi' mpu'u-a?&quot; Peda' -mi nono-na Petrus, apa' Yesus mpekune' -i tolu ngkani ba napoka'ahi' mpu'u-i. Jadi', na'uli' Petrus: &quot;Pue', nu'inca hawe'ea-na. Nu'inca kakupoka'ahi' -nu.&quot; Na'uli' Yesus: &quot;Ane wae, podoo bima-ku.
					</seg>
					<seg id="b.JOH.21.18" type="verse">
						Makono mpu'u lolita-ku toi: Bula-nu mongura-pidi, iko moto mpehoo' abe' hi hope' -nu, pai' -ko hilou hiapa konoa-nu. Aga ane motu'a-poko mpai', nutonu pale-nu rahoo' tau ntani' -na, pai' -ko rakeni hilou hi ka'umaa-na nupokonoi.&quot;
					</seg>
					<seg id="b.JOH.21.19" type="verse">
						Hante walatu toe, Yesus mpolowa beiwa Petrus rapatehi mpai', bona mpobila' Alata'ala. Oti toe, na'uli' wo'o-mi Yesus, mpo'uli' -ki Petrus: &quot;Tuku' -ama!&quot;
					</seg>
					<seg id="b.JOH.21.20" type="verse">
						Ngkai ree, kame'ili' -nami Petrus, mpohilo-i ana'guru to nape'ahi' Yesus mpotuku' -ra. (Ana'guru toe-mi to mohura ncori Yesus bula-ra ngkoni' ngkabengia pai' mpekune' -i: &quot;Pue', hema-idi mpai' to mpobalu' -koe?&quot;)
					</seg>
					<seg id="b.JOH.21.21" type="verse">
						Kanahilo-na Petrus ana'guru toe, napekune' hi Yesus: &quot;Pue', beiwa-i-hawo mpai' doo-ku toii-e?&quot;
					</seg>
					<seg id="b.JOH.21.22" type="verse">
						Na'uli' Yesus: &quot;Ane konoa-ku tuwu' ncuu-i duu' -ku rata nculii' mpai', uma mingki' nu'inca iko! Wule' tuku' -ama-hana.&quot;
					</seg>
					<seg id="b.JOH.21.23" type="verse">
						Ngkai ree, molele-mi kareba hi topetuku' Yesus, to mpo'uli' ka'uma-na mpai' mate ana'guru toei. Ntaa' bela-di-hawo toe to na'uli' Yesus-e. Api' wae-di-hawo: &quot;Ane konoa-ku tuwu' ncuu-i duu' -ku rata nculii', uma mingki' nu'inca iko.&quot;
					</seg>
					<seg id="b.JOH.21.24" type="verse">
						Ana'guru toe-imi to mpohilo hawe'ea to jadi' toe, pai' to mpo'uli' posabi' -na. Hi'a-mile to mpo'uki' sura toi-e. Pai' ta'inca kamakono-na lolita-na toi.
					</seg>
					<seg id="b.JOH.21.25" type="verse">
						Wori' -pidi to ntani' -ntani' -na to nababehi Yesus. Ane rapa' -na butu nyala-na to nababehi toe ra'uki' hi rala buku, kupekiri nau' humalili' dunia' toi rapontimamahii-ki, ba kana uma-i liu apa' wori' lia buku.
					</seg>
				</div>
			</div>
			<div id="b.ACT" type="book">
				<div id="b.ACT.1" type="chapter">
					<seg id="b.ACT.1.1" type="verse">
						Teofilus to rabila': Hi rala sura-ku to lomo' -na, oti-mi ku'uki' hawe'ea to nababehi pai' to napetudui' Yesus, ntepu'u ngkai lomo' pobago-na,
					</seg>
					<seg id="b.ACT.1.3" type="verse">
						duu' rata hi eo kara'ongkoa' -na hilou hi suruga. Ka'oti-na rapatehi pai' rapotuwu' nculii', wori' ngkani-i mpopehuwu woto-na hi suro-na, bona monoa' -mi ra'inca katuwu' -na nculii'. Rala-na opo' mpulu' eo, rahilo moto-i, pai' -i mpotudui' -ra beiwa patuju-na Alata'ala mpohore manusia' ngkai huku' jeko' -ra pai' mpopajadi' -ra ntodea-na hi rala Kamagaua' -na. Kako'ia-na me'ongko' hilou hi suruga, hante kuasa Inoha' Tomoroli' natu'u hawa' -na hi suro-na to napelihi-ramo toe.
					</seg>
					<seg id="b.ACT.1.4" type="verse">
						Rala-na hangkani, bula-na morumpu dohe-ra, nawai' -ra hawa' toi. Na'uli' -raka: &quot;Neo' ulu nipalahii ngata Yerusalem. Popea ulu hi rei duu' -na Tuama-ku mpowai' -koi to najanci-mi, to ku'uli' -mikokoi mperi'ulu.
					</seg>
					<seg id="b.ACT.1.5" type="verse">
						Apa' Yohanes meniu' hante ue. Tapi' ba hangkuja eo-damo, raniu' -koi hante Inoha' Tomoroli'.&quot;
					</seg>
					<seg id="b.ACT.1.6" type="verse">
						Hangkani wo'o, nto'u suro-na morumpu hangkaa-ngkania hante Yesus, mepekune' -ra hi Yesus, ra'uli': &quot;Pue', ba tempo toi-mi nubahaka-ta ngkai bali' -ta pai' -ko jadi' Magau' to Israel?&quot;
					</seg>
					<seg id="b.ACT.1.7" type="verse">
						Na'uli' Yesus: &quot;Tuama-ku moto to mponoa' ba nto'uma kadupa' -na hawe'ea patuju to napakatantu-mi hante kuasa-na. Uma mingki' ni'inca koi'.
					</seg>
					<seg id="b.ACT.1.8" type="verse">
						Sampale-di, mporata-koi mpai' baraka' ane hompo-ipi Inoha' Tomoroli' hi koi'. Nto'u toe mpai', koi' jadi' sabi' -ku hi Yerusalem, hi tana' Yudea pai' Samaria, duu' rata hi humalili' dunia'.&quot;
					</seg>
					<seg id="b.ACT.1.9" type="verse">
						Ka'oti-na mololita hewa toe, kate'oo-ongkoa' -imi hilou hi langi'. Mengoa' -ramo mpongoa' -i, duu' -na uma-ipi rahiloi apa' naleru limu' -imi.
					</seg>
					<seg id="b.ACT.1.10" type="verse">
						Bula-ra mengoa' -pidi hi langi' mponaa pe'ongko' -na, ria ncorobaa rodua tomane moheai pohea to mengea' mokore hi ncori-ra.
					</seg>
					<seg id="b.ACT.1.11" type="verse">
						Ra'uli' to rodua toera: &quot;Ee to Galilea! Napa pai' ntora mengoa' -koi hi langi'? Yesus to nihilo te'ongko' hilou hi suruga toei lou, wae wo'o-i mpai' nculii' tumai ngkai suruga hewa to nihilo-e we'i.&quot;
					</seg>
					<seg id="b.ACT.1.12" type="verse">
						Ngkai ree, nculii' -ramo suro-na ngkai Bulu' Zaitun hilou hi Yerusalem. Bulu' Zaitun toe, ba hakilo kalaa-na ngkai Yerusalem.
					</seg>
					<seg id="b.ACT.1.13" type="verse">
						Karata-ra hi ngata, hilou-ramo hi tomi po'ohaa' -ra ngkahe' hilou hi kamar to hi lolo-na. Hanga' suro Pue' Yesus toera: Petrus, Yohanes, Yakobus pai' Andreas, Filipus pai' Tomas, Bartolomeus pai' Matius, Yakobus ana' Alfeus, Simon to Zelot, pai' Yudas ana' Yakobus.
					</seg>
					<seg id="b.ACT.1.14" type="verse">
						Hawe'ea-ra morumpu hangkaa-ngkania, pai' tida-ra mosampaya. Dohe-ra, ria wo'o ba hangkuja dua tobine, hante Maria tina-na Yesus pai' ompi' -ompi' -na Yesus.
					</seg>
					<seg id="b.ACT.1.15" type="verse">
						Rala-na ha'eo, ria ba ha'atu rompulu' -ra morumpu. Nto'u toe, mokore-imi Petrus hi laintongo' ompi' hampepangalaa' -na toera, pai' -i mololita, na'uli':
					</seg>
					<seg id="b.ACT.1.16" type="verse">
						&quot;Ompi' -ompi', napa to te'uki' hi rala Buku Tomoroli' kana madupa'. Owi hante wiwi Magau' Daud, Inoha' Tomoroli' mpolowa ami' -mi Yudas, to mpakeni tauna to mpohoko' Yesus.
					</seg>
					<seg id="b.ACT.1.17" type="verse">
						Yudas toei, doo-ta moto-i, pai' napo'ana'guru moto-i Pue' Yesus, hibalia hante kita'.&quot;
					</seg>
					<seg id="b.ACT.1.18" type="verse">
						(Yudas toei mpo'oli tana' hante doi to narata ngkai gau' -na to dada'a. Hi tana' to na'oli tohe'e, mate monawu' -i, mobenta ta'i tina-na, alaa-na ihi' rala-na malali omea.
					</seg>
					<seg id="b.ACT.1.19" type="verse">
						Hawe'ea pue' ngata Yerusalem mpo'inca omea to jadi' tohe'e. Toe pai' tana' tohe'e rahanga' hi rala basa-ra moto Hakal-Dama. Batua-na, Tana' Raa'.)
					</seg>
					<seg id="b.ACT.1.20" type="verse">
						Na'uli' wo'o-mi Petrus: &quot;Hi rala Buku Rona' Daud, ria lolita to mpolowa Yudas. Hewa toi moni-na: `Pelele' moto-miki-hawo po'ohaa' -na wao'. Neo' ria ba haduaa to mpo'ohai'.' `Agina huraa-nae na'ala' kahadua-na.'&quot;
					</seg>
					<seg id="b.ACT.1.22" type="verse">
						Ngkai ree, napokaliliu Petrus lolita-na, na'uli': &quot;Ompi' -ompi', toe pai' kana ria hadua ngkai olo' -ta tapelihi jadi' sabi' mpodohei-kai mposabii' katuwu' -na nculii' -mi Pue' Yesus. Tauna to tapelihi toe, kana hadua to biasa ami' -mi dohe-ta nto'u-na Pue' Yesus mako' hilou hiapa-apa hante kita', ntepu'u ngkai pobago-na Yohanes Topeniu' duu' rata hi kara'ongko' -nami Pue' -ta ngkai laintongo' -ta.&quot;
					</seg>
					<seg id="b.ACT.1.23" type="verse">
						Ngkai ree, rodua tomane to ratudo'. Hanga' -na to hadua, Yusuf Barsabas, pai' to hadua Matias. (Yusuf toei, ria wo'o to mpohanga' -i Yustus.)
					</seg>
					<seg id="b.ACT.1.25" type="verse">
						Oti toe, mosampaya-ramo, ra'uli': &quot;Pue', nu'inca omea nono tauna. Yudas, monawu' -imi-hana ngkai bago-na jadi' suro-nu, pai' -i rahuku' ntuku' -ki gau' -na. Toe pai' kiperapi' Pue', tudo' -kakai hema ngkai hira' to rodua tohe'ira to nupelihi-mi jadi' sampei-na.&quot;
					</seg>
					<seg id="b.ACT.1.26" type="verse">
						Oti-ramo mosampaya, ratene' -mi undi hewa pompenoa' -ra. To natudo' pompenoa' -ra toe, Matias. Jadi', ra'ongko' mpu'u-imi jadi' suro Pue' Yesus, bona hono' hampulu' rodua-ra hewa to lomo' -na.
					</seg>
				</div>
				<div id="b.ACT.2" type="chapter">
					<seg id="b.ACT.2.1" type="verse">
						Rata mpu'u-mi eo bohe to Yahudi to rahanga' Eo Pentakosta, hawe'ea topetuku' Yesus morumpu mopahantuda.
					</seg>
					<seg id="b.ACT.2.2" type="verse">
						Muu-mule' ra'epe to moni ngkai langi', hewa pewui ngolu' to bohe. Moni tohe'e ka'epea hobo' hi rala tomi porumpua-ra.
					</seg>
					<seg id="b.ACT.2.3" type="verse">
						Pai' rahilo-rawo anu to hewa apu to molence mpojila', ngkenele pai' dungku hi butu-butu dua-ra.
					</seg>
					<seg id="b.ACT.2.4" type="verse">
						Ngkai ree, nakuasai omea-ramo Inoha' Tomoroli', pai' ntepu'u-ramo mololita hante basa-basa to ko'ia ra'incai, ntuku' to napopolibu' -raka Inoha' Tomoroli'.
					</seg>
					<seg id="b.ACT.2.5" type="verse">
						Nto'u toe wo'o-hawo, ria hi Yerusalem wori' to Yahudi ngkai ngata humalili' dunia'. Tauna tohe'era paka' to mengkoru hi Pue' Ala.
					</seg>
					<seg id="b.ACT.2.6" type="verse">
						Kampo'epe-ra moni to hewa ngolu' we'i, mo'iko-ramo tumai morumpu. Ingu' -ra, apa' hore-hore mpo'epe basa-ra moto to rapake' suro Pue' Yesus toera.
					</seg>
					<seg id="b.ACT.2.7" type="verse">
						Uma mowo kakonce-ra, ra'uli': &quot;Napa-koiwo to jadi' tohe'i-e? Bo paka' to Galilea moto-ra to mololita toera.
					</seg>
					<seg id="b.ACT.2.8" type="verse">
						Hiaa' napa-di pai' ta'epe-ra mololita hi rala basa-ta moto?
					</seg>
					<seg id="b.ACT.2.9" type="verse">
						Kita' toi, wori' nyala basa-ta. Ria-ta ngkai tana' Partia, Media, Elam, ngkai Mesopotamia, Yudea pai' Kapadokia. Ria-ta to ngkai tana' Pontus pai' Asia,
					</seg>
					<seg id="b.ACT.2.10" type="verse">
						ngkai Frigia pai' Pamfilia, ngkai Mesir pai' ngkai tana' Libia to mohu' ngata Kirene. Ria-ta to rata ngkai ngata Roma.
					</seg>
					<seg id="b.ACT.2.11" type="verse">
						Hantongo' -ta to Yahudi, pai' ria wo'o tau ntani' -na to mesua' -mi hi agama Yahudi. Ria to tumai ngkai tana' Kreta pai' tana' Arab. Hawe'ea-ta himpau mpo'epe-ra mololita hi rala basa-ta moto, mpololita kajadia' bohe to nababehi Alata'ala.&quot;
					</seg>
					<seg id="b.ACT.2.12" type="verse">
						Konce pai' ingu' omea-ramo, pai' momepekune' -ra hadua pai' hadua, ra'uli': &quot;Napa mpu'u-koiwo batua-na to hewa toi-e?&quot;
					</seg>
					<seg id="b.ACT.2.13" type="verse">
						Aga ria wo'o-ra hantongo' to mepopo'ore', ra'uli': &quot;Malangu-ra-hanale!&quot;
					</seg>
					<seg id="b.ACT.2.14" type="verse">
						Ngkai ree, mokore-imi Petrus hante doo-na to hampulu' hadua, pai' -i mpololitai tauna to wori'. Mololita-i napesukui, na'uli': &quot;Ompi' -ompi' to Yahudi, pai' koi' omea to mo'oha' hi Yerusalem! Pe'epei lompe' -koi, apa' napa to majadi' tohe'i kupakanoto-kokoi.
					</seg>
					<seg id="b.ACT.2.15" type="verse">
						Kai' tohe'i-e, uma-kai malangu hewa to ni'uli', apa' ko'ia-hawo tempo ponginua. Lako' jaa sio mepulo.
					</seg>
					<seg id="b.ACT.2.16" type="verse">
						To jadi' tohe'i-e, kadupa' -na to nalowa ami' -mi Pue' Ala owi hante wiwi nabi Yoel, hewa toi moni-na:
					</seg>
					<seg id="b.ACT.2.17" type="verse">
						Na'uli' Alata'ala: `Nto'u kahudua dunia' mpai', Aku' mpewai' Inoha' -ku hi manusia' omea. Ana' -ni tomane pai' ana' -ni tobine mpohowa' mpai' lolita-ku. Kabilasa-ni mpohilo pangila to kupopohiloi-raka. Totu'a-ni mo'ompo' napa to kupopo'ompoi' -raka.
					</seg>
					<seg id="b.ACT.2.18" type="verse">
						Rata-rata hi batua-ku, tomane ba tobine, kuwai' -ra Inoha' -ku hi eo toe mpai', pai' -ra mpohowa' lolita-ku.
					</seg>
					<seg id="b.ACT.2.19" type="verse">
						Kupopohiloi-koi anu mekoncehi hi langi', pai' tanda mekoncehi hi wongko dunia' wo'o. Ria mpai' raa' pai' apu pai' rangahu to bue'.
					</seg>
					<seg id="b.ACT.2.20" type="verse">
						Mobengi mpai' eo, wula molei hewa raa', kako'ia-na rata Eo Pue', eo to bohe pai' to mobaraka' lia.
					</seg>
					<seg id="b.ACT.2.21" type="verse">
						Nto'u toe mpai', hema-hema to mekakae hi Pue' bate rahore ngkai huku' jeko' -ra.'&quot;
					</seg>
					<seg id="b.ACT.2.22" type="verse">
						Oti toe, na'umpui' Petrus lolita-na, na'uli': &quot;Ompi' -ompi' -ku to Israel! Pe'epei to ku'uli' -kokoi tohe'i. Yesus to Nazaret, Hi'a-mi to napelihi pai' napakatantu Alata'ala jadi' Magau' Topetolo'. Alata'ala mpopo'incai-koi Kayesus-na Magau' Topetolo', apa' nawai' -i kuasa mpobabehi wori' tanda mekoncehi pai' anu mobaraka' pai' kajadia' bohe. Nihilo moto-mi hawe'ea toe ompi', pai' ni'inca kamakono-na.
					</seg>
					<seg id="b.ACT.2.23" type="verse">
						Yesus toe ratonu hi koi', pai' -i nipatehi, nitonu hi tauna to dada'a bona raparika'. Ntaa' to jadi' toe, bate ntuku' hawa' to napakatantu ami' -mi Alata'ala, apa' na'inca ami' napa to kana majadi'.
					</seg>
					<seg id="b.ACT.2.24" type="verse">
						Koi' mpopatehi Yesus, aga Alata'ala mpotuwu' nculii' -i, nabahaka-i ngkai kuasa kamatea, apa' bate uma-i ma'ala mate oa'.
					</seg>
					<seg id="b.ACT.2.25" type="verse">
						Apa' wae to na'uli' Magau' Daud owi mpolowa Yesus, hewa tohe'i: `Kuhilo, bate Pue' oa' to mpodoo-a. Uma kupoka'eka' ba apa-apa, apa' Pue' to mpotulungi-a.
					</seg>
					<seg id="b.ACT.2.26" type="verse">
						Toe pai' goe' lia nono-ku, pai' ntora ku'une' -ko Pue'. Rodo moto-a mpopea-ko.
					</seg>
					<seg id="b.ACT.2.27" type="verse">
						Apa' uma nupelele' kao' -ku tida hi po'ohaa' tomate, woto-ku uma nupelele' hi rala daeo' duu' -na pope, apa' Aku' batua-nu to nupelihi.
					</seg>
					<seg id="b.ACT.2.28" type="verse">
						Nutudo' -maka ohea mporata katuwua' to lompe'. Hono' lia mpai' kagoea' -ku, ane ria-apa mpai' dohe-nu.'&quot;
					</seg>
					<seg id="b.ACT.2.29" type="verse">
						Ngkai ree, na'uli' wo'o-mi Petrus: &quot;Ompi' -ompi' -ku, ma'ala ta'uli' hante kanoto-noto-na, bela woto-na moto to natoa' lolita Daud toe we'i. Apa' tuama-ta Daud, mate moto-i-hawo pai' -i ratana. Daeo' -na ria hi ngata-ta duu' tempo toi.
					</seg>
					<seg id="b.ACT.2.31" type="verse">
						Daud hadua nabi, pai' na'inca ami' napa to nababehi Alata'ala hi eo mpeno. Alata'ala mpobabehi janci-na hi Daud hante mosumpa, na'uli': hadua mpai' ngkai muli Daud na'ongko' jadi' magau' hewa Daud moto. Jadi', toe pai' Daud mpolowa ami' -mi katuwu' -na nculii' Magau' Topetolo', na'uli': uma-i rapelele' hi po'ohaa' tomate, pai' woto-na uma rapelele' hi rala daeo' duu' -na pope.
					</seg>
					<seg id="b.ACT.2.32" type="verse">
						&quot;Yesus toe-mile to natoa' lolita Daud-e we'i. Apa' Hi'a-mi to napotuwu' nculii' Alata'ala-e. Kai' toi-mi to jadi' sabi' -na.
					</seg>
					<seg id="b.ACT.2.33" type="verse">
						Alata'ala to Tuama mpo'ongko' -imi, napopohura-i hi huraa karabilaa' hi mali ngka'ana-na, pai' nawai' -imi Inoha' Tomoroli'. Ngkai ree, Yesus mpohubui Inoha' Tomoroli' tumai hi kai', ntuku' janci-na Alata'ala. Jadi', napa to nihilo pai' to ni'epe-mi toe we'i lau, majadi' sabana kuasa Inoha' Tomoroli'.
					</seg>
					<seg id="b.ACT.2.34" type="verse">
						&quot;Ompi' -ompi', bela-hawo Daud to ngkahe' hilou hi suruga. Tapi' ria lolita-na Daud to mpolowa kangkahe' -na Yesus hilou hi suruga, hewa toi moni-na: Pue' Ala mpo'uli' -ki Pue' -ku: `Mohura-moko hi mali ngka'ana-ku,
					</seg>
					<seg id="b.ACT.2.35" type="verse">
						duu' -na kupopengkoru hawe'ea bali' -nu hi Iko.'
					</seg>
					<seg id="b.ACT.2.36" type="verse">
						Jadi', toe pai' hawe'ea to Israel kana mpo'inca mpu'u-mpu'u: Yesus to niparika' -e, Hi'a toe-mi to napelihi Alata'ala jadi' Pue' pai' Magau' Topetolo'.&quot;
					</seg>
					<seg id="b.ACT.2.37" type="verse">
						Kara'epe-na ntodea lolita Petrus toe, soho' -mi nono-ra, pai' mepekune' -ra hi Petrus pai' hi suro Pue' Yesus ntani' -na, ra'uli': &quot;Ane wae, napa-mi-kaiwo to kana kibabehi?&quot;
					</seg>
					<seg id="b.ACT.2.38" type="verse">
						Na'uli' Petrus: &quot;Medea-mokoi ngkai jeko' -ni, pai' -koi raniu' butu-butu dua-ni jadi' topetuku' Yesus Kristus. Ngkai ree mpai', Alata'ala mpo'ampungi jeko' -ni, pai' nawai' -koi Inoha' Tomoroli'.
					</seg>
					<seg id="b.ACT.2.39" type="verse">
						Apa' Alata'ala mojanci kanawai' -nata Inoha' Tomoroli', pai' hi muli-muli-ta, duu' rata hi tauna to molaa. Pojanci Alata'ala toe, bate bagia hawe'ea tauna to nakio' Pue' -ta Pue' Ala jadi' topetuku' -na.&quot;
					</seg>
					<seg id="b.ACT.2.40" type="verse">
						Wori' nyala-pi lolita-na Petrus hi ntodea, naparesai' -ra pai' napopo'ingai' -ra, na'uli': &quot;Medea-mokoi! Neo' -pi nituku' tauna to dada'a to tuwu' tempo toi, bona neo' -koi narata pehuku' Alata'ala to mporumpa' -ra mpai'!&quot;
					</seg>
					<seg id="b.ACT.2.41" type="verse">
						Wori' -mi tauna to mpopangala' lolita Petrus, pai' -ra raniu' jadi' topetuku' Yesus. Hi eo toe, kawori' tauna to mepangala' hi Yesus, tetampai-mi kira-kira tolu ncobu.
					</seg>
					<seg id="b.ACT.2.42" type="verse">
						Topetuku' Yesus to bo'u toera ntora mpopetudui' hi suro Pue' Yesus, pai' tida-ra morumpu hangkaa-ngkania. Ngkoni' -ra hangkaa-ngkania, mpopihe-pihe roti mpokiwoi kamate-na Pue' Yesus, pai' mosampaya wo'o-ra hangkaa-ngkania.
					</seg>
					<seg id="b.ACT.2.43" type="verse">
						Wori' anu mobaraka' pai' tanda mekoncehi to rababehi suro Pue' Yesus. Toe pai' me'eka' lia-ramo ntodea.
					</seg>
					<seg id="b.ACT.2.44" type="verse">
						Hintuwu' -ramo hawe'ea topepangala' hi Yesus. Rewa-ra raporewa hangkaa-ngkania.
					</seg>
					<seg id="b.ACT.2.45" type="verse">
						Ria-ra to mpobalu' ihi' tomi-ra, pai' doi oli-na rabagi-bagi hi doo-ra to nakakurai'.
					</seg>
					<seg id="b.ACT.2.46" type="verse">
						Butu eo-na morumpu-ra hi Tomi Alata'ala. Mpopihe-pihe-ra roti mpokiwoi kamate-na Pue' Yesus, pai' ngkoni' -ra hangkaa-ngkania hi rala tomi-ra hante goe' pai' karoli' -roli' nono-ra.
					</seg>
					<seg id="b.ACT.2.47" type="verse">
						Ntora mpo'une' -ra Alata'ala, pai' hawe'ea ntodea mpokagoe' -ra. Butu eo-na Pue' mpodonihii kawori' -ra; batua-na, butu eo-na kawoo-woria' tauna to mepangala' hi Pue' Yesus duu' -na tehore ngkai huku' jeko' -ra.
					</seg>
				</div>
				<div id="b.ACT.3" type="chapter">
					<seg id="b.ACT.3.1" type="verse">
						Rala-na ha'eo, Petrus pai' Yohanes hilou hi Tomi Alata'ala hi tempo posampaya to Yahudi, jaa tolu ncimonou'.
					</seg>
					<seg id="b.ACT.3.2" type="verse">
						Hi wobo' to rahanga' Wobo' Ncola, ria hadua tomane to pungku ngkai kaputu-na. Butu eo-na rakeni oa' -i-hawo hi wobo' toe bona ma'ala-i merapi' -rapi' hi tauna to hilou hi Tomi Alata'ala.
					</seg>
					<seg id="b.ACT.3.3" type="verse">
						Kampohilo-na Petrus pai' Yohanes mesua', kaliliu naperapii' -ra.
					</seg>
					<seg id="b.ACT.3.4" type="verse">
						Petrus pai' Yohanes mponaa topungku toei. Na'uli' Petrus mpo'uli' -ki: &quot;Penoto' -kai!&quot;
					</seg>
					<seg id="b.ACT.3.5" type="verse">
						Nanaa mpu'u-ramo, apa' nasarumaka mporata-i doi ngkai hira'.
					</seg>
					<seg id="b.ACT.3.6" type="verse">
						Na'uli' wo'o-mi Petrus: &quot;Uma mpu'u ria doi-ku. Aga napa to ria hi aku', toe to kuwai' -koko: Hante kuasa Yesus Kristus to Nazaret ku'uli', mako' -moko!&quot;
					</seg>
					<seg id="b.ACT.3.7" type="verse">
						Ngkai ree, Petrus mpokamu pale ka'ana topungku toei bona mokore-i. Hangaa moroho-mi witi' -na.
					</seg>
					<seg id="b.ACT.3.8" type="verse">
						Hangkore-i-dile mokore-e, pai' -i momako' hilou tumai. Ngkai ree, mesua' -imi hi rala Tomi Alata'ala dohe Petrus pai' Yohanes, momako' pai' mohajo-hajo mpo'une' Alata'ala.
					</seg>
					<seg id="b.ACT.3.9" type="verse">
						Wori' tauna mpohilo-i momako' pai' mpo'une' Alata'ala,
					</seg>
					<seg id="b.ACT.3.10" type="verse">
						pai' ra'inca kahi'a-nami topungku to ntora merapi' hi Wobo' Ncola butu eo-na. Uma mowo kakonce-ra pai' ka'ingu' -ra mpohilo to jadi' toe-e.
					</seg>
					<seg id="b.ACT.3.11" type="verse">
						Jadi', topungku to lako' rapaka'uri' toei mpotuku' oa' -ra Petrus pai' Yohanes. Karata-ra hi pengkawinaraa to rahanga' Pengkawinaraa Salomo, wori' tauna tumai morumpu ngkarumangkai-ra, apa' konce-ra.
					</seg>
					<seg id="b.ACT.3.12" type="verse">
						Kanahilo-na Petrus tauna to wori' toera, na'uli' -raka: &quot;Ompi' -ompi' -ku to Israel! Napa pai' konce-koi mpohilo to jadi' tohe'i-e? Napa to ntora nikamata-kakai? Ba ni'uli' -koina, pai' -i momako' tauna toei-e, apa' ria baraka' -kai, ba ngkai kamoroli' nono-kai? Uma-hawoe'!
					</seg>
					<seg id="b.ACT.3.13" type="verse">
						Alata'ala to rapue' ntu'a-ta owi, to napue' Abraham, Ishak pai' Yakub, Alata'ala toe-imi to mpomobohe Batua-na, Hi'a-mi Yesus. Yesus toei to nitonu hi topoparenta-e, pai' to nisapuaka hi Pilatus, nto'u Pilatus ke mpobahaka-i.
					</seg>
					<seg id="b.ACT.3.14" type="verse">
						Moroli' pai' monoa' -i-hana, hiaa' nisapuaka-i, pai' niperapi' hi Pilatus bona nabahaka-kokoi hadua topepatehi.
					</seg>
					<seg id="b.ACT.3.15" type="verse">
						Nipatehi mpu'u-imi Yesus. Tapi' Alata'ala mpotuwu' -i nculii', apa' lawi' Yesus-mi to mpowai' katuwua' to lompe'. Kai' toi-mi sabi' -na, apa' kihilo mata-mi-kaina katuwu' -na nculii'.
					</seg>
					<seg id="b.ACT.3.16" type="verse">
						Baraka' ngkai hanga' Yesus toe-mi to mpakaroho witi' -na topungku toei-e. Jadi', tauna to nihilo pai' to ni'inca toi, jadi' mo'uri' sabana pepangala' -na hi Yesus. Ngkai pepangala' hi Yesus, toe pai' mo'uri' -imi hewa to nihilo moto-mi.
					</seg>
					<seg id="b.ACT.3.17" type="verse">
						&quot;Ompi' -ompi', koi' moto-mi hante pangkeni-ta to mpopatehi Yesus-e. Aga ku'inca moto, napa to nibabehi tetu, nibabehi ngkai ka'uma-na-hawo ni'incai kalaua-na.
					</seg>
					<seg id="b.ACT.3.18" type="verse">
						Aga nau' wae, ngkai napa to nibabehi tetu, madupa' -mi napa to na'uli' Alata'ala owi hante wiwi hawe'ea nabi, to mpo'uli': Magau' Topetolo' kana mporata kaparia.
					</seg>
					<seg id="b.ACT.3.20" type="verse">
						Toe-mi ompi' -ompi', medea-mokoi ngkai jeko' -ni, pai' -koi mengkoru hi Pue' Ala, bona na'ampungi jeko' -ni. Ngkai ree mpai', Pue' Ala mporohoi nono-ni, pai' nahubui tumai Yesus hi kita'. Apa' Hi'a-mi to napakatantu ami' Alata'ala jadi' Magau' Topetolo' -ta.
					</seg>
					<seg id="b.ACT.3.21" type="verse">
						Tempo toi, Yesus mo'oha' hi suruga, pai' bate tida-i hi ria, duu' -na rata mpai' tempo-na Alata'ala mpobo'ui omea, hewa to na'uli' hante wiwi nabi-nabi-na to moroli' owi.
					</seg>
					<seg id="b.ACT.3.22" type="verse">
						&quot;Ompi' -ompi', ria lolita nabi Musa owi to mpolowa Pue' Yesus, hewa toi moni-na: `Pue' Ala mpai' mpo'ongko' hadua ngkai ompi' -ni moto jadi' nabi, hewa aku' toi. Koi' kana mpotuku' napa to na'uli' -kokoi nabi toei.
					</seg>
					<seg id="b.ACT.3.23" type="verse">
						Hema to uma mpotuku' napa to na'uli' nabi toei, uma-i rapohibilai' ntodea Alata'ala, kana rahuku' mate-i.'
					</seg>
					<seg id="b.ACT.3.24" type="verse">
						Nabi-nabi to mpokeni Lolita Pue' owi, ntepu'u ngkai nabi Samuel duu' rata hi nabi-nabi to rata ngkabokoa' ngkai Samuel, hawe'ea-ra mpolowa to jadi' tempo toi.
					</seg>
					<seg id="b.ACT.3.25" type="verse">
						Koi' -mile ompi' to mporata rasi' to najanci Alata'ala owi hante wiwi nabi-nabi toe-e. Koi' -mi to mporata rasi' ngkai pojanci Alata'ala hi ntu'a-ta owi. Apa' owi Alata'ala mpo'uli' -ki Abraham hewa toi: `Ngkai muli-nu mpai', kugane' hawe'ea tauna hi dunia'.' Hi koi' -mile ompi' kadupaa' -na pojanci toe-e!
					</seg>
					<seg id="b.ACT.3.26" type="verse">
						Jadi' ompi' -ompi', toe pai' Alata'ala mpotuwu' nculii' Yesus Batua-na, pai' nahubui-i tumai lomo' -lomo' -na hi kita' to Yahudi, bona mpogane' -ta. Pompogane' -na toe, mpomedea-ta ngkai kehi-ta to dada'a.&quot;
					</seg>
				</div>
				<div id="b.ACT.4" type="chapter">
					<seg id="b.ACT.4.1" type="verse">
						Bula-ra Petrus pai' Yohanes mololita-pidi mpololitai ntodea hi Tomi Alata'ala, rata ba hangkuja dua imam pai' to Saduki hante kapala' polisi Tomi Alata'ala, tumai mpohirua' -raka.
					</seg>
					<seg id="b.ACT.4.2" type="verse">
						To Saduki, uma-rana raparasaya katuwu' -ra nculii' mpai' tauna to mate. Toe pai' moroe lia-ra mpo'epe Petrus pai' Yohanes mpotudui' ntodea katuwu' -na nculii' Yesus. Apa' tudui' -ra toe mpakanoto katuwu' -ra nculii' tauna tomate.
					</seg>
					<seg id="b.ACT.4.3" type="verse">
						Toe pai' rahoko' -ramo suro to rodua toera, pai' rapopesua' hi rala tarungku'. Apa' neo' mobengi-mi, toe pai' rapotuhu hi ree-ramo ulu, duu' kamepulo-na.
					</seg>
					<seg id="b.ACT.4.4" type="verse">
						Aga tauna to mpo'epe lolita-ra Petrus pai' Yohanes hi Tomi Alata'ala we'i, wori' -ramo to mepangala' hi Yesus, alaa-na katedoo-donihia lau-mi kawori' topetuku' -na Yesus, duu' -na lima ncobu-ramo.
					</seg>
					<seg id="b.ACT.4.5" type="verse">
						Kamepulo-na, topohura agama, pangkeni to Yahudi pai' guru agama, morumpu omea-ra hi Yerusalem.
					</seg>
					<seg id="b.ACT.4.6" type="verse">
						Porumpu-ra toe, hante Imam Bohe Hanas, pai' hante Kayafas, Yohanes, Aleksander pai' hante ompi' -ompi' Imam Bohe ntani' -na.
					</seg>
					<seg id="b.ACT.4.7" type="verse">
						Ria-ramo omea, rapehubui-mi bona Petrus pai' Yohanes rakeni mponyanyo-ra. Karata-ra hi ree, mepekune' -ramo topohura toera mpekune' Petrus pai' Yohanes, ra'uli': &quot;Ngkaiapa kuasa-ni mpaka'uri' topungku tetui? Hema to mpowai' -koi kuasa tetu?&quot;
					</seg>
					<seg id="b.ACT.4.8" type="verse">
						Nto'u toe, Petrus nakuasai Inoha' Tomoroli', pai' -i mololita, na'uli': &quot;Tuama-tuama pangkeni ntodea pai' topohura agama!
					</seg>
					<seg id="b.ACT.4.9" type="verse">
						Hewa toe lau niparesa' -kai, apa' mpotulungi-kai tauna to pungku toi-e, doko' ni'inca beiwa-kai mpaka'uri' -i.
					</seg>
					<seg id="b.ACT.4.10" type="verse">
						Jadi', bona ni'inca pai' bona hawe'ea to Israel mpo'inca, tau toii mo'uri' pai' mokore hi rehe'i ngkai kuasa Yesus Kristus to Nazaret. Yesus toei niparika', tapi' Alata'ala mpotuwu' -i nculii'.
					</seg>
					<seg id="b.ACT.4.11" type="verse">
						Hi'a toe-imi to natoa' lolita Buku Tomoroli' to mpo'uli' hewa toi: `Watu to nitadi koi' topowangu tomi, watu toe lau-mi to jadi' poko parawatu.'
					</seg>
					<seg id="b.ACT.4.12" type="verse">
						Uma ria ohea ntani' -na mporata kalompea' ngkai Alata'ala, muntu' Yesus-wadi. Apa' hi humalili' dunia', uma ria haduaa tau ntani' -na, muntu' Yesus-wadi to naparia Alata'ala hi manusia', Hi'a-wadi to mokuasa mpohore-ta ngkai huku' jeko' -ta.&quot;
					</seg>
					<seg id="b.ACT.4.13" type="verse">
						Konce topohura toera mpo'epe Petrus pai' Yohanes mololita hante uma ria kakoo-koroa' -ra, apa' Petrus pai' Yohanes toera, tau biasa-ra-wadi to uma mosikola molangko. Pai' rapelence-ra, kahira' -nami wengi tauna to mpotuku' Yesus.
					</seg>
					<seg id="b.ACT.4.14" type="verse">
						Aga topohura toera, uma-ra daho' mebaro. Apa' topungku to rapaka'uri' toei, ria wo'o-i-hawo hi ree mokore dohe-ra Petrus pai' Yohanes.
					</seg>
					<seg id="b.ACT.4.15" type="verse">
						Toe pai' rapopalai-ra ulu suro Pue' Yesus toera ngkai porumpua-ra, pai' -ra mohawa',
					</seg>
					<seg id="b.ACT.4.16" type="verse">
						ra'uli': &quot;Tapopai-ramo to rodua toera? Apa' hawe'ea tauna hi Yerusalem mpo'inca kahira' -na to mpobabehi tanda mekoncehi to bohe toe. Hiaa' uma wo'o ma'ala tasapu.
					</seg>
					<seg id="b.ACT.4.17" type="verse">
						Aga bona neo' hobo' tauna mpo'epe tudui' -ra, agina ta'ekahi-ra pai' tatagi-ra bona neo' -pi rajojo mpotudui' hema-hema mpokahangai' Yesus.&quot;
					</seg>
					<seg id="b.ACT.4.18" type="verse">
						Jadi' oti toe, rakio' nculii' wo'o-ramo Petrus pai' Yohanes mesua', pai' ra'uli' -raka: &quot;Kitagi mpu'u-koie', neo' -pi metudui' ba mpokahangai' hanga' Yesus!&quot;
					</seg>
					<seg id="b.ACT.4.19" type="verse">
						Ra'uli' Petrus pai' Yohanes: &quot;Pekiri moto-koi, to'uma to napokono Alata'ala: mpotuku' hawa' -ni koi', ba mpotuku' hawa' Alata'ala-di.
					</seg>
					<seg id="b.ACT.4.20" type="verse">
						Ane kai' -kaina, uma ma'ala kipento'oi mpololita napa to kihilo pai' to ki'epe-mi.&quot;
					</seg>
					<seg id="b.ACT.4.21" type="verse">
						Ngkai ree, hangkedi' kamoroe-ra topohura toera mpokaroe Petrus pai' Yohanes. Tapi' ka'omea-na rabahaka moto-ra, apa' uma ria ohea mpohuku' -ra. Apa' hawe'ea ntodea mpo'une' Alata'ala sabana tanda mekoncehi to rababehi toe.
					</seg>
					<seg id="b.ACT.4.22" type="verse">
						Apa' tauna to rapaka'uri' toei, umuru-na opo' mpulu' mpae labi-mi.
					</seg>
					<seg id="b.ACT.4.23" type="verse">
						Ka'oti-na Petrus pai' Yohanes rabahaka, hilou-ramo mpohirua' -raka doo-ra, pai' ralolita napa to ra'uli' -raka imam pangkeni pai' pangkeni to Yahudi ntani' -na.
					</seg>
					<seg id="b.ACT.4.24" type="verse">
						Kara'epe-na doo-ra lolita tohe'e, mekakae-ramo hangkaa-ngkania hi Alata'ala, ra'uli': &quot;Pue', Iko to mpajadi' langi', dunia' pai' tahi' hante hawe'ea ihi' -na.
					</seg>
					<seg id="b.ACT.4.25" type="verse">
						Iko to mpopolibu' ntu'a-kai owi, Magau' Daud. Apa' Daud batua-nu, pai' bula-na nakuasai Inoha' Tomoroli', lolita-na mpolowa ami' -mi pe'ewa hawe'ea tauna mpo'ewa Pue' Yesus. Na'uli' hewa toi: `Napa-di pai' moroe rahi-ra tauna to bela-ra to Yahudi-e? Pai' napa wo'o-di pai' ntodea mohawa' doko' mpo'ewa Pue' Ala? Uma ria tuju-na hawa' -ra toe.
					</seg>
					<seg id="b.ACT.4.26" type="verse">
						Magau' -magau' hi dunia', ngasa' -ramo. Pai' hawe'ea topohawa', hintuwu' -ra doko' mpo'ewa Pue' Ala pai' Magau' Topetolo' to napelihi-mi.'
					</seg>
					<seg id="b.ACT.4.27" type="verse">
						O Pue', lolita Daud tohe'e madupa' mpu'u-mi. Apa' hi rala ngata toi wengi, hintuwu' mpu'u-ramo Magau' Herodes Antipas pai' Pontius Pilatus, hante ntodea to Yahudi pai' tauna to bela-ra to Yahudi wo'o. Kahintuwua' -ra toe, doko' mpo'ewa Yesus, Batua-nu to Moroli' to nupelihi jadi' Magau' Topetolo'.
					</seg>
					<seg id="b.ACT.4.28" type="verse">
						Mohawa' -ra toe, mpopatehi Yesus. Ntaa' to rababehi toe mpopadupa' napa to oti nupakatantu ami' -midi! Hawe'ea tohe'e madupa' -mi ntuku' kuasa pai' konoa-nu moto Pue'.
					</seg>
					<seg id="b.ACT.4.29" type="verse">
						&quot;Wae lau Pue', epe-mi libu' -ra mpongasai' -kai! Toe pai' merapi' -makai hi Pue', kai' batua-nu tohe'i, wai' -kai karohoa bona daho' -kai mpohowa' Lolita-nu.
					</seg>
					<seg id="b.ACT.4.30" type="verse">
						Popohiloi-ra kuasa-nu Pue', bona tauna to mohaki' ma'ala kipaka'uri', pai' tanda mekoncehi pai' anu mobaraka' ma'ala kibabehi hante kuasa Yesus, Batua-nu to Moroli'.&quot;
					</seg>
					<seg id="b.ACT.4.31" type="verse">
						Ka'oti-ra mosampaya hewa toe, kamoduja-nami tomi porumpua-ra, pai' hawe'ea-ra nakuasai Inoha' Tomoroli'. Ngkai ree, daho' mpu'u-ramo mpoparata Lolita Alata'ala hi ntodea.
					</seg>
					<seg id="b.ACT.4.32" type="verse">
						Hawe'ea topepangala' hi Yesus, tuwu' hintuwu' pai' hanono lau-ra-damo. Uma ria haduaa to mpo'uli': &quot;Tohe'i anu-ku moto-kuwo.&quot; Hawe'ea to ria hi hira' rapodulua hangkaa-ngkania.
					</seg>
					<seg id="b.ACT.4.33" type="verse">
						Suro Pue' Yesus ntora mpo'uli' posabi' -ra katuwu' -na nculii' Pue' Yesus, pai' uma mowo kamobaraka' -na lolita-ra. Pai' Alata'ala mpogane' -ra omea hante pegane' to bohe lia.
					</seg>
					<seg id="b.ACT.4.34" type="verse">
						Uma ria haduaa topetuku' Yesus to nakakurai'. Apa' pontu-na, ria-ra to mpobalu' tana' -ra ba tomi-ra,
					</seg>
					<seg id="b.ACT.4.35" type="verse">
						pai' doi oli-na rakeni hilou ratonu hi suro Pue' Yesus. Doi tohe'e rabagi hi hema-hema to ria kaparaluua-na.
					</seg>
					<seg id="b.ACT.4.37" type="verse">
						Wae wo'o-hawo to nababehi Yusuf. Napobalu' tana' -na, pai' doi oli tana' -na natonu-raka suro Pue' Yesus. Yusuf toei hadua to Lewi ngkai tana' Siprus. Suro Pue' Yesus mpohanga' wo'o-i Barnabas. Batua-na: to mporohoi nono.
					</seg>
				</div>
				<div id="b.ACT.5" type="chapter">
					<seg id="b.ACT.5.1" type="verse">
						Ria wo'o hadua tomane, hanga' -na Ananias, hante tobine-na to rahanga' Safira. Ananias toei, mpobalu' wo'o-i-hawo tana' -na.
					</seg>
					<seg id="b.ACT.5.2" type="verse">
						Hantongo' doi oli tana' -na toe natonu hi suro Pue' Yesus, na'uli': &quot;Oi-mi omea doi oli tana' -ku.&quot; Ntaa' natimamahi moto-di-hana hantongo' -e. Babehia-na toe, kahibaliaa-ra hira' hancamoko.
					</seg>
					<seg id="b.ACT.5.3" type="verse">
						Na'uli' Petrus mpo'uli' -ki Ananias: &quot;Napa-di-kona pai' nupelele' Magau' Anudaa' mpokuasai nono-nue, doko' mpakawa' Inoha' Tomoroli' -e? Nu'uli' doi oli tana' -nu nutonu omea-mi, ntaa' nutimamahi moto-di-kona hantongo' -e!
					</seg>
					<seg id="b.ACT.5.4" type="verse">
						Kako'ia-na nupobalu' tana' tetu, iko moto-kowo pue' -na. Pai' ka'oti-na wo'o nupobalu', oli-na bate-na iko moto-kowo pue' -na. Jadi', napa-di pai' ria patuju nono-nu mpobabehi hewa tetu-e? Bela kai' toi to nupakawa'. Alata'ala-hana to nupakawa'!&quot;
					</seg>
					<seg id="b.ACT.5.5" type="verse">
						Kana'epe-na Ananias lolita Petrus toe, modungka ncorobaa-imi kaliliu mate. Hawe'ea tauna to mpo'epe to jadi' toe, uma mowo eka' -ra.
					</seg>
					<seg id="b.ACT.5.6" type="verse">
						Ngkai ree, ba hangkuja dua tomane mpoputu' woto-na Ananias, pai' rakeni hilou ratana.
					</seg>
					<seg id="b.ACT.5.7" type="verse">
						Ba ria nte tolu jaa ngkai ree, rata wo'o-imi-hawo tobine-na Ananias hi Petrus. Aga uma-hawo na'incai napa to jadi' we'i.
					</seg>
					<seg id="b.ACT.5.8" type="verse">
						Na'uli' Petrus mpo'uli' -ki: &quot;Uli' -ka pe', tana' -ni to nipobalu' -e, ba tohe'i omea mpu'u-mi oli-nae?&quot; Na'uli' Safira: &quot;Io', tetu mpu'u-mi omea.&quot;
					</seg>
					<seg id="b.ACT.5.9" type="verse">
						Na'uli' Petrus: &quot;Napa pai' hibalia nono-ni koi' hancamoko, doko' mpemai-mai roe-na Inoha' Pue'? Hilo-dile! Tauna to lako' oti mpotana tomane-nuele, etu-ramo hi wobo'. Iko wo'o mpai' rakeni hilou ratana.&quot;
					</seg>
					<seg id="b.ACT.5.10" type="verse">
						Kana'epe-na lolita Petrus toe, kamodungka-na wo'o-mi-hawo kaliliu mate. Karata-ra tauna to muli' mpotana Ananias, rahilo-rawo mate wo'o-imi-hawo tobine-na. Kara'ongko' -na wo'o-mi-hawo hilou ratana ncori daeo' tomane-na.
					</seg>
					<seg id="b.ACT.5.11" type="verse">
						Ngkai ree, hawe'ea topepangala' hi Pue' Yesus to mo'oha' hi ree pai' tau ntani' -na wo'o, me'eka' lia-ramo mpo'epe to jadi' toe.
					</seg>
					<seg id="b.ACT.5.12" type="verse">
						Wori' tanda mekoncehi pai' anu mobaraka' to rababehi suro Pue' Yesus hi mata ntodea. Hawe'ea tauna to mepangala' hi Pue' Yesus, hanono lau-ra-damo morumpu hi Pengkawinaraa Salomo to hi Tomi Alata'ala.
					</seg>
					<seg id="b.ACT.5.13" type="verse">
						Tauna to uma mepangala' hi Yesus, uma-ra daho' morumpu dohe-ra. Aga nau' wae, hawe'ea topepangala' rabila' ntodea.
					</seg>
					<seg id="b.ACT.5.14" type="verse">
						Kahaa-haea kawoo-woria' tauna to mepangala' hi Pue' Yesus, lompe' tomane lompe' tobine.
					</seg>
					<seg id="b.ACT.5.15" type="verse">
						Wori' tanda mekoncehi to rababehi suro Pue' Yesus, alaa-na wori' topeda' rakeni ntali ali' -ra, rapopoturu hi wiwi' ohea. Apa' rasarumaka ane liu-ipi mpai' Petrus hi ree, nau' ba kampa' kao' -na bela hi woto-ra, mo'uri' -ra.
					</seg>
					<seg id="b.ACT.5.16" type="verse">
						Jadi', mo'iko-ra-damo tauna ngkai ngata-ngata to mohu', hilou hi ngata Yerusalem mpokeni ompi' -ra to peda' pai' tauna to napesuai' seta. Hawe'ea-ra rapaka'uri'.
					</seg>
					<seg id="b.ACT.5.17" type="verse">
						Nto'u toe, Imam Bohe hante doo-doo-na to mpotuku' tudui' to Saduki, mohingi' -ramo hi suro Pue' Yesus. Toe pai' ratepu'u-mi mpobalinai' -ra.
					</seg>
					<seg id="b.ACT.5.18" type="verse">
						Suro Pue' Yesus toera rahoko' pai' rapotuhu hi rala tarungku' ngata.
					</seg>
					<seg id="b.ACT.5.19" type="verse">
						Ngkabengia toe, hadua mala'eka Pue' mpobea wobo' tarungku' pai' nakeni-ra hilou hi mali-na. Na'uli' mala'eka toei mpo'uli' -raka:
					</seg>
					<seg id="b.ACT.5.20" type="verse">
						&quot;Hilou-mokoi mokore hi Tomi Alata'ala, mpoparata hi ntodea hawe'ea lolita to mpowai' katuwua' to bo'u tetu.&quot;
					</seg>
					<seg id="b.ACT.5.21" type="verse">
						Jadi', mepupulo ngkii, hilou mpu'u-ramo hi Tomi Alata'ala pai' -ra mpotudui' ntodea. Nto'u toe wo'o, Imam Bohe pai' doo-na mpokio' hawe'ea pangkeni to Yahudi morumpu mpobabehi porumpua bohe agama Yahudi. Ria-ramo omea, ra'uli' mpo'uli' -raka topobago-ra: &quot;Hilou-mokoi hi tarungku' mpo'ala' suro Pue' Yesus toera ria, pai' keni-ra tumai.&quot;
					</seg>
					<seg id="b.ACT.5.22" type="verse">
						Hilou mpu'u-ramo to rapahawa' toera. Ntaa' karata-ra hi tarungku', uma-rapa ria raratai. Nculii' -ramo hilou hi topohura, ra'uli':
					</seg>
					<seg id="b.ACT.5.23" type="verse">
						&quot;Kihilo-kaiwo wobo' tarungku' bate-na moto tehohoki piri. Pai' polisi topojaga bate-ra moto mpojaga wobo'. Kibea-kaiwo wobo', uma ria haduaa tauna kiratai hi rala-na!&quot;
					</seg>
					<seg id="b.ACT.5.24" type="verse">
						Kara'epe-na toe, ingu' -ramo kapala' polisi Tomi Alata'ala hante imam pangkeni, ba napa to jadi' hi suro toera. Pai' koro' wo'o-ra, ba napa-di mpai' to jadi'.
					</seg>
					<seg id="b.ACT.5.25" type="verse">
						Ngkai ree, rata hadua tauna mpo'uli' -raka: &quot;Epe-koi pe'! Tauna to nitarungku' -ele ngone, oe moto-ra-hana ria, mpotudui' ntodea hi Tomi Alata'ala!&quot;
					</seg>
					<seg id="b.ACT.5.26" type="verse">
						Kahilou-rami kapala' polisi hante doo-na hi Tomi Alata'ala, mpo'ala' -ra suro toera. Aga uma-ra raweba', rapelompehi mpu'u mpobawai-ra, apa' me'eka' -ra hi ntodea, nee-neo' mpai' hira' lau to rakahurui, alaa-na ntodea mpopana' -ra hante watu.
					</seg>
					<seg id="b.ACT.5.27" type="verse">
						Jadi', rakeni-ramo suro toera hilou pai' -ra rabua' hi topohura. Imam Bohe mpoparesa' -ra, na'uli':
					</seg>
					<seg id="b.ACT.5.28" type="verse">
						&quot;Kitaa-tagi-mokoi wengi, neo' -pi metudui' mpokahangai' hanga' -na Yesus. Hilo pe' to nibabehi-e! Hobo' lau-mi ihi' ngata Yerusalem mpo'epe tudui' -ni tetu! Ba kai' lau-mi to nirai' to masala' hi karapatehi-na tau tetui.&quot;
					</seg>
					<seg id="b.ACT.5.29" type="verse">
						Ratompoi' Petrus hante suro Pue' Yesus ntani' -na, ra'uli': &quot;Kai' bate-na mpotuku' hawa' Alata'ala, bela hawa' manusia'.
					</seg>
					<seg id="b.ACT.5.30" type="verse">
						Yesus toe-e nipatehi-i-koina, nipaku' hi kaju parika'. Aga Alata'ala to rapue' ntu'a-ta owi mpotuwu' nculii' -imi
					</seg>
					<seg id="b.ACT.5.31" type="verse">
						pai' na'ongko' -imi napopohura hi mali ngka'ana-na, pai' napajadi' -i Pangkeni pai' Magau' Tompohore-ta ngkai huku' jeko' -ta, bona kita' to Israel medea ngkai jeko' -ta pai' mporata ampu.
					</seg>
					<seg id="b.ACT.5.32" type="verse">
						Kai' toi-mi to mposabii' hawe'ea toe, kai' hante Inoha' Tomoroli' wo'o to napewai' Alata'ala hi hema-hema to mengkoru hi hawa' -na.&quot;
					</seg>
					<seg id="b.ACT.5.33" type="verse">
						Kara'epe-na topohura lolita-ra toe, gigi-mi nono-ra, pai' doko' rapatehi-ra.
					</seg>
					<seg id="b.ACT.5.34" type="verse">
						Tapi' ria hadua ngkai olo' -ra to rahanga' Gamaliel. Gamaliel toei, hadua to Parisi pai' guru agama to rabila' hawe'ea tauna. Mokore-imi mpohubui tauna ngkeni-ra suro toera hilou hi mali-na hampai'.
					</seg>
					<seg id="b.ACT.5.35" type="verse">
						Oti toe, pai' na'uli' -raka topohura: &quot;Ompi' -ompi' -ku to Israel! Penonoi lompe' -koi, ba napa to doko' nibabehi hi tauna tohe'i-era.
					</seg>
					<seg id="b.ACT.5.36" type="verse">
						Apa' ba hangkuja mpae to liu, ria hadua tomane to rahanga' Teudas. Mpo'uli' -i, hi'a tauna to mobaraka'. Wori' tauna mpotuku' -i, ba ria-ra nte opo' atu. Tapi' ka'omea-na mate rapatehi moto-i, pai' topetuku' -na pagaa' -gaa' -ramo, alaa-na uma-pi kaliliu patuju-ra.
					</seg>
					<seg id="b.ACT.5.37" type="verse">
						Hangkani wo'o, nto'u sensus, ria wo'o hadua to Galilea, hanga' -na Yudas. Hi'a wo'o mpakeni wori' tauna mpo'ewa topoparenta. Aga rapatehi wo'o-i-hawo, pai' topetuku' -na pagaa' -gaa' wo'o-wadi.
					</seg>
					<seg id="b.ACT.5.38" type="verse">
						Jadi' ompi' -ompi', toi-ka lolita-ku: neo' tapopai-pai topetuku' Yesus toera lou. Pelele' moto-ra-rawo. Apa' ane ngkai manusia' wadi-hawo tudui' pai' patuju-ra, mogero moto-hawo mpai'.
					</seg>
					<seg id="b.ACT.5.39" type="verse">
						Tapi' ane ngkai Alata'ala mpu'u-di tudui' -rae, uma-rale ma'ala tadagi-e. Apa' ane hewa toe-ko-koina, lence-na mpo'ewa Alata'ala lau-tamo.&quot; Jadi', lolita Gamaliel toe ratarima mpu'u-mi topohura.
					</seg>
					<seg id="b.ACT.5.40" type="verse">
						Ngkai ree, rakio' nculii' -ramo suro Pue' Yesus, pai' -ra raweba'. Ra'uli' -raka: &quot;Neo' -pi nitudui' tauna mpokahangai' hanga' Yesus!&quot; Pai' oti toe, rabahaka-ramo.
					</seg>
					<seg id="b.ACT.5.41" type="verse">
						Malai-ramo suro toera ngkai porumpua. Goe' -ra, ra'uli': &quot;Marasi' -ta apa' Alata'ala mpopelihi-ta bona rabalinai' pai' raruge' sabana petuku' -ta hi Yesus.&quot;
					</seg>
					<seg id="b.ACT.5.42" type="verse">
						Butu eo-na hi Tomi Alata'ala ba hi tomi ntani' -na, uma ria kaputua-ra mpotudui' tauna Kareba Lompe', Kayesus-na Magau' Topetolo'.
					</seg>
				</div>
				<div id="b.ACT.6" type="chapter">
					<seg id="b.ACT.6.1" type="verse">
						Kahaa-haea kawoo-woria' -mi tauna to mpotuku' Yesus. Lomo' -lomo' -na, topetuku' Yesus paka' to Yahudi. Aga to hantongo' -ra mobasa Yunani, pai' to hantongo' wo'o mobasa Yahudi moto-ra. Nto'u toe, ngkunuti-ramo topetuku' Yesus to mobasa Yunani, mpongkunutii doo-ra to mobasa Yahudi, ra'uli': &quot;Tobine-kai to balu, uma raratai bagia to rabagi butu eo-na hi to mpe'ahii'.&quot;
					</seg>
					<seg id="b.ACT.6.2" type="verse">
						Toe pai' suro Pue' Yesus to hampulu' rodua mpokio' hawe'ea topetuku' Yesus bona morumpu, pai' ra'uli' -raka: &quot;Uma-hawo lompe' ane kai' mpo'urusi pompobagi koni', apa' uma mpai' hono' loga-kai mpokeni Lolita Alata'ala.
					</seg>
					<seg id="b.ACT.6.3" type="verse">
						Jadi' ompi' -ompi', agina tapelihi ngkai laintongo' -ta tau pitu to lompe' po'ingku-ra, to nakuasai Inoha' Tomoroli' pai' to monoto nono-ra, bona hira' -mi to kiwai' bago mpo'urusi kara-kara pongkoni' toe.
					</seg>
					<seg id="b.ACT.6.4" type="verse">
						Apa' pobago-kai kai' to poko-na mpu'u, mosampaya pai' mpokeni Lolita Alata'ala.&quot;
					</seg>
					<seg id="b.ACT.6.5" type="verse">
						Lolita suro toera rapo'io' -mi omea. Toe pai' mpopelihi-ramo Stefanus, to mepangala' mpu'u hi Pue' Yesus pai' to nakuasai Inoha' Tomoroli'. Rapelihi wo'o: Filipus, Prokhorus, Nikanor, Timon, Parmenas pai' Nikolaus to Antiokhia. Nikolaus toei, bela-i to Yahudi, aga mesua' -imi hi agama Yahudi.
					</seg>
					<seg id="b.ACT.6.6" type="verse">
						To pitu toera rakeni hilou hi suro Pue' Yesus, pai' suro toera mpojama woo' -ra pai' mosampaya merapi' bona Pue' mpogane' -ra.
					</seg>
					<seg id="b.ACT.6.7" type="verse">
						Jadi', ngkai toe-mi pai' kawoo-woria' tauna to mpo'epe Lolita Alata'ala. Pai' katedoo-donihia-mi kawori' topetuku' Yesus hi Yerusalem. Imam-imam moto wo'o, wori' -ramo to mepangala' pai' mengkoru hi Pue' Yesus.
					</seg>
					<seg id="b.ACT.6.8" type="verse">
						Ane Stefanus, Alata'ala mpogane' mpu'u-i, nawai' -i kuasa mpobabehi wori' tanda mekoncehi to mpopohiloi kabaraka' -na Alata'ala hi ntodea.
					</seg>
					<seg id="b.ACT.6.9" type="verse">
						Aga ria wo'o-ra to mposapuaka. Tomesapuaka toera, anggota tomi posampayaa to rahanga' Tomi Libertini (batua-na: tomi tauna to rabahaka ngkai karapobatuaa-ra). Anggota tomi posampayaa toe, to Yahudi to ngkai ngata Kirene pai' Aleksandria. Hira' toe hante to Yahudi ngkai tana' Kilikia pai' Asia mpomehono' -ki Stefanus.
					</seg>
					<seg id="b.ACT.6.10" type="verse">
						Aga uma-ra hompe mpotompoi' lolita Stefanus, apa' Inoha' Pue' Ala mpowai' -i kanotoa nono mololita.
					</seg>
					<seg id="b.ACT.6.11" type="verse">
						Toe pai' ba hangkuja dua tauna rawai' doi, bona hira' mpobabehi lolita boa' mpobalihi Stefanus, ra'uli': &quot;Ki'epe-i-kaina mporuge' Atura Musa pai' mpokedi' Alata'ala!&quot;
					</seg>
					<seg id="b.ACT.6.12" type="verse">
						Ngkai ree, mpo'ukei' -ra ntodea hante pangkeni to Yahudi pai' guru agama, bona moroe-ra hi Stefanus. Kahilou-rami mpohoko' -i pai' rakeni hi topohura agama.
					</seg>
					<seg id="b.ACT.6.13" type="verse">
						Karata-ra hi ree, rapope'onga wo'o-ramo-rawo to tungkai' mosabi' boa'. Ra'uli' sabi' boa' toera: &quot;Tau tohe'ii ntora mporuge' Tomi Alata'ala pai' mporuge' Atura Musa!
					</seg>
					<seg id="b.ACT.6.14" type="verse">
						Ki'epe-i mololita mpo'uli': Yesus to Nazaret toe mpogero mpai' Tomi Alata'ala pai' mpobalii' hawe'ea ada to tapososora ngkai nabi Musa.&quot;
					</seg>
					<seg id="b.ACT.6.15" type="verse">
						Mpo'epe toe, hawe'ea topohura mponaa Stefanus. Rahilo-rawo, lio-na hewa lio mala'eka.
					</seg>
				</div>
				<div id="b.ACT.7" type="chapter">
					<seg id="b.ACT.7.1" type="verse">
						Mepekune' Imam Bohe hi Stefanus, na'uli': &quot;Makono mpu'u hewa to ra'uli' bali' -nu toera-e?&quot;
					</seg>
					<seg id="b.ACT.7.2" type="verse">
						Na'uli' Stefanus: &quot;Ompi' -ompi', tuama-tuama! Pe'epei-ka-kuwo ulu lolita-ku! Owi, nto'u ntu'a-ta Abraham hi tana' Mesopotamia-pidi, kako'ia-na mentoli tumai hi ngata Haran, Alata'ala to bohe kabaraka' -na mehupa' hi ntu'a-ta toei,
					</seg>
					<seg id="b.ACT.7.3" type="verse">
						na'uli' -ki: `Palahii ngata-nu pai' ompi' -nu. Hilou-ko hi ngata to kutudo' -koko mpai'.'
					</seg>
					<seg id="b.ACT.7.4" type="verse">
						Toe pai' napalahii mpu'u-mi tana' -ra to Kasdim tumai hi ngata Haran. Hi ngata Haran toe, tuama-na Abraham mate-mi. Pai' oti toe, Alata'ala mpopentoli wo'o-imi Abraham tumai hi tana' tohe'i, to tapo'ohai' -mi tempo toi-e.
					</seg>
					<seg id="b.ACT.7.5" type="verse">
						Nto'u toe, Alata'ala uma mpowai' tana' toi hi Abraham, nau' hampotomia. Sampale-di, Alata'ala mojanci hi Abraham, na'uli': `Tana' tohe'i mpai' kuwai' -koko, duu' rata hi muli-muli-nu.' Hiaa' nto'u toe, ko'ia-hawo ria ana' -na.
					</seg>
					<seg id="b.ACT.7.6" type="verse">
						Aga Alata'ala mpo'uli' -ki Abraham hewa toi: `Muli-nu mpai' mesowo' hi ngata doo. Pue' ngata toera mpai' mpobatua-ra pai' mpobalinai' -ra hante makanca rala-na opo' atu mpae.
					</seg>
					<seg id="b.ACT.7.7" type="verse">
						Tapi' oti toe, Aku' moto mpohuku' pue' ngata to mpobatua muli-nu toera, pai' lako' malai-rada ngkai tana' tetu, tumai mpopue' -a hi tana' tohe'i.' Wae-mi lolita-na Alata'ala hi Abraham.
					</seg>
					<seg id="b.ACT.7.8" type="verse">
						Oti toe, Alata'ala mpobabehi pojanci posidaia' -na hante Abraham, pai' nahubui bona Abraham pai' hawe'ea muli-na ratini'. Ada petini' toe jadi' tanda pojanci-na Alata'ala hante muli Abraham. Jadi', putu mpu'u-mi ana' Abraham to rahanga' Ishak, natini' -imi hi eo kawalu-na. Oti toe wo'o-hawo, Ishak mpotini' Yakub ana' -na. Pai' Yakub mpotini' ana' -na to hampulu' rodua. Pai' hira' toe-mi to jadi' ntu'a-ta kita' to Yahudi.
					</seg>
					<seg id="b.ACT.7.9" type="verse">
						&quot;Ntu'a-ta toera mohingi' hi Yusuf ompi' -ra, alaa-na rapobalu' -i pai' -i rapobatua hi tana' Mesir. Aga Alata'ala mpodohei-i,
					</seg>
					<seg id="b.ACT.7.10" type="verse">
						pai' ka'omea-na nabahaka-imi ngkai hawe'ea kaparia-na. Nawai' -i kapantea to mpokagoe' nono Firaun, magau' hi tana' Mesir, alaa-na Firaun mpo'ongko' -i jadi' gubernur tana' Mesir pai' jadi' topohawa' hi rala tomi-na.
					</seg>
					<seg id="b.ACT.7.11" type="verse">
						Ngkai ree, rata-mi oro' bohe hobo' hi tana' Mesir pai' tana' Kanaan. Rata-mi oro' bohe toe, wori' tauna to ntodohaka, pai' ntu'a-ta wo'o uma-pi ria pongkoni' -ra.
					</seg>
					<seg id="b.ACT.7.12" type="verse">
						Ngkai ree, na'epe Yakub, ria-hana pae rapobalu' hi Mesir. Toe pai' nahubui-ramo ana' -ana' -na, ntu'a-ta toera-e, hilou hi Mesir. Tohe'e pomako' -ra to lomo' -na hilou hi Mesir.
					</seg>
					<seg id="b.ACT.7.13" type="verse">
						Kahilou-ra karongkani-na, nalohu-miraka Yusuf kahi'a-nami ompi' -ra. Nto'u toe lako' na'inca-di Firaun kahema-ra ompi' -na Yusuf.
					</seg>
					<seg id="b.ACT.7.14" type="verse">
						Oti toe, Yusuf mpakatu kareba hilou hi Yakub tuama-na, mpo'uli' -ki bona hira' hantinaa mentoli hilou hi tana' Mesir. Kawori' tauna to mentoli hilou hi Mesir toe, pitu mpulu' lima.
					</seg>
					<seg id="b.ACT.7.15" type="verse">
						Jadi', mentoli mpu'u-imi Yakub hi tana' Mesir, pai' tida hi ria duu' -na mate. Wae wo'o hawe'ea ana' -na.
					</seg>
					<seg id="b.ACT.7.16" type="verse">
						Aga wuku-ra rakeni nculii' moto tumai hi ngata Sikhem pai' ratana hi rala daeo' to na'oli Abraham ngkai muli Hemor hante doi pera'.
					</seg>
					<seg id="b.ACT.7.17" type="verse">
						&quot;Mahaa-hae ngkai ree, neo' rata-mi tempo-na Alata'ala mpopadupa' pojanci-na hi Abraham. Momuli-muli-ramo ntu'a-ta hi tana' Mesir, duu' -na wori' lia-ramo.
					</seg>
					<seg id="b.ACT.7.18" type="verse">
						Ka'omea-na, ria magau' to moparenta hi Mesir, to uma mpokiwoi kahema-na Yusuf.
					</seg>
					<seg id="b.ACT.7.19" type="verse">
						Magau' toei mposapai ntu'a-ta owi pai' nabalinai' -ra. Nahubui-ra mpotadi ana'lei-ra bona mate.
					</seg>
					<seg id="b.ACT.7.20" type="verse">
						Nto'u toe, putu-imi-hawo Musa. Musa toei, hadua ana' to subo' lia. Tolu mula-i-wadi rapodoo rala tomi totu'a-na, pai' -i ratadi.
					</seg>
					<seg id="b.ACT.7.21" type="verse">
						Hi karatadi-na toe, ana' toronaa Firaun mpotima' -i, pai' napodoo naponcawa ana' -na moto-mi.
					</seg>
					<seg id="b.ACT.7.22" type="verse">
						Jadi', Musa rapoposikola hi hawe'ea kapantea to Mesir, pai' alaa-na mokuasa mpu'u-i hi pololita-na pai' hi pongkale-na.
					</seg>
					<seg id="b.ACT.7.23" type="verse">
						&quot;Kahono' -na opo' mpulu' mpae-mi umuru-na Musa, ria patuju-na doko' mpencuai' hingka ompi' -na muli Israel.
					</seg>
					<seg id="b.ACT.7.24" type="verse">
						Karata-na hi ria, mpohilo-i hadua to Israel naweba' hadua to Mesir. Kahilou-nami mpehawa-ki ompi' -na, mpopatehi to Mesir toei.
					</seg>
					<seg id="b.ACT.7.25" type="verse">
						Na'ulia' -hana Musa, ra'inca moto ompi' -na kahi'a-nami to napopale Alata'ala mpobahaka-ra ngkai karapobatuaa-ra. Ntaa' uma-di ra'incai.
					</seg>
					<seg id="b.ACT.7.26" type="verse">
						&quot;Kamepulo-na, nahilo wo'o rodua to motuda', paka' to Israel. Jadi', apa' doko' napopohintuwu' -ra, toe pai' na'uli' -miraka: `Napa pai' motuda' moto-mokoi, koi' ntali ompi'?'
					</seg>
					<seg id="b.ACT.7.27" type="verse">
						Tapi' to hadua to mpoweba' -mi doo-na mpotulaka Musa pai' na'uli' -ki: `Hema to mpo'ongko' -ko jadi' pangkeni to mpobotuhi kara-kara-kai?
					</seg>
					<seg id="b.ACT.7.28" type="verse">
						Ba doko' mpopatehi aku' wo'o-moko, hewa kampopatehi-nu to Mesir wengi-e?'
					</seg>
					<seg id="b.ACT.7.29" type="verse">
						Kana'epe-na Musa telohu-mi kehi-na toe, metibo' -imi ngkai tana' Mesir hilou tida hi tana' Midian. Hi ria-i motobinei, pai' -i mo'anai' rodua.
					</seg>
					<seg id="b.ACT.7.30" type="verse">
						&quot;Opo' mpulu' mpae ngkai ree, mehupa' hadua mala'eka mpohirua' -ki Musa hi tana' to wao' mohu' Bulu' Sinai. Mala'eka toe mehupa' hi rala julumpu to jela'.
					</seg>
					<seg id="b.ACT.7.31" type="verse">
						Konce-i Musa mpohilo toe, toe pai' hilou namohui' doko' na'inca ba napa-i-hawo. Nto'u toe, na'epe lolita Pue' to mpo'uli':
					</seg>
					<seg id="b.ACT.7.32" type="verse">
						`Aku' -mi Alata'ala to rapue' ntu'a-nu. Aku' -mi Alata'ala to napue' Abraham, Ishak pai' Yakub.' Mpo'epe toe, moridi' -imi Musa nakeni eka' -na, pai' uma-ipi daho' mponaa julumpu to jela' toe.
					</seg>
					<seg id="b.ACT.7.33" type="verse">
						Na'uli' wo'o-mi Pue' mpo'uli' -ki: `Roncu sapatu' -nu, apa' tana' to nupokorei tetu-e, tana' to moroli'.
					</seg>
					<seg id="b.ACT.7.34" type="verse">
						Kuhilo mpu'u-mi kapai' tuwu' -ra ntodea-ku to Israel hi Mesir. Ku'epe-mi pontodohaka-ra. Toe pai' hompo-ama tumai doko' mpobahaka-ra. Jadi', tumai-ko, kuhubui-ko hilou hi tana' Mesir, bona mpobahaka-ra to Israel.' Toe-mi lolita-na Pue' Alata'ala hi Musa.
					</seg>
					<seg id="b.ACT.7.35" type="verse">
						&quot;Jadi', Musa to rasapuaka to Israel wengi, hi'a lau-mi to nahubui Alata'ala hilou mpobahaka-ra. Lomo' -na rasapuaka-i, ra'uli': `Hema to mpo'ongko' -ko jadi' pangkeni to mpobotuhi kara-kara-kai?' Hiaa' hi'a mpu'u-mi to nakio' Alata'ala hante wiwi mala'eka to mpololitai-i ngkai rala julumpu. Hi'a mpu'u-mi to na'ongko' Alata'ala jadi' pangkeni to mpobahaka-ra.
					</seg>
					<seg id="b.ACT.7.36" type="verse">
						Musa toe-mile to mpakeni-ra malai ngkai tana' Mesir. Hi'a-mi to mpobabehi anu mobaraka' pai' tanda mekoncehi hi Mesir, hi Tahi' Molei pai' hi tana' to wao' rala-na opo' mpulu' mpae.
					</seg>
					<seg id="b.ACT.7.37" type="verse">
						Musa toe wo'o-mi to mpo'uli' -raka to Israel owi hewa toi: `Alata'ala mpai' mpo'ongko' hadua ngkai ompi' -ni jadi' nabi hewa aku' toi.'
					</seg>
					<seg id="b.ACT.7.38" type="verse">
						Musa toe-mile to mpodoo-ra ntodea to Israel hi tana' to wao' -e. Hi'a-mi to mpo'epe lolita mala'eka to mpololitai-i hi lolo Bulu' Sinai, pai' -i jadi' tauntongo' to mpoparata lolita toe hi ntu'a-ta owi. Hi'a to mpotarima ngkai Pue' Ala lolita to tuwu' to raparata-taka duu' tempo toi-e.
					</seg>
					<seg id="b.ACT.7.39" type="verse">
						&quot;Aga ntu'a-ta owi, uma-ra-rana dota mengkoru hi Musa. Rasapuaka-i jadi' pangkeni-ra. Doko' nculii' lau-ramo hilou hi tana' Mesir.
					</seg>
					<seg id="b.ACT.7.40" type="verse">
						Ra'uli' mpo'uli' -ki Harun: `Babehi-taka pinotau to ma'ala tapue', bona pinotau tetu-damo to mpokeni-ta. Apa' uma-pi ki'incai napa to jadi' hi Musa tetui to mpakeni-ta malai ngkai Mesir.'
					</seg>
					<seg id="b.ACT.7.41" type="verse">
						Ngkai ree, rababehi mpu'u-mi lence ana' japi ngkai bulawa. Rapue' -mi lence to rababehi tetu, rasumale' -ki porewua, pai' mosusa' -ramo mpo'une' babehia pale-ra moto.
					</seg>
					<seg id="b.ACT.7.42" type="verse">
						Toe pai' Alata'ala mpalahii-ra, napelele' -ra mpopue' betue' hi langi'. Apa' ria Lolita Pue' Ala to te'uki' hi rala sura nabi-nabi, hewa toi moni-na: `Ee to Israel! Bula-ni hi tana' to wao' rala-na opo' mpulu' mpae, mposumale' -koi porewua jadi' pepue' -ni. Aga bela hi Aku' pepue' -ni tetu.
					</seg>
					<seg id="b.ACT.7.43" type="verse">
						Mepue' -koi hi pue' to rahanga' Molokh, pai' tomi-na nikeni-keni oa' dohe-ni. Mepue' wo'o-koi hi pinotau to molence betue' Refan. Lence-lence toe-mi to nibabehi bona nipue'. Toe pai' kupelele' moto-koi mpai' ratawani, pai' rakeni hilou duu' rata hi mali ria ngata Babel.'
					</seg>
					<seg id="b.ACT.7.44" type="verse">
						&quot;Bula-ra ntu'a-ta owi hi tana' to wao', Pue' Ala mpohubui Musa mpobabehi kemah jadi' tomi pepuea' -ra. Kemah toe jadi' tanda karia-na Alata'ala hi laintongo' to Yahudi, pai' rababehi ntuku' lence to napopohiloi Pue' Ala hi Musa. Jadi', kemah pepuea' toe rakeni oa' ntu'a-ta owi bula-ra hi tana' to wao'.
					</seg>
					<seg id="b.ACT.7.45" type="verse">
						Mahaa-hae ngkai ree, mate-ramo ntu'a-ta hi tana' to wao' toe. Pai' ana' -ra mpokeni kemah pepuea' -ra toe mesua' hi tana' Kanaan toi. Nto'u toe, Alata'ala mpopalai pue' ngata Kanaan, pai' Yosua mpakeni-ra to Israel mpema'ala tana' to tapo'ohai' -mi toi-e. Jadi' kemah pepuea' toe, ria-pidi hi laintongo' to Israel owi, duu' rata hi tempo-na Magau' Daud.
					</seg>
					<seg id="b.ACT.7.46" type="verse">
						Daud tohe'e mpakagoe' nono Pue' Ala. Mekakae-i hi Pue' Ala, na'uli': `O Alata'ala to napue' Yakub owi, kuperapi' bona nupiliu-a mpowangu tomi po'ohaa' -nu.'
					</seg>
					<seg id="b.ACT.7.47" type="verse">
						Aga uma napiliu-i. Ana' -na-damo mpai' to rahanga' Salomo to mpowangu Tomi Alata'ala.
					</seg>
					<seg id="b.ACT.7.48" type="verse">
						&quot;Tapi' kakoo-kono-na, Alata'ala uma-i-hana mo'oha' hi tomi to nababehi manusia'. Apa' meliu kabaraka' -na ngkai hawe'ea to rapue'. Ria hadua nabi owi to mpo'uli' hewa toi:
					</seg>
					<seg id="b.ACT.7.49" type="verse">
						Na'uli' Pue' Ala: `Langi' pohuraa-ku, pai' dunia' pentodua-ku. Ha tomi napa-i mpai' to doko' niwangu-kae? Hiapa mpai' to natao jadi' tomi katidaa-kue?
					</seg>
					<seg id="b.ACT.7.50" type="verse">
						Hiaa' bo Aku' -di to mpajadi' hawe'ea-nae!' Wae-mi Lolita Pue'.&quot;
					</seg>
					<seg id="b.ACT.7.51" type="verse">
						Na'uli' wo'o-mi Stefanus mpo'uli' -raka totu'a to Yahudi: &quot;Uma mowo katu'a maga-ni ompi'! Uma mowo kamengkabatu-ni! Uma mowo kamengkawongo-ni mpe'epei Lolita Pue' Ala! Bate hibalia hante ntu'a-ta owi-koi, mposapuaka oa' Inoha' Tomoroli'.
					</seg>
					<seg id="b.ACT.7.52" type="verse">
						Uma ria haduaa nabi to uma rabalinai' ntu'a-ni owi. Rapatehi-ra suro-suro Alata'ala owi to mpo'uli' karia-na mpai' Batua Alata'ala to monoa', Hi'a-mi Yesus. Hiaa' hewa toe lau, koi' -mi to mpobalu' Batua Alata'ala toei hi bali' -na. Koi' to mpopatehi-i!
					</seg>
					<seg id="b.ACT.7.53" type="verse">
						Koi' to mpotarima Atura Pue' Ala to raparata mala'eka hi ntu'a-ta, aga uma nituku'.&quot;
					</seg>
					<seg id="b.ACT.7.54" type="verse">
						Kara'epe-na topohura toera lolita Stefanus, gigi-mi nono-ra, pai' ngkuku' maga-ramo.
					</seg>
					<seg id="b.ACT.7.55" type="verse">
						Ngkai ree, Stefanus nakuasai Inoha' Tomoroli', pai' -i mengoa' hi langi'. Nahilo-mi baraka' -na Alata'ala, pai' nahilo wo'o Yesus mokore hi mali ngka'ana Alata'ala.
					</seg>
					<seg id="b.ACT.7.56" type="verse">
						Na'uli' Stefanus: &quot;Hilo-dile! Kuhilo langi' mobea pai' Ana' Manusia' mokore hi mali ngka'ana Alata'ala!&quot;
					</seg>
					<seg id="b.ACT.7.57" type="verse">
						Ngkai ree, topohura agama toera mpo'ompo tilinga-ra, pai' -ra mejeu' mpesukui bona neo' -pi ra'epei lolita Stefanus. Karaperapai-nami, rahoko' -i,
					</seg>
					<seg id="b.ACT.7.58" type="verse">
						pai' -i radii' hilou hi mali ngata bona rapatehi-i rapana' hante watu. Sabi' boa' to mpobalihi Stefanus mporoncu baju-ra bona lompe' pepana' -ra. Baju-ra toe rawai' -ki hadua tomane to rahanga' Saulus bona nadongo-raka.
					</seg>
					<seg id="b.ACT.7.59" type="verse">
						Bula-na Stefanus rapana', mekakae-imi, na'uli': &quot;Pue' Yesus, doa-mi kao' -ku!&quot;
					</seg>
					<seg id="b.ACT.7.60" type="verse">
						Oti toe, mowingkotu' -i pai' na'uli' napesukui: &quot;Pue', neo' -ra nuhuku' ngkai jeko' -ra toi.&quot; Ka'oti-na mololita hewa toe, mate-imi.
					</seg>
				</div>
				<div id="b.ACT.8" type="chapter">
					<seg id="b.ACT.8.1" type="verse">
						Saulus wo'o-hawo mpokagoe' karapatehi-na Stefanus toe.
					</seg>
					<seg id="b.ACT.8.2" type="verse">
						Tauna to mengkoru hi Alata'ala mpo'ala' woto-na Stefanus, rapotantangii' hante nono mpu'u, pai' -i ratana.
					</seg>
					<seg id="b.ACT.8.3" type="verse">
						Hiaa' Saulus-hana, ngasa' mpu'u-i mpobalinai' tauna to mepangala' hi Pue' Yesus. Butu-butu ntomi-na napesua', pai' hema-hema to mepangala' hi Yesus, lompe' tomane lompe' tobine, nahoko' nadii' hilou hi mali-na pai' natonu hi topoparenta bona ratarungku'.
					</seg>
					<seg id="b.ACT.8.4" type="verse">
						Jadi', topetuku' Yesus to metibo' ngkai Yerusalem toera, hiapa kahiloua-ra raparata oa' Lolita Pue'.
					</seg>
					<seg id="b.ACT.8.5" type="verse">
						Wae wo'o-hawo Filipus hilou hi ngata hi tana' Samaria, mpoparata-raka Kareba Lompe' Kayesus-na Magau' Topetolo'.
					</seg>
					<seg id="b.ACT.8.6" type="verse">
						Nababehi wo'o tanda mekoncehi hi ria. Wae kara'epe-na to Samaria lolita Filipus toe, pai' karahilo-na tanda mekoncehi to nababehi, ratarima-mi kareba to nakeni hante nono-ra mpu'u.
					</seg>
					<seg id="b.ACT.8.7" type="verse">
						Apa' napopalai seta ngkai wori' tauna to rapesuai', alaa-na me'au-au-ramo tauna toera pai' malai mpu'u-mi seta to mpesuai' -ra. Pai' napaka'uri' wo'o wori' tauna topungku pai' tokejo.
					</seg>
					<seg id="b.ACT.8.8" type="verse">
						Toe pai' goe' lia-ramo to Samaria toera mpotarima Filipus.
					</seg>
					<seg id="b.ACT.8.9" type="verse">
						Hi rala ngata toe, ria hadua tomane to rahanga' Simon. Simon toei hadua topobali'mata. Mahae-imi mpopehuwu pake' -na to rapokakonce to Samaria. Mpo'uli' -i, hi'a tauna to bohe baraka' -na.
					</seg>
					<seg id="b.ACT.8.10" type="verse">
						Hi hi'a-damo nono hawe'ea ihi' ngata, lompe' maradika lompe' ntodea, ra'uli': &quot;Simon toei, ria-ki-hana baraka' -na ngkai Alata'ala to rahanga' Kabaraka' Bohe.&quot;
					</seg>
					<seg id="b.ACT.8.11" type="verse">
						Mahae-imi mpakakonce-ra hante pake' -na, duu' -na hawe'ea pue' ngata toe mpotuku' -i pai' mpe'epei hawa' -na.
					</seg>
					<seg id="b.ACT.8.12" type="verse">
						Aga karata-na Filipus hi ngata-ra, natudui' -ra Kayesus-na Magau' Topetolo', pai' natudui' -ra mepangala' hi Yesus bona jadi' ntodea-na Alata'ala hi rala Kamagaua' -na. Jadi', wori' -ramo pue' ngata mepangala' hi Yesus pai' mpopeniu' jadi' topetuku' Yesus, lompe' tomane lompe' tobine.
					</seg>
					<seg id="b.ACT.8.13" type="verse">
						Ngkai ree, Simon wo'o-hawo mepangala', pai' -i raniu'. Oti-i raniu', metuku' oa' -imi hi Filipus, apa' konce-i mpohilo tanda to mekoncehi pai' tanda baraka' to jadi'.
					</seg>
					<seg id="b.ACT.8.14" type="verse">
						Suro Pue' Yesus to hi Yerusalem mpo'epe napa to jadi' hi Samaria, apa' ria to mpo'uli' -raka: &quot;To Samaria toera ria, mpotarima Lolita Alata'ala wo'o-ramo-rawo.&quot; Toe pai' mohawa' -ra mpahawa' Petrus pai' Yohanes hilou hi ria.
					</seg>
					<seg id="b.ACT.8.15" type="verse">
						Karata-ra Petrus pai' Yohanes hi ria, mosampaya-ramo mpekakae-raka to Samaria to mepangala' -mi hi Pue' Yesus, bona Pue' mpowai' -ra Inoha' Tomoroli'.
					</seg>
					<seg id="b.ACT.8.16" type="verse">
						Apa' ko'ia-ra nakahompoi Inoha' Tomoroli'. Muntu' raniu' -ra mpokahangai' hanga' Pue' Yesus.
					</seg>
					<seg id="b.ACT.8.17" type="verse">
						Yohanes pai' Petrus mosampaya pai' -ra mpojama to Samaria toera. Jadi', mporata mpu'u-ramo Inoha' Tomoroli'.
					</seg>
					<seg id="b.ACT.8.18" type="verse">
						Nahilo-hawo Simon, hema-hema to rajama suro Pue' Yesus toera, mporata mpu'u-ramo Inoha' Tomoroli'. Toe pai' Simon mpokeni doi-na hilou hi Petrus pai' Yohanes,
					</seg>
					<seg id="b.ACT.8.19" type="verse">
						pai' na'uli' -raka: &quot;Wai' -a-kuwo kuasa-ni tetu, bona hema-hema wo'o-kuwo to kujama, mporata-ra Inoha' Tomoroli'.&quot;
					</seg>
					<seg id="b.ACT.8.20" type="verse">
						Na'uli' Petrus mpo'uli' -ki: &quot;Harala ratadi-dako hi rala naraka, ntali doi-nu wo'o! Ha nu'uli' -kona, pewai' Alata'ala ma'ala ra'oli hante doi?
					</seg>
					<seg id="b.ACT.8.21" type="verse">
						Uma ria huraa-nu mobago dohe-kai, apa' uma monoa' nono-nu hi poncilo Alata'ala.
					</seg>
					<seg id="b.ACT.8.22" type="verse">
						Medea-moko ngkai jeko' -nu tetu-e, pai' merapi' hi Pue' bona na'ampungi patuju nono-nu to dada'a.
					</seg>
					<seg id="b.ACT.8.23" type="verse">
						Apa' ku'inca mohingi' lia-ko, pai' napobatua jeko' -moko.&quot;
					</seg>
					<seg id="b.ACT.8.24" type="verse">
						Na'uli' Simon mpo'uli' -raka Petrus pai' Yohanes: &quot;Perapi' -ka-kuwo hi Pue' bona neo' -a mpai' narumpa' silaka to ni'uli' tetu-e we'i!&quot;
					</seg>
					<seg id="b.ACT.8.25" type="verse">
						Jadi', kahudu-rami Petrus pai' Yohanes mpoparata Lolita Pue' pai' mporohoi nono-ra to Samaria, nculii' -ramo hilou hi Yerusalem. Hi pomakoa' -ra toe, raparata wo'o Lolita Pue' hi rala wori' ngata hi tana' Samaria.
					</seg>
					<seg id="b.ACT.8.26" type="verse">
						Rala-na hangkani, hadua mala'eka Pue' mpololitai Filipus, na'uli': &quot;Hilou-moko tono' hi selatan, hi ohea to ngkai Yerusalem rata hi Gaza.&quot; (Ohea tohe'e uma-pi jau ratara.)
					</seg>
					<seg id="b.ACT.8.28" type="verse">
						Hilou mpu'u-imi Filipus. Nto'u toe, ria wo'o-hawo hadua to Etiopia to ntara ohea toe nculii' hilou hi ngata-na. To Etiopia toei, tauna to mopangka' bohe, to mpokakamu hawe'ea ihi' tomi raja bine tana' Etiopia to rahanga' Kandake. Ka'oti-na mepue' hi Alata'ala hi Yerusalem, nculii' -imi hi ngata-na mpohawi' kereta to nadii' jara'. Bula-na mohura hi rala kereta-na, mpobasa-i sura nabi Yesaya.
					</seg>
					<seg id="b.ACT.8.29" type="verse">
						Inoha' Pue' Ala mpololitai Filipus, na'uli': &quot;Hilou-ko mpomohui' kereta toe mai.&quot;
					</seg>
					<seg id="b.ACT.8.30" type="verse">
						Pokeno-nami Filipus hilou mpomohui' kereta toe. Na'epe-hawo, tauna toei mpobasa sura nabi Yesaya. Filipus mpekune' -i, na'uli': &quot;Nu'inca wa batua-na to nubasa tetu-e?&quot;
					</seg>
					<seg id="b.ACT.8.31" type="verse">
						Na'uli' tau toei: &quot;Beiwa-kona kaku'inca-na, apa' uma ria tauna to mponotohi-ka.&quot; Ngkai ree, nabawai Filipus ngkahe' hi rala kereta-na pai' mohura hi ncori-na.
					</seg>
					<seg id="b.ACT.8.32" type="verse">
						Lolita to nabasa hi rala sura nabi Yesaya, hewa toi moni-na: Hi'a hewa hama'a bima to radii' hilou rasumale'. Hewa ana' bima to uma mobee' ane ragunci wulu-na, wae wo'o uma-i mololita nau' hamelaa.
					</seg>
					<seg id="b.ACT.8.33" type="verse">
						Raruge' -i pai' rahuku', hiaa' uma ria sala' -na. Uma ria haduaa tauna to mpotutura karia muli-na apa' rapatehi-i-hana.&quot;
					</seg>
					<seg id="b.ACT.8.34" type="verse">
						Ngkai ree, na'uli' -mi to Etiopia toei hi Filipus: &quot;Uli' -ka ba hema-i to natoa' nabi toei, ba woto-na moto-di ba tau ntani' -nadi.&quot;
					</seg>
					<seg id="b.ACT.8.35" type="verse">
						Jadi', ntepu'u ngkai pobasa-na toe we'i, Filipus mpakanoto-ki Kareba Lompe' Yesus.
					</seg>
					<seg id="b.ACT.8.36" type="verse">
						Bula-ra mokereta toe, mpohilo-ra ue hi wiwi' ohea. Na'uli' to Etiopia toei mpo'uli' -ki Filipus: &quot;Hilo, ohe'e mai ue. Niu' -ama-kuwo jadi' topetuku' Yesus.&quot; ((
					</seg>
					<seg id="b.ACT.8.37" type="verse">
						Na'uli' Filipus: &quot;Ane nupangala' mpu'u-imi, ma'ala moto-ko kuniu'.&quot; Na'uli' to Etiopia toei: &quot;Kupangala' Yesus Kristus, Hi'a-mi Ana' Alata'ala.&quot;))
					</seg>
					<seg id="b.ACT.8.38" type="verse">
						Ngkai ree, napopento'o-mi kereta-na, pai' -ra mehompo hilou hi rala ue, pai' Filipus mponiu' -i.
					</seg>
					<seg id="b.ACT.8.39" type="verse">
						Pencore-ra ngkai rala ue, muu-mule' Inoha' Pue' Ala mpo'ala' Filipus ngkai ree, alaa-na to Etiopia toei uma-pi mpohiloi-i ba hiapa-imi. Napokaliliu pomako' -na hante nono to goe'.
					</seg>
					<seg id="b.ACT.8.40" type="verse">
						Ane Filipus-hawo, muu-mule' mehupa' -imi hi ngata Asdod. Me'ongko' -imi hilou hi ngata Kaisarea, pai' halengko ohea mpoparata-i Kareba Lompe' hi butu-butu ngata to natara.
					</seg>
				</div>
				<div id="b.ACT.9" type="chapter">
					<seg id="b.ACT.9.1" type="verse">
						Nto'u toe wo'o, ngasa' oa' -imi Saulus mpongasai' pai' mpopatehi topetuku' Pue' Yesus. Hilou-i hi Imam Bohe,
					</seg>
					<seg id="b.ACT.9.2" type="verse">
						pai' -i mperapi' sura kuasa nakeni hilou hi pangkeni tomi posampayaa hi ngata Damsyik, bona ane ria-ra narata to mpotuku' Tudui' Yesus, nahoko' pai' nakeni-ra nculii' hi Yerusalem, ba tomane ba tobine.
					</seg>
					<seg id="b.ACT.9.3" type="verse">
						Jadi', pomako' -na hilou hi Damsyik tohe'e, mohu' -imi hi ngata, muu-mule' mehini ncorobaa baja ngkai langi' mpotipuhi-i.
					</seg>
					<seg id="b.ACT.9.4" type="verse">
						Kamodungka-nami pai' na'epe-hawo topololita to mpo'uli' -ki: &quot;Saulus! Saulus! Napa pai' nubalinai' -a?&quot;
					</seg>
					<seg id="b.ACT.9.5" type="verse">
						Na'uli' Saulus: &quot;Ha hema-ko Pue'?&quot; Na'uli' topololita toei: &quot;Aku' -mile Yesus, to nubalinai' -e!
					</seg>
					<seg id="b.ACT.9.6" type="verse">
						Wae-pi, memata-moko, mesua' hi rala ngata. Hi ria-damo mpai' ra'uli' -koko napa to kana nubabehi.&quot;
					</seg>
					<seg id="b.ACT.9.7" type="verse">
						Ane doo-doo Saulus toera, uma-rapa tepololita, kuyu-ramo nakeni eka' -ra. Apa' ra'epe moto wo'o-rawo topololita toe, aga uma rahiloi hema-i to mololita.
					</seg>
					<seg id="b.ACT.9.8" type="verse">
						Ngkai ree, mokore-imi Saulus mpobini' mata-na, aga uma-ipi pehilo. Jadi', ratete' -i-damo hilou hi rala ngata Damsyik.
					</seg>
					<seg id="b.ACT.9.9" type="verse">
						Tolu eo kahae-na bate uma-i pehilo, pai' uma wo'o-i ngkoni' ba nginu.
					</seg>
					<seg id="b.ACT.9.10" type="verse">
						Hi ngata Damsyik toe, ria hadua topetuku' Yesus, Ananias hanga' -na. Nto'u toe, mopangila-i. Hi rala pangila-na toe, Pue' Yesus mpokio' -i, na'uli': &quot;Ananias!&quot; Na'uli' Ananias: &quot;Oi-a Pue'.&quot;
					</seg>
					<seg id="b.ACT.9.11" type="verse">
						Na'uli' Pue': &quot;Me'ongko' -moko hilou hi ohea to rahanga' Ohea Monoa', hi tomi-na Yudas. Pekune' hi pue' tomi ba ria to Tarsus to rahanga' Saulus. Saulus toei bula-na mosampaya,
					</seg>
					<seg id="b.ACT.9.12" type="verse">
						pai' hi rala pangila-na nahilo-ko, Ananias. Nahilo-ko hilou mpohirua' -ki pai' mpojama-i bona pehilo nculii' -imi.&quot;
					</seg>
					<seg id="b.ACT.9.13" type="verse">
						Na'uli' Ananias: &quot;Pue', wori' tauna to mpotompo'wiwi Saulus tetui. Wori' pebalinai' -na hi topetuku' -nu to hi Yerusalem.
					</seg>
					<seg id="b.ACT.9.14" type="verse">
						Hiaa' tumai wo'o-imi hi rehe'i, hante kuasa ngkai imam pangkeni, bona mpohoko' hawe'ea tauna to mekakae hi Iko Pue'.&quot;
					</seg>
					<seg id="b.ACT.9.15" type="verse">
						Na'uli' Pue' mpo'uli' -ki Ananias: &quot;Bate hilou-ko! Apa' Saulus toei ria, tungkai' kupelihi jadi' topobago-ku. Hi'a mpai' to mpoparata hanga' -ku hi to Yahudi pai' hi tauna to bela-ra to Yahudi, duu' hi magau' wo'o.
					</seg>
					<seg id="b.ACT.9.16" type="verse">
						Ku'uli' moto-ki mpai' kaparia to kana natodohaka sabana petuku' -na hi Aku'.&quot;
					</seg>
					<seg id="b.ACT.9.17" type="verse">
						Jadi', hilou mpu'u-imi Ananias hi tomi to na'uli' Pue' we'i. Karata-na hi ria, najama-i Saulus, na'uli' -ki: &quot;Ompi' -ku Saulus! Pue' Yesus to nuhilo hi lengko ohea katumai-nu toi-e, Hi'a-mi to mpohubui-a tumai mpokinomo-ko. Nahubui-a tumai bona pehilo nculii' -moko, pai' -ko nakuasai Inoha' Tomoroli'.&quot;
					</seg>
					<seg id="b.ACT.9.18" type="verse">
						Nto'u toe, ria to hewa ruke uru molepa' ngkai mata Saulus, pai' pehilo mpu'u-imi. Pokore-nami Saulus, pai' -i raniu' jadi' topetuku' Pue' Yesus.
					</seg>
					<seg id="b.ACT.9.19" type="verse">
						Oti toe, ngkoni' -imi pai' moroho nculii' -imi.
					</seg>
					<seg id="b.ACT.9.20" type="verse">
						Bula-na hi Damsyik toe, hilou oa' -i hi tomi-tomi posampayaa to Yahudi hi Damsyik, pai' na'uli' -raka: &quot;Yesus, Hi'a-mi Ana' Alata'ala.&quot;
					</seg>
					<seg id="b.ACT.9.21" type="verse">
						Konce omea-ra to mpo'epe lolita-na, ra'uli': &quot;Ha beiwa-mi-koiwo tohe'i-e? Apa' hi'a toe-mi wengi to mpopatehi tauna to mepue' hi Yesus hi Yerusalem. Pai' patuju-na tumai tetu-e, bona mpohoko' wo'o-ra to hi rehe'i pai' mpokeni-ra hi imam pangkeni hi Yerusalem bona rahuku'.&quot;
					</seg>
					<seg id="b.ACT.9.22" type="verse">
						Aga kaboo-bohea baraka' -na Saulus metudui', napakanoto Kayesus-na Magau' Topetolo'. Jadi', to Yahudi hi Damsyik, uma-pi rakulei' mpobaro-i.
					</seg>
					<seg id="b.ACT.9.23" type="verse">
						Ba hangkuja kahae-na ngkai ree, mohawa' -ramo to Yahudi mpopatehi Saulus.
					</seg>
					<seg id="b.ACT.9.24" type="verse">
						Pohawa' -ra toe, mpodongo hawe'ea wobo' wala ngata, lompe' hi eo-na lompe' hi bengi-na, bona ane liu-ipi mpai', rapatehi-imi. Ntaa' na'inca-di Saulus patuju-ra tohe'e-e.
					</seg>
					<seg id="b.ACT.9.25" type="verse">
						Jadi', apa' hawe'ea wobo' radongo, Saulus kana mpali' akala-na bona ma'ala-i metibo' ngkai ngata. Toe pai' rala-na hamengi, ba hangkuja dua ana'guru-na Saulus mpokeni-i hilou hi wala tana' to mpotololiki ngata Damsyik, rapopohura-i hi rala karanci, pai' -i ra'ulu hi rala karanci toe ngkai lolo wala tana' hilou hi mali ngata, pai' kaliliu metibo' -imi.
					</seg>
					<seg id="b.ACT.9.26" type="verse">
						Nculii' -imi Saulus hilou hi Yerusalem. Karata-na hi ria, doko' napobale-miraka topetuku' Yesus, aga rapoka'eka' -i, apa' ko'ia rapangalai' kametuku' -na mpu'u-mi hi Yesus.
					</seg>
					<seg id="b.ACT.9.27" type="verse">
						Aga Barnabas-hana, hilou-i mpobale-ki Saulus, pai' napo'ema' -imi hilou hi suro Pue' Yesus. Natutura-raka beiwa Saulus mpohilo Pue' Yesus hi lengko ohea kahilou-na hi Damsyik, pai' beiwa Pue' mpololitai-i. Nalolita wo'o-raka kabia' -na Saulus mpokarebai kareba Pue' Yesus hi Damsyik.
					</seg>
					<seg id="b.ACT.9.28" type="verse">
						Ngkai ree, hampodooa-ramo Saulus hante topetuku' Yesus hi Yerusalem, pai' modao' -i hobo' ngata mpoparata kareba Pue' Yesus hante uma ria kakoroa' -na.
					</seg>
					<seg id="b.ACT.9.29" type="verse">
						Biasa wo'o-i momewai' ngkalolita pai' momehono' hante to Yahudi to mobasa Yunani. Toe pai' to Yahudi toera doko' mpopatehi-i.
					</seg>
					<seg id="b.ACT.9.30" type="verse">
						Jadi', kara'inca-na ompi' -ompi' hampepangalaa' -na karia-ra to doko' mpopatehi-i, rabawa-imi hilou hi ngata Kaisarea. Ngkai Kaisarea toe, rapope'ongko' -imi hilou hi ngata Tarsus.
					</seg>
					<seg id="b.ACT.9.31" type="verse">
						Jadi', nto'u toe uma-pi ria kakoroa' -ra hawe'ea topepangala' hi Pue' Yesus to hi tana' Yudea, Galilea pai' Samaria. Kawoo-woria' tauna to mepangala' hi Yesus pai' kamoroo-rohoa pepangala' -ra. Apa' mengkoru mpu'u-ra hi Pue' Ala, pai' Inoha' Tomoroli' moto to mporohoi nono-ra.
					</seg>
					<seg id="b.ACT.9.32" type="verse">
						Petrus modao' mpencuai' topepangala' hi Pue' Yesus hiapa-apa. Rala-na ha'eo, rata-i hi ngata Lida.
					</seg>
					<seg id="b.ACT.9.33" type="verse">
						Hi ngata Lida toe, mpohirua' -ki hadua tomane, hanga' -na Eneas. Eneas toei walu mpae-imi pungku, uma-i tepemata ngkai poturua-na.
					</seg>
					<seg id="b.ACT.9.34" type="verse">
						Na'uli' Petrus mpo'uli' -ki: &quot;Eneas, Yesus Kristus mpaka'uri' -ko! Mokore-moko, pai' lulu-mi ali' -nu.&quot; Hinto'u toe mpu'u, mokore-imi Eneas.
					</seg>
					<seg id="b.ACT.9.35" type="verse">
						Hawe'ea tauna hi ngata Lida pai' hi Saron mpohilo kamo'uri' -nami, pai' mepangala' -ramo hi Pue' Yesus.
					</seg>
					<seg id="b.ACT.9.36" type="verse">
						Uma molaa ngkai Lida toe, ria wo'o ngata to rahanga' Yope. Hi Yope toe, ria hadua tobine to mepangala' hi Yesus, Tabita hanga' -na. Hi rala basa Yunani hanga' -na Dorkas (batua-na: ruha). Lompe' po'ingku-na, pai' wori' petulungia-na hi tauna to mpe'ahii'.
					</seg>
					<seg id="b.ACT.9.37" type="verse">
						Nto'u Petrus hi Lida, peda' danca Dorkas toei, kaliliu mate. Ka'oti-na raniu', ratu'u-i hi kamar to hi lolo-na.
					</seg>
					<seg id="b.ACT.9.38" type="verse">
						Topetuku' Yesus hi Yope mpo'epe karia-na Petrus hi Lida, apa' ngata Yope toe mohu' -wadi hi Lida. Toe pai' rahubui rodua tauna hilou hi Petrus, merapi' bona napesahui tumai hi Yope.
					</seg>
					<seg id="b.ACT.9.39" type="verse">
						Metuku' mpu'u-imi Petrus hilou dohe-ra. Karata-ra hi Yope, kaliliu rapo'ema' -i hilou hi powataa tomate. Hawe'ea tobine tobalu mpotipuhi Petrus. Geo' -ra pai' rapopohiloi-i baju pai' pohea to nadau-raka Dorkas bula-na tuwu' -pidi.
					</seg>
					<seg id="b.ACT.9.40" type="verse">
						Ngkai ree, Petrus mpohubui-ra omea mpalahii kamar toe, pai' powilingkudu-nami mosampaya. Ka'oti-na mosampaya, pai' -i mponyanyohi tomate, na'uli' -ki: &quot;Tabita, memata-moko!&quot; Hangaa mobini' mpu'u-mi mata-na mponaa Petrus, pai' kaliliu mohura-imi.
					</seg>
					<seg id="b.ACT.9.41" type="verse">
						Petrus mpokakamu pale-na pai' mpo'ore' -i duu' -na mokore. Oti toe, nakio' nculii' -ramo topetuku' Yesus pai' tobalu to nahubui malai-e we'i, pai' na'uli' -raka: &quot;Ohe'i-imi bale-ni, tuwu' nculii' -imi.&quot;
					</seg>
					<seg id="b.ACT.9.42" type="verse">
						Kajadia' toe rajarita hobo' hi ngata Yope, alaa-na wori' tauna mepangala' hi Pue' Yesus.
					</seg>
					<seg id="b.ACT.9.43" type="verse">
						Oti toe, Petrus tida hi Yope ba hangkuja mengi-pidi kahae-na, mo'oha' hi tomi hadua topobago rewa kuliba to rahanga' Simon.
					</seg>
				</div>
				<div id="b.ACT.10" type="chapter">
					<seg id="b.ACT.10.1" type="verse">
						Hi ngata Kaisarea, ria hadua tomane, hanga' -na Kornelius. Kornelius tohe'ei, pangka' -na kapitee to mpohawai' ha'atu tantara to Roma hi rala hampo'emaa' to rahanga' &quot;Tantara Italia.&quot;
					</seg>
					<seg id="b.ACT.10.2" type="verse">
						Bela-i to Yahudi, aga mengkoru mpu'u-i hi Pue' Ala, pai' hira' hantinaa-ra mepue' hi Alata'ala. Wori' doi nawai' -raka to Yahudi to kabu, pai' tida-i mosampaya hi Alata'ala.
					</seg>
					<seg id="b.ACT.10.3" type="verse">
						Rala-na ha'eo, ba jaa tolu libe eo wae, mopangila-i Kornelius. Hi rala pangila-na toe, monoto lia nahilo hadua mala'eka Pue' mehupa' pai' mpokio' -i, na'uli': &quot;Kornelius!&quot;
					</seg>
					<seg id="b.ACT.10.4" type="verse">
						Me'eka' -i Kornelius mponaa mala'eka toei. Metompoi' -i: &quot;Napa-die Pue'?&quot; Na'uli' mala'eka toei: &quot;Goe' -i Alata'ala mpo'epe posampaya-nu, pai' na'inca kamanara-nu mpotulungi tokabu.
					</seg>
					<seg id="b.ACT.10.5" type="verse">
						Wae-pi, hubui tauna hilou hi Yope mpali' hadua tauna to rahanga' Simon Petrus, pai' kio' -i tumai.
					</seg>
					<seg id="b.ACT.10.6" type="verse">
						Po'ohaa' -na mohu' hi wiwi' tahi', hi tomi hadua topobago rewa kuliba, Simon wo'o hanga' -na.&quot;
					</seg>
					<seg id="b.ACT.10.7" type="verse">
						Kamalai-na mala'eka to mpololitai-i toe, Kornelius mpokio' rodua pahawaa' -na pai' hadua tantara sarumakaa-na. Tantara sarumakaa-na toe, to mengkoru wo'o-i-hawo hi Pue' Ala.
					</seg>
					<seg id="b.ACT.10.8" type="verse">
						Kornelius mpo'uli' -raka napa to lako' nahilo we'i hi rala pangila-na, pai' nahubui-ra hilou hi Yope mpopali' Petrus.
					</seg>
					<seg id="b.ACT.10.9" type="verse">
						Kamepulo-na, bula-ra hi lengko ohea-pidi to rahubui toera, kamohu' -ra hi Yope, Petrus wo'o-hawo ngkahe' hilou hi pengkawinaraa to hi lolo tomi to molempe ata' -na, hilou mosampaya.
					</seg>
					<seg id="b.ACT.10.10" type="verse">
						Neo' tebua' -mi eo-na, mo'oro' -imi doko' ngkoni'. Jadi', bula-na mpeka'au kataha' koni', muu-mule' ria pangila-na.
					</seg>
					<seg id="b.ACT.10.11" type="verse">
						Hi rala pangila-na toe, mpohilo-i langi' tebea pai' ria to hewa kumu' to mowela' ratoe hi opo' huno-na pai' ra'ulu tumai hi tana'.
					</seg>
					<seg id="b.ACT.10.12" type="verse">
						Hi rala kumu' to ra'ulu toe, mparanyalaa binata, ria omea: to opo' witi' -na, to menyolo, hante danci wo'o.
					</seg>
					<seg id="b.ACT.10.13" type="verse">
						Oti toe, na'epe Petrus ria to mpololitai-i, na'uli' -ki: &quot;Ee Petrus! Mai-moko, sumale' -ramo binata toera lau, pai' nukoni'.&quot;
					</seg>
					<seg id="b.ACT.10.14" type="verse">
						Na'uli' Petrus: &quot;Uma-e' Pue'! Ko'ia ria kukoni' to rapalii' ba to ra'uli' babo' ntuku' ada agama-kai.&quot;
					</seg>
					<seg id="b.ACT.10.15" type="verse">
						Na'uli' tena topololita toei mpo'uli' -ki Petrus: &quot;Napa to na'uli' Alata'ala lompe', neo' nu'uli' iko babo'.&quot;
					</seg>
					<seg id="b.ACT.10.16" type="verse">
						Pangila toe tolu ngkani nahilo, pai' oti toe, te'ore' nculii' -mi kumu' toe hilou hi langi'.
					</seg>
					<seg id="b.ACT.10.17" type="verse">
						Ngkai ree, ingu' -imi Petrus mpopekiri ba napa batua-na pangila to lako' nahilo toe. Bula-na mopekiri-pidi, rata-ramo suro Kornelius hi ngata Yope. Mepekune' -ra hi pue' ngata kahiapa-na tomi Simon. Ratudo' -raka tomi to rapali' pai' hilou-ramo mokore hi wobo' wala,
					</seg>
					<seg id="b.ACT.10.18" type="verse">
						pai' -ra mepekune', ra'uli': &quot;Ba ria hi rehe'i hadua torata to rahanga' Simon Petrus?&quot;
					</seg>
					<seg id="b.ACT.10.19" type="verse">
						Bula-na mopekiri-pidi Petrus, Inoha' Tomoroli' mpo'uli' -ki hewa toi: &quot;Epe pe'! Ria tolu tauna tumai mpali' -ko.
					</seg>
					<seg id="b.ACT.10.20" type="verse">
						Pesahui mana'u. Neo' morara' nono-nu mpotuku' -ra, apa' Aku' -hana to mpohubui-ra.&quot;
					</seg>
					<seg id="b.ACT.10.21" type="verse">
						Jadi', pana'u-nami Petrus ngkai tomi pai' na'uli' -raka to lako' rata toera: &quot;Aku' -mile to nipali' -e. Napa-di to nipali' -kae?&quot;
					</seg>
					<seg id="b.ACT.10.22" type="verse">
						Ratompoi': &quot;Kai' tohe'i, napowiwi Kapitee Kornelius. Hi'a toe, tauna to monoa' ingku-na. Mengkoru-i hi Alata'ala, pai' -i rabila' hawe'ea to Yahudi. Hadua mala'eka Pue' mpohubui-i mpokio' -ko hilou hi tomi-na, bona na'epe ba napa to nu'uli' -ki.&quot;
					</seg>
					<seg id="b.ACT.10.23" type="verse">
						Petrus mpo'uli' -raka suro Kornelius toera: &quot;Turu rei-tamo ulu hamengi.&quot; Turu mpu'u-ramo hamengi hi ree. Kamepulo-na, me'ongko' mpu'u-imi Petrus mpotuku' -ra hilou hi ngata Kaisarea. Pai' ria wo'o ba hangkuja dua ompi' hampepangalaa' ngkai Yope hilou dohe-ra.
					</seg>
					<seg id="b.ACT.10.24" type="verse">
						Hamengi-ra hi lengko ohea pai' lako' rata-rada hi Kaisarea. Karata-ra hi ria, mpolia' morumpu-ramo Kornelius hante posantina-na mpopea Petrus. Ria wo'o tongki-na pai' bale-na to nakio' morumpu hi tomi-na.
					</seg>
					<seg id="b.ACT.10.25" type="verse">
						Jadi', karata-na Petrus hi tomi Kornelius, mehompo-imi Kornelius ngkai tomi hilou mpotomu-i. Motingkua' -i hi nyanyoa Petrus mponyompa-i.
					</seg>
					<seg id="b.ACT.10.26" type="verse">
						Aga Petrus mpotagi-i, na'ore' -i nculii' pai' na'uli' -ki: &quot;Neo' -hawo wae! Mokore-moko. Aku' manusia' wo'o-a-wadi-kuwo, hewa iko.&quot;
					</seg>
					<seg id="b.ACT.10.27" type="verse">
						Bula-na Petrus mpololitai-i, mesua' -ramo hi rala tomi. Nahilo-hawo Petrus, wori' -mi tauna himuhu.
					</seg>
					<seg id="b.ACT.10.28" type="verse">
						Na'uli' Petrus mpo'uli' -raka: &quot;Ni'inca moto-le, ntuku' atura agama-kai, kai' to Yahudi uma ma'ala mposigalo-kokoi tauna to bela-koi to Yahudi ba mesua' hi rala tomi-ni. Aga Alata'ala mpakanoto-ka hi rala pangila-ku wengi, ka'uma-na ria manusia' to babo' ntuku' ada agama ba to rapalii' mposigalo-raka.
					</seg>
					<seg id="b.ACT.10.29" type="verse">
						Toe pai' kanikio' -ku tumai, uma-a leba' motance. Jadi', hewa toe lau, doko' ku'inca ba napa pai' nikio' -a tumai.&quot;
					</seg>
					<seg id="b.ACT.10.30" type="verse">
						Na'uli' Kornelius: &quot;Tolu mengi to liu, ba hewa jaa toe-mi lau, bula-ku mosampaya hi tomi-ku jaa tolu libe eo, ria ncorobaa hadua tomane mokore hi nyanyoa-ku. Pohea-na meringkila' -damo.
					</seg>
					<seg id="b.ACT.10.31" type="verse">
						Na'uli' tauna toei mpo'uli' -ka: `Kornelius, Alata'ala mpo'epe posampaya-nu pai' na'inca kamanara-nu.
					</seg>
					<seg id="b.ACT.10.32" type="verse">
						Wae-pi, hubui tauna hilou hi ngata Yope mpokio' tauna to rahanga' Simon Petrus. Po'ohaa' -na mohu' hi wiwi' tahi', hi tomi Simon topobago rewa kuliba.'
					</seg>
					<seg id="b.ACT.10.33" type="verse">
						Toe pai' kupesahui mpotuma tauna tilou mpokio' -ko. Hiaa' lompe' mpu'u nono-nu, baa' he'i-madakoe. Jadi' hewa toe lau, morumpu-makai hi rehe'i natiroi Alata'ala, doko' mpo'epe hawe'ea to nahubui-koko Alata'ala mpo'uli' -kakai.&quot;
					</seg>
					<seg id="b.ACT.10.34" type="verse">
						Na'uli' Petrus: &quot;Wae lau monoto mpu'u-mi ku'inca, Alata'ala uma mpelence tauna.
					</seg>
					<seg id="b.ACT.10.35" type="verse">
						Hema-hema to mengkoru hi Hi'a pai' to monoa' kehi-ra, bate natarima-ra, pai' uma napoposisala ba to'apa-ra.
					</seg>
					<seg id="b.ACT.10.36" type="verse">
						Toi-mi kareba to naparata Alata'ala hi kai' to Yahudi, kareba to mpakanoto ohea-na bona posidaia' Alata'ala hante manusia' ma'ala jadi' lompe' nculii' hante petolo' -na Yesus Kristus. Yesus toei, Pue' hawe'ea manusia'.
					</seg>
					<seg id="b.ACT.10.37" type="verse">
						Tantu ni'inca moto-mi kajadia' to jadi' hobo' hi tana' to Yahudi. Pontepu'ua-na hi Galilea ka'oti-na Yohanes mponiu' tauna to medea ngkai jeko' -ra.
					</seg>
					<seg id="b.ACT.10.38" type="verse">
						Ni'inca wo'o tutura Yesus to Nazaret. Alata'ala mpopelihi-i pai' mpowai' -i Inoha' Tomoroli' pai' baraka'. Hiapa pomakoa' -na hi tana' to Yahudi, nababehi to lompe', pai' napaka'uri' hawe'ea tauna to nakuasai Magau' Anudaa', apa' Alata'ala mpodohei-i.
					</seg>
					<seg id="b.ACT.10.39" type="verse">
						Kai' tohe'i-mi to mpohilo hawe'ea to nababehi hi tana' to Yahudi duu' rata hi ngata Yerusalem. Ka'omea-na, rapatehi-i, rapaku' hi kaju parika'.
					</seg>
					<seg id="b.ACT.10.40" type="verse">
						Aga hi eo katolu-na, Alata'ala mpotuwu' -i nculii' pai' mpopohiloi-i hi manusia'.
					</seg>
					<seg id="b.ACT.10.41" type="verse">
						Aga uma hi hawe'ea tauna, muntu' hi kai' to napelihi ami' -mi Alata'ala jadi' sabi' -na. Ka'oti-na Yesus tuwu' nculii', nginu pai' ngkoni' moto-kai dohe-na.
					</seg>
					<seg id="b.ACT.10.42" type="verse">
						Nahubui-kai mpokeni Kareba Lompe' hi hawe'ea tauna, pai' mposabii' Kahi'a-na mpu'u-mi to napelihi Alata'ala jadi' Topobotuhi hi hawe'ea manusia', lompe' to tuwu' -pidi lompe' to mate-mi.
					</seg>
					<seg id="b.ACT.10.43" type="verse">
						Hawe'ea nabi owi mpotompo'wiwi-i, ra'uli': hema-hema to mepangala' hi Yesus, jeko' -ra ra'ampungi sabana petolo' -na.&quot;
					</seg>
					<seg id="b.ACT.10.44" type="verse">
						Bula-na mololita-pidi Petrus, hompo-mi Inoha' Tomoroli' mpokahompoi hawe'ea tauna to mpo'epe lolita-na.
					</seg>
					<seg id="b.ACT.10.45" type="verse">
						Konce omea-ramo to Yahudi topepangala' hi Yesus to mpodohei Petrus ngkai Yope, apa' tauna to bela-ra to Yahudi mporata Inoha' Tomoroli' wo'o-ramo-rawo.
					</seg>
					<seg id="b.ACT.10.46" type="verse">
						Monoto-mi kamporata-ra Inoha' Tomoroli', apa' mololita-ra hante basa to nawai' -raka Inoha' Tomoroli', mpo'une' -une' Alata'ala. Ngkai ree, na'uli' -mi Petrus:
					</seg>
					<seg id="b.ACT.10.47" type="verse">
						&quot;Hilo pe'. Tauna toera lau, mporata-ramo Inoha' Tomoroli' hibalia hewa to jadi' hi kita'. Jadi', hema-koi to daho' mpotagi-ra? Bate kana raniu' wo'o-ramo-rawo jadi' topetuku' Yesus!&quot;
					</seg>
					<seg id="b.ACT.10.48" type="verse">
						Toe pai' Petrus mpohubui-ra hira' Kornelius bona raniu' mpokahangai' hanga' Yesus Kristus. Oti toe, Kornelius pai' doo-na merapi' hi Petrus bona mo'oha' -i ulu dohe-ra ba hangkuja mengi.
					</seg>
				</div>
				<div id="b.ACT.11" type="chapter">
					<seg id="b.ACT.11.1" type="verse">
						Ngkai ree, suro Pue' Yesus hante ompi' -ompi' hampepangalaa' to hi tana' Yudea mpo'epe karia-ra to bela-ra to Yahudi mpotarima wo'o-ramo-rawo Lolita Alata'ala.
					</seg>
					<seg id="b.ACT.11.2" type="verse">
						Toe pai' karata-na Petrus hi Yerusalem, ba hangkuja dua to Yahudi topepangala' hi Yesus mposalai' -i,
					</seg>
					<seg id="b.ACT.11.3" type="verse">
						ra'uli' -ki: &quot;Napa pai' mesua' -ko-kona hi tomi tauna to babo' ntuku' ada agama-ta, pai' ngkoni' wo'o-ko-kona dohe-rae?&quot;
					</seg>
					<seg id="b.ACT.11.4" type="verse">
						Ngkai ree, Petrus mpotutura-raka hawe'ea to jadi' ngkai lomo' -na, na'uli':
					</seg>
					<seg id="b.ACT.11.5" type="verse">
						&quot;Bula-ku mosampaya hi ngata Yope, muu-mule' molinga' -a pai' ria pangila-ku. Hi rala pangila-ku toe, kuhilo kumu' to mowela', ratoe hi opo' huno-na pai' ra'ulu tumai ngkai langi' hompo hi ncori-ku.
					</seg>
					<seg id="b.ACT.11.6" type="verse">
						Kukamata ihi' -na, kuhilo-kuwo wori' nyala binata to opo' witi' -na, binata to me'ila, binata to menyolo, pai' nte danci wo'o.
					</seg>
					<seg id="b.ACT.11.7" type="verse">
						Ngkai ree, ku'epe to mpololitai-a, na'uli' -ka: `Petrus, mokore-moko, sumale' -ramo pai' nukoni'.'
					</seg>
					<seg id="b.ACT.11.8" type="verse">
						&quot;Kutompoi': `Uma-e' Pue'! Ko'ia ria hangkania kukoni' binata to rapalii' ba to babo' ntuku' ada agama-kai.'
					</seg>
					<seg id="b.ACT.11.9" type="verse">
						&quot;Ku'epe tena lolita tohe'e mpo'uli' -ka: `Napa to na'uli' Alata'ala lompe', neo' nu'uli' iko babo'.'
					</seg>
					<seg id="b.ACT.11.10" type="verse">
						Tohe'e kuhilo tolu ngkani, pai' te'ore' nculii' -mi hilou hi langi'.
					</seg>
					<seg id="b.ACT.11.11" type="verse">
						&quot;Nto'u toe wo'o-hawo, rata-mi tolu tauna hi tomi po'ohaa' -ku. To tolu toera, tauna to bela-ra to Yahudi to rahubui ngkai ngata Kaisarea hilou hi Yope mpopali' -a.
					</seg>
					<seg id="b.ACT.11.12" type="verse">
						Inoha' Tomoroli' mpo'uli' -ka: `Petrus, neo' morara' nono-nu mpotuku' tauna toera.' Jadi', hilou mpu'u-ama dohe-ra. Pai' ria moto sabi' -ku hi rehe'i, apa' ompi' -ta to ono toera mai mpodohei-a hilou hi Kaisarea. Karata-kai hi tomi Kornelius, mesua' -makai hi rala-na.
					</seg>
					<seg id="b.ACT.11.13" type="verse">
						Kornelius mpotutura-kakai kampohilo-na hadua mala'eka mehupa' hi tomi-na to mpo'uli' -ki: `Hubui tauna hilou hi Yope mpopali' hadua tomane to rahanga' Simon Petrus bona tumai-i.
					</seg>
					<seg id="b.ACT.11.14" type="verse">
						Hi'a mpai' to mpoparata-koko kareba to mpokeni kalompea' hi iko, duu' -na hi hawe'ea tauna ihi' tomi-nu.'
					</seg>
					<seg id="b.ACT.11.15" type="verse">
						&quot;Jadi', bula-ku mpololitai-ra-pidi, hompo-mi Inoha' Tomoroli' mpokuasai-ra, hibalia hewa to jadi' hi kita' to Yahudi lomo' -na.
					</seg>
					<seg id="b.ACT.11.16" type="verse">
						Ngkai ree, kukiwoi-mi lolita Pue' to mpo'uli': `Yohanes meniu' hante ue, aga koi' mpai' raniu' hante Inoha' Tomoroli'.'
					</seg>
					<seg id="b.ACT.11.17" type="verse">
						Jadi', ompi' -ompi', monoto-mi Alata'ala mpowai' Inoha' Tomoroli' hi hira' to bela-ra to Yahudi, hibalia hewa to nawai' -taka kita', sabana pepangala' -ta hi Pue' Yesus Kristus. Jadi', hema rahi-a aku' toi-e, pai' daho' -a mpolawa' patuju Alata'ala?&quot;
					</seg>
					<seg id="b.ACT.11.18" type="verse">
						Kara'epe-na toporumpu toera lolita Petrus, rabahakai-mi mposalai' -i. Mpo'une' Alata'ala lau-ramo, ra'uli': &quot;Ane wae-tano, natarima moto-ra-rawo Alata'ala tauna to bela-ra to Yahudi, napalogai-ra medea ngkai jeko' -ra duu' -na mporata katuwua' to lompe' duu' kahae-hae-na.&quot;
					</seg>
					<seg id="b.ACT.11.19" type="verse">
						Jadi', ntepu'u ngkai karapatehi-na Stefanus, topetuku' Yesus hi Yerusalem rabalinai', pai' wori' -ramo to metibo' hilou hi ngata doo, alaa-na pahawu' -hawu' -ramo. Ria-ra to rata hi tana' Fenisia, ria wo'o-ra to loha hi tana' Siprus pai' hi ngata Antiokhia. Hiapa kahilouaa-ra, mpoparata-ra Lolita Pue' Ala, aga muntu' hi to Yahudi-wadi.
					</seg>
					<seg id="b.ACT.11.20" type="verse">
						Jadi' ngkai ree, ria wo'o-ra-rawo to mepangala' hi Yesus to ngkai tana' Siprus pai' Kirene. Ngkai hira' toe, ria to hilou hi ngata Antiokhia mpokeni Kareba Lompe' hi tauna to bela-ra to Yahudi, mpo'uli' -raka Kayesus-na Pue'.
					</seg>
					<seg id="b.ACT.11.21" type="verse">
						Baraka' Pue' ria dohe-ra, pai' alaa-na wori' -ramo to Antiokhia mepangala' pai' mpotonu katuwu' -ra hi Pue'.
					</seg>
					<seg id="b.ACT.11.22" type="verse">
						Jadi', topetuku' Yesus to hi Yerusalem, mpo'epe wo'o-ra napa to jadi' hi Antiokhia toe. Toe pai' Barnabas rahubui hilou hi Antiokhia.
					</seg>
					<seg id="b.ACT.11.23" type="verse">
						Karata-na Barnabas hi ria, goe' lia-mi nono-na, apa' nahilo kabohe pegane' Alata'ala mpogane' tauna to mepangala' hi Yesus toera. Jadi', Barnabas mporohoi nono-ra pai' na'uli' -raka bona tida-ra mpotuku' Pue' Yesus hante nono mpu'u.
					</seg>
					<seg id="b.ACT.11.24" type="verse">
						Barnabas toei, tauna to lompe' nono-na. Nakuasai-i Inoha' Tomoroli' pai' moroho pepangala' -na. Toe pai' wori' tena to Antiokhia mepangala' hi Pue'.
					</seg>
					<seg id="b.ACT.11.25" type="verse">
						Oti toe, hilou-imi Barnabas hi ngata Tarsus mpopali' Saulus.
					</seg>
					<seg id="b.ACT.11.26" type="verse">
						Wae kanarua' -na, napo'ema' -imi hilou hi Antiokhia. Barnabas pai' Saulus, tida-ra hi Antiokhia hampae kahae-na, morumpu ncuu-ra hante topepangala' hi Pue' Yesus to hi ria, pai' -ra mpotudui' wori' tauna. Hi Antiokhia toe-mi lomo' -na topetuku' Yesus rahanga' to Kristen.
					</seg>
					<seg id="b.ACT.11.27" type="verse">
						Nto'u toe wo'o, ba hangkuja dua to Kristen ngkai Yerusalem rata hi Antiokhia. To Kristen toera, paka' nabi apa' ria pakulea' -ra mpohowa' lolita Alata'ala.
					</seg>
					<seg id="b.ACT.11.28" type="verse">
						Hadua ngkai tauna toera, hanga' -na Agabus. Mokore-i pai' hante petete' Inoha' Tomoroli' nalowa ami' -mi karia-na mpai' oro' bohe hi humalili' Kamagaua' Roma. (Oro' toe madupa' mpu'u-mi nto'u poparenta-na Magau' Klaudius hi Roma.)
					</seg>
					<seg id="b.ACT.11.29" type="verse">
						Mpo'epe toe, mohawa' -ramo topetuku' Yesus hi Antiokhia doko' mpotulungi ompi' hampepangalaa' -ra to hi tana' Yudea. Jadi', butu-butu dua-ra mpowai' doi ntuku' pakulea' -ra,
					</seg>
					<seg id="b.ACT.11.30" type="verse">
						pai' doi tohe'e rarumpu. Oti toe, Barnabas pai' Saulus rasarumaka mpokeni doi toe hilou hi pangkeni topetuku' Yesus hi Yerusalem.
					</seg>
				</div>
				<div id="b.ACT.12" type="chapter">
					<seg id="b.ACT.12.1" type="verse">
						Nto'u toe wo'o, Magau' Herodes Agripa ntepu'u mpobalinai' ba hangkuja dua topepangala' hi Pue' Yesus.
					</seg>
					<seg id="b.ACT.12.2" type="verse">
						Ngkai hawa' -na toe, Yakobus ompi' -na Yohanes rasumale'.
					</seg>
					<seg id="b.ACT.12.3" type="verse">
						Kanahilo-na Herodes to Yahudi mpokono babehia-na toe, natampai tena: nahubui tauna mpohoko' Petrus. Tohe'e jadi' nto'u eo bohe to Yahudi to rahanga' Posusa' Roti to Uma Raragii.
					</seg>
					<seg id="b.ACT.12.4" type="verse">
						Rahoko' mpu'u-imi Petrus, pai' -i ratarungku'. Opo' ntuda tantara rapahawa' mpodongo-i, butu ntuda, opo' -ra hampo'emaa'. Patuju-na Herodes, bona ane timpaliu-damo posusa' Paskah, rapohurai kara-kara-na Petrus hi mata ntodea pai' -i rahuku' mate.
					</seg>
					<seg id="b.ACT.12.5" type="verse">
						Jadi', Petrus rapotuhu hi rala tarungku', aga topepangala' hi Pue' Yesus tida mosampaya hi Alata'ala, mposampayai-i.
					</seg>
					<seg id="b.ACT.12.6" type="verse">
						Rala-na hamengi, turu-imi Petrus hi olo' rodua tantara, pai' rahoo' ntimalia pale-na hante rante. Ria wo'o tantara to mpodongo wobo' tarungku'. Patuju-na Herodes, bona mepulo mpai' rapohurai kara-kara-na hi mata ntodea.
					</seg>
					<seg id="b.ACT.12.7" type="verse">
						Ntaa' we'i, hi bengi toe muu-mule' mehupa' -mi mala'eka Pue' hi rala tarungku', mokore hi ncori Petrus, pai' ria to mehini hi rala tarungku' toe. Mala'eka toei mpolengo-lengo Petrus mpolike-i, na'uli' -ki: &quot;Ee, pesahui memata!&quot; Nto'u toe, hangaa mobongka moto-mi rante pohoo' pale-na Petrus.
					</seg>
					<seg id="b.ACT.12.8" type="verse">
						Na'uli' wo'o-mi mala'eka toei mpo'uli' -ki: &quot;Ala' -mi pohea-nu, pai' unco' -mi sapatu' -nu!&quot; Natuku' mpu'u-mi Petrus hawa' -na. Oti toe, na'uli' wo'o-mi mala'eka: &quot;Mobajui-moko, pai' tuku' -ama.&quot;
					</seg>
					<seg id="b.ACT.12.9" type="verse">
						Metuku' mpu'u-imi Petrus. Aga ko'ia monoto mpu'u hi rala nono-na napa to nababehi mala'eka toei. Na'uli' mpohilo pangila-i-wadi.
					</seg>
					<seg id="b.ACT.12.10" type="verse">
						Jadi', mako' -ramo hilou mpoliu tantara to mpodongo wobo' to lomo' -na pai' tantara to mpodongo wobo' karomeha' -na, pai' rata-ramo hi wobo' ahe' ohea hilou hi ngata. Wobo' ahe' toe mobea moto-imi-hawo. Kaliliu-ramo mpotara wobo' toe hilou hi rala ngata. Ko'ia-ra mahae momako', moronto ncorobaa-imi mala'eka mpalahii Petrus.
					</seg>
					<seg id="b.ACT.12.11" type="verse">
						Lako' toe-di monoto-mi hi Petrus, pai' na'uli': &quot;Makono mpu'u-mi-tano! Pue' mpohubui mala'eka-na tumai mpobahaka-a ngkai pale Herodes pai' ngkai hawe'ea to doko' rababehi to Yahudi hi aku' -e.&quot;
					</seg>
					<seg id="b.ACT.12.12" type="verse">
						Ka'oti-na mokanono hewa toe, hilou-imi hi tomi Maria, tina-na Yohanes Markus. Hi tomi toe, wori' tauna morumpu mosampaya.
					</seg>
					<seg id="b.ACT.12.13" type="verse">
						Jadi', Petrus mpokado' wobo' hi mali tomi toe. Hadua tobine topobago hi tomi toe, hanga' -na Rode, tumai ke mpobea wobo'.
					</seg>
					<seg id="b.ACT.12.14" type="verse">
						Na'epe-hawo libu' Petrus-di to hi mali wobo' -e. Nakeni kagoe' -na, uma-idi kaliliu mpobea wobo', lala' lau-idi nculii' hilou hi rala tomi mpo'uli' -raka doo-na: &quot;Petrus-hanale to hi wobo' toe-e ria!&quot;
					</seg>
					<seg id="b.ACT.12.15" type="verse">
						Ra'uli' -ki: &quot;Wuli-ko!&quot; Aga najojo lau-mi mpo'uli' kahi'a-na mpu'u-mi. Toe pai' ra'uli' -ki: &quot;Bela-le Petrus tetu-e. Mala'eka-na tetu-e.&quot;
					</seg>
					<seg id="b.ACT.12.16" type="verse">
						Jadi', lingku' -na Rode hilou hi rala tomi, Petrus ntora mpokado' wobo'. Rabea mpu'u-mi wobo', rahilo mpu'u-rawo, etu-imi Petrus. Konce lia-ra.
					</seg>
					<seg id="b.ACT.12.17" type="verse">
						Ngkai ree, Petrus mpohuka' -raka bona mengkalino-ra, pai' nalolita-raka beiwa Pue' mpokeni-i malai ngkai rala tarungku'. Pai' na'uli' wo'o-raka: &quot;Napa to jadi' tohe'i, uli' -ki Yakobus pai' hi ompi' -ompi' ntani' -na.&quot; Oti toe, malai-imi Petrus hilou hi po'ohaa' ntani' -na.
					</seg>
					<seg id="b.ACT.12.18" type="verse">
						Kamepulo-na mpu'u-mi, sese' -ramo tantara topojaga. Ingu' -ra ba napa to jadi' hi Petrus.
					</seg>
					<seg id="b.ACT.12.19" type="verse">
						Herodes mpohubui tauna mpopali' Petrus, aga uma-i raruai'. Toe pai' Herodes mpehubui bona tantara to mpodongo Petrus toe-e ngone raparesa' pai' rapatehi. Oti toe Herodes malai ngkai tana' Yudea hilou mo'oha' hi ngata Kaisarea.
					</seg>
					<seg id="b.ACT.12.20" type="verse">
						Hangkani tempo, moroe lia-i Magau' Herodes mpokaroe pue' ngata Tirus pai' Sidon. Toe pai' mohawa' -ramo to Tirus pai' to Sidon hante hanono lau mposuro tauna hilou hi ngata Kaisarea doko' mpali' kahintuwuaa' hante magau'. Apa' to Tirus pai' to Sidon toera mporata pongkoni' -ra ngkai tana' to naparentai Herodes. Lomo' -na, kako'ia-ra mponyanyo magau', ra'oluhi hadua pahawaa' -na to mpo'urusi tomi magau', hanga' -na Blastus, bona tono' hi hira' -i, pai' lako' hilou-ra mponyanyo magau' mpali' kahintuwuaa'.
					</seg>
					<seg id="b.ACT.12.21" type="verse">
						Jadi', hi eo to rapakatantu, Herodes mpo'unco' pohea kamagaua' -na pai' mohura hi pohuraa kamagaua' -na, pai' -i mololita hi ntodea.
					</seg>
					<seg id="b.ACT.12.22" type="verse">
						Mogora-ramo ntodea mpo'une' Herodes, ra'uli': &quot;Tohe'i-e bela-pi lolita manusia'. Hewa pololita tauna to mobaraka' to ngkai langi'!&quot;
					</seg>
					<seg id="b.ACT.12.23" type="verse">
						Hinto'u toe, mala'eka Pue' mpohuku' ncorobaa Herodes hante haki', apa' molangko rahi nono-na, pai' uma-i dota mpobila' Alata'ala. Bula-na tuwu' -pidi, ulea ami' -imi, alaa-na napomate-ki.
					</seg>
					<seg id="b.ACT.12.24" type="verse">
						Jadi' kahaa-haea kawoo-woria' tauna to mpo'epe Lolita Pue', pai' kawoo-woria' -mi to mepangala' hi Yesus.
					</seg>
					<seg id="b.ACT.12.25" type="verse">
						Ane Barnabas pai' Saulus, kahudu-na bago-ra hi Yerusalem, nculii' -ramo hilou hi Antiokhia, pai' mpokeni wo'o-ra Yohanes Markus dohe-ra.
					</seg>
				</div>
				<div id="b.ACT.13" type="chapter">
					<seg id="b.ACT.13.1" type="verse">
						Hi olo' topetuku' Yesus to hi Antiokhia, ria ba hangkuja dua nabi pai' guru to mpokeni Lolita Pue', hanga' -ra: Barnabas; Simeon to ra'atu Nto'eta; Lukius to ngkai ngata Kirene; Menahem to rapokakama dohe Magau' Herodes Antipas; pai' Saulus.
					</seg>
					<seg id="b.ACT.13.2" type="verse">
						Hangkani, bula-ra mepue' hi Pue' Ala pai' mopuasa', Inoha' Tomoroli' mpololitai-ra hewa tohe'i: &quot;Barnabas pai' Saulus toe, kupelihi-ra jadi' topobago-ku. Jadi', patani' -ramo, bona hilou-ra mpobabehi bago to kupopokoloi-raka.&quot;
					</seg>
					<seg id="b.ACT.13.3" type="verse">
						Jadi', ka'oti-ra mopuasa' pai' mosampaya, rajama-ramo Barnabas pai' Saulus, pai' raposampayai. Oti toe, rapope'ongko' mpu'u-ramo hilou mpokeni Kareba Lompe'.
					</seg>
					<seg id="b.ACT.13.4" type="verse">
						Jadi', apa' Inoha' Tomoroli' mpahawa' -ra mpopalele Kareba Lompe', mako' -ramo hilou hi ngata Seleukia to hi wiwi' tahi'. Ngkai ree, mpohawi' kapal-ramo hilou hi lewuto' Siprus.
					</seg>
					<seg id="b.ACT.13.5" type="verse">
						Karata-ra hi ree hi ngata Salamis, raparata-mi Lolita Alata'ala hi tomi posampayaa to Yahudi. Yohanes Markus mpongawa' -ra hi rala bago-ra toe.
					</seg>
					<seg id="b.ACT.13.8" type="verse">
						Modao' -ra hobo' hi lewuto' toe, duu' -ra rata hi ngata Pafos. Hi ria-ra mpohirua' -ki hadua to Yahudi, hanga' -na Baryesus. Hi rala basa Yunani hanga' -na Elimas. Elimas toei, hadua topobali'mata to wori' inca-na, pai' na'uli' wo'o kahi'a-na nabi Alata'ala. Hi'a toei bale-na gubernur to hi lewuto' toe, Sergius Paulus hanga' -na. Gubernur toei, tauna to pante. Nakio' -ra Barnabas pai' Saulus tumai mpohirua' -ki, apa' doko' na'epe-hawo Lolita Alata'ala. Aga Elimas topobali'mata toei, mpobaro lolita-ra, apa' doko' nalawa' bona neo' mpai' gubernur mepangala' hi Yesus.
					</seg>
					<seg id="b.ACT.13.9" type="verse">
						Tapi' Saulus-- to rahanga' wo'o Paulus-- nakuasai Inoha' Tomoroli' -i. Mpomonaa-i Elimas, na'uli' -ki:
					</seg>
					<seg id="b.ACT.13.10" type="verse">
						&quot;Ee topebagiu ngkaraka'! Iko bali' hawe'ea to monoa'! Hewa Magau' Anudaa' -hana kehi-nu tetu-e! Napa pai' uma nubahakai oa' mpohala'weo tudui' Pue' to monoa'?
					</seg>
					<seg id="b.ACT.13.11" type="verse">
						Wae lau, hilo pe'! Pue' mpohuku' -ko! Ngkai wae lau wero-ko, uma-poko pehilo ba hangkuja eo kahae-na!&quot; Hinto'u toe, Elimas mporasai ria to mo'eta hewa rangahu mpoleru mata-na, alaa-na mogao' -gao' -i-damo mpopali' tauna mpotete' -i.
					</seg>
					<seg id="b.ACT.13.12" type="verse">
						Kanahilo-na Gubernur napa to jadi' tohe'e, mepangala' -imi hi Pue' Yesus, apa' konce-i mpo'epe tudui' Pue'.
					</seg>
					<seg id="b.ACT.13.13" type="verse">
						Ngkai Pafos, Paulus pai' doo-na mpohawi' kapal hilou hi ngata Perga hi tana' Pamfilia. Hi ngata toe, Yohanes Markus mpalahii-ra pai' nculii' hilou hi Yerusalem.
					</seg>
					<seg id="b.ACT.13.14" type="verse">
						Ngkai Perga, rapokaliliu pomako' -ra rata hi ngata Antiokhia hi tana' Pisidia. Hi Eo Sabat (eo pepuea' -ra to Yahudi), hilou-ramo mohura hi tomi posampayaa to Yahudi.
					</seg>
					<seg id="b.ACT.13.15" type="verse">
						Hi porumpua toe, ria to mpobasa Atura Musa pai' sura nabi-nabi. Oti toe, pangkeni tomi posampayaa toe mpohubui tauna hilou mepekune' hi Paulus pai' Barnabas, ra'uli' -raka: &quot;Ompi', ane ria lolita-ni doko' mpotudui' -kai, hewa toe lau kipalogai-koi mololita.&quot;
					</seg>
					<seg id="b.ACT.13.16" type="verse">
						Kamokore-nami Paulus, mohuka' bona molino-ra, pai' na'uli': &quot;Ompi' -ompi' -ku to Israel, pai' koi' wo'o to bela-koi to Israel aga to mepue' -mokoi hi Alata'ala: Epe-ka-kuwo lolita-ku.
					</seg>
					<seg id="b.ACT.13.17" type="verse">
						Alata'ala to tapue' kita' to Israel mpopelihi-mi ntu'a-ta owi, pai' napopomuli-ra alaa-na wori' lia-ramo bula-ra mesowo' hi tana' Mesir. Ngkai ree, napopohiloi-ra kuasa-na to bohe nto'u kanatete' -ra malai ngkai Mesir.
					</seg>
					<seg id="b.ACT.13.18" type="verse">
						Oti toe, opo' mpulu' mpae kahae-na, napengkatarii mpohilo pesapuaka-ra bula-ra hi tana' to wao'.
					</seg>
					<seg id="b.ACT.13.19" type="verse">
						Pitu magau' hante ntodea-ra hi tana' Kanaan nadagi bona tana' -ra nabagi-bagi-raka to Israel bona hira' -mi pue' -na.
					</seg>
					<seg id="b.ACT.13.20" type="verse">
						Kajadia' hawe'ea tohe'i we'i, kira-kira opo' atu lima mpulu' mpae kahae-na. &quot;Oti toe, Pue' Ala mpowai' -ra tadulako-tadulako to jadi' pangkeni-ra, duu' rata hi nabi Samuel.
					</seg>
					<seg id="b.ACT.13.21" type="verse">
						Nto'u toe, merapi' -ra bona Pue' Ala mpowai' -ra magau'. Jadi', Alata'ala mpowai' -ra magau', Saul hanga' -na, ana' -na Kis muli Benyamin. Saul toe-mi to jadi' magau' to Israel opo' mpulu' mpae kahae-na.
					</seg>
					<seg id="b.ACT.13.22" type="verse">
						Aga ka'omea-na Pue' Ala mpopohu-i ngkai huraa-na, pai' -i mpo'ongko' Daud jadi' magau' to Israel. Toi-mi to na'uli' Alata'ala mpotompo'wiwi Daud: `Daud ana' Isai toei, tauna to mpokagoe' nono-ku pai' to mpobabehi konoa-ku.'
					</seg>
					<seg id="b.ACT.13.23" type="verse">
						&quot;Ompi' -ompi', ngkai muli Daud toe-mi, Alata'ala mpo'ongko' -taka kita' to Israel hadua Magau' Tompohore-ta ngkai huku' jeko' -ta, ntuku' pojanci-na owi. Magau' toei, Yesus hanga' -na.
					</seg>
					<seg id="b.ACT.13.24" type="verse">
						Kako'ia-na Yesus mpotepu'u bago-na, Yohanes Topeniu' mpo'uli' -raka hawe'ea to Israel bona medea-ra ngkai jeko' -ra pai' -ra raniu'.
					</seg>
					<seg id="b.ACT.13.25" type="verse">
						Neo' hudu-mi pobago-na Yohanes, na'uli' -raka ntodea: `Ntuku' pomporataa-ni, hema-a aku' toi-e? Bela-kuwo aku' Magau' to nipopea. Rata moto-i mpai' ane oti-pi bago-ku. Bangku' jadi' pahawaa' -na to mpobongka koloro sapatu' -na, uma-a-kuwo natao.'
					</seg>
					<seg id="b.ACT.13.26" type="verse">
						&quot;Ompi' -ompi' -ku muli Abraham, pai' koi' wo'o to bela-koi to Yahudi aga to mepue' -mi hi Alata'ala: Hi kita' toi-mi raparata kareba toe, to mpo'uli' ohea bona tebahaka-ta ngkai huku' jeko' -ta.
					</seg>
					<seg id="b.ACT.13.27" type="verse">
						Ompi' -ta to mo'oha' hi Yerusalem hante pangkeni-ra, uma ra'incai Kayesus-na Magau' Topetolo' toei. Uma ra'incai batua-na lolita nabi to rabasa butu Eo Sabat. Toe pai' rahuku' mate-i-hana Yesus. Ntaa' hante babehia-ra tohe'e, te'ihii' lau-mi to ralowa nabi owi.
					</seg>
					<seg id="b.ACT.13.28" type="verse">
						Nau' uma raratai to toto-na rahuku' mate-ki, aga raperapi' oa' hi Pilatus bona rapatehi-i.
					</seg>
					<seg id="b.ACT.13.29" type="verse">
						Hudu-mi rababehi hawe'ea to te'uki' owi to mpolowa-i, rapopana'u woto-na ngkai kaju parika' -na pai' -i ratana.
					</seg>
					<seg id="b.ACT.13.30" type="verse">
						Aga Alata'ala mpotuwu' -i nculii'.
					</seg>
					<seg id="b.ACT.13.31" type="verse">
						Oti toe, wori' mengi-i-pidi mpopehuwu woto-na hi tauna to mpotuku' -i ngkai Galilea hilou hi Yerusalem. Hira' toe-mi to jadi' sabi' -na hi kita' to Yahudi, Kahi'a-na mpu'u-mi Magau' Topetolo'.
					</seg>
					<seg id="b.ACT.13.33" type="verse">
						&quot;Jadi' ompi' -ompi', hewa toe lau, kai' -mi to mparata-kokoi Kareba Lompe' tohe'i. Napa to najanci Alata'ala owi hi ntu'a-ta, napadupa' hi kita' muli-ra tempo toi-e hi kanapotuwu' -na nculii' Yesus ngkai kamatea. Hewa to te'uki' hi rala Rona' Daud karomeha' -na: `Iko-mi Ana' -ku. Eo toe lau kupo'Ana' -moko.'
					</seg>
					<seg id="b.ACT.13.34" type="verse">
						Yesus tohe'e, napotuwu' mpu'u-imi Alata'ala, pai' bate uma-ipi mate nculii' ba jadi' pope hi rala daeo'. Toe-mile batua lolita Buku Tomoroli' to mpo'uli' hewa toi-e: `Napa to kujanci-ki Magau' Daud owi, bate moroli' pai' monoa' kadupa' -na. Napa to kujanci toe, bate kupadupa' hi koi'.'
					</seg>
					<seg id="b.ACT.13.35" type="verse">
						&quot;Toe wo'o-mi batua lolita Daud hi rala posampaya-na, na'uli' hewa toi: `Woto-ku uma nupelele' hi rala daeo' duu' -na pope, apa' Aku' batua-nu to nupelihi.'
					</seg>
					<seg id="b.ACT.13.36" type="verse">
						Ompi' -ompi', bela woto-na Daud moto to natoa' lolita toe we'i. Apa' Daud mpobabehi hawe'ea to nahubui-ki Alata'ala, pai' kahudu tuwu' -na hi dunia' toi, mate-imi. Woto-na ratana hi ncori daeo' ntu'a-na pai' bate jadi' pope-mi.
					</seg>
					<seg id="b.ACT.13.37" type="verse">
						Aga Yesus, to napotuwu' nculii' Alata'ala-e, uma-i-hana jadi' pope hi rala daeo'.
					</seg>
					<seg id="b.ACT.13.38" type="verse">
						Jadi', ompi' -ompi', toe pai' kuparata-kokoi kareba toi: hante napa to jadi' hi Yesus toe, jeko' -ni ma'ala ra'ampungi.
					</seg>
					<seg id="b.ACT.13.39" type="verse">
						Uma-ta bisa tebahaka ngkai huku' jeko' -ta hi kampotuku' -ta Atura Musa. Aga hema-hema to mepangala' hi Yesus, tebahaka mpu'u-ra ngkai hawe'ea jeko' -ra, duu' -na jadi' monoa' mpu'u-ramo hi poncilo Alata'ala.
					</seg>
					<seg id="b.ACT.13.40" type="verse">
						&quot;Aga kana tapelompehi, bona neo' mpai' jadi' hi kita' hewa to na'uli' Alata'ala hante wiwi nabi owi. Na'uli':
					</seg>
					<seg id="b.ACT.13.41" type="verse">
						`Pelompehi-e', koi' to meruge'. Konce-koi mpai' mpohilo babehia-ku, ka'omea-na rahuku' mate-koi. Apa' tempo toi kubabehi anu to mobaraka' lia. Hiaa' oja' -ko-koina mpopangala', nau' ria to mponotohi-kokoi.'&quot;
					</seg>
					<seg id="b.ACT.13.42" type="verse">
						Kamalai-ra Paulus pai' Barnabas ngkai tomi posampayaa toe, tauna to morumpu hi ree mpo'uli' -raka: &quot;Kiperapi' bona Eo Sabat to rata, tumai wo'o-koi mpai' mpakanoto tena-kakai tudui' toe-e we'i.&quot;
					</seg>
					<seg id="b.ACT.13.43" type="verse">
						Oti toe, pagaa' -gaa' -ramo ngkai tomi posampayaa toe. Wori' to Yahudi mpotuku' Paulus pai' Barnabas. Pai' wori' wo'o tauna to bela-ra to Yahudi aga to mesua' -mi hi agama Yahudi, metuku' wo'o-ra-rawo mpotuku' Paulus pai' Barnabas. Suro Pue' Yesus toera mpo'apui nono-ra bona tida-ra mepangala' hi Alata'ala to mpowai' -ta kalompea' ngkai kabula rala-na.
					</seg>
					<seg id="b.ACT.13.44" type="verse">
						Jadi', mingku boko' hi Eo Sabat wo'o-mi, neo' hawe'ea pue' ngata morumpu doko' mpo'epe Lolita Alata'ala.
					</seg>
					<seg id="b.ACT.13.45" type="verse">
						Tapi' karahilo-na to Yahudi kawori' tauna to morumpu, mohingi' -ramo. Toe pai' raruge' -i Paulus pai' rabaro hawe'ea to na'uli'.
					</seg>
					<seg id="b.ACT.13.46" type="verse">
						Tapi' hangkedi' kabia' -ra Paulus pai' Barnabas mololita. Ra'uli' mpo'uli' -raka to Yahudi: &quot;Taoa-na, Lolita Alata'ala kana raparata mperi'ulu hi koi' to Yahudi. Tapi', bo uma-ko-koina dota ntarima, koi' moto-mi-koiwo to mpakanoa' ka'uma-nakoi natao mporata katuwua' to duu' kahae-hae-na. Wae-pi, kipalahii-mokoi, hilou mpokeni Lolita Alata'ala hi tauna to bela-ra to Yahudi!
					</seg>
					<seg id="b.ACT.13.47" type="verse">
						Apa' toi-mi hawa' Pue' Ala hi kai'. Na'uli': `Kupelihi-moko jadi' baja to mpobajahi nono tauna to bela-ra to Yahudi, bona Iko mpoparata kalompea' hi tauna humalili' dunia'.'&quot;
					</seg>
					<seg id="b.ACT.13.48" type="verse">
						Kara'epe-na-rawo tauna to bela-ra to Yahudi lolita toe, goe' -ramo, pai' -ra mpo'une' Lolita Pue'. Pai' hema-hema to napelihi ami' -mi Alata'ala bona mporata katuwua' to lompe' duu' kahae-hae-na, mepangala' -ramo hi Pue' Yesus.
					</seg>
					<seg id="b.ACT.13.49" type="verse">
						Jadi', Lolita Pue' molele hobo' hi tana' toe.
					</seg>
					<seg id="b.ACT.13.50" type="verse">
						Tapi' to Yahudi mpo'ukei' totu'a-totu'a ngata pai' tobine-tobine to mo'ua' to mengkoru hi Alata'ala, alaa-na Paulus pai' Barnabas rabalinai' pai' rapopalai ngkai ngata Antiokhia.
					</seg>
					<seg id="b.ACT.13.51" type="verse">
						Toe pai' Paulus hante Barnabas mpotonta awu to hi witi' -ra, tanda kabela-napi-rawo hira' to mpotangku ane Alata'ala mpohuku' pue' ngata toe. Oti toe hilou-ramo hi ngata Ikonium.
					</seg>
					<seg id="b.ACT.13.52" type="verse">
						Topetuku' Pue' Yesus hi Antiokhia, nakuasai-ramo Inoha' Tomoroli' pai' goe' lia nono-ra.
					</seg>
				</div>
				<div id="b.ACT.14" type="chapter">
					<seg id="b.ACT.14.1" type="verse">
						Napa to jadi' hi ngata Antiokhia wengi, toe wo'o to jadi' hi Ikonium. Paulus pai' Barnabas hilou hi tomi posampayaa to Yahudi, pai' -ra mpoparata Kareba Lompe' hi tauna to morumpu hi ria, alaa-na wori' to Yahudi pai' to bela-ra to Yahudi mepangala' hi Yesus.
					</seg>
					<seg id="b.ACT.14.2" type="verse">
						Tapi' to Yahudi to uma dota mepangala' mpo'ukei' ntodea to bela-ra to Yahudi, bona mpokahuku' -ra topepangala' hi Pue' Yesus.
					</seg>
					<seg id="b.ACT.14.3" type="verse">
						Paulus pai' Barnabas, mahae-ra mobago hi ngata toe. Mpoparata-ra Kareba Pue' hante uma ria eka' -ra. Pai' Pue' moto-mi mpotulungi-ra, apa' nawai' -ra baraka' mpobabehi tanda mekoncehi, bona monoto-mi hi hawe'ea tauna kamakono-na lolita to rakeni. Lolita toe mpo'uli' kabula rala Alata'ala mpowai' kalompea' hi manusia'.
					</seg>
					<seg id="b.ACT.14.4" type="verse">
						Tapi' ihi' ngata toera uma-ra hintuwu'. Ria-ra to tono' hi to Yahudi, ria wo'o-ra to tono' hi suro Pue' Yesus.
					</seg>
					<seg id="b.ACT.14.5" type="verse">
						Ka'omea-na tauna to bela-ra to Yahudi pai' tauna to Yahudi hante pangkeni-ra wo'o, mohawa' -ramo doko' mpobalinai' pai' mpowatuhi-ra Paulus pai' Barnabas.
					</seg>
					<seg id="b.ACT.14.6" type="verse">
						Ntaa' ra'inca-di Paulus pai' Barnabas patuju-rae. Toe pai' metibo' -ramo hilou hi tana' Likaonia, pai' -ra mo'oha' hi ree, mohu' hi ngata Listra pai' Derbe.
					</seg>
					<seg id="b.ACT.14.7" type="verse">
						Hi ree wo'o-ra mpoparata Kareba Lompe'.
					</seg>
					<seg id="b.ACT.14.8" type="verse">
						Hi ngata Listra, ria hadua tomane to pungku ngkai lomo' kaputu-na. Ntora mohura-i-wadi, apa' uma moroho witi' -na pai' uma mpu'u nakulei' momako'.
					</seg>
					<seg id="b.ACT.14.9" type="verse">
						Topungku toei mohura mpo'epe Paulus mololita. Paulus mpenoto' -i pai' nahilo karia pepangala' -na bona rapaka'uri' -i.
					</seg>
					<seg id="b.ACT.14.10" type="verse">
						Toe pai' na'uli' napesukui: &quot;Mokore monoa' -moko!&quot; Hangkore-idile, pai' -i momako' hilou tumai.
					</seg>
					<seg id="b.ACT.14.11" type="verse">
						Karahilo-na ntodea napa to nababehi Paulus toe, mololita-ramo hi rala basa-ra moto, to rahanga' basa Likaonia, ra'uli': &quot;Hompo-mi anitu bola' tumai hi wongko dunia' molence mpo-manusia'!&quot;
					</seg>
					<seg id="b.ACT.14.12" type="verse">
						Barnabas rahanga' Zeus, pai' Paulus rahanga' Hermes, apa' Paulus poko topololita.
					</seg>
					<seg id="b.ACT.14.13" type="verse">
						Ngkai ree, apa' ria-hawo tomi pepuea' hi Zeus hi mali ngata, pangkeni agama-ra ngkeni ba hangkuja ma'a pamawa japi pai' wunga hilou hi wobo' ngata, hangkaa-ngkania hante tauna to wori'. Patuju-ra, doko' mposumale' japi toe rapopepue' hi Barnabas pai' Paulus.
					</seg>
					<seg id="b.ACT.14.14" type="verse">
						Ntaa' we'i, kara'epe-na Barnabas pai' Paulus napa patuju-ra, raheu' -heu' -mi pohea-ra, tanda kasusa' nono-ra, pai' -ra mokeno hilou hi laintongo' tauna to wori', rapesukui mololita, ra'uli':
					</seg>
					<seg id="b.ACT.14.15" type="verse">
						&quot;Napa-di to nibabehi tohe'i-ee? Kai' toi-e, manusia' biasa moto wo'o-ka-kaiwo hewa koi'. Tumai-kai tohe'i-e, mpokeni Kareba Lompe' hi koi', bona nibahakai mepue' hi pue' to uma ria kalaua-na tetu, pai' bona mepue' -koi hi Alata'ala to Tuwu', Alata'ala to mpajadi' langi', dunia', tahi' hante hawe'ea ihi' -na.
					</seg>
					<seg id="b.ACT.14.16" type="verse">
						Owi Pue' Ala mpelele' tauna humalili' dunia' mpotuku' konoa-ra moto.
					</seg>
					<seg id="b.ACT.14.17" type="verse">
						Aga nau' wae, uma nalipo' mpowai' -ta tanda-tanda to mpakanoto-taka karia-na Alata'ala. Nawai' -ta wori' nyala pewai' to lompe': nawai' -ta uda ngkai langi', napopowua' hinu'a-ta hi tempo-na. Nawai' -ta pongkoni', nawai' -ta kagoea' nono.&quot;
					</seg>
					<seg id="b.ACT.14.18" type="verse">
						Nau' wae-mi lolita-ra Paulus pai' Barnabas hi ntodea, aga mokoro lia-pidi mpotagi-ra bona neo' -ra mpokeni pepue' -ra hi hira'.
					</seg>
					<seg id="b.ACT.14.19" type="verse">
						Uma mahae ngkai ree, ba hangkuja dua to Yahudi to ngkai ngata Antiokhia pai' Ikonium rata hi Listra, doko' mpo'ewa Paulus. Mpo'ukei' -ra ntodea hi Listra bona hira' wo'o doko' mpo'ewa-i. Oti toe, hilou-ramo mpowatuhi-i pai' -i radii' hilou hi mali ngata pai' rapalahii-mi hi retu, ra'uli' -rawo mate-imi.
					</seg>
					<seg id="b.ACT.14.20" type="verse">
						Ntaa' we'i, bula-ra topetuku' Yesus mokore ntololikia-na, muu-mule' memata-imi, pai' -i kaliliu mesua' hi rala ngata. Kamepulo-na, hilou-imi dohe Barnabas hi ngata Derbe.
					</seg>
					<seg id="b.ACT.14.21" type="verse">
						Hi Derbe, Paulus pai' Barnabas mpoparata wo'o Kareba Lompe', alaa-na wori' tauna jadi' topetuku' Yesus. Ngkai ree, nculii' -ramo hilou hi ngata Listra, pai' ngkai ree hilou hi Ikonium, kaliliu wo'o hi ngata Antiokhia tana' Pisidia.
					</seg>
					<seg id="b.ACT.14.22" type="verse">
						Hi butu ngata to rakahiloui toe, rarohoi nono-ra topetuku' Yesus, ra'uli' -raka: &quot;Neo' tabahakai mepangala' hi Pue' Yesus, apa' kita' to jadi' ntodea-na Alata'ala kana mporata kaparia ncala', aga hi eo mpeno mo'oha' -ta dohe-na hi rala Kamagaua' -na.&quot;
					</seg>
					<seg id="b.ACT.14.23" type="verse">
						Hi butu ngata to rakahiloui toe, Paulus pai' Barnabas mpo'ongko' tauna to jadi' pangkeni to mpototu'ai topetuku' Yesus hi ria. Mopuasa' pai' mosampaya-ra, merapi' bona Pue' mpewili' -ra, apa' Hi'a-wadi poncarumakaa-ra.
					</seg>
					<seg id="b.ACT.14.24" type="verse">
						Oti toe, Paulus pai' Barnabas mpokaliliu pomako' -ra ntara hi tana' Pisidia rata hi tana' Pamfilia.
					</seg>
					<seg id="b.ACT.14.25" type="verse">
						Ngkai ree-ra mpokeni Lolita Alata'ala hi ngata Perga, pai' lako' mana'u-ra hilou hi wiwi' tahi' rata hi ngata Atalia.
					</seg>
					<seg id="b.ACT.14.26" type="verse">
						Hudu-mi pobago-ra mpokeni Kareba Lompe' hi ngata-ngata toe. Toe pai' mehawi' kapal-ramo nculii' hilou hi ngata Antiokhia hi tana' Siria. Apa' ngkai ngata Antiokhia toe-mi pontepu'ua pomako' -rae wengi, pai' topetuku' Yesus to hi Antiokhia toe-ramo wengi to mposampayai-ra pai' merapi' bona Alata'ala mpewili' -ra hante kabula rala-na bula-ra mpobago bago to lako' hudu rapobago toe.
					</seg>
					<seg id="b.ACT.14.27" type="verse">
						Karata-ra hi Antiokhia toe, rarumpu-ramo hawe'ea topepangala' hi Pue' Yesus, pai' ratutura-raka hawe'ea to nababehi Alata'ala hi pomakoa' -ra. Ralolita wo'o beiwa Alata'ala mpobea-raka ohea bona tauna to bela-ra to Yahudi mepangala' wo'o-ra-rawo hi Yesus.
					</seg>
					<seg id="b.ACT.14.28" type="verse">
						Jadi', Paulus pai' Barnabas, mahae hala' -ra tida hi ngata toe dohe topetuku' Yesus.
					</seg>
				</div>
				<div id="b.ACT.15" type="chapter">
					<seg id="b.ACT.15.1" type="verse">
						Ria ba hangkuja dua to Yahudi ngkai Yudea to mepangala' -mi hi Pue' Yesus, hilou hi ngata Antiokhia. To Yahudi toera mpotudui' topetuku' Yesus hi Antiokhia, ra'uli' -raka: &quot;Ane uma-koi ratini' ntuku' ada to hi rala Atura Musa, bate uma-koi mpai' tebahaka ngkai huku' jeko' -ni!&quot;
					</seg>
					<seg id="b.ACT.15.2" type="verse">
						Uma mowo pe'ewa-ra Paulus pai' Barnabas mpobaro tudui' -ra toe. Ka'omea-na, to Kristen to hi Antiokhia mpo'uli': &quot;Agina tasuro ba hangkuja dua doo-ta hilou hi Yerusalem, mpobua' kara-kara toe hi suro Pue' Yesus pai' totu'a ntani' -na.&quot; To rasuro hilou toe, hira' Paulus, Barnabas, pai' ba hangkuja dua to ntani' -na.
					</seg>
					<seg id="b.ACT.15.3" type="verse">
						Jadi', to Kristen to hi Antiokhia mpobawa-ra rata hi mali ngata. Ngkai ree, mako' -ramo hilou mpotoa' Yerusalem. Hi pomakoa' -ra tohe'e, mpotara tana' Fenisia pai' Samaria, pai' halengko ohea ratutura beiwa tauna to bela-ra to Yahudi medea ngkai jeko' -ra pai' mepangala' hi Pue' Yesus. Kareba tohe'e mpakagoe' nono-ra hawe'ea ompi' hampepangalaa'.
					</seg>
					<seg id="b.ACT.15.4" type="verse">
						Rata mpu'u-ramo hi Yerusalem, to Kristen hi ria hante suro Pue' Yesus pai' totu'a ntani' -na mpotarima lompe' -ra. Ngkai ree, Paulus pai' Barnabas mpotutura-raka hawe'ea to nababehi Alata'ala hi pomakoa' -ra wengi mpokeni Kareba Lompe' hi tauna to bela-ra to Yahudi.
					</seg>
					<seg id="b.ACT.15.5" type="verse">
						Aga ria wo'o ba hangkuja dua to Parisi to mepangala' -mi hi Pue' Yesus. Pokore-rami to Parisi toera, ra'uli': &quot;Tauna to bela-ra to Yahudi tetura, uma hono' ane mepangala' -ra hi Yesus-wadi. Kana ratini' wo'o-ra pai' rahubui mpotuku' Atura Musa.&quot;
					</seg>
					<seg id="b.ACT.15.6" type="verse">
						Toe pai' morumpu-ramo suro Pue' Yesus pai' totu'a ntani' -na, mpohurai kara-kara toe.
					</seg>
					<seg id="b.ACT.15.7" type="verse">
						Mahae lia-ra momewai' ngkalolita. Ngkai ree, Petrus mokore pai' na'uli': &quot;Ompi' -ompi', ni'inca moto ba hangkuja mpae to liu, aku' napelihi Alata'ala ngkai laintongo' -ta, nahubui-a mpokeni Kareba Lompe' hi tauna to bela kita' to Yahudi. Ra'epe mpu'u-mi Kareba Lompe', pai' mepangala' -ramo hi Yesus.
					</seg>
					<seg id="b.ACT.15.8" type="verse">
						Pai' Alata'ala to mpotiroi nono manusia', mpotarima tauna to bela-ra to Yahudi toera. Ta'inca kanatarima-ra, apa' nawai' -ra Inoha' Tomoroli', hibalia hewa to nawai' -taka kita' toi-e.
					</seg>
					<seg id="b.ACT.15.9" type="verse">
						Kita' to Yahudi pai' hira' to bela-ra to Yahudi, uma napoposisala. Napakaroli' nono-ra apa' mepangala' -ramo hi Yesus.
					</seg>
					<seg id="b.ACT.15.10" type="verse">
						Jadi' ompi' -ompi', napa-di pai' doko' ta'ewa patuju-na Alata'ala-e? Napa pai' doko' tapopokoloi-raka tauna to bela-ra to Yahudi parenta pai' palia to motomo lia? Bangku' ntu'a-ta-hawoe, duu' rata hi kita' toi-e lau, uma takulei' mpotuku' hawe'ea parenta pai' palia tetu-e!
					</seg>
					<seg id="b.ACT.15.11" type="verse">
						Uma-ta tebahaka ngkai huku' jeko' -ta hi kampotuku' -ta parenta pai' palia hewa tetu. Taparasaya kamporata-ta kalompea' muntu' ngkai kabula rala-na Pue' Yesus-wadi. Wae wo'o-rawo hira'.&quot;
					</seg>
					<seg id="b.ACT.15.12" type="verse">
						Kahudu-na Petrus mololita, hawe'ea tauna to morumpu toera, mengkalino-ra-wadi mokanono. Oti toe, rape'epei wo'o-pi lolita-ra Barnabas pai' Paulus, mpololita tanda mekoncehi pai' anu mobaraka' to rababehi hante kuasa Alata'ala bula-ra mpokeni Kareba Lompe' hi tauna to bela-ra to Yahudi.
					</seg>
					<seg id="b.ACT.15.13" type="verse">
						Hudu lolita-ra Barnabas pai' Paulus, na'uli' -mi Yakobus: &quot;Ompi' -ompi', pe'epei-ka-kuwo lolita-ku.
					</seg>
					<seg id="b.ACT.15.14" type="verse">
						Ta'epe-mi we'i lolita-na Simon, mpo'uli' -taka beiwa lomo' -na Alata'ala mpopohiloi ahi' -na hi tauna to bela-ra to Yahudi, napelihi ngkai laintongo' -ra tauna to napajadi' ntodea-na.
					</seg>
					<seg id="b.ACT.15.15" type="verse">
						Toe hibalia hante lolita-ra nabi owi, apa' ria nabi owi to mpolowa kanakio' -ra Alata'ala tauna to bela-ra to Yahudi jadi' ntodea-na. Moni-na hewa toi:
					</seg>
					<seg id="b.ACT.15.17" type="verse">
						Na'uli' Pue' Ala: `Oti mpai' toe, nculii' moto-a tumai mpokinomo-ra muli to Yahudi to naparentai Daud owi. Kupoka'ahi' -ra pai' kuwangu nculii' kamagaua' -na Daud. Ngkai ree mpai', tau ntani' -na wo'o mpopali' -a. Hawe'ea tauna to bela-ra to Yahudi, to kukio' jadi' ntodea-ku, bate tumai-ra hi Aku'.'
					</seg>
					<seg id="b.ACT.15.18" type="verse">
						Wae-mi ponguli' Pue' to mpakanoto patuju-na ngkai owi.&quot;
					</seg>
					<seg id="b.ACT.15.19" type="verse">
						Napokaliliu Yakobus lolita-na, na'uli': &quot;Jadi' ompi' -ompi', toi-mi lolita-ku. Neo' -ta-hawo mpakasusa' -ra to bela-ra to Yahudi to mengkoru-mi hi Alata'ala. Neo' tapewuku-ra mpotuku' Atura Musa.
					</seg>
					<seg id="b.ACT.15.20" type="verse">
						Sampale-wadi, agina ta'uki' sura, taperapi' bona neo' -ra mpokoni' pongkoni' to rapopepue' hi pinotau, neo' ngkoni' raa' pai' neo' ngkoni' bau' to uma ralali ncala' raa' -na. Pai' ta'uli' wo'o-raka bona neo' -ra mogau' sala' hante toronaa ba hante tobine doo.
					</seg>
					<seg id="b.ACT.15.21" type="verse">
						Taperapi' bona ratuku' hawa' -hawa' toe, bona hintuwu' -ra hante to Yahudi. Apa' ngkai owi, to Yahudi hiapa-apa mpobasa Buku Atura Musa butu Eo Sabat hi tomi posampayaa. Pai' hawa' -hawa' toe raparata-raka hi butu ngata po'ohaa' -ra.&quot;
					</seg>
					<seg id="b.ACT.15.22" type="verse">
						Kahudu-na pololita Yakobus toe, suro-suro Pue' Yesus pai' totu'a ntani' -na hante hawe'ea topepangala' hi Pue' Yesus to morumpu toera mpokahibaliai kabotu' -ra, ra'uli': &quot;Agina tapelihi ba hangkuja dua doo-ta, tasuro-ra hilou hi Antiokhia dohe Paulus pai' Barnabas, mpokeni kabotu' lolita-ta.&quot; Jadi', rapelihi mpu'u-mi rodua tauna. Hanga' -na to hadua, Silas. Pai' hanga' -na to hadua, Yudas, to rahanga' wo'o Barsabas. To rodua toera, tauna to rabila' hawe'ea ompi' hampepangalaa'.
					</seg>
					<seg id="b.ACT.15.23" type="verse">
						Oti toe, suro Pue' Yesus mpo'uki' kabotu' lolita-ra hi rala sura, pai' ratonu hi Silas pai' Yudas bona rakeni hilou hi Antiokhia. Moni-na hewa toi: &quot;Kai' suro Pue' Yesus pai' totu'a to Kristen to hi rehe'i to nipo'ompi' hi rala Pue' Yesus, mpopakatu sura toi hi ompi' -ompi' to bela-koi to Yahudi to hi ngata Antiokhia, hi tana' Siria pai' Kilikia. Wori' tabe!
					</seg>
					<seg id="b.ACT.15.24" type="verse">
						&quot;Ria ki'epe ba hangkuja dua-ra ngkai kai' hi rehe'i tilou mpaka'ingu' -koi pai' mpolengo pepangala' -ni hante tudui' -ra. Jadi', bona ni'inca: bela-kaiwo kai' to mposuro-ra.
					</seg>
					<seg id="b.ACT.15.27" type="verse">
						Toe pai' mohawa' -makai hi rehe'i hante hanono lau, mpopelihi rodua doo-kai to kihubui tilou. To kihubui tilou, ompi' -ta Yudas pai' Silas. Hira' to rodua toera-damo mpai' to mpo'uli' -kokoi hante wiwi-ra moto napa to ki'uki' hi rala sura toi. Yudas pai' Silas toe, kihubui tilou hidohea hante Barnabas pai' Paulus to kipoka'ahi'. Barnabas pai' Paulus tohe'ira, tauna to mpotonu-mi katuwu' -ra hi Pue' -ta, Yesus Kristus, bona mpopalele hanga' -na.
					</seg>
					<seg id="b.ACT.15.28" type="verse">
						&quot;Ompi' -ompi', toi-mi kabotu' to kirata ntuku' konoa Inoha' Tomoroli', pai' to kipokono wo'o-kaiwo, kai' pangkeni-ni, bona neo' -koi rapakasusa' hante wori' nyala parenta. Uma-koi rapewuku mpotuku' Atura Musa. Toi-wadi to paraluu ki'uli' -kokoi:
					</seg>
					<seg id="b.ACT.15.29" type="verse">
						Kiperapi' bona neo' -koi mpokoni' pongkoni' to rapopepue' hi pinotau. Neo' ngkoni' raa', pai' neo' ngkoni' bau' to uma ralali ncala' raa' -na. Pai' neo' mogau' sala' hante toronaa ba hante tobine doo. Ane nipokalaa-damo katuwu' -ni ngkai hawe'ea toe, hono' -mi. Hudu rei-mi ulu lolita-kai.&quot;
					</seg>
					<seg id="b.ACT.15.30" type="verse">
						Ka'oti-ra mositabe, me'ongko' mpu'u-ramo to rasuro toera hante Paulus pai' Barnabas hilou hi ngata Antiokhia. Karata-ra hi Antiokhia toe, rarumpu-ramo hawe'ea topepangala' hi Pue' Yesus pai' ratonu-miraka sura to rakeni ngkai Yerusalem.
					</seg>
					<seg id="b.ACT.15.31" type="verse">
						Karabasa-na hi ntodea sura toe, goe' -ramo omea, apa' ihi' -na mpotanta'u nono-ra.
					</seg>
					<seg id="b.ACT.15.32" type="verse">
						Oti toe, Yudas pai' Silas mololita moloe wo'o-ra-rawo, mporohoi nono ompi' hampepangalaa' -ra pai' mparesai' -ra bona tida-ra mepangala' hi Pue', apa' hira' roduaa nabi to mpoparata Lolita Pue' Ala.
					</seg>
					<seg id="b.ACT.15.33" type="verse">
						Ba hangkuja mengi-ramo tida hi Antiokhia, pai' oti toe rapope'ongko' -ramo nculii' hilou hi Yerusalem. Ra'uli' to Antiokhia toera, mpo'uli' -raka Silas pai' Yudas: &quot;Pelompehi hi ohea. Parata-kaka-kaiwo tabe-kai hi suro Pue' Yesus to mpohubui-koi tumai.&quot; ((
					</seg>
					<seg id="b.ACT.15.34" type="verse">
						Aga Silas-hana, na'uli': &quot;Ko'ia-a ulu nculii' hilou hi Yerusalem. Hi rehe'i-a ulu hi Antiokhia.&quot;))
					</seg>
					<seg id="b.ACT.15.35" type="verse">
						Ane Paulus pai' Barnabas, mahae hala' -ra-rana hi Antiokhia, mpotudui' tauna pai' mpoparata Lolita Pue', hante wori' tau ntani' -na.
					</seg>
					<seg id="b.ACT.15.36" type="verse">
						Ngkai ree, na'uli' Paulus hi Barnabas: &quot;Nculii' -tamo hilou mpencuai' ompi' -ompi' hampepangalaa' -ta hi butu-butu ngata to tatara-mi wengi mpokeni Lolita Pue', bona tahilo kababeiwa-na pepangala' -ra.&quot;
					</seg>
					<seg id="b.ACT.15.37" type="verse">
						Barnabas doko' ngkeni Yohanes Markus hi pomakoa' -ra toe,
					</seg>
					<seg id="b.ACT.15.38" type="verse">
						tapi' Paulus mpo'uli': &quot;Neo', apa' napalahii-ta wengi hi tana' Pamfilia, ko'ia hudu bago-ta.&quot;
					</seg>
					<seg id="b.ACT.15.39" type="verse">
						Ngkai ree, momehono' -ramo Paulus pai' Barnabas, alaa-na mogaa' -ramo. Barnabas mpo'ala' Markus napodohe, pai' -ra mpohawi' kapal hilou hi tana' Siprus.
					</seg>
					<seg id="b.ACT.15.40" type="verse">
						Paulus mpelihi Silas napo'ema', pai' -ra me'ongko' -rawo. Pai' ompi' -ompi' hampepangalaa' -ra hi ngata Antiokhia mpope'ongko' -ra hante mosampaya, bona Alata'ala mpewili' -ra hante kabula rala-na hi pomakoa' -ra.
					</seg>
					<seg id="b.ACT.15.41" type="verse">
						Paulus pai' Silas mpodaoi' tana' Siria pai' Kilikia, mporohoi nono-ra topepangala' hi Pue' Yesus to hi ria.
					</seg>
				</div>
				<div id="b.ACT.16" type="chapter">
					<seg id="b.ACT.16.1" type="verse">
						Paulus mpokaliliu pomako' -na hilou hi ngata Derbe pai' Listra. Hi ngata toe, ria hadua topepangala' hi Yesus, hanga' -na Timotius. Tina-na, to Yahudi to mepangala' wo'o-mi-hawo hi Yesus. Aga tuama-na to Yunani.
					</seg>
					<seg id="b.ACT.16.2" type="verse">
						Timotius toei, tauna to rabila' hawe'ea ompi' hampepangalaa' -na hi ngata Listra pai' Ikonium.
					</seg>
					<seg id="b.ACT.16.3" type="verse">
						Konoa Paulus bona Timotius hilou dohe-na hi pomakoa' -na mpokeni Kareba Lompe'. Toe pai' natini' -i ulu ntuku' Atura Musa. Patuju-na mpotini' -i toe, bona to Yahudi mpotarima-i, apa' hawe'ea to Yahudi hi tana' toe mpo'inca Katoyunani-na tuama-na.
					</seg>
					<seg id="b.ACT.16.4" type="verse">
						Ngkai ree, me'ongko' wo'o-ramo Paulus pai' doo-na, pai' hi butu ngata to ratara, raparata oa' hi topetuku' Yesus kabotu' lolita suro Pue' Yesus pai' totu'a hi Yerusalem wengi. Pai' ratudui' -ra bona mpotuku' hawa' -hawa' to rapakatantu-mi toe.
					</seg>
					<seg id="b.ACT.16.5" type="verse">
						Ngkai ree, karoo-rohoa pepangala' -ra topepangala' hi Pue' Yesus hi ngata toe, pai' butu eo-na kawoo-woria' tauna to mepangala'.
					</seg>
					<seg id="b.ACT.16.6" type="verse">
						Inoha' Tomoroli' uma mpiliu-ra Paulus pai' doo-na mpoparata Lolita Pue' Ala hi propinsi Asia. Toe pai' rabalii' -mi patuju-ra, pai' hilou-ramo mpodaoi' tana' Frigia pai' Galatia.
					</seg>
					<seg id="b.ACT.16.7" type="verse">
						Karata-ra hi sipa' tana' Misia, ke kaliliu-ra hilou hi propinsi Bitinia, aga Inoha' Yesus mpotagi-ra, neo' hilou hi ria.
					</seg>
					<seg id="b.ACT.16.8" type="verse">
						Toe pai' raliu tana' Misia, pai' -ra mana'u hilou hi ngata Troas to hi wiwi' tahi'.
					</seg>
					<seg id="b.ACT.16.9" type="verse">
						Hi bengi poturu-ra hi Troas, mopangila-i Paulus. Rala pangila-na tohe'e, mpohilo-i hadua tomane to ngkai propinsi Makedonia mokore hi mai, mpopetulungi, na'uli': &quot;Mai-mokoi hi Makedonia mpotulungi-ka-kaiwo!&quot;
					</seg>
					<seg id="b.ACT.16.10" type="verse">
						Hi kampohilo-na pangila-na toe, ngkarewa mpu'u-makai hilou hi tana' Makedonia toe, apa' monoto-mi hi kai' kanahubui-kai Pue' Ala mpokeni Kareba Lompe' hi ria.
					</seg>
					<seg id="b.ACT.16.11" type="verse">
						Me'ongko' -makai ngkai Troas, mpohawi' kapal hilou hi lewuto' Samotrake, pai' kamepulo-na hilou hi ngata Neapolis.
					</seg>
					<seg id="b.ACT.16.12" type="verse">
						Ngkai ree, mehompo-makai ngkai kapal, pai' -kai mako' hilou hi ngata Filipi. Filipi toe, ngata hi bagia Makedonia to lomo' -na. Wori' to Roma mo'oha' hi ngata toe. Hi ree-makai ba hangkuja mengi kahae-na.
					</seg>
					<seg id="b.ACT.16.13" type="verse">
						Hi Eo Sabat, hilou-kai hi po'ole halu' hi mali ngata, apa' ki'inca karia-na posampayaa-ra to Yahudi hi ria. Jadi', mohura-kai hante ba hangkuja dua tobine pai' kipololitai-ra.
					</seg>
					<seg id="b.ACT.16.14" type="verse">
						Ria hadua tobine to rahanga' Lidia ngkai ngata Tiatira. Lidia toei, tauna to mepue' hi Alata'ala. Pobago-na, mpobalu' kain to molei jore' to masuli' oli-na. Pue' Ala mponotohi nono-na, alaa-na natarima mpu'u-mi napa to natudui' -ki Paulus.
					</seg>
					<seg id="b.ACT.16.15" type="verse">
						Oti toe, Lidia hante tauna ihi' tomi-na, raniu' omea-ramo jadi' topetuku' Pue' Yesus. Oti-ramo raniu', nabawai-kai hilou mo'oha' hi tomi-na, na'uli' -kakai: &quot;Ane nihilo makono pepangala' -ku hi Pue' Yesus, mai-tamo hilou hi tomi-ku.&quot; Pai' napewuku-kai kana ntuku' pomperapia' -na.
					</seg>
					<seg id="b.ACT.16.16" type="verse">
						Hangkani wo'o, kahilou-kai hi posampayaa to Yahudi toe, hirua' -kai hante hadua tobine to tuwu' batua. Tobine toei, ria anitu-na. Ngkai baraka' anitu toe, ma'ala-i mpolowa napa mpai' to jadi' kako'ia-na jadi'. Maradika-na mporata wori' doi ngkai pobago-na toe.
					</seg>
					<seg id="b.ACT.16.17" type="verse">
						Tobine toei ntora mpotuku' -kai kai' Paulus, pai' ntora mejeu' -i, na'uli': &quot;Tauna tohe'ira batua Alata'ala to meliu baraka' -na ngkai hawe'ea to rapue'! Tumai-ra toi-e mpo'uli' -kokoi ohea bona tehore-koi ngkai huku' jeko' -ni.&quot;
					</seg>
					<seg id="b.ACT.16.18" type="verse">
						Rala-na ba hangkuja eo, bate toe oa' -mi lolita-na, alaa-na oha-imi Paulus mpo'epe-i. Ngkai ree, pe'ili' -nami Paulus pai' na'uli' hi anitu to mpesuai' tobine toei: &quot;Hante hanga' Yesus Kristus, palai-ko ngkai tobine tetui!&quot; Palai-na mpu'u-mi-hawo anitu toei.
					</seg>
					<seg id="b.ACT.16.19" type="verse">
						Ngkai ree, rahilo-rawo pue' -na tobine toei, ka'uma-napi ria pomporataa-ra doi. Toe pai' rahoko' -ramo hira' Paulus pai' Silas, pai' -ra radii' hilou hi topohura ngata to hi laintongo' ngata.
					</seg>
					<seg id="b.ACT.16.20" type="verse">
						Karata-ra hi topoparenta to Roma, ra'uli': &quot;Tauna tohe'ira to Yahudi, tumai-ra mpobalinai' ngata-ta.
					</seg>
					<seg id="b.ACT.16.21" type="verse">
						Mpotudui' -ra tauna mpotuku' ada to mosisala hante ada-ta. Kita' to Roma, uma-ta ma'ala mpotarima ba mpotuku' ada to hewa toe.&quot;
					</seg>
					<seg id="b.ACT.16.22" type="verse">
						Ntodea wo'o-hawo medulu mepakilu. Jadi', topoparenta toera mpehubui bona pohea-ra Paulus pai' Silas raroncu ngkai woto-ra pai' -ra raweba'.
					</seg>
					<seg id="b.ACT.16.23" type="verse">
						Wori' mela-ramo raweba', pai' oti toe ratarungku' -ramo. Ra'uli' mpo'uli' -ki kapala' tarungku': &quot;Nujaga mpu'u-rae' to rodua toera!&quot;
					</seg>
					<seg id="b.ACT.16.24" type="verse">
						Toe pai' napopesua' -ramo hi bagia tarungku' to poko hi rala-na, pai' witi' -ra ntimalia rahoo' hi kaju to motomo.
					</seg>
					<seg id="b.ACT.16.25" type="verse">
						Jadi' ngkai ree, ba ntongo' bengi-mi, Paulus pai' Silas mosampaya pai' morona' mpo'une' Alata'ala. Tauna to ratarungku' ntani' -na mpo'epe rona' -ra.
					</seg>
					<seg id="b.ACT.16.26" type="verse">
						Nto'u toe, muu-mule' ria ncorobaa linu bohe, alaa-na parawatu tarungku' toe molengo. Kaliliu mobea hawe'ea wobo', pai' mobongka moto-mi rante to rahoo' -raka hawe'ea to ratarungku'.
					</seg>
					<seg id="b.ACT.16.27" type="verse">
						Molike-imi kapala' tarungku', nahilo-hawo hawe'ea wobo' tebea-mi. Kanawute' -nami piho' -na doko' mekahunca', apa' na'uli' -hawo metibo' -ramo hawe'ea to ratarungku'.
					</seg>
					<seg id="b.ACT.16.28" type="verse">
						Kanahilo-na Paulus toe, mekio' -imi ngkai rala tarungku', na'uli': &quot;Neo' mekahunca', he'i moto-kai omea!&quot;
					</seg>
					<seg id="b.ACT.16.29" type="verse">
						Ngkai ree, kapala' tarungku' mperapi' hulu', pai' -i mokeno mesua' hi rala tarungku'. Moridi' -imi mowilingkudu mponyanyo Paulus pai' Silas.
					</seg>
					<seg id="b.ACT.16.30" type="verse">
						Nakeni-ramo hilou hi mali-na pai' na'uli' -raka: &quot;Napa-kuwo to kana kubabehi bona neo' -a mpai' rahuku'?&quot;
					</seg>
					<seg id="b.ACT.16.31" type="verse">
						Ra'uli' Paulus pai' Silas: &quot;Mepangala' -moko hi Pue' Yesus, tebahaka moto-ko mpai' ngkai huku' jeko' -nu, iko pai' tauna to hi rala tomi-nu.&quot;
					</seg>
					<seg id="b.ACT.16.32" type="verse">
						Ngkai ree, Paulus pai' Silas mpoparata Lolita Pue' hi kapala' tarungku' toei, pai' hi hawe'ea tauna to hi rala tomi-na.
					</seg>
					<seg id="b.ACT.16.33" type="verse">
						Jadi', nto'u toe kapala' tarungku' mpokeni-ra hilou hi mali-na, pai' nabohoi' webaa' -ra. Pai' hi bengi toe wo'o, hi'a hante hawe'ea tauna to hi rala tomi-na raniu' jadi' topetuku' Yesus.
					</seg>
					<seg id="b.ACT.16.34" type="verse">
						Oti toe, nakeni-ramo hilou hi tomi-na pai' -ra napokoni'. Goe' lia-ramo hantomia, apa' mepangala' -ramo hi Alata'ala.
					</seg>
					<seg id="b.ACT.16.35" type="verse">
						Kamepulo-na topoparenta to Roma mpohubui polisi hilou hi tarungku' pai' mpo'uli' -ki kapala' tarungku': &quot;Bahaka-ramo to rodua to rahoko' wengi.&quot;
					</seg>
					<seg id="b.ACT.16.36" type="verse">
						Mpo'epe toe, na'uli' -mi kapala' tarungku' toei hi Paulus pai' Silas hewa tohe'i: &quot;Rata hawa' ngkai topoparenta, mpo'uli' -ka bona rabahaka-mokoi. Jadi', hilou-mokoi, pai' pelompehi-hawo momako'.&quot;
					</seg>
					<seg id="b.ACT.16.37" type="verse">
						Aga na'uli' Paulus hi polisi toera: &quot;Kai' tohe'i to Roma-kai. Ko'ia-di rapohurai kara-kara-kai ntuku' atura poparenta Roma, ncaliu raweba' -maka-kaina hi mata ntodea pai' ratarungku'. Hiaa' wae-e lau doko' rapopalai bongo wo'o-makai. Uma-kai dota! Uli' -raka retu, bate hira' moto-rawo to tumai mpobahaka-kai.&quot;
					</seg>
					<seg id="b.ACT.16.38" type="verse">
						Nculii' -ramo-rawo polisi toera mpowoli' lolita Paulus hi topoparenta. Kara'epe-na topoparenta Katoroma-ra Paulus pai' Silas, me'eka' -ramo.
					</seg>
					<seg id="b.ACT.16.39" type="verse">
						Hilou-ramo merapi' ampu hi Paulus pai' Silas, pai' rabawa-ra hilou hi mali-na, pai' ra'uli' -raka: &quot;Agina malai-mokoi ngkai ngata-kai.&quot;
					</seg>
					<seg id="b.ACT.16.40" type="verse">
						Jadi', malai-ramo Paulus pai' Silas ngkai tarungku', pai' -ra hilou hi tomi-na Lidia. Hi ria-ra mpohirua' -raka ompi' -ompi' hampepangalaa' -ra, pai' mporohoi nono-ra. Oti toe, me'ongko' mpu'u-ramo mpalahii ngata Filipi.
					</seg>
				</div>
				<div id="b.ACT.17" type="chapter">
					<seg id="b.ACT.17.1" type="verse">
						Paulus pai' Silas mpokaliliu pomako' -ra ntara hi ngata Amfipolis pai' Apolonia, rata hi ngata Tesalonika. Hi Tesalonika toe, ria tomi posampayaa to Yahudi.
					</seg>
					<seg id="b.ACT.17.2" type="verse">
						Jadi', kahilou-na wo'o-mi Paulus hi tomi posampayaa toe hewa kabiasaa-na, pai' momewai' ngkalolita hante tauna to morumpu hi retu. Tolu mingku mometuku', hewa toe oa' pobago Paulus hi Eo Sabat.
					</seg>
					<seg id="b.ACT.17.3" type="verse">
						Mobasa-i Buku Tomoroli', napakanoto pai' nabajahi-raka batua-na, na'uli': &quot;Magau' Topetolo' to najanci Pue' Ala owi, bate kana mporata kaparia duu' -na mate, aga tuwu' nculii' moto-i. Yesus to kulolita-kokoi toi, Hi'a-mi Magau' Topetolo' to ralowa owi-e.&quot;
					</seg>
					<seg id="b.ACT.17.4" type="verse">
						Ria-ra to Yahudi to mpangala' lolita toe, pai' -ra mpotuku' Paulus pai' Silas. Wori' wo'o-ra to Yunani to mengkoru hi Pue' Ala pai' wori' wo'o tobine to bohe hanga' -ra, mepangala' wo'o-ramo-rawo hi lolita to nakeni Paulus toe.
					</seg>
					<seg id="b.ACT.17.5" type="verse">
						Aga to Yahudi to uma mepangala', mohingi' -ramo mpokahingii' -ra hira' Paulus pai' Silas. Toe pai' me'ukei' -ra mpo'ukei' tauna to dada'a to mengkalose-lose hi rala ngata. Wori' -mi to morumpu, mako' -ramo hilou mpobabehi pewongoia hi rala ngata. Pomako' -ra toe, rata hi tomi Yason, apa' hi ria po'ohaa' -ra Paulus pai' Silas. Mesua' -ramo hi rala tomi toe ke doko' mpohoko' pai' mpokeni-ra hilou hi ntodea.
					</seg>
					<seg id="b.ACT.17.6" type="verse">
						Jadi', apa' uma-ra raruai', Yason moto-mi to rakahurui. Rahoko' -i hante ba hangkuja dua topepangala' hi Yesus ntani' -na, pai' radii' -ra hilou hi topohura ngata. Rata ria, mejeu' -ra, ra'uli': &quot;Paulus pai' doo-doo-na toi-e mpaka'ingu' tauna humalili' dunia'. Hiaa' rata wo'o-ramo hi ngata-ta toi-e.
					</seg>
					<seg id="b.ACT.17.7" type="verse">
						Pai' Yason tohe'ii, natarima-ra-hana hi rala tomi-na! Hira' toe-mi to mpo'ewa hawa' Kaisar, magau' -ta hi Roma, ra'uli' karia-na magau' ntani' -na to rahanga' Yesus.&quot;
					</seg>
					<seg id="b.ACT.17.8" type="verse">
						Mpo'epe lolita-ra toe, morani' mpu'u-mi nono ntodea hante nono-ra wo'o topohura.
					</seg>
					<seg id="b.ACT.17.9" type="verse">
						Ka'omea-na, Yason pai' topepangala' hi Yesus ntani' -na rapopowaya', pai' lako' rabahaka.
					</seg>
					<seg id="b.ACT.17.10" type="verse">
						Hi bengi toe, ompi' -ompi' hampepangalaa' -ra to hi Tesalonika mpo'uli' -raka Paulus pai' Silas: &quot;Agina malai-mokoi ngkai rei.&quot; Jadi', malai mpu'u-ramo hilou hi ngata Berea. Karata-ra hi Berea, hilou-ra hi tomi posampayaa to Yahudi.
					</seg>
					<seg id="b.ACT.17.11" type="verse">
						To Yahudi to hi Berea toera, lompe' nono-ra, uma-ra hewa to hi Tesalonika. Goe' -ra mpo'epe Kareba Yesus, pai' butu eo-na rapewulihi' Buku Tomoroli' bona ra'inca ba makono lolita Paulus ba uma.
					</seg>
					<seg id="b.ACT.17.12" type="verse">
						Ka'omea-na, wori' to Yahudi toera to mepangala' -mi hi Yesus, pai' wori' to Yunani to bohe hanga' -ra, mepangala' wo'o-ramo hi Yesus, lompe' tomane lompe' tobine.
					</seg>
					<seg id="b.ACT.17.13" type="verse">
						Uma mahae ngkai ree, to Yahudi to hi ngata Tesalonika mpo'epe karata-na wo'o-mi Paulus hi Berea mpokeni Lolita Alata'ala. Toe pai' kahilou-ra wo'o-mi hi Berea. Karata-ra hi ria, ra'ukei' pai' raranii' nono ntodea.
					</seg>
					<seg id="b.ACT.17.14" type="verse">
						Jadi' ngkai ree, ompi' -ompi' hampepangalaa' -na Paulus mpesahui mpobawa-i hilou hi wiwi' tahi'. Aga Silas pai' Timotius, tida moto-ra hi Berea.
					</seg>
					<seg id="b.ACT.17.15" type="verse">
						Tauna to mpobawa Paulus toera mpobawa-i rata hi ngata Atena. Oti toe na'uli' Paulus mpo'uli' -raka: &quot;Nculii' -mokoi hilou hi Berea, pai' uli' -raka Silas pai' Timotius bona sohi' -ra tumai hi aku'.&quot;
					</seg>
					<seg id="b.ACT.17.16" type="verse">
						Bula-na Paulus mpopea-ra Silas pai' Timotius hi Atena, susa' -mi nono-na mpohilo kawori' -na pinotau to rapue' to Atena.
					</seg>
					<seg id="b.ACT.17.17" type="verse">
						Toe pai' hi tomi posampayaa, momewai' ngkalolita-i hante to Yahudi pai' tau ntani' -na to mesua' -mi agama Yahudi. Pai' butu eo-na, momewai' ngkalolita wo'o-i hante hema-hema to narua' hi rala ngata.
					</seg>
					<seg id="b.ACT.17.18" type="verse">
						Hi ngata Atena toe, ria wo'o-ra tauna to pante to mpotuku' tudui' Epikuros pai' tudui' to Stoa. Tauna to pante toera mpomehono' -ki Paulus. Ria-ra to mpotuntui' -i, ra'uli': &quot;Mpo'uli' napa-idie tauna toei-e mai? Pe'inca-na hangkedi', tapi' lolita-na wori'.&quot; Ria wo'o-ra to mpo'uli': &quot;Ba lue' doko' natudui' -ta hanga' pue' to ko'ia ta'incai,&quot; apa' hi rala tudui' -na, Paulus mpokahangai' Yesus pai' katuwu' -ra nculii' manusia' ngkai kamatea.
					</seg>
					<seg id="b.ACT.17.19" type="verse">
						Toe pai' rabawa-imi hilou hi poromua bohe to rahanga' Bulu' Areopagus, ra'uli' -ki: &quot;Doko' ki'epe-kaina tudui' -nu to bo'u tetu-e.
					</seg>
					<seg id="b.ACT.17.20" type="verse">
						Ko'ia ria ki'epei tudui' to motani' rahi hewa tetu, pai' doko' ki'inca batua-na.&quot;
					</seg>
					<seg id="b.ACT.17.21" type="verse">
						(Apa' to Atena pai' tau ntani' -na to mo'oha' hi Atena, kagoea' -ra doko' ntora mpo'epe pai' mpojarita lolita-lolita to bo'u.)
					</seg>
					<seg id="b.ACT.17.22" type="verse">
						Ngkai ree, pokore-nami Paulus hi laintongo' -ra to morumpu hi Bulu' Areopagus toe, pai' na'uli': &quot;Pue' ngata Atena! Kuhilo hi rala butu nyala pogau' -ni, mo'agama mpu'u-koi.
					</seg>
					<seg id="b.ACT.17.23" type="verse">
						Apa' bula-ku modao' hi rala ngata-ni mpohilo pepuea' -ni, kuhilo-kuwo hameha' watu pepuea' to ria ukia' -na hewa tohe'i: `Pepuea' hi Pue' to Uma Ra'incai Hanga' -na.' Jadi', pue' to uma ni'incai hanga' -na tetu-e, Hi'a-mi to kuparata-kokoi tohe'i-e.
					</seg>
					<seg id="b.ACT.17.24" type="verse">
						Alata'ala to mpajadi' dunia' hante ihi' -na omea, Hi'a-mi Pue' langi' pai' dunia'. Uma-i-hawo mo'oha' hi tomi pepuea' to nababehi manusia'.
					</seg>
					<seg id="b.ACT.17.25" type="verse">
						Uma wo'o-i merapi' tulungi hi manusia', apa' Hi'a-hana to mpowai' -ta katuwua' pai' inoha' pai' hawe'ea to taparaluu.
					</seg>
					<seg id="b.ACT.17.26" type="verse">
						Ngkai hadua tauna, napopomuli hawe'ea manusia', pai' nahubui-ta mpo'ohai' humalili' dunia'. Napakatantu ami' -mi ngkai lomo' -na sipa' tana' po'ohaa' butu negara pai' tempo poparenta-na.
					</seg>
					<seg id="b.ACT.17.27" type="verse">
						Nababehi hewa toe bona doko' ta'inca kahema-na, bona ane tapali' -i, tapohirua' mpu'u-ki. Apa' kakoo-kono-na, uma-i molaa ngkai kita' butu dua-ta.
					</seg>
					<seg id="b.ACT.17.28" type="verse">
						Hewa to ra'uli' totu'a: `Ngkai Hi'a-wadi pai' alaa-na tuwu' -ta pai' mongkale-ta pai' ria-ta hi rala dunia'.' Hibalia wo'o to na'uki' ntu'a-ni owi to pante mpobabehi rona', na'uli': `Hawe'ea-tale, ana' Alata'ala moto-ta.'
					</seg>
					<seg id="b.ACT.17.29" type="verse">
						&quot;Jadi' ompi' -ompi', apa' lawi' kita' ana' -na, uma lompe' ane Pue' Ala taponcawa lence to rababehi ngkai bulawa ba ngkai salaka' ba ngkai watu, ntuku' kapantea manusia'.
					</seg>
					<seg id="b.ACT.17.30" type="verse">
						Owi, ane mepue' -ta hi pue' to uma makono hewa tetu, uma-ta nahuku' Alata'ala. Napiri moto mata-na hi kawojoa-ta tetu. Tapi' hewa toe lau, nahubui hawe'ea manusia' hi humalili' dunia' medea ngkai jeko' -ra.
					</seg>
					<seg id="b.ACT.17.31" type="verse">
						Apa' napakatantu-mi hangkani tempo mpai', mpobotuhi-i kara-kara tauna humalili' dunia' hante kanoo-noaa' -na. Bago pompobotuhi toe mpai', natonu hi hadua tauna to napelihi ami' -mi. Tauna toei, napotuwu' nculii' ngkai kamatea, bona monoto hi hawe'ea tauna Kahi'a-na mpu'u-mi to napelihi jadi' Topobotuhi hi hawe'ea manusia'.&quot;
					</seg>
					<seg id="b.ACT.17.32" type="verse">
						Kara'epe-na lolita Paulus toe, hantongo' -ra mpotawai-i, apa' uma rapangalai' karia tauna to tuwu' nculii' ngkai kamatea. Aga ria moto wo'o-ra hantongo' to mpo'uli': &quot;Doko' tena-pidi-kai mpo'epe lolita-nu tetu.&quot;
					</seg>
					<seg id="b.ACT.17.33" type="verse">
						Oti toe, malai-imi Paulus ngkai porumpua-ra.
					</seg>
					<seg id="b.ACT.17.34" type="verse">
						Aga ria-ramo to mpotuku' -i pai' mepangala' -ramo hi Yesus. Hadua to mepangala' hi Yesus toe, hanga' -na Dionisius, pangkeni porumpua to hi Bulu' Areopagus. Ria wo'o hadua tobine to rahanga' Damaris, pai' ba hangkuja wo'o-pi to ntani' -na.
					</seg>
				</div>
				<div id="b.ACT.18" type="chapter">
					<seg id="b.ACT.18.1" type="verse">
						Oti toe, me'ongko' -imi Paulus ngkai Atena, hilou hi ngata Korintus.
					</seg>
					<seg id="b.ACT.18.2" type="verse">
						Hi Korintus toe, Paulus hirua' hante hadua to Yahudi to rahanga' Akwila. Ngata kaputua-na hi tana' Pontus. Akwila toei hante Priskila tobine-na, lako' rata wo'o-ra-rawo hi Korintus toe, apa' lako' mentoli-ra ngkai tana' Italia. Pentoli-ra ngkai tana' Italia toe, apa' ria hawa' Magau' Klaudius mpopalai hawe'ea to Yahudi ngkai ngata Roma to hi tana' Italia. Jadi', karata-na Paulus hi Korintus, hilou-i mpencuai' -ra hira' Akwila pai' Priskila,
					</seg>
					<seg id="b.ACT.18.3" type="verse">
						pai' -i mo'oha' dohe-ra. Mobago-ra hangkaa-ngkania, apa' pobago Paulus hibalia hante pobago-ra hira', mpobabehi kemah.
					</seg>
					<seg id="b.ACT.18.4" type="verse">
						Butu Eo Sabat, Paulus momewai' ngkalolita hante tauna to morumpu hi tomi posampayaa, lompe' to Yahudi lompe' to Yunani. Patuju-na doko' mponotohi nono-ra bona mepangala' -ra hi Pue' Yesus.
					</seg>
					<seg id="b.ACT.18.5" type="verse">
						Jadi', karata-ra Silas pai' Timotius ngkai propinsi Makedonia, Paulus uma-pi mobago mpobabehi kemah. Napake' hawe'ea tempo-na mpokeni Kareba Lompe' hi to Yahudi, na'uli' -raka Kayesus-na Magau' Topetolo' to najanci Alata'ala.
					</seg>
					<seg id="b.ACT.18.6" type="verse">
						Tapi' to Yahudi to hi Korintus ntora mporuge' -i. Toe pai' natonta-mi awu to mentaka' hi pohea-na, tanda kanapalahii-ra. Pai' na'uli' -raka: &quot;Ane nahuku' Alata'ala-koi, bela aku' to mpotangku! Koi' moto-koiwo! Ngkai wae lau, kupalahii-mokoi, hilou-ama mpokeni Kareba Lompe' hi tauna to bela-ra to Yahudi!&quot;
					</seg>
					<seg id="b.ACT.18.7" type="verse">
						Oti toe, malai mpu'u-imi hilou hi tomi to hi ncori tomi posampayaa toe. Pue' tomi toe, bela-i to Yahudi, aga to mepue' hi Pue' Ala. Hanga' -na Titius Yustus.
					</seg>
					<seg id="b.ACT.18.8" type="verse">
						Aga hadua pangkeni tomi posampayaa toe to rahanga' Krispus, mepangala' wo'o-i hi Pue' Yesus hante hawe'ea posantina-na. Pai' wori' wo'o to Korintus ntani' -na mpo'epe kareba to nakeni Paulus toe, duu' -na mepangala' wo'o-ramo-rawo hi Pue' Yesus, pai' -ra raniu' jadi' topetuku' -na.
					</seg>
					<seg id="b.ACT.18.9" type="verse">
						Rala-na hamengi, mopangila-i Paulus. Hi rala pangila-na toe, Pue' mpo'uli' -ki: &quot;Neo' -ko me'eka', pai' neo' nupento'oi mpoparata Lolita-ku.
					</seg>
					<seg id="b.ACT.18.10" type="verse">
						Apa' wori' mpai' tauna hi ngata toi to jadi' ntodea-ku. Aku' moto to mpodohei-ko. Uma mpai' hema to dungku pale-ra hi iko.&quot;
					</seg>
					<seg id="b.ACT.18.11" type="verse">
						Jadi' ka'omea-na, Paulus mo'oha' hi Korintus hampae ono mula, mpotudui' tauna Lolita Alata'ala.
					</seg>
					<seg id="b.ACT.18.12" type="verse">
						Nto'u Galio jadi' gubernur hi propinsi Akhaya toe, to Yahudi hintuwu' mpo'ewa Paulus. Rakeni-i hilou hi tomi pobotuhia.
					</seg>
					<seg id="b.ACT.18.13" type="verse">
						Rapakilu-i, ra'uli': &quot;Hi'a tohe'i mpotudui' tauna mpopue' Alata'ala hante tudui' to mosisala hante Atura Musa!&quot;
					</seg>
					<seg id="b.ACT.18.14" type="verse">
						Ko'ia napoka'alai Paulus mololita, na'uli' -mi Galio: &quot;Ee to Yahudi! Ane to nipakilu-ki tetu mpokahangai' petiboki-na hi atura ngata ba gau' to dada'a mpu'u, mosabara moto-a mpe'epei pangadua' -ni.
					</seg>
					<seg id="b.ACT.18.15" type="verse">
						Tapi' tohe'i-e, pomehonoa' -ni mpokahangai' lolita pai' hanga' hi atura agama-ni moto-koiwo. Wae-pi, koi' moto-koiwo to mpo'urusi tetu-e lau. Aku', oja' -a-kuna!&quot;
					</seg>
					<seg id="b.ACT.18.16" type="verse">
						Oti toe, pai' napopalai-ramo ngkai tomi pobotuhia.
					</seg>
					<seg id="b.ACT.18.17" type="verse">
						Hi mali tomi pobotuhia toe, ntodea mpohoko' Sostenes, hadua pangkeni tomi posampayaa, pai' -i raweba'. Aga Galio uma mposaile' babehia-ra toe.
					</seg>
					<seg id="b.ACT.18.18" type="verse">
						Ngkai ree, mahae-i-pidi Paulus tida hi Korintus, pai' lako' mpalakana-i hi ompi' -ompi' hampepangalaa' -na. Patuju-na doko' nculii' hilou hi tana' Siria. Jadi', hilou-imi hi wiwi' tahi' hi ngata Kengkrea. Hi ria-i mpopesongki' wuluwoo' -na, apa' ria janci-na hi Alata'ala pai' wae-mi-hawo ada to Yahudi, ane hudu-damo tempo pojanci-ra kana rasongki' wuluwoo' -ra. Oti toe, mohawi' kapal-imi hilou hi Siria, hidohea hante Priskila pai' Akwila.
					</seg>
					<seg id="b.ACT.18.21" type="verse">
						Hi pomakoa' -ra toe, mehani-ra hi ngata Efesus, pai' Paulus hilou hi tomi posampayaa pai' momewai' ngkalolita hante to Yahudi to morumpu hi ria. Raperapi' -i bona mahae hala' -i dohe-ra, tapi' uma-i dota. Sampale-di hinto'u pe'ongko' -na, na'uli' -raka: &quot;Ane napokono Alata'ala, nculii' moto-a mpai' tumai hi rehe'i.&quot; Priskila pai' Akwila, tida-ramo-rana hi Efesus, tapi' Paulus mpokaliliu pomako' -na, mpohawi' kapal hilou hi tana' Siria.
					</seg>
					<seg id="b.ACT.18.22" type="verse">
						Rata mpu'u-imi hi ngata Kaisarea hi tana' Siria, hilou ncala' -i hi Yerusalem mpotabe topepangala' hi Pue' Yesus to hi ria, pai' lako' hilou-idi hi ngata Antiokhia.
					</seg>
					<seg id="b.ACT.18.23" type="verse">
						Ba hangkuja eo-i hi Antiokhia, pai' me'ongko' wo'o-imi hilou hi tana' Galatia pai' Frigia, bona mporohoi pepangala' -ra topetuku' Pue' Yesus hi ria.
					</seg>
					<seg id="b.ACT.18.24" type="verse">
						Nto'u Priskila pai' Akwila hi Efesus, rata wo'o hi ria hadua to Yahudi, hanga' -na Apolos. Ngata kaputua-na, Aleksandria. Pante lia-i mololita, pai' na'inca lia ihi' Buku Tomoroli'.
					</seg>
					<seg id="b.ACT.18.25" type="verse">
						Oti wo'o-imi ratudui' tutura-na Pue' Yesus. Jadi', karata-na hi Efesus, metudui' -i hante nono-na mpu'u, mpotudui' tauna tutura Yesus hante kanoto-noto-na. Aga ko'ia na'incai omea tudui' -na Yesus, lako' peniu' Yohanes Topeniu' -pidi to na'inca.
					</seg>
					<seg id="b.ACT.18.26" type="verse">
						Nto'u toe, natepu'u wo'o-mi mololita hi tomi posampayaa to Yahudi hante uma ria ka'ekaa' -na. Kara'epe-na Priskila pai' Akwila lolita Apolos toe, rapo'ema' -i hilou hi tomi-ra, pai' ranotohi tena-ki patuju-na Alata'ala mpohore manusia' ngkai huku' jeko' -ra hante petolo' -na Pue' Yesus.
					</seg>
					<seg id="b.ACT.18.27" type="verse">
						Oti toe, ria patuju-na Apolos doko' hilou hi propinsi Akhaya. Pai' ompi' -ompi' hampepangalaa' -na hi Efesus mpotulungi-i: rapakatu sura hilou hi hingka topepangala' -ra hi Akhaya bona ratarima lompe' -i Apolos. Jadi', rata mpu'u-imi Apolos hi Akhaya, pai' tudui' -na mpokeni wori' rasi' hi hawe'ea tauna to mepangala' -mi hi Pue' Yesus sabana kabula rala-na Alata'ala.
					</seg>
					<seg id="b.ACT.18.28" type="verse">
						Apolos momewai' ngkalolita hante to Yahudi hi mata ntodea, pai' nadagi-ra apa' motede' mpu'u pololita-na. Nabasa-raka ihi' Buku Tomoroli', pai' ngkai lolita Buku Tomoroli' toe napakanoa' Kayesus-na Magau' Topetolo' to najanci Alata'ala.
					</seg>
				</div>
				<div id="b.ACT.19" type="chapter">
					<seg id="b.ACT.19.1" type="verse">
						Bula-na Apolos hi Korintus, Paulus modao' mpotara ngata to hi bulu' -na hi Asia Kedi', pai' lako' mana'u-idi hilou hi ngata Efesus. Hi ria-i hirua' hante ba hangkuja dua topetuku' Alata'ala.
					</seg>
					<seg id="b.ACT.19.2" type="verse">
						Napekune' -ra, na'uli': &quot;Ria-mokoi mporata Inoha' Tomoroli' kamepangala' -nie?&quot; Ratompoi': &quot;Ko'ia-hana! Ko'ia ria ki'epei karia-na Inoha' Tomoroli' tetu-e.&quot;
					</seg>
					<seg id="b.ACT.19.3" type="verse">
						Napekune' tena Paulus, na'uli': &quot;Ane wae, raniu' -koi ntuku' tudui' hema?&quot; Ratompoi': &quot;Ntuku' tudui' -na Yohanes Topeniu'.&quot;
					</seg>
					<seg id="b.ACT.19.4" type="verse">
						Ngkai ree, na'uli' Paulus mpo'uli' -raka: &quot;Peniu' -na Yohanes-le, tanda kamedea-ta ngkai jeko' -ta. Aga bula-na Yohanes meniu' tohe'e, na'uli' -raka to Yahudi bona kana mepangala' -ra hi tauna to rata ngkabokoa' ngkai hi'a, hanga' -na Yesus.&quot;
					</seg>
					<seg id="b.ACT.19.5" type="verse">
						Kara'epe-na toe, raniu' -ramo jadi' topetuku' Pue' Yesus.
					</seg>
					<seg id="b.ACT.19.6" type="verse">
						Kanajama-ra Paulus, pehompo-nami Inoha' Tomoroli' hi tauna toera, alaa-na mololita-ramo hante basa to nawai' -raka Inoha' Tomoroli', pai' -ra mpohowa' lolita to ngkai Alata'ala.
					</seg>
					<seg id="b.ACT.19.7" type="verse">
						Kawori' -ra toe, ba ria hampulu' rodua-ra.
					</seg>
					<seg id="b.ACT.19.8" type="verse">
						Bula-na Paulus hi ngata Efesus toe, hilou oa' -i hi tomi posampayaa to Yahudi. Rala-na tolu mula, mololita-i hante uma ria ka'ekaa' -na, momewai' ngkalolita hante tauna to morumpu hi ree. Natudui' -ra beiwa ohea-na jadi' ntodea-na Alata'ala hi rala Kamagaua' -na, nanotohi nono-ra pai' nabawai-ra bona mepangala' -ra hi Yesus.
					</seg>
					<seg id="b.ACT.19.9" type="verse">
						Aga ria ba hangkuja dua to motu'a nono-ra, uma-ra dota mepangala'. Hi rala poromua-ra, rasapuaka Tudui' Pue' Yesus. Jadi', Paulus pai' topetuku' Pue' Yesus uma-pi moromu hi tomi posampayaa toe. Malai-ramo hilou moromu hi tomi-na Tiranus. Tomi Tiranus toe, tomi bohe to biasa rapake' hewa tomi poromua. Butu eo-na Paulus momewai' ngkalolita hante tauna to moromu hi ree.
					</seg>
					<seg id="b.ACT.19.10" type="verse">
						Toe bago-na rala-na rompae, duu' -na hawe'ea tauna to hi propinsi Asia, lompe' to Yahudi lompe' to bela-ra to Yahudi, mpo'epe-ramo Lolita Pue'.
					</seg>
					<seg id="b.ACT.19.11" type="verse">
						Bula-na Paulus hi Efesus toe, Alata'ala mpowai' -i kuasa mpobabehi tanda to mekoncehi lia.
					</seg>
					<seg id="b.ACT.19.12" type="verse">
						Bangku' lenco ba abe' to napake' Paulus, ane rakeni hilou hi topeda', hangaa mo'uri' -ramo, pai' ane ria seta to mpobalinai' -ra, metibo' wo'o-ra-rawo.
					</seg>
					<seg id="b.ACT.19.14" type="verse">
						Nto'u toe, ria wo'o hi Efesus ba hangkuja dua to Yahudi to modao' -dao' mpopalai seta to mpesuai' tauna. Ngkai hira' toe, ria pitu tomane, paka' ana' imam pangkeni to rahanga' Skewa. Hangkani, to pitu toera mperao mpopalai seta ngkai hadua tauna hante mpokahangai' hanga' Pue' Yesus. Ra'uli': &quot;Hante hanga' Yesus to nakeni Paulus, palai-ko!&quot;
					</seg>
					<seg id="b.ACT.19.15" type="verse">
						Hampetompoi' seta toei: &quot;Ane Yesus ku'inca moto-i, Paulus ku'inca wo'o-i. Hiaa' koi', hema wo'o-ko-koiwo!&quot;
					</seg>
					<seg id="b.ACT.19.16" type="verse">
						Ngkai ree, pengkalitadi-nami tauna to napesuai' seta toe, hilou mpo'uko' -ra. Uma radadahi mpo'ewa-i, apa' parimuku mpu'u-i. Petibo' -rami ngkai rala tomi, weho pai' putu lawa-ramo, apa' pohea-ra oti nagani' -gani'.
					</seg>
					<seg id="b.ACT.19.17" type="verse">
						Hawe'ea tauna to mo'oha' hi Efesus, lompe' to Yahudi lompe' to bela-ra to Yahudi, mpo'epe to jadi' tohe'e. Toe pai' me'eka' -ra, pai' hanga' Yesus rapomobohe.
					</seg>
					<seg id="b.ACT.19.18" type="verse">
						Ngkai ree wo'o, wori' -mi topepangala' hi Yesus mpangaku' hi mata ntodea babehia-ra to uma tumotoa.
					</seg>
					<seg id="b.ACT.19.19" type="verse">
						Wori' -ra to ria pake' -ra mpokeni buku-buku pake' -ra, rarumpu pai' rasuwe hi mata ntodea. Oli buku pake' -ra tohe'e ane rarumpu, ria nte lima mpulu' ncobu doi pera'.
					</seg>
					<seg id="b.ACT.19.20" type="verse">
						Jadi', ngkai kajadia' to mobaraka' hewa toe, kawoo-woria' tauna to mpo'epe Lolita Pue', pai' kawoo-woria' to mepangala'.
					</seg>
					<seg id="b.ACT.19.21" type="verse">
						Timpaliu-mi to jadi' toe, Paulus mopatuju hilou hi propinsi Makedonia pai' Akhaya, pai' oti toe doko' hilou-i hi ngata Yerusalem. Na'uli' wo'o: &quot;Oti-a mpai' ngkai Yerusalem, kana hilou-a hi ngata Roma.&quot;
					</seg>
					<seg id="b.ACT.19.22" type="verse">
						Ngkai ree, nahubui-mi rodua topobago-na hilou meri'ulu hi Makedonia. Hanga' -ra, Timotius pai' Erastus. Aga Paulus moto, ria-i-pidi-hana hi propinsi Asia.
					</seg>
					<seg id="b.ACT.19.23" type="verse">
						Nto'u toe, wori' tauna mpobabehi pewongoia hi ngata Efesus sabana Tudui' Pue' Yesus. Hewa toi tutura-na:
					</seg>
					<seg id="b.ACT.19.24" type="verse">
						Hi Efesus toe, ria hadua tomane to pante mpobabehi rewa ngkai salaka', hanga' -na Demetrius. Pobago-na mpobabehi too-tomia ngkai salaka' to molence tomi pepuea' hi anitu to rahanga' Dewi Artemis. Ngkai pobago-na tohe'e, hi'a pai' topobago-na mporata doi uma hangke-ngkedi'.
					</seg>
					<seg id="b.ACT.19.25" type="verse">
						Rala-na ha'eo, narumpu-ramo doo-doo hampobagoa-na hante topobago pante salaka' ntani' -na, pai' na'uli' -raka: &quot;Ompi' -ompi', ni'inca moto-mi, ngkai bago-ta tohe'i wori' lia pomporataa-ta.
					</seg>
					<seg id="b.ACT.19.26" type="verse">
						Hiaa' nihilo pai' ni'epe-mi-koiwo napa to nababehi tauna to rahanga' Paulus toei lou. Na'uli' lence to rababehi manusia', uma natao rapue'. Wori' -mi tauna to nabawai, duu' -na mepangala' -ramo hi tudui' -na tetu. Uma muntu' hi Efesus, neo' hi humalili' propinsi Asia, bate wae wo'o.
					</seg>
					<seg id="b.ACT.19.27" type="verse">
						Jadi' ompi' -ompi', me'eka' -ta, nee-neo' mpai' uma-pi hema to dota mpo'oli lence-lence to tababehi ngkai salaka'. Uma muntu' toe, tapi' meka' ba lue' tomi pepuea' -ta hi Artemis wo'o uma-pi rasaile', duu' -na uma-pi rabila' hanga' Artemis to mobaraka' lia. Bo anitu-ta toe to rapue' hawe'ea tauna hi Asia pai' hi humalili' dunia'.&quot;
					</seg>
					<seg id="b.ACT.19.28" type="verse">
						Kara'epe-na lolita Demetrius toe, moroe-ramo, pai' -ra ntora mogora: &quot;Une' -imi Artemis, anitu-ta to Efesus!&quot;
					</seg>
					<seg id="b.ACT.19.29" type="verse">
						Pewongoia tohe'e ngkenele hobo' hi rala ngata. Ngkai ree, mo'iko-ra ntodea hilou hi tomi poromua bohe to hi rala ngata. Rahoko' -ramo Gayus pai' Aristarkhus, pai' -ra rakeni hilou dohe-ra hi tomi poromua toe. Gayus pai' Aristarkhus toe, rodua to Makedonia to mpodohei Paulus hi pomakoa' -na.
					</seg>
					<seg id="b.ACT.19.30" type="verse">
						Paulus doko' hilou dohe-ra mesua' hi rala poromua toe. Aga topetuku' Yesus mpokorai' -i bona neo' -i hilou.
					</seg>
					<seg id="b.ACT.19.31" type="verse">
						Wae wo'o, ba hangkuja dua maradika hi propinsi Asia to mpobale-ki Paulus mpohubui tauna hilou mpo'uli' -ki bona neo' -i hilou hi poromua toe.
					</seg>
					<seg id="b.ACT.19.32" type="verse">
						Nto'u toe, uma mowo kamerodo' -ra to morumpu toera. Ria to mpo'uli' hewa toi, ria to mpo'uli' hewa tetu. To wori' -na uma mpo'incai napa pai' morumpu-ra.
					</seg>
					<seg id="b.ACT.19.33" type="verse">
						Hadua to Yahudi to rahanga' Aleksander mokore doko' mololita, apa' hi'a to rahubui to Yahudi mpololitai ntodea. Nahuka' -raka ntodea bona mengkalino-ra, apa' doko' -i mpo'uli' noa' -na.
					</seg>
					<seg id="b.ACT.19.34" type="verse">
						Ntaa' we'i, karahilo-na ntodea Katoyahudi-na, rajojo lau-mi mogora rojaa kahae-na, ra'uli': &quot;Une' -imi Artemis, anitu-ta to Efesus!&quot;
					</seg>
					<seg id="b.ACT.19.35" type="verse">
						Ka'omea-na, hadua totu'a ngata mpopengkalino-ra, pai' na'uli' -raka: &quot;Ompi' -ompi' to Efesus! Kita' to Efesus mpojampangi tomi pepuea' hi Artemis, anitu-ta to bohe lia baraka' -na. Kita' to mpotimamahi watu to moroli' to monawu' ngkai langi'. Uma hema to uma mpo'incai toe-e ompi'.
					</seg>
					<seg id="b.ACT.19.36" type="verse">
						Uma hema to mposapu toe. Toe pai' mengkalino-ta ulu, neo' -ta nakeni roe nono-ta.
					</seg>
					<seg id="b.ACT.19.37" type="verse">
						Tauna to rodua tohe'ira, nikeni-ra tumai, tapi' uma-ra-hawo mpanakoi tomi pepuea' -ta ba mporuge' hanga' anitu-ta.
					</seg>
					<seg id="b.ACT.19.38" type="verse">
						Jadi', ane Demetrius hante ema' hampobagoa-na doko' mpakilu ba hema-hema, bate kana rabua' hi topohura ngata-hawo. Ria moto tempo to rapakatantu, tempo topohura mpohurai kara-kara.
					</seg>
					<seg id="b.ACT.19.39" type="verse">
						Jadi' ompi' -ompi', ane ria-pidi kara-kara-ni, kara-kara tetu kana rapohurai hi porumpua ntuku' atura topoparenta-hana.
					</seg>
					<seg id="b.ACT.19.40" type="verse">
						Apa' napa to tababehi tohe'i-e, mekoroi' lia. Ra'uli' mpai' topoparenta Roma, porumpu-ta toi mpobabehi pe'ewaa. Pai' ane rarai' mpu'u-ta mpai', napa-mi-hawo to ta'uli', apa' uma ria huraa-ta mpobabehi poromua to merodo' tohe'i-e.&quot;
					</seg>
					<seg id="b.ACT.19.41" type="verse">
						Hudu-mi lolita totu'a ngata toei, pai' nahubui-ramo omea nculii' hilou hi tomi-ra.
					</seg>
				</div>
				<div id="b.ACT.20" type="chapter">
					<seg id="b.ACT.20.1" type="verse">
						Ora-mi pewongoia hi Efesus toe, Paulus mporumpu topetuku' Yesus pai' narohoi nono-ra. Oti toe, mpalakana-imi pai' napokaliliu-mi pomako' -na hilou hi tana' Makedonia.
					</seg>
					<seg id="b.ACT.20.2" type="verse">
						Hi pomakoa' -na toe, nakinomo-ra topetuku' Yesus pai' narohoi nono-ra hante wori' nyala paresa' -na. Ngkai ree, hilou wo'o-imi hi propinsi Akhaya, tana' -ra to Yunani.
					</seg>
					<seg id="b.ACT.20.3" type="verse">
						Mo'oha' -i hi ria tolu mula kahae-na. Timpaliu tolu mula toe, ria patuju-na mpohawi' kapal nculii' hilou hi tana' Siria. Aga nto'u toe, ria kareba to mpo'uli': to Yahudi mohawa' mpatehi-i. Toe pai' na'uli': &quot;Agina ntara hi role-na moto-a mpohulii' pomakoa' -ku hilou hi propinsi Makedonia.&quot; Jadi', hilou mpu'u-imi hi Makedonia.
					</seg>
					<seg id="b.ACT.20.4" type="verse">
						Hi pomako' -na toe, ria wo'o ba hangkuja dua doo-na to hilou dohe-na. Hanga' -na to hadua, Sopater ana' -na Pirus to ngkai Berea. Ria wo'o Aristarkhus pai' Sekundus to ngkai Tesalonika; Gayus to ngkai Derbe; Tikhikus pai' Trofimus to ngkai Asia. Pai' Timotius.
					</seg>
					<seg id="b.ACT.20.5" type="verse">
						Jadi', karata-kai hi tana' Makedonia, to pitu toera meri'ulu ngkai kai', mpopea-kai hi ngata Troas.
					</seg>
					<seg id="b.ACT.20.6" type="verse">
						Timpaliu-mi eo bohe to Yahudi to rahanga' Posusaa' Roti to Uma Raragii, mehawi' kapal-kai mpalahii ngata Filipi. Pai' lima mengi ngkai toe, hirua' nculii' -makai hante doo-kai hi Troas, pai' mo'oha' -kai hi ree hamingku kahae-na.
					</seg>
					<seg id="b.ACT.20.8" type="verse">
						Eo Mingku morumpu-kai bona ngkoni' hangkaa-ngkania hante ompi' hampepangalaa' -kai hi Troas. Tomi porumpua-kai toe, tomi to molangko. Morumpu-kai hi kamar to hi lolo-na mpu'u. Wori' lampu rasuwe. Moloe pololita-na Paulus mpololitai-ra to morumpu toe. Mololita-i duu' mentongo' bengi, apa' patuju-na me'ongko' -i kamepulo-na.
					</seg>
					<seg id="b.ACT.20.9" type="verse">
						Hi porumpua-kai toe, ria hadua kabilasa, Eutikhus hanga' -na, mohura-i hi jendela. Ngkai ka'uma-na napentoo-nto'oi Paulus metudui', tetunu' -imi kabilasa toei nculi' leta', alaa-na monawu' -imi hi tana'. Hiaa' jendela toe hi katolu duncu-na ngkai tana'. Mehompo-ramo doo-na hilou mpo'ongko' -i, rahilo-rawo mate-imi.
					</seg>
					<seg id="b.ACT.20.10" type="verse">
						Ngkai ree, mehompo-imi Paulus ngkai tomi, pai' -i motingkua' mpokupui kabilasa toei, na'uli' -raka doo-na: &quot;Neo' me'eka', tuwu' moto-i-hawo.&quot;
					</seg>
					<seg id="b.ACT.20.11" type="verse">
						Oti toe, ngkahe' nculii' -imi hilou hi tomi, mpopihe-pihe roti, pai' ngkoni' -makai hangkaa-ngkania. Mololita tena-i Paulus duu' mobaja. Oti toe, me'ongko' -imi.
					</seg>
					<seg id="b.ACT.20.12" type="verse">
						Ane kabilasa to monawu' toei we'i, tuwu' moto-i-hawo, pai' goe' lia-ra doo-na mpokeni-i hilou hi tomi-na.
					</seg>
					<seg id="b.ACT.20.13" type="verse">
						Kai', meri'ulu-makai mohawi' kapal hilou hi ngata Asos. Aga Paulus, doko' merole-i-hana hilou hi ria, na'uli' -kakai kipohirua' -ki hi ria-damo.
					</seg>
					<seg id="b.ACT.20.14" type="verse">
						Hirua' mpu'u-makai hi Asos, pai' mohawi' wo'o-imi dohe-kai hi kapal hilou hi ngata Mitilene.
					</seg>
					<seg id="b.ACT.20.15" type="verse">
						Ngkai ree, kaliliu wo'o-makai, pai' kamepulo-na rata hi tana' to momekidipoi-ki lewuto' Khios. Kamepulo-na wo'o rata-makai hi lewuto' Samos, pai' kamepulo-na wo'o rata hi ngata Miletus.
					</seg>
					<seg id="b.ACT.20.16" type="verse">
						Napakatantu ami' -mi Paulus, bona neo' -pi leba' mehani hi ngata Efesus, bona neo' -kai mahae rahi hi propinsi Asia. Doko' napesahui pomako' -na, apa' konoa nono-na doko' mpokaralai eo bohe Pentakosta hi Yerusalem.
					</seg>
					<seg id="b.ACT.20.17" type="verse">
						Ngkai Miletus toe, Paulus mpakatu kareba hilou hi Efesus, bona pangkeni to Kristen to hi ria tumai mpohirua' -ki hi Miletus.
					</seg>
					<seg id="b.ACT.20.18" type="verse">
						Rata mpu'u-ramo hi Miletus, na'uli' Paulus mpo'uli' -raka: &quot;Ompi' -ompi', ni'inca moto-mi beiwa po'ingku-ku dohe-ni, ngkai lomo' karata-ku hi propinsi Asia toi duu' hewa toe lau.
					</seg>
					<seg id="b.ACT.20.19" type="verse">
						Hante nono mengkadingki' pai' hante ue mata mo'ili, mpobago-a bago Pue' hi laintongo' -ni. Pai' wori' kaparia mporumpa' -a sabana patuju-ra to Yahudi to doko' mpatehi-a.
					</seg>
					<seg id="b.ACT.20.20" type="verse">
						Ni'inca moto ompi' ka'uma-ku koro' mpo'uli' -kokoi napa-napa to mokalaua. Kutudui' -koi ompi', lompe' bula-ni moromu lompe' hi tomi-ni moto.
					</seg>
					<seg id="b.ACT.20.21" type="verse">
						Kupopo'ingai' oa' -koi omea, lompe' to Yahudi lompe' to bela-koi to Yahudi, bona medea-koi ngkai jeko' -ni pai' mengkoru hi Alata'ala pai' mepangala' hi Pue' -ta Pue' Yesus.
					</seg>
					<seg id="b.ACT.20.22" type="verse">
						&quot;Wae lau, hilou-ama hi Yerusalem, ntuku' hawa' Inoha' Tomoroli' hi aku'. Hiaa' uma ku'incai ba napa mpai' to jadi' hi woto-ku hi ria.
					</seg>
					<seg id="b.ACT.20.23" type="verse">
						Sampale-wadi to ku'inca, hi butu ngata to kukahiloui-mi wengi, Inoha' Tomoroli' mpakanoto-maka bate rahoo' -a mpai' hi ria pai' mporata kaparia.
					</seg>
					<seg id="b.ACT.20.24" type="verse">
						Aga uma kuparipoko woto-ku moto. Nau' ba rapatehi mpu'u-a mpai', uma beiwa. Asala ma'ala kupohudu pobago to nawai' -ka Pue' Yesus. Pobago-ku tetu-le, mpokarebai Kareba Lompe' to mpo'uli' Alata'ala mpowai' -ta kalompea' ngkai kabula rala-na.
					</seg>
					<seg id="b.ACT.20.25" type="verse">
						&quot;Ompi' -ompi' omea, mahae-ama mobago hi laintongo' -ni, kukinomo-koi pai' kutudui' -koi mepangala' hi Pue' Yesus bona jadi' ntodea-na Alata'ala hi rala Kamagaua' -na. Aga monoto-mi hi nono-ku, ka'uma-napi mpai' nihiloi-a.
					</seg>
					<seg id="b.ACT.20.26" type="verse">
						Toe pai' kupakalonto' ami' -mikokoi eo toe lau: ane ria-koi to mporata silaka mpeno, bela-pi-kuwo sala' -ku.
					</seg>
					<seg id="b.ACT.20.27" type="verse">
						Apa' uma-a koro' mpo'uli' -kokoi omea patuju Alata'ala hi kita'.
					</seg>
					<seg id="b.ACT.20.28" type="verse">
						Pelompehi-koi mpojaga woto-ni moto pai' mpojaga hawe'ea topetuku' Alata'ala to nasarumaka-mikokoi Inoha' Tomoroli'. Kana nipewili' -ra, hewa topo'ewu mpo'ewu bima-na, apa' Pue' Yesus mate, raa' -na mo'ili, mpobayari huku' jeko' -ta, bona kita' jadi' bagia Alata'ala.
					</seg>
					<seg id="b.ACT.20.29" type="verse">
						Ku'inca moto-le ompi', ane malai-a-damo ngkai rei, bate rata-rale mpai' tauna to dada'a to mpobalinai' tauna to ni'ewu tetu-e, hewa serigala mpobalinai' bima.
					</seg>
					<seg id="b.ACT.20.30" type="verse">
						Bangku' ngkai koi' moto mpai', ria to mpokeni tudui' to sala', bona topetuku' Yesus rahinai pai' rabagiu, duu' -na tono' hi hira' -ramo.
					</seg>
					<seg id="b.ACT.20.31" type="verse">
						Toe pai' mo'inga' -inga' -koi. Kiwoi-koi ompi', rala-na tolu mpae uma kupento'oi mpoparesai' -koi butu dua-ni, lompe' hi eo-na lompe' hi bengi-na, pai' wori' ngkani mo'ili ue mata-ku mpokageoi' -koi.
					</seg>
					<seg id="b.ACT.20.32" type="verse">
						&quot;Wae lau ompi' -ompi', mekakae-ama hi Pue' Ala, kuperapi' bona Hi'a-damo to mpewili' -koi. Kuparesai' -koi bona tida-mokoi mpotuku' Lolita Pue' to mpo'uli' -taka kabula rala-na Alata'ala hi kita'. Apa' Alata'ala-wadi to mokuasa mporohoi nono-ta pai' mpowai' -ta rasi' to naporodo ami' -mi hi hawe'ea tauna to napobagia.
					</seg>
					<seg id="b.ACT.20.33" type="verse">
						Uma-a ria mpokahina doi ba pohea hema-hema.
					</seg>
					<seg id="b.ACT.20.34" type="verse">
						Ni'inca moto ompi' beiwa-a mobago hante pale-ku moto bona ma'ala-a mpo'oli napa-napa kaparaluua-ku pai' kaparaluua doo-doo-ku.
					</seg>
					<seg id="b.ACT.20.35" type="verse">
						Hi butu nyala-na, kupopohiloi-mokoi tonco, beiwa-ta kana mobago mpotulungi doo-ta to uma mpakulei'. Apa' kana takiwoi oa' lolita Pue' Yesus to mpo'uli': `Morasi' -pi tauna to mewai' ngkai tauna to mpodoa.'&quot;
					</seg>
					<seg id="b.ACT.20.36" type="verse">
						Kahudu-na Paulus mololita, mowingkotu' -imi hangkaa-ngkania hante hawe'ea doo-na to ngkai Efesus toera, pai' -i mosampaya.
					</seg>
					<seg id="b.ACT.20.37" type="verse">
						Kageo' -ra omea-mi pai' -ra mpokupui Paulus pai' ra'uli' -ki: &quot;Pelompehi momako'.&quot;
					</seg>
					<seg id="b.ACT.20.38" type="verse">
						To mpopedahi rahi nono-ra, lolita Paulus to mpo'uli' uma-ipi rahiloi mpai'. Ngkai ree, rabawa-imi duu' -na rata hi kapal.
					</seg>
				</div>
				<div id="b.ACT.21" type="chapter">
					<seg id="b.ACT.21.1" type="verse">
						Mometabe-makai hante pangkeni to Kristen to ngkai Efesus toera, pai' kipalahii-ramo mpokaliliu pomako' -kai hilou hi propinsi Siria. Me'ongko' -mi kapal-kai kaliliu hilou hi lewuto' Kos, pai' kamepulo-na rata hi lewuto' Rodos. Ngkai ree, kaliliu-makai hilou hi lewuto' Patara.
					</seg>
					<seg id="b.ACT.21.2" type="verse">
						Hi Patara toe, hirua' -kai hante kapal to hilou hi tana' Fenisia hi propinsi Siria. Jadi', mehawi' -makai hi kapal toe mpokaliliu pomako' -kai.
					</seg>
					<seg id="b.ACT.21.3" type="verse">
						Bula pomako' -kai toe, mpohilo-kai lewuto' Siprus hi mali ngki'ii-kai, tapi' kaliliu moto-ka-kaiwo, rata hi tana' Siria. Mana'u-makai ngkai kapal hi ngata Tirus, apa' kapal toe kana rapopana'u kenia-na hi ree.
					</seg>
					<seg id="b.ACT.21.4" type="verse">
						Jadi', hi ree-kai mpencuai' topetuku' Yesus pai' mo'oha' dohe-ra hamingku. Ngkai petete' Inoha' Tomoroli', doo-kai hi Tirus toera mpopo'ingai' Paulus bona neo' -i-hawo kaliliu hilou hi Yerusalem.
					</seg>
					<seg id="b.ACT.21.5" type="verse">
						Aga nau' wae, karata tempo-na pe'ongko' kapal-kai, ki'uli' -mi bate kaliliu moto-kai hilou hi Yerusalem. Jadi', hawe'ea doo-kai toe mpobawa-kai hilou hi mali ngata, hante tobine-ra pai' ana' -ana' -ra. Hi wiwi' tahi', mowingkotu' -makai hangkaa-ngkania pai' mosampaya.
					</seg>
					<seg id="b.ACT.21.6" type="verse">
						Oti mosampaya, mometabe-makai, pai' ngkahe' -makai hi rala kapal. Hira' to mebawa toera, nculii' wo'o-ramo-rawo hilou hi tomi-ra.
					</seg>
					<seg id="b.ACT.21.7" type="verse">
						Ngkai Tirus, kaliliu-makai rata hi ngata Ptolemais. Hi ria wo'o-kai mpencuai' ompi' hampepangalaa' -kai pai' mpometabe-raka. Hamengi-kai dohe-ra.
					</seg>
					<seg id="b.ACT.21.8" type="verse">
						Kamepulo-na, me'ongko' wo'o-makai hilou hi ngata Kaisarea. Hi ree-kai hilou mo'oha' hi tomi Filipus. Filipus toei, tauna to mpokeni Kareba Lompe', pai' hi'a toe-mi hadua ngkai tauna to pitu to rapelihi hi Yerusalem wengi.
					</seg>
					<seg id="b.ACT.21.9" type="verse">
						Ria opo' -ki ana' -na paka' toronaa, pai' paka' nabi-- batua-na to ria pakulea' -ra mpohowa' Lolita Alata'ala.
					</seg>
					<seg id="b.ACT.21.10" type="verse">
						Ba hangkuja eo-makai hi tomi Filipus toe, rata hadua tauna ngkai Yudea, hanga' -na Agabus. Agabus toei, ria pakulea' -na mpohowa' Lolita Alata'ala.
					</seg>
					<seg id="b.ACT.21.11" type="verse">
						Karata-na Agabus toe, na'ala' -mi salepe' -na Paulus, nahoo' -ki witi' -na pai' pale-na moto, pai' na'uli': &quot;Toi-mi lolita Inoha' Tomoroli': Pue' salepe' toii mpai' rahoko' to Yahudi hi Yerusalem, rahoo' hewa toi-e, pai' -i ratonu-raka topoparenta to bela-ra to Yahudi.&quot;
					</seg>
					<seg id="b.ACT.21.12" type="verse">
						Kaki'epe-na tohe'e, kai' pai' doo-kai hi Kaisarea merapi' mpu'u hi Paulus bona neo' -i kaliliu hilou hi Yerusalem.
					</seg>
					<seg id="b.ACT.21.13" type="verse">
						Aga na'uli' -kakai: &quot;Napa-di-koina pai' geo' -koi hewa tetu-e? Doko' mpolentei nono-ku lau-wadi-koi! Nau' ba rahoo' -a mpai' hi Yerusalem, ba paiana rapatehi mpu'u-a mpai' sabana petuku' -ku hi Pue' Yesus, sadia moto-ale hilou hi ria-e!&quot;
					</seg>
					<seg id="b.ACT.21.14" type="verse">
						Jadi', apa' uma oa' napangalai' petagi-kai, kipento'oi lau-mi mpotagi-i, ki'uli': &quot;Kadota Pue' -damo to jadi'.&quot;
					</seg>
					<seg id="b.ACT.21.15" type="verse">
						Oti toe, ngkarewa-makai, pai' -kai me'ongko' mpu'u-mi hilou hi Yerusalem.
					</seg>
					<seg id="b.ACT.21.16" type="verse">
						Ba hangkuja dua ompi' hampepangalaa' -kai ngkai Kaisarea hilou mpobawa-kai, duu' rata hi tomi po'ohaa' -kai hi Yerusalem. Tomi po'ohaa' -kai toe, tomi hadua to Siprus to mahae-mi jadi' topetuku' Yesus, hanga' -na Manason.
					</seg>
					<seg id="b.ACT.21.17" type="verse">
						Karata-kai hi Yerusalem, ompi' -ompi' hampepangalaa' -kai mpotarima-kai hante goe' nono-ra.
					</seg>
					<seg id="b.ACT.21.18" type="verse">
						Kamepulo-na, hilou-makai dohe Paulus mpencuai' Yakobus. Hawe'ea pangkeni ntani' -na, ria wo'o-ra-rawo morumpu dohe Yakobus.
					</seg>
					<seg id="b.ACT.21.19" type="verse">
						Ka'oti-kai mometabe, natepu'u-mi Paulus mpotutura-raka hawe'ea to nababehi Alata'ala hi olo' tauna to bela-ra to Yahudi nto'u-na mpokeni Kareba Lompe' hi ria.
					</seg>
					<seg id="b.ACT.21.20" type="verse">
						Kara'epe-na pangkeni hi Yerusalem lolita Paulus tohe'e, ra'une' -mi Alata'ala. Ngkai ree, ra'uli' -mi mpo'uli' -ki Paulus: &quot;Hewa toe, ompi': bona nu'inca, moncobu-ncobu-mi ompi' -ta to Yahudi to mepangala' -mi hi Yesus. Hira' toe, paka' to mpotuku' Atura Musa hante nono mpu'u.
					</seg>
					<seg id="b.ACT.21.21" type="verse">
						Hiaa' ra'epe wo'o-mi kareba to mpotuntui' -ko ompi'. Ra'epe kanutudui' -ra to Yahudi to mposowo' -ra to bela-ra to Yahudi bona neo' -pi mpotuku' Atura Musa. Nutudui' -ra bona neo' -pi mpotini' ana' -ra pai' neo' -pi mpotuku' ada totu'a-ta owi.
					</seg>
					<seg id="b.ACT.21.22" type="verse">
						Hiaa' wae-e lau, bate ra'epe mpai' karata-nu hi rei. Jadi' beiwa-mi?
					</seg>
					<seg id="b.ACT.21.23" type="verse">
						Agina nutuku' paresa' -kai toi ompi', bona monoto-mi ka'uma-na-hawo makono lolita petuntui' toe: Ria-ra hi rehe'i opo' doo-kai to oti-mi mpobabehi janci hi Alata'ala hante mosumpa.
					</seg>
					<seg id="b.ACT.21.24" type="verse">
						Jadi', iko wo'o-kowo, hilou-ko dohe-ra hi Tomi Alata'ala mpobabehi ada agama pompobohoi' woto, pai' iko mpobayari oli porewua pepue' -ra, bona ma'ala-ra mposongki' wuluwoo' -ra ntuku' ada-ta. Ane hewa toe-damo, monoto-mi hi hawe'ea tauna ka'uma-na-hawo makono kareba to ra'epe mpotuntui' -ko. Apa' nutuku' wo'o-kowo Atura Musa.
					</seg>
					<seg id="b.ACT.21.25" type="verse">
						Jadi', toe-mi paresa' -kai hi iko ompi'. Aga ane hira' to bela-ra to Yahudi to mepangala' -mi hi Yesus, oti-mi kipakatu-raka sura mpo'uli' -raka kabotu' -kai. Uma-ra mingki' mpotuku' Atura Musa. Sampale kiperapi' bona neo' -ra mpokoni' pongkoni' to rapopepue' hi pinotau, pai' neo' wo'o mpokoni' raa' ba bau' to ko'ia ralali ncala' raa' -na, pai' bona neo' -ra mogau' sala'.&quot;
					</seg>
					<seg id="b.ACT.21.26" type="verse">
						Paresa' -ra toe napangala' mpu'u-mi Paulus. Kamepulo-na hilou mpu'u-imi hante to opo' tohe'era mpobabehi ada agama pompobohoi' woto. Oti toe, mesua' -imi hi rala Tomi Alata'ala mpo'uli' -ki imam hangkuja eo-pi pai' lako' hudu tempo pompobohoi' -ra. Apa' ane hudu-damo tempo pompobohoi' -ra, Paulus hante doo-na to opo' toera hore-hore kana ngkeni pepue' -ra.
					</seg>
					<seg id="b.ACT.21.27" type="verse">
						Neo' hudu-mi pitu eo to rapakatantu, ria ba hangkuja dua to Yahudi ngkai propinsi Asia mpohilo Paulus hi Tomi Alata'ala. Me'ukei' -ramo mpo'ukei' ntodea, pai' -ra mpohoko' -mi Paulus.
					</seg>
					<seg id="b.ACT.21.28" type="verse">
						Mpokio' -ra doo-ra, ra'uli': &quot;Mai-koi ompi' -ompi' to Israel! Ngawa'! Ohe'i-mi tauna to mpotudui' hawe'ea tauna hiapa-apa tudui' to mpo'ewa-ta kita' to Yahudi, mposapuaka Atura Musa pai' mposapai tomi pepuea' -ta toi-e! Hiaa' wae lau nakeni wo'o-mi tauna to bela-ra to Yahudi tumai mesua' hi rala Tomi Alata'ala, mpobaboi' tomi to moroli' toi.&quot;
					</seg>
					<seg id="b.ACT.21.29" type="verse">
						Pai' hewa toe pololita-ra, apa' mpohilo-ra hadua to Efesus mo'ema' hante Paulus hi ngata we'i. Hanga' to Efesus toei, Trofimus, bela-i to Yahudi. Jadi', ra'ulia' -rana, Paulus mpokeni Trofimus toei mesua' hi rala Tomi Alata'ala.
					</seg>
					<seg id="b.ACT.21.30" type="verse">
						Ngkai ree, mpara'ekaa' -mi tauna hobo' hi ngata Yerusalem, pai' mo'iko-ramo hilou hi Tomi Alata'ala. Rahoko' -imi Paulus pai' -i radii' hilou hi mali Tomi Alata'ala. Oti toe, wobo' Tomi Alata'ala rahohoki-mi.
					</seg>
					<seg id="b.ACT.21.31" type="verse">
						Bula-ra ngasa' mpatehi Paulus toe, ria wo'o tauna hilou mpoparata hi kapala' tantara to Roma, mpo'uli' karia-na pewongoia bohe hi ngata.
					</seg>
					<seg id="b.ACT.21.32" type="verse">
						Kahilou-nami kapala' tantara toei hante ba hangkuja tadulako pai' tantara-na, kaliliu mpotoa' ntodea. Karahilo-na ntodea tantara toera, rapento'oi-mi mpoweba' Paulus.
					</seg>
					<seg id="b.ACT.21.33" type="verse">
						Kapala' tantara toei hilou mpohoko' -i, pai' nahubui tantara-na mpohoo' pale-na ntimalia hante rante. Oti toe, pai' -i mepekune': &quot;Hema-i tauna toii-e? Napa to nababehi?&quot;
					</seg>
					<seg id="b.ACT.21.34" type="verse">
						Ria-ra to mpo'uli' hewa toe, ria wo'o to mpo'uli' hewa tetu. Apa' mewongoi rahi, uma lau-pi na'incai napa mpu'u to jadi' toe. Toe pai' nahubui-ramo tantara-na mpokeni Paulus hilou hi rala tomi tantara, bona raparesa' hi ria-i-damo.
					</seg>
					<seg id="b.ACT.21.35" type="verse">
						Karata-ra hi tuka' to ngkahe' hilou hi tomi tantara toe, mome'upi' -damo ntodea pai' ngasa' mpu'u-ra doko' mpopatehi Paulus. Toe pai' Paulus kana ra'ongko' pai' rahorongko tantara.
					</seg>
					<seg id="b.ACT.21.36" type="verse">
						Metuku' oa' -ra tauna to wori', pai' -ra mejeu': &quot;Patehi lau-imi!&quot;
					</seg>
					<seg id="b.ACT.21.37" type="verse">
						Neo' mesua' -ramo hi rala tomi tantara, na'uli' Paulus hi kapala' tantara: &quot;Ma'ala-a-kuwo mololita kampa' hampai'?&quot; Na'uli' kapala' tantara toei: &quot;Ha nu'inca basa Yunani-e?
					</seg>
					<seg id="b.ACT.21.38" type="verse">
						Ha bela-kowo iko to Mesir toe-e wengi to mpo'usoki ntodea, pai' mpakeni opo' ncobu tauna hilou hi tana' to wao' mpobabehi pe'ewa hi topoparenta?&quot;
					</seg>
					<seg id="b.ACT.21.39" type="verse">
						Natompoi' Paulus: &quot;Aku' toi-le to Yahudi, ngkai ngata Tarsus, ngata to bohe hanga' -na hi tana' Kilikia. Palogai-a-kuwo mpololitai ntodea toera lau.&quot;
					</seg>
					<seg id="b.ACT.21.40" type="verse">
						Jadi', napalogai mpu'u-imi. Toe pai' mokore-imi Paulus hi tuka', pai' nahuka' -raka ntodea bona mengkalino-ra. Molino-ramo, natepu'u-mi mololita hi rala basa Ibrani, basa-ra to Yahudi.
					</seg>
				</div>
				<div id="b.ACT.22" type="chapter">
					<seg id="b.ACT.22.1" type="verse">
						Na'uli': &quot;Tuama-tuama, ompi' hawe'ea! Pe'epei-ka-kuwo, ku'uli' -kokoi noa' -ku.&quot;
					</seg>
					<seg id="b.ACT.22.2" type="verse">
						Kara'epe-na ntodea Paulus mololita hi rala basa-ra moto, hangkedi' pengkalino-ra. Napokaliliu Paulus lolita-na, na'uli':
					</seg>
					<seg id="b.ACT.22.3" type="verse">
						&quot;Aku' tohe'i, to Yahudi-a. Ngata kaputua-ku, Tarsus hi tana' Kilikia, aga ngkai kakedia' -ku mo'oha' -a hi rehe'i hi Yerusalem. Pai' mosikola lompe' wo'o-a, guru-ku Gamaliel, hadua guru to rabila' lia. Natudui' -a hawe'ea atura to nawai' Musa hi ntu'a-ta owi. Tida mpu'u-a mpotuku' Alata'ala, hewa koi' toi-e ompi'.
					</seg>
					<seg id="b.ACT.22.4" type="verse">
						Jadi', toe pai' kuhuduwukui wengi mpo'ewa tauna to mpotuku' Tudui' Pue' Yesus. Ria-ra to kupatehi. Wori' -ra to kuhoko' pai' to kutarungku', lompe' tomane lompe' tobine.
					</seg>
					<seg id="b.ACT.22.5" type="verse">
						Imam Bohe moto pai' hawe'ea pangkeni agama ma'ala mposabii' ka'uma-ku boa'. Apa' hira' toe-mi wengi to mpowai' -a sura kuasa hilou hi ompi' -ompi' -ta to Yahudi hi ngata Damsyik. Patuju-ku hilou hi Damsyik toe, mpohoko' topetuku' Yesus to hi ria, kuhoo' pai' kukeni nculii' tumai bona rahuku'.
					</seg>
					<seg id="b.ACT.22.6" type="verse">
						&quot;Hi rala pomako' -ku hilou hi Damsyik toe, ba neo' tebua' -mi eo, neo' rata-makai hi Damsyik. Nto'u toe, muu-mule' mehini ncorobaa baja to mekiroi' ngkai langi', mehini hi ntololikia-ku.
					</seg>
					<seg id="b.ACT.22.7" type="verse">
						Kamodungka-kumi hi tana', pai' -a mpo'epe lolita to mpo'uli': `Saulus! Saulus! Napa pai' nubalinai' -a?'
					</seg>
					<seg id="b.ACT.22.8" type="verse">
						&quot;Kupekune' -i: `Ha hema-ko Pue'?' &quot;Na'uli' -ka: `Aku' -mile Yesus to Nazaret, to nubalinai' -e.'
					</seg>
					<seg id="b.ACT.22.9" type="verse">
						Ane doo-doo-kuera, rahilo moto wo'o-rawo to mehini toe, aga uma ra'incai napa to na'uli' -ka.
					</seg>
					<seg id="b.ACT.22.10" type="verse">
						&quot;Ngkai ree, ku'uli': `Ane wae, napa to kana kubabehi Pue'?' &quot;Na'uli' Pue': `Memata-moko pai' kaliliu mesua' hi rala ngata. Hi ria-damo mpai' ra'uli' -koko hawe'ea to nahubui-koko Alata'ala bona nubabehi.'
					</seg>
					<seg id="b.ACT.22.11" type="verse">
						Ngkai ree, apa' wero-ama, napakawero to mehini toe-e we'i, ratete' doo-kua-damo rata hi ngata Damsyik.
					</seg>
					<seg id="b.ACT.22.12" type="verse">
						&quot;Hi Damsyik toe, ria hadua tomane, Ananias hanga' -na. Ananias toei, tau monoa' -i, moroho petuku' -na hi Atura Musa. Hawe'ea to Yahudi to mo'oha' hi Damsyik mpobila' -i.
					</seg>
					<seg id="b.ACT.22.13" type="verse">
						Tumai-imi Ananias toei mpokinomo-a, mokore-i hi ncori-ku, pai' na'uli' -ka: `Ompi' -ku Saulus, pehilo nculii' -moko!' Hampinisi mata pehilo mpu'u-ama, pai' kuhilo-imi.
					</seg>
					<seg id="b.ACT.22.14" type="verse">
						Ngkai ree, na'uli' wo'o-mi mpo'uli' -ka: `Alata'ala to rapue' ntu'a-ta owi mpelihi-moko, bona nu'inca napa konoa-na. Napelihi-ko bona nuhilo-i Yesus, Batua-na Alata'ala to Monoa', pai' bona nu'epe libu' -na hante tilinga-nu moto.
					</seg>
					<seg id="b.ACT.22.15" type="verse">
						Iko-mi mpai' to jadi' sabi' -na to mpokarebai hi hawe'ea tauna napa to nuhilo pai' to nu'epe-mi tetu-e.
					</seg>
					<seg id="b.ACT.22.16" type="verse">
						Wae-pi, napa wo'o-pi to nupopea! Mokore-moko pai' raniu' -moko jadi' topetuku' Yesus. Mekakae-moko hi Pue' Yesus bona na'ampungi jeko' -nu.'
					</seg>
					<seg id="b.ACT.22.17" type="verse">
						&quot;Jadi', ngkai ree, nculii' -ama tumai hi Yerusalem, pai' bula-ku mosampaya hi Tomi Alata'ala, ria pangila-ku.
					</seg>
					<seg id="b.ACT.22.18" type="verse">
						Kuhilo Pue' Yesus mpololitai-a, na'uli' -ka: `Pesahui malai ngkai Yerusalem, apa' uma-ra mpai' mpotarima posabi' -nu mposabi' -ka.'
					</seg>
					<seg id="b.ACT.22.19" type="verse">
						&quot;Kutompoi' hewa toi: `Pue', ratarima moto mpai'. Apa' ra'inca moto-hana kehi-ku ri'ulu: beiwa-a mesua' hi rala tomi posampayaa, kuhoko' pai' kuweba' hawe'ea tauna to mepangala' hi Iko Pue'.
					</seg>
					<seg id="b.ACT.22.20" type="verse">
						Wae wo'o, hi karapatehi-na sabi' -nu Stefanus, retu wo'o-a-kuwo mpokagoe' karapatehi-na, pai' aku' -mi to mpodongo baju-ra to mpopatehi-i.'
					</seg>
					<seg id="b.ACT.22.21" type="verse">
						&quot;Oti toe, na'uli' tena-ka Pue': `Bate hilou-moko, apa' kuhubui-ko mpai' hilou hi ngata to molaa, hi tauna to bela-ra to Yahudi.'&quot;
					</seg>
					<seg id="b.ACT.22.22" type="verse">
						Rodo oa' -ramo ntodea mpo'epe Paulus mololita. Tapi' kana'uli' -na we'i kahilou-na hi tauna to bela-ra to Yahudi, pejeu' -rami rahuduwukui, ra'uli': &quot;Patehi lau-imi pe'! Uma ntoto-ipi natao tuwu'!&quot;
					</seg>
					<seg id="b.ACT.22.23" type="verse">
						Nto'u pejeu' -ra tohe'e, ratene' -mi baju-ra, pai' -ra mpohawu' awu hi lolo raoa, apa' nakeni kagigi nono-ra.
					</seg>
					<seg id="b.ACT.22.24" type="verse">
						Toe pai' kapala' tantara mpohubui tantara-na ngkeni Paulus kaliliu hilou hi tomi tantara, bona hi ria-damo mpai' raweba' pai' rapompekunei' bona ra'inca napa pai' moroe rahi-ra to Yahudi mpolibui' -i.
					</seg>
					<seg id="b.ACT.22.25" type="verse">
						Rata hi ria, rataka' -imi Paulus hi tuha' bona raweba'. Toe pai' na'uli' mpo'uli' -ki tadulako to hi ncori-na: &quot;Ha ma'ala moto-hawo raweba' hadua warga negara Roma, ane ko'ia rapohurai kara-kara-nae?&quot;
					</seg>
					<seg id="b.ACT.22.26" type="verse">
						Mpo'epe toe we'i, kahilou-nami tadulako toei hi kapala' -na pai' na'uli': &quot;Napa to tababehi, Kapala'? Apa' to Roma-i-hana.&quot;
					</seg>
					<seg id="b.ACT.22.27" type="verse">
						Oti toe, kapala' tantara hilou hi Paulus pai' mpekune' -i: &quot;Uli' -ka, ba makono mpu'u-ko warga negara Poparenta Roma?&quot; Na'uli' Paulus: &quot;Makono mpu'u-di.&quot;
					</seg>
					<seg id="b.ACT.22.28" type="verse">
						Na'uli' kapala': &quot;Wori' -hana pobayari-ku bona mesua' -a warga negara Roma.&quot; Na'uli' Paulus: &quot;Ane aku', ngkai kaputu-kumi-kuna warga negara Roma-a.&quot;
					</seg>
					<seg id="b.ACT.22.29" type="verse">
						Ngkai ree, ngkala'ura-ramo tantara to doko' mpoparesa' Paulus, pai' me'eka' wo'o-imi-hawo kapala' tantara toei. Apa' napehubui-hana we'i mpohoo' Paulus, ntaa' warga negara Roma-idi.
					</seg>
					<seg id="b.ACT.22.30" type="verse">
						Kapala' tantara toei we'i doko' mpo'inca ba napa mpu'u sala' Paulus pai' -i rapakilu to Yahudi-e. Toe pai' kamepulo-na, nakio' hawe'ea imam pangkeni pai' pangkeni agama Yahudi ntani' -na bona moromu. Oti toe, nabahaka-imi Paulus ngkai tarungku' pai' nakeni-i hilou mponyanyo-ra.
					</seg>
				</div>
				<div id="b.ACT.23" type="chapter">
					<seg id="b.ACT.23.1" type="verse">
						Karata-na Paulus hi porumpua toe, nanaa hawe'ea topohura toera, na'uli' -raka: &quot;Ompi' -ompi' -ku! Moroli' mpontolumanu' nono-ku! Duu' hi eo tohe'i, kupenonoi uma ria sala' -ku hi poncilo Alata'ala.&quot;
					</seg>
					<seg id="b.ACT.23.2" type="verse">
						Nto'u-na Paulus mololita hewa toe, Imam Bohe Ananias mpohubui tauna to hi ncori Paulus mpohopo' -i.
					</seg>
					<seg id="b.ACT.23.3" type="verse">
						Hampetompoi' Paulus: &quot;Harala nahopo' Alata'ala wo'o-ko-kowo mpai', iko to lompe' hi mali-na-wadi-ko! Mohura-ko retu mai, doko' mpobotuhi kara-kara-ku ntuku' Atura Musa, bo iko moto ntiboki Atura Musa toe, apa' nupehubui rahopo' -a.&quot;
					</seg>
					<seg id="b.ACT.23.4" type="verse">
						Ngkai ree, tauna to ncori Paulus mpo'uli' -ki: &quot;Daho' rahi-ko-kona mpolibui' Imam Bohe to napelihi Alata'ala hewa tetu!&quot;
					</seg>
					<seg id="b.ACT.23.5" type="verse">
						Na'uli' Paulus: &quot;Uma-kuwo ku'incai kahi'a-na Imam Bohe-e. Hiaa' ria mpu'u-di to te'uki' hi rala Buku Tomoroli' to mpo'uli': `Neo' ralibui' hapa' pangkeni ngata-ta.'&quot;
					</seg>
					<seg id="b.ACT.23.6" type="verse">
						Na'inca-hawo Paulus, topohura toera, ria-ra to mpotuku' tudui' to Saduki, ria wo'o-ra to mpotuku' tudui' to Parisi. Toe pai' napesukui mpololitai-ra omea, na'uli': &quot;Ompi' -ompi'! Aku' toi-le to Parisi-a, pai' muli to Parisi wo'o-a. Pai' -a tumai rapohurai tohe'i-e, apa' kuparasaya-kuna, tauna to mate bate tuwu' nculii'.&quot;
					</seg>
					<seg id="b.ACT.23.7" type="verse">
						Kara'epe-na toe, momehono' -ramo to Parisi pai' to Saduki, alaa-na uma-rapa hintuwu'.
					</seg>
					<seg id="b.ACT.23.8" type="verse">
						Apa' ntuku' to Saduki, tauna to mate uma tuwu' nculii', pai' uma ria kao' manusia' to tuwu' liu-liu, pai' uma ria mala'eka. Tapi' to Parisi-rana, raparasaya hawe'ea toe.
					</seg>
					<seg id="b.ACT.23.9" type="verse">
						Ka'omea-na, moe' -mi pomehono' -ra. Ria ba hangkuja dua guru agama to tono' hi to Parisi mokore pai' mehono', ra'uli': &quot;Uma ria sala' -na tau tohe'ii. Meka' ba lue' ria mpu'u-di mala'eka ba rate mpololitai-i.&quot;
					</seg>
					<seg id="b.ACT.23.10" type="verse">
						Ngkai ree, kaboo-bohea lau-mi pomehono' -ra, alaa-na koro' -imi kapala' tantara, nee-neo' mpai' Paulus rapomerentai lau-imi. Nahubui-mi tantara-na hilou mpo'ala' Paulus, pai' -i rakeni nculii' hilou hi tomi tantara.
					</seg>
					<seg id="b.ACT.23.11" type="verse">
						Bengi karomengia-na Paulus hi tomi tantara toe, muu-mule' mokore-imi Pue' Yesus hi ncori-na, na'uli' -ki: &quot;Pakaroho nono-nu. Oti-mi nuposabi' -ka hi Yerusalem rei, pai' bate nuposabi' wo'o-ka mpai' hi ngata Roma.&quot;
					</seg>
					<seg id="b.ACT.23.12" type="verse">
						Kamepulo-na, ba hangkuja dua to Yahudi mohawa' mpopatehi Paulus. Mosumpa-ra, ra'uli': &quot;Uma-kai ulu ngkoni' ba nginu ane da koo-ko'ia kipatehi-i!&quot;
					</seg>
					<seg id="b.ACT.23.13" type="verse">
						Kadea-ra to mosumpa toera, labi opo' mpulu'.
					</seg>
					<seg id="b.ACT.23.14" type="verse">
						Jadi', hilou-ramo to mosumpa toera hi imam pangkeni pai' pangkeni to Yahudi ntani' -na, ra'uli': &quot;Mojanci mpu'u-kai hante mosumpa, uma-kai ulu ngkoni' napa-napa ane ko'ia kipatehi-i Paulus.
					</seg>
					<seg id="b.ACT.23.15" type="verse">
						Wae-pi, kiperapi' hi tuama-tuama hante topohura agama bona nipakatu sura hilou hi kapala' tantara to Roma, mperapi' bona Paulus rakeni nculii' mponyanyo-koi, ntani' raparesa' tena kara-kara-na. Ntaa' kilede-idi pai' kipatehi hi lengko ohea-e!&quot;
					</seg>
					<seg id="b.ACT.23.16" type="verse">
						Jadi', hawa' -ra toe na'epe pino'ana' -na Paulus. Kahilou-nami hi tomi tantara mparata patuju-ra toe hi Paulus.
					</seg>
					<seg id="b.ACT.23.17" type="verse">
						Ngkai ree, Paulus mpokio' hadua tadulako pai' na'uli' -ki: &quot;Po'ema' ana' toii hilou hi kapala'. Ria anu naparata.&quot;
					</seg>
					<seg id="b.ACT.23.18" type="verse">
						Napo'ema' mpu'u-imi hilou hi kapala' pai' na'uli': &quot;Paulus, to ratarungku' toei ria, merapi' bona kukeni-i ana' toii tumai hi Kapala'. Ria anu naparata-koko.&quot;
					</seg>
					<seg id="b.ACT.23.19" type="verse">
						Jadi', kapala' tantara toei mpokamu pale-na ana' toei, pai' natete' -i hilou bona hira' rodua-wadi, pai' napekune' -i: &quot;Napa to doko' nu'uli' -ka, uto'?&quot;
					</seg>
					<seg id="b.ACT.23.20" type="verse">
						Na'uli' ana' toei: &quot;Ria-ra to Yahudi to mohawa', merapi' hi Kapala' bona mepulo mpai' uma' -ku rakeni hi poromua topohura, ntani' ra'uli' raparesa' tena kara-kara-na.
					</seg>
					<seg id="b.ACT.23.21" type="verse">
						Neo' ratuku' pomperapia' -ra! Apa' ria-ra labi opo' mpulu' to mengkawuni hi ohea doko' mpo'inawu-i. Mojanci-ra hante mosumpa bona uma-ra ulu ngkoni' ba nginu ane da koo-ko'ia-i rapatehi. Toe lou, rodo-ramo mpopea woli' lolita ngkai Kapala' -damo.&quot;
					</seg>
					<seg id="b.ACT.23.22" type="verse">
						Na'uli' kapala' tantara toei: &quot;Neo' nu'uli' hi hema-hema kanulohu-namaka patuju-ra tetu-e.&quot; Oti toe, pai' nahubui-imi nculii'.
					</seg>
					<seg id="b.ACT.23.24" type="verse">
						Oti toe, kapala' tantara toei mpokio' rodua tadulako-na, pai' na'uli' -raka: &quot;Porodo ro'atu tantara biasa, pai' pitu mpulu' tantara to mojara', pai' ro'atu wo'o tantara to moponcii'. Porodo wo'o jara' to nahawi' Paulus. Jaa sio bengi toe mpai' lau, me'ongko' -mokoi hilou hi Kaisarea, keni-i Paulus hilou hi Gubernur Feliks. Pai' jaga lompe' -i bona uma-i moapa hi ohea.&quot;
					</seg>
					<seg id="b.ACT.23.25" type="verse">
						Oti toe, kapala' tantara mpo'uki' sura hilou hi gubernur, moni-na hewa toi:
					</seg>
					<seg id="b.ACT.23.26" type="verse">
						&quot;Hi Gubernur Feliks to rabila'. Wori' tabe ngkai aku', Klaudius Lisias!
					</seg>
					<seg id="b.ACT.23.27" type="verse">
						Dohe sura toi, kupakatu hi Tuama hadua tauna to rahanga' Paulus. Paulus toii, rahoko' -i to Yahudi wengi, pai' neo' rapatehi lia-imi. Tapi' ku'epe Katoroma-nai. Toe pai' hilou-ama hante tantara-ku mpe'agoi-i ngkai laintongo' -ra.
					</seg>
					<seg id="b.ACT.23.28" type="verse">
						Apa' doko' ku'inca napa to rapakilu-ki, toe pai' kukeni-i hilou hi topohura to Yahudi bona raparesa'.
					</seg>
					<seg id="b.ACT.23.29" type="verse">
						Raparesa' -i toe, uma-hawo ria sala' -na to masipato' rapatehi ba ratarungku' -ki. Pangadua' -ra toe, ngkai ada agama-ra moto-wadi.
					</seg>
					<seg id="b.ACT.23.30" type="verse">
						Oti toe, ku'epe karia-na patuju dada'a to Yahudi hi hi'a. Toe pai' kupopekeni-i tilou hi Tuama Gubernur. Pai' ku'uli' -raka bali' -na hi rei, kana tilou-ra hi Gubernur ane doko' rapakilu-i. Hudu rei.&quot;
					</seg>
					<seg id="b.ACT.23.31" type="verse">
						Ngkai ree, ka'oti-na na'uki' sura toe, nahubui tantara-na mpokeni-i Paulus hilou hi Gubernur. Hi bengi toe rakeni-i hilou hi ngata Antipatris.
					</seg>
					<seg id="b.ACT.23.32" type="verse">
						Kamepulo-na tantara to mako' witi' nculii' hilou hi tomi tantara. Tantara to mojara' -damo mpokeni Paulus kaliliu hilou hi Kaisarea.
					</seg>
					<seg id="b.ACT.23.33" type="verse">
						Karata-ra hi Kaisarea, ratonu-miki Gubernur sura to ngkai kapala' -ra, pai' Paulus wo'o ratonu hi kuasa Gubernur.
					</seg>
					<seg id="b.ACT.23.34" type="verse">
						Ka'oti-na Gubernur mpobasa sura toe, napekune' -i Paulus: &quot;Hiapa ngata kaputua-nu?&quot; Natompoi' Paulus: &quot;Hi tana' Kilikia.&quot; Kana'inca-na Gubernur toe,
					</seg>
					<seg id="b.ACT.23.35" type="verse">
						na'uli' -mi: &quot;Wae. Kuparesa' moto kara-kara-nu ane rata-ra-damo mpai' bali' -nu.&quot; Oti toe, nahubui tantara-na mpojaga Paulus hi rala tomi bohe to nawangu Magau' Herodes owi.
					</seg>
				</div>
				<div id="b.ACT.24" type="chapter">
					<seg id="b.ACT.24.1" type="verse">
						Lima mengi oti toe, Imam Bohe Ananias pai' ba hangkuja dua pangkeni to Yahudi hilou hi Kaisarea hante hadua to pante mololita, hanga' -na Tertulus. Karata-ra hi ria, hilou-ramo hi Gubernur Feliks mpobua' pangadua' -ra.
					</seg>
					<seg id="b.ACT.24.2" type="verse">
						Jadi', Gubernur Feliks mpohubui tauna mpokeni Paulus tumai hi poromua-ra. Tertulus ulu to rapalogai mololita. Natepu'u-mi mpakilu Paulus hewa toi: &quot;Tuama-kai Gubernur Feliks to kibila'! Ngkai poparenta-nu, kai' ntodea-nu tuwu' hante kalompea'. Pai' ngkai kapantea-nu mohawa', wori' -mi to tekolompehii hi rala ngata-kai.
					</seg>
					<seg id="b.ACT.24.3" type="verse">
						Hawe'ea toe kitu'u oa' hi lolo tanuana' -kai, pai' uma ria kaputua-nakai mpo'uli' wori' wori' tarima kasi.
					</seg>
					<seg id="b.ACT.24.4" type="verse">
						Aga, bona neo' mpokerei mara tempo Gubernur, kusarumaka ahi' ngkai Gubernur mpe'epei-ka-kuwo lolita-ku to rede' toi.
					</seg>
					<seg id="b.ACT.24.5" type="verse">
						&quot;Ta'uli' -mi-hawo, Paulus toei-e mai, tauna to mpobalinai' ngata. Hiapa-apa-i mpo'usoki to Yahudi mpo'ewa topoparenta. Pai' hi'a toe-mi pangkeni-ra to mpotuku' tudui' -na Yesus to Nazaret.
					</seg>
					<seg id="b.ACT.24.6" type="verse">
						Meliu ngkai toe, doko' -i mpobaboi' Tomi Alata'ala. Toe pai' kihoko' -imi. ((Ria patuju-kai wengi mpohurai kara-kara-na ntuku' atura agama-kai moto-kaiwo.
					</seg>
					<seg id="b.ACT.24.7" type="verse">
						Tapi' kapala' tantara Lisias mpe'agoi-i ngkai pale-kai.
					</seg>
					<seg id="b.ACT.24.8" type="verse">
						Pai' na'uli' hema to doko' mpakilu-i kana tumai hi Tuama Gubernur.)) Jadi', ane nuparesa' -i mpai', nu'epe moto ngkai wiwi-na kamakono-na hawe'ea pangadua' -kai toi.&quot;
					</seg>
					<seg id="b.ACT.24.9" type="verse">
						Hawe'ea to Yahudi to ria hi retu, medulu wo'o-ramo-rawo mepakilu pai' mporohoi lolita Tertulus toe.
					</seg>
					<seg id="b.ACT.24.10" type="verse">
						Oti toe, Gubernur mpohuka' -ki Paulus bona mololita-i. Pololita-nami Paulus, na'uli': &quot;Goe' mpu'u-a, apa' rawai' -a loga mpo'uli' noa' -ku hi Tuama Gubernur. Apa' ku'inca mompae-mpae-mi Gubernur jadi' topobotuhi hi rala ngata-kai.
					</seg>
					<seg id="b.ACT.24.11" type="verse">
						Ma'ala moto nupewulihi', lako' hampulu' romengi to liu, hilou-a hi Yerusalem bona mepue' hi rala Tomi Alata'ala.
					</seg>
					<seg id="b.ACT.24.12" type="verse">
						Uma-a hangkania raruai' momehono' hante hema-hema ba mpo'usoki ntodea hi Tomi Alata'ala ba hi tomi posampayaa, ba hiapa-apa hi rala ngata.
					</seg>
					<seg id="b.ACT.24.13" type="verse">
						Hiaa' uma wo'o-di ma'ala rapopohiloi-ko kamakono-na pangadua' -ra toe we'i to rapangadu' -ka.
					</seg>
					<seg id="b.ACT.24.14" type="verse">
						Sampale-di to kupangaku' hi Gubernur, aku' mpotuku' Tudui' Pue' Yesus, to rasapuaka bali' -ku toera. Ntuku' tudui' toe-mi mepue' -a hi Alata'ala to rapue' ntu'a-kai owi, pai' bate kuparasaya hawe'ea to te'uki' hi rala Atura Musa pai' sura nabi-nabi.
					</seg>
					<seg id="b.ACT.24.15" type="verse">
						Poncarumakaa-ku hi Alata'ala, bate hibalia hante poncarumakaa bali' -ku toera mai. Kusarumaka Alata'ala mpotuwu' nculii' hawe'ea tomate hi eo mpeno, lompe' to monoa' ingku-ra lompe' to mogau' dada'a.
					</seg>
					<seg id="b.ACT.24.16" type="verse">
						Toe pai' kuhuduwukui oa' mpobabehi po'ingku to lompe', bona ku'inca hi rala nono-ku ka'uma-na ria sala' -ku, ba hi poncilo Alata'ala ba hi poncilo manusia'.
					</seg>
					<seg id="b.ACT.24.17" type="verse">
						&quot;Ba hangkuja mpae-mi, uma-a ria hilou hi Yerusalem. Tapi' bo'u toi, hilou-a hi Yerusalem, mpokeni doi petulungi hi ompi' -ku to Yahudi pai' mpokeni pepue' -ku hi Alata'ala.
					</seg>
					<seg id="b.ACT.24.18" type="verse">
						Bula-ku mpokeni pepue' -ku toe, ba hangkuja dua to Yahudi to ngkai propinsi Asia mpohirua' -ka hi Tomi Alata'ala, ka'oti-ku mpobabehi ada pompobohoi' agama. Nto'u toe, uma-hawo ria wori' tauna dohe-ku, pai' uma wo'o ria to mewongoi.
					</seg>
					<seg id="b.ACT.24.19" type="verse">
						Kakoo-kono-na, ke to Yahudi to ngkai Asia toera-dile to kana tumai mpakilu-a hi Gubernur, ane ria mpu'u sala' -ku hi hira' -e.
					</seg>
					<seg id="b.ACT.24.20" type="verse">
						Tapi' uma-ra-rawo ria hi rehe'i. Jadi', agina bali' -ku to ria-mi hi rehe'i mpo'uli' napa sala' -ku to rarua' hi karaparesaa' -ku wengi topohura agama hi Yerusalem. Raparesa' -a toe, uma ria sala' -ku raruai'.
					</seg>
					<seg id="b.ACT.24.21" type="verse">
						Muntu' lolita-ku to hamela-wadi to rapodaa' nto'u toe. Bula-ku mokore hi laintongo' -ra, ku'uli' mpesukui hewa toi: `Pai' -a raparesa' toi, sabana kuparasaya katuwu' -ra nculii' tauna tomate.'&quot;
					</seg>
					<seg id="b.ACT.24.22" type="verse">
						Gubernur Feliks mpo'inca lia napa to raparasaya tauna to mepangala' hi Yesus. Toe pai' na'uli': &quot;Hudu rei-mi ulu pohura-ta. Kubotuhi moto mpai' kara-kara toi, ane rata-ipi kapala' tantara Lisias.&quot;
					</seg>
					<seg id="b.ACT.24.23" type="verse">
						Oti toe, nahawai' tadulako-na mpojaga Paulus. Tapi' nau' rajaga-i, uma-i hewa tauna to ratarungku' mpu'u. Apa' rapalogai moto-i modao', pai' rapiliu moto bale-na mpowai' -i napa to naparaluu.
					</seg>
					<seg id="b.ACT.24.24" type="verse">
						Ba hangkuja eo ngkai ree, rata wo'o-imi Gubernur Feliks hante tobine-na, hanga' -na Drusila. Drusila toei to Yahudi. Feliks mpohubui tantara-na mpokeni Paulus tumai hi nyanyoa-ra, bona na'epe lolita-na Paulus mpokahangai' pepangala' -na hi Kristus Yesus.
					</seg>
					<seg id="b.ACT.24.25" type="verse">
						Hi rala pololita-na Paulus, na'uli' -ki Feliks hewa toi: kita' kana monoa' po'ingku-ta, pai' kana mpokuasai konoa nono-ta moto, apa' rata mpai' Eo Kiama, nto'u Alata'ala mpobotuhi kara-kara hawe'ea manusia'. Mpo'epe toe, kame'eka' -nami Feliks, na'uli': &quot;Wae-mi ulu! Kukio' wo'o-damo-ko mpai', ane ria loga-ku.&quot;
					</seg>
					<seg id="b.ACT.24.26" type="verse">
						Kakoo-kono-na, Feliks mposarumaka Paulus mpowai' -i doi bona nabahaka-i. Toe pai' jau-i nakio' bona napololitai-i.
					</seg>
					<seg id="b.ACT.24.27" type="verse">
						Feliks doko' ngala' nono-ra to Yahudi, toe pai' napelele' moto-i Paulus ratarungku' rompae kahae-na. Timpaliu rompae toe, Feliks rasampei, pai' Perkius Festus jadi' gubernur to bo'u.
					</seg>
				</div>
				<div id="b.ACT.25" type="chapter">
					<seg id="b.ACT.25.1" type="verse">
						Lako' tolu eo-i Festus moparenta hi propinsi toe, me'ongko' -imi ngkai ngata Kaisarea hilou hi Yerusalem.
					</seg>
					<seg id="b.ACT.25.2" type="verse">
						Karata-na hi ria, imam pangkeni pai' pangkeni to Yahudi ntani' -na mpohirua' -ki, pai' ra'uli' -ki pangadua' -ra to rapangadu' -ki Paulus.
					</seg>
					<seg id="b.ACT.25.3" type="verse">
						Merapi' -ra hi Festus bona hante kalompe' nono-na nahubui tauna mpokeni Paulus tumai hi Yerusalem. Ntaa' we'i, patuju-ra doko' mpolede Paulus pai' mpopatehi-i hi lengko ohea.
					</seg>
					<seg id="b.ACT.25.4" type="verse">
						Aga natompoi' Festus: &quot;Ane Paulus, ratarungku' hi Kaisarea-i-hana. Pai' aku' uma-apa mahae hilou nculii' hi ria.
					</seg>
					<seg id="b.ACT.25.5" type="verse">
						Agina hema-koi topololita hilou dohe-ku hi Kaisarea, bona hi ria-damo mpai' kupe'epei pangadua' -ni, ane ria mpu'u-ki kasalaa' -na.&quot;
					</seg>
					<seg id="b.ACT.25.6" type="verse">
						Kira-kira nte walu mengi ba hampulu' bengi-i Festus hi Yerusalem, nculii' -imi hilou hi Kaisarea. Rata mpu'u-ramo hi Kaisarea, kamepulo-na narumpu-ramo omea topohura, pai' napahawa' tauna mpokeni Paulus tumai hi porumpua-ra.
					</seg>
					<seg id="b.ACT.25.7" type="verse">
						Karata-na Paulus, to Yahudi to tumai ngkai Yerusalem mokore mpotipuhi-i, pai' ra'uli' pangadua' -ra. Wori' nyala kasalaa' to dada'a to rapangadu' -ki, tapi' uma ria kanoo-noaa' -na pangadua' -ra toe.
					</seg>
					<seg id="b.ACT.25.8" type="verse">
						Paulus mpobaro lolita-ra, na'uli': &quot;Uma-kuna ria hangkedia' sala' to kubabehi! Uma-a ria ntiboki atura to Yahudi, ba mpobaboi' Tomi Alata'ala, ba ncapuaka magau' hi Roma!&quot;
					</seg>
					<seg id="b.ACT.25.9" type="verse">
						Apa' Festus doko' ngala' nono to Yahudi, toe pai' na'uli' mpo'uli' -ki Paulus: &quot;Dota-ko hilou hi Yerusalem, bona hi ria-damo mpai' kupohurai kara-kara-nu?&quot;
					</seg>
					<seg id="b.ACT.25.10" type="verse">
						Na'uli' Paulus: &quot;Tuama Gubernur! Toi-e, bula-ku mokore hi rehe'i hi kantoro' Gubernur, apa' Gubernur to jadi' wakele' Kaisar, magau' -ta hi Roma. Pai' bate topoparenta to Roma to natao mpobotuhi kara-kara-ku. Nu'inca moto ka'uma-na ria sala' -ku hi to Yahudi.
					</seg>
					<seg id="b.ACT.25.11" type="verse">
						Ane rapa' -na ria lau-ama mpotiboki atura mpobabehi to kasipato' -na rapatehi-ka, uma kuhuna rapatehi. Aga ane uma makono pangadua' -ra to Yahudi, uma ria haduaa to ma'ala mpotonu-a hi rala pale-ra. Mpopebua' -a kara-kara-ku hi Kaisar!&quot;
					</seg>
					<seg id="b.ACT.25.12" type="verse">
						Mpo'epe toe, Festus mololita hante hingka topohura-na. Oti toe, na'uli' mpo'uli' -ki Paulus: &quot;Bo merapi' -ko mpobua' kara-kara-nu hi pobotuhia Kaisar, wae-pi bate hilou moto-ko hi ngata Roma mpohirua' -ki Kaisar.&quot;
					</seg>
					<seg id="b.ACT.25.13" type="verse">
						Uma mahae ngkai ree, Magau' Agripa hante Bernike, hilou hi ngata Kaisarea mpotabe Festus ngkai kara'ongko' -na jadi' gubernur.
					</seg>
					<seg id="b.ACT.25.14" type="verse">
						Ba hangkuja mengi-ramo hi Kaisarea, Festus mpololita kara-kara Paulus hi Magau' Agripa, na'uli': &quot;Ria hi rehe'i hadua tauna to ratarungku' nto'u poparenta-na Feliks.
					</seg>
					<seg id="b.ACT.25.15" type="verse">
						Nto'u-ku ria hi Yerusalem wengi, imam pangkeni pai' totu'a to Yahudi ntani' -na mpo'uli' pangadua' -ra to rapangadu' -ki, pai' raperapi' bona kuhuku' -i.
					</seg>
					<seg id="b.ACT.25.16" type="verse">
						Kutompoi' -ra: ntuku' atura to Roma, tauna to rapakilu uma ma'ala hangaa ratonu hi bali' -na ane ko'ia-i rapopohirua' hante bali' -na, pai' ko'ia-i rapalogai mpo'uli' noa' -na.
					</seg>
					<seg id="b.ACT.25.17" type="verse">
						Ngkai ree, ba hangkuja dua pangkeni to Yahudi tumai dohe-ku ngkai Yerusalem. Karata-kai hi rehe'i, uma leba' kupopea mahae. Kamepulo-na, ncaliu kupahawa' tauna mpokeni Paulus tumai, pai' kupohurai kara-kara-na.
					</seg>
					<seg id="b.ACT.25.18" type="verse">
						Hawe'ea topepakilu toera mpo'uli' pangadua' -ra. Ku'uli' -kuna, ba ria gau' -na to dada'a lia to rapakilu-ki. Ntaa' to rapakilu-ki toe, bela-hawo gau' to dada'a.
					</seg>
					<seg id="b.ACT.25.19" type="verse">
						To kurua' -na, muntu' posisalaa-ra hi agama-ra moto-rawo. Momehono' wo'o-ra mpomehonoi' hadua tauna to rahanga' Yesus. Yesus toei, mate-imi, tapi' Paulus mpo'uli' tuwu' nculii' -i.
					</seg>
					<seg id="b.ACT.25.20" type="verse">
						Jadi', ingu' -a-kuwo mpobotuhi kara-kara toe. Toe pai' kupekune' -i Paulus, ku'uli' -ki: `Dota-ko hilou hi Yerusalem, bona hi ria-damo mpai' rapohurai kara-kara-nu?'
					</seg>
					<seg id="b.ACT.25.21" type="verse">
						Tapi' naperapi' bona kara-kara-na rabua' hi Kaisar. Pai' naperapi' wo'o bona rajaga-i duu' kara-kara-na rabua' hi Kaisar. Toe-die pai' kupelele' moto-i ratarungku' duu' -na ria loga-ku mpopakatu-i hilou hi Kaisar.&quot;
					</seg>
					<seg id="b.ACT.25.22" type="verse">
						Ngkai ree, na'uli' Magau' Agripa mpo'uli' -ki Festus: &quot;Bo doko' wo'o-a-kuwo mpo'epe lolita-na.&quot; Na'uli' Festus: &quot;Mepulo-damo mpai' ta'epe-i.&quot;
					</seg>
					<seg id="b.ACT.25.23" type="verse">
						Kamepulo-na, tumai mpu'u-ramo Agripa pai' Bernike, pai' -ra rapotomu hante wori' nyala pebila'. Mesua' -ramo hi rala tomi poromua hante tadulako tantara pai' totu'a ngata. Festus mpopahawa' bona Paulus rakeni hi poromua-ra.
					</seg>
					<seg id="b.ACT.25.24" type="verse">
						Ngkai ree, natepu'u-mi Festus mololita, na'uli': &quot;Magau' Agripa pai' tuama-tuama omea to morumpu hi rehe'i! Tau tohe'ii rapangadu' hawe'ea to Yahudi, lompe' hi Yerusalem lompe' hi rehe'i. Rajojo merapi' hi aku' bona rapasangkani lau-imi.
					</seg>
					<seg id="b.ACT.25.25" type="verse">
						Hiaa' aku', uma-kuwo ria kuruai' ba sala' napa to nababehi to natao rahuku' mate-ki. Hiaa' oti toe wo'o, merapi' -i bona kara-kara-na rabua' hi Kaisar. Toe wo'o-mi-kuwo pai' kupomonoa' -mi mpopakatu-i hilou hi Kaisar.
					</seg>
					<seg id="b.ACT.25.26" type="verse">
						Aga ko'ia-kuwo ria kanoaa' -na to natao ku'uki' hi rala sura-ku to hilou hi Kaisar. Jadi', toe pai' hewa toe lau, kukeni-i tumai hi rehe'i, hangkedia' -nami hi Magau' Agripa to kubila'. Patuju-ku, ane hudu-pi pomparesa' -ta tohe'i, ria-mi to ma'ala ku'uki'.
					</seg>
					<seg id="b.ACT.25.27" type="verse">
						Apa' ku'uli', uma-hawo ohea-na mpopakatu tauna hilou hi pobotuhia Kaisar ane uma rapakanoto sala' to rapakilu-ki.&quot;
					</seg>
				</div>
				<div id="b.ACT.26" type="chapter">
					<seg id="b.ACT.26.1" type="verse">
						Oti toe, na'uli' Agripa hi Paulus: &quot;Rapalogai-moko-kowo mololita, mpo'uli' noa' -nu.&quot; Paulus mpo'ongko' pale-na, pai' -i mpo'uli' noa' -na. Lolita-na hewa tohe'i:
					</seg>
					<seg id="b.ACT.26.2" type="verse">
						&quot;Magau' Agripa to kubila'! Lomo' -lomo' -na ku'uli', morasi' lia-a, ma'ala-a-kuwo mpo'uli' noa' -ku hi Magau', mpotompoi' hawe'ea pangadua' to Yahudi hi aku'.
					</seg>
					<seg id="b.ACT.26.3" type="verse">
						Hangkedia' -nami apa' Magau' mpo'inca lia ada pai' tudui' to rapomehonoi' to Yahudi. Toe pai' merapi' -a-kuwo bona mosabara-ko mpe'epei-ka-kuwo noa' -ku.
					</seg>
					<seg id="b.ACT.26.4" type="verse">
						&quot;Hawe'ea to Yahudi mpo'inca omea dala ngkatuwu' -ku ngkai lomo' -na. Ngkai kakedia' -ku mo'oha' -a dohe ompi' -ku hi Yerusalem.
					</seg>
					<seg id="b.ACT.26.5" type="verse">
						Mahae moto-mile ra'inca gau' -kue. Ane dota-ra, hira' moto ma'ala mpotutura dala ngkatuwu' -ku ngkai lomo' -na, ka'aku' -na tohe'i mpotuku' tudui' to Parisi, to mantata' mpu'u petuku' -ra hi hawe'ea ada agama Yahudi.
					</seg>
					<seg id="b.ACT.26.8" type="verse">
						Jadi', hewa toe lau, mokore-a hi rehe'i bona raparesa', apa' kusarumaka Alata'ala mpopadupa' janci-na hi ntu'a-ta owi to mpo'uli': hawe'ea tomate napotuwu' nculii' hi eo mpeno. Kita' muli Israel to hampulu' rontina, hawe'ea-ta mpopea kadupa' -na pojanci toe, toe pai' mepue' ncuu-ta hi Alata'ala, lompe' hi eo-na lompe' hi bengi-na. Magau' to kubila', ngkai pepangala' -ku hi pojanci Alata'ala toe-die, pai' alaa-na rapakilu-a to Yahudi toi-e. Pai' koi' ompi' -ompi' -ku to Yahudi! Napa-di pai' uma nipangalai' kabaraka' -na Alata'ala mpotuwu' nculii' tomate-e?
					</seg>
					<seg id="b.ACT.26.9" type="verse">
						&quot;Owi wo'o-kuwo-le, wori' nyala akala-ku mpo'ewa tauna to mpotuku' Yesus to Nazaret toei.
					</seg>
					<seg id="b.ACT.26.10" type="verse">
						Hiaa' ku'ewa mpu'u-ra hi Yerusalem. Hante sura kuasa ngkai imam pangkeni, wori' tauna to mepangala' hi Yesus kutarungku'. Kupokono wo'o-kuwo ane rahuku' mate-ra.
					</seg>
					<seg id="b.ACT.26.11" type="verse">
						Wori' ngkani-a mpobalinai' -ra hi rala tomi posampayaa, pai' kupewuku-ra mposapuaka pepangala' -ra hi Yesus. Dede' -damo nono-ku, alaa-na hilou-ama hi ngata-ngata to molaa mpobalinai' -ra.
					</seg>
					<seg id="b.ACT.26.13" type="verse">
						&quot;O Magau' to kubila', hante patuju toe-mi, pai' hilou-a hi ngata Damsyik, rapowiti' pai' rawai' kuasa ngkai imam pangkeni. Hi pomako' -ku hilou hi Damsyik toe, hi lengko ohea-a-pidi, kira-kira tebua' -mi eo, muu-mule' kuhilo baja to mehini ngkai langi' mpohinii-a hante doo-doo-ku. Baja toe meliu kabaja-na ngkai hini eo.
					</seg>
					<seg id="b.ACT.26.14" type="verse">
						Kamodungka-kai omea-mi. Pai' ria ku'epe to mpololitai-a hi rala basa Yahudi, na'uli' -ka: `Saulus! Saulus! Napa pai' nubalinai' -a? Aga iko moto-kowo mpai' to peda' ane nujojo mpo'ewa pekio' Pue' -nu!'
					</seg>
					<seg id="b.ACT.26.15" type="verse">
						&quot;Ku'uli' -ki: `Ha hema-ko Pue'?' &quot;Natompoi' -a: `Aku' -mile Yesus, to nubalinai' -e!
					</seg>
					<seg id="b.ACT.26.16" type="verse">
						Aga wae lau, mokore-moko! Mehupa' -ama hi iko hewa toe lau, apa' ria patuju-ku hi iko: kupelihi-moko jadi' topobago-ku pai' sabi' -ku. Iko kana mpoparata hi tau ntani' -na napa to nuhilo-mi eo toe lau, pai' napa to kupopohiloi-koko hi eo-eo to tumai mpai'.
					</seg>
					<seg id="b.ACT.26.17" type="verse">
						Kubahaka moto-ko mpai' ngkai kuasa-ra to Yahudi pai' ngkai kuasa-ra to bela-ra to Yahudi. Kusuro-moko hilou mpokeni Lolita-ku hi tauna to bela-ra to Yahudi.
					</seg>
					<seg id="b.ACT.26.18" type="verse">
						Kusuro-ko hilou mpobini' mata-ra, pai' mpotete' -ra ngkai kabengia-na tumai hi kabajaa-ku; bona tebahaka-ra ngkai kuasa Magau' Anudaa' pai' nakuasai-ramo Alata'ala; bona te'ampugi jeko' -ra pai' jadi' -ramo bagia Alata'ala sabana pepangala' -ra hi Aku'.'
					</seg>
					<seg id="b.ACT.26.19" type="verse">
						&quot;O Magau' Agripa to kubila', toe-mi pai' kuhuduwukui oa' mpotuku' napa to na'uli' -ka Pue' hi rala pangila-ku toe-e.
					</seg>
					<seg id="b.ACT.26.20" type="verse">
						Kuparata hi hawe'ea tauna kareba to mpo'uli': kana medea-ta ngkai jeko' -ta pai' mpotonu katuwu' -ta hi Alata'ala, pai' kana tapopohiloi hante gau' -ta kamedea-ta mpu'u-mi ngkai jeko' -ta. Lomo' -na kareba toe kuparata hi ngata Damsyik, oti toe hi Yerusalem pai' hobo' hi tana' Yudea. Pai' hilou wo'o-a hi tauna to bela-ra to Yahudi mpokeni kareba toe.
					</seg>
					<seg id="b.ACT.26.21" type="verse">
						Toe-mi pai' alaa-na rahoko' to Yahudi-a hi Tomi Alata'ala, doko' rapatehi.
					</seg>
					<seg id="b.ACT.26.22" type="verse">
						Aga nau' wae, Alata'ala mpotulungi-a ngkai lomo' -na duu' rata hi eo toe lau. Toe pai' mokore-a hi rehe'i mpo'uli' posabi' -ku hi tauna omea, lompe' maradika lompe' ntodea. Napa to ku'uli' tohe'i, uma ria ntani' -na, bate hibalia hante napa to nalowa ami' -mi nabi Musa pai' nabi-nabi ntani' -na owi,
					</seg>
					<seg id="b.ACT.26.23" type="verse">
						to mpo'uli': Magau' Topetolo' kana mporata kaparia duu' -na rapatehi, pai' Hi'a-mi to lomo' -na tuwu' nculii' ngkai kamatea. Bona Hi'a-mi to mpokeni kabajaa-na hi hawe'ea tauna, ba to Yahudi-ra ba bela-ra to Yahudi.&quot;
					</seg>
					<seg id="b.ACT.26.24" type="verse">
						Bula-na Paulus mololita-pidi mpo'uli' noa' -na, mejeu' -mi Festus na'uli': &quot;Wuli-ko Paulus! Kapantea-nu to wori' tetu mpokeni-ko wuli.&quot;
					</seg>
					<seg id="b.ACT.26.25" type="verse">
						Na'uli' Paulus: &quot;Uma-a-kuwo wuli, O Gubernur to kubila'. Monoto moto nono-ku, pai' makono lolita-ku.
					</seg>
					<seg id="b.ACT.26.26" type="verse">
						Ane Magau' Agripa, na'inca wo'o-hawo hawe'ea to ku'uli' we'i. Toe pai' daho' -a-kuwo mololita hante kalonto' -lonto' -na. Apa' ku'uli' uma ria to ko'ia na'incai Magau', apa' hawe'ea to jadi' tohe'e uma jadi' hi kawunia-na.
					</seg>
					<seg id="b.ACT.26.27" type="verse">
						Magau' Agripa to kubila'! Nupangala' wa lolita nabi owi-e? Kusarumaka bate nupangala'!&quot;
					</seg>
					<seg id="b.ACT.26.28" type="verse">
						Na'uli' Magau' Agripa mpo'uli' -ki Paulus: &quot;Ha nu'uli' -kona mojoli mpobawai-a jadi' to Kristen hangkale'liu-e?&quot;
					</seg>
					<seg id="b.ACT.26.29" type="verse">
						Na'uli' Paulus: &quot;Hi tempo to hangkale'liu ba tempo to mahae, mekakae-a hi Alata'ala bona Magau' hante hawe'ea to mpo'epe lolita-ku eo toe lau jadi' hewa aku' toi. Sampale-wadi pohoo' tohe'i-e, neo' mporata-koi.&quot;
					</seg>
					<seg id="b.ACT.26.30" type="verse">
						Kahudu-na Paulus mololita, mokore-ramo magau' pai' gubernur pai' Bernike hante doo-ra, pai' -ra malai-mi ngkai tomi porumpua.
					</seg>
					<seg id="b.ACT.26.31" type="verse">
						Karata-ra hi mali-na, momepololitai-ramo ra'uli': &quot;Tau tohe'ei ria, uma-hawo ria sala' -na to natao rapatehi-ki ba ratarungku' -ki.&quot;
					</seg>
					<seg id="b.ACT.26.32" type="verse">
						Na'uli' Magau' Agripa mpo'uli' -ki Festus: &quot;Kakono-na, ane ke uma-i mpopebua' kara-kara-na hi Kaisar, ma'ala tabahaka lau-imi.&quot;
					</seg>
				</div>
				<div id="b.ACT.27" type="chapter">
					<seg id="b.ACT.27.1" type="verse">
						Oti toe, Feliks mpobotuhi bona Paulus rapopehawi' hi kapal hilou hi tana' Italia. Jadi', Paulus pai' ba hangkuja dua tau ntani' -na to ratarungku' ratonu hi Yulius, tadulako hi rala tantara to Roma to rahanga' Pasukan Kaisar.
					</seg>
					<seg id="b.ACT.27.2" type="verse">
						Yulius mpopehawi' -kai hi kapal bohe ngkai ngata Adramitium, to sadia-mi me'ongko' mpotoa' ngata-ngata hi wiwi' tahi' to hi propinsi Asia. Me'ongko' mpu'u-makai. Doo-kai hi pomakoa' toe, Aristarkhus, to ngkai ngata Tesalonika hi tana' Makedonia.
					</seg>
					<seg id="b.ACT.27.3" type="verse">
						Kamepulo-na, mehani-makai hi ngata Sidon. Lompe' lia ingku-na Yulius hi Paulus. Napalogai moto-i hilou hi role-na mpencuai' doo-na hi rala ngata, bona rawai' -i ba napa-napa to naparaluu.
					</seg>
					<seg id="b.ACT.27.4" type="verse">
						Ngkai ree, kipokaliliu-mi pomako' -kai. Aga ngolu' mpotomu kapal-kai, toe pai' mewiwi' -kai hi lewuto' Siprus tono' hi mata'eo, bona uma-kai narumpa' rahi ngolu'.
					</seg>
					<seg id="b.ACT.27.5" type="verse">
						Ngkai ree-makai mpobonte tahi' to mpomenyanyohi tana' Kilikia pai' Pamfilia, duu' -na rata-kai hi ngata Mira hi tana' Likia.
					</seg>
					<seg id="b.ACT.27.6" type="verse">
						Hi ngata Mira toe, tadulako tantara mporua' kapal ngkai ngata Aleksandria to mpotoa' tana' Italia. Jadi', napopentoli-makai hi kapal toe.
					</seg>
					<seg id="b.ACT.27.7" type="verse">
						Rala ba hangkuja eo, pie' lia pomako' kapal. Ncaruku' rata-kai hi ngata Knidus. Ngkai ree, apa' uma oa' lompe' pewui ngolu', uma kipokaliliu pomako' -kai ntuku' to ratoa' lomo' -na. Toe pai' kapal-kai ntara hi Tanjung Salmone pai' mewiwi' hi lewuto' Kreta, bona uma-kai narumpa' rahi ngolu'.
					</seg>
					<seg id="b.ACT.27.8" type="verse">
						Mokoro lia-kai mewiwi' hi lewuto' Kreta toe. Ka'oo-omea-na, rata-makai hi pehania kapal to rahanga' Pehania Lompe', to mohu' ngata Lasea.
					</seg>
					<seg id="b.ACT.27.9" type="verse">
						Apa' wori' -mi tempo-kai to teliu, timpaliu-mi eo bohe popuasaa' to Yahudi, pai' neo' rata-mi tempo lengi'. Biasa-na nto'u toe, hawe'ea kapal kana mento'o, apa' mekoroi' pewui ngolu' pai' uma-pi lompe' pomako' kapal. Toe pai' Paulus mpopo'ingai' -ra bona neo' kaliliu, na'uli':
					</seg>
					<seg id="b.ACT.27.10" type="verse">
						&quot;Ompi' -ompi', ane tapokaliliu pomako' -ta, wori' mpai' karugia-ta. Uma muntu' kapal pai' kenia-ta to morugi, meka' ba lue' ria-ta mpai' to mate.&quot;
					</seg>
					<seg id="b.ACT.27.11" type="verse">
						Tapi' tadulako tantara toei, uma-i mpangalai' lolita Paulus, apa' meliu-pi pompangala' -na lolita tompajala' kapal pai' pangkeni kapal. Hira' doko' kaliliu.
					</seg>
					<seg id="b.ACT.27.12" type="verse">
						Jadi', apa' uma mpu'u-hawo lompe' pehania toe napento'oi kapal nto'u tempo lengi', toe pai' wori' to mpo'uli', agina kipalahii lau-mi pehania toe, pai' kipekukuhi bona rata-kai hi ngata Feniks mpopea katimpaliu-na tempo lengi'. Feniks tohe'e, pehania kapal hi Kreta to lompe' rapehanii nto'u tempo lengi', apa' teleru hala' ngkai ngolu'.
					</seg>
					<seg id="b.ACT.27.13" type="verse">
						Nto'u toe, ngolu' ngkai selatan lompe' pewui-na. Toe pai' ra'uli' topobago hi kapal, ma'ala-ramo mpokaliliu pomako' -ra hante kalompea' -na. Jadi', ra'ore' -mi ahe' to mpotaha kapal (to rahanga' balango'), pai' -ra kaliliu mewiwi' hi lewuto' Kreta.
					</seg>
					<seg id="b.ACT.27.14" type="verse">
						Ntaa' we'i, ko'ia mahae ngkai ree, rata-mi ngolu' bohe ngkai role-na, ngolu' to rahanga' Bara' Tahi'.
					</seg>
					<seg id="b.ACT.27.15" type="verse">
						Apa' uma-pi-hawo nadadahi kapal mponyanyo ngolu', toe pai' ra'uli' topobago hi kapal, pelele' wae-mi kapal nawui ngolu'.
					</seg>
					<seg id="b.ACT.27.16" type="verse">
						Uma mahae ngkai ree, teleru hala' -makai ngkai ngolu' hi kampotara-kai tono' selatan lewuto' to rahanga' Kauda. Nto'u toe, ki'ore' sakaya to kedi' to biasa radii' hi tilingkuria kapal (to rahanga' sekoci). Mokoro lia pobago toe.
					</seg>
					<seg id="b.ACT.27.17" type="verse">
						Ka'oti-na ki'ore' sakaya to kedi' toe hi lolo kapal, kihoo' -mi pakaroho bona neo' -i mpai' moronto. Oti toe, kapal wo'o baha rakapu' hante koloro bona moroho. Ngkai ree, apa' me'eka' -ramo topobago hi kapal, nee-neo' mpai' kapal-kai mporumpa' wo'one hi kalongkea ue to mohu' hi tana' Libia, toe pai' rapopana'u-mi layar, pai' rapelele' -mi kapal nawui ngolu'.
					</seg>
					<seg id="b.ACT.27.18" type="verse">
						Kamepulo-na topobago kapal ntepu'u mpetadi kenia kapal hi rala tahi', bona monangko' kapal, apa' uma ria pento'oa uda mpongolu' mporumpa' -kai.
					</seg>
					<seg id="b.ACT.27.19" type="verse">
						Kamepulo-na tena, topobago hi kapal mpotadi rewa-rewa kapal hi rala tahi'.
					</seg>
					<seg id="b.ACT.27.20" type="verse">
						Ba hangkuja eo, uma-kai mpohiloi lence eo ba betue', pai' uma ria pento'oa-na uda mpongolu' mporumpa' -kai, alaa-na mere' -mi nono-kai, ki'uli' olo' mpobira' -kai tuwu'.
					</seg>
					<seg id="b.ACT.27.21" type="verse">
						Ba hangkuja eo-ramo topobago hi kapal uma tepongkoni' nakeni kakawuhe-ra. Ngkai ree, mokore-imi Paulus hi laintongo' -ra pai' na'uli' -raka: &quot;Ane ke nipangala' -a wengi bona neo' -ta ulu me'ongko' ngkai Kreta, ke uma wa morugi-ta hewa tohe'i.
					</seg>
					<seg id="b.ACT.27.22" type="verse">
						Aga hewa toe lau ku'uli' -kokoi, pakaroho nono-ni! Uma-ta ria haduaa to mate. Kapal-wadi to morugi.
					</seg>
					<seg id="b.ACT.27.23" type="verse">
						Apa' ngkabengia ngone, Alata'ala to kupue', Alata'ala to jadi' Pue' -ku, mpopahawa' mala'eka-na mpohirua' -ka.
					</seg>
					<seg id="b.ACT.27.24" type="verse">
						Na'uli' -ka mala'eka toei: `Neo' -ko me'eka', Paulus. Apa' bate rata moto-ko mpai' hi Roma mponyanyo magau' hi ria. Pai' ngkai kama'ahi' -na Alata'ala hi iko, hawe'ea tauna to hi rala kapal dohe-nu, uma-ra moapa.'
					</seg>
					<seg id="b.ACT.27.25" type="verse">
						Toe-mi ompi', pakaroho nono-ni. Apa' bate kupangala', napa to na'uli' -ka Alata'ala kana madupa'.
					</seg>
					<seg id="b.ACT.27.26" type="verse">
						Nau' kapal-ta mogero mpai', tehore moto-ta omea hi hameha' lewuto'.&quot;
					</seg>
					<seg id="b.ACT.27.27" type="verse">
						Hono' hampulu' opo' mengi, kapal-kai bate nawui ngolu' bohe hi tahi' Adria. Ba ria mentongo' bengi, ra'epe topobago hi kapal hewa mohu' -mi kapal hi role-na.
					</seg>
					<seg id="b.ACT.27.28" type="verse">
						Toe pai' ra'ulu watu pompetudu bona ra'inca kanala tahi'. Rapetudu toe, rompulu' nopo kanala-na. Oti toe rapetudu tena, hampulu' lima nopo-damo.
					</seg>
					<seg id="b.ACT.27.29" type="verse">
						Me'eka' -ramo nee-neo' mpai' kapal mporumpa' watu ranga'. Toe pai' ra'ulu-mi hilou hi rala ue opo' meha' ahe' to motomo hi tilingkuria kapal (to rahanga' balango'), bona tetaha kapal. Pai' mosampaya-ra bona sohi' -sohi' -mi mobaja.
					</seg>
					<seg id="b.ACT.27.30" type="verse">
						Ngkai ree, topobago kapal toera doko' metibo' bongo-ramo ngkai kapal. Toe pai' rapopana'u-mi sakaya to kedi' hi tahi', ntani' doko' mpotoe ahe' to motomo hi nyanyoa kapal.
					</seg>
					<seg id="b.ACT.27.31" type="verse">
						Mpohilo toe, na'uli' Paulus mpo'uli' -ki tadulako hante tantara-na: &quot;Ane malai-ra topobago toera ngkai kapal, bate uma-koi mpai' tuwu'!&quot;
					</seg>
					<seg id="b.ACT.27.32" type="verse">
						Toe pai' tantara mpobintohi potoe sakaya to kedi', alaa-na sakaya toe monawu' hi tahi' pai' ma'anu'.
					</seg>
					<seg id="b.ACT.27.33" type="verse">
						Neo' mehupa' -mi eo, na'uli' -mi Paulus mpo'uli' -raka: &quot;Kana ngkoni' omea-koi! Hampulu' opo' eo-mi, hangaa mpopea napa to jadi' -damo-koi. Uma-koi ngkoni'.
					</seg>
					<seg id="b.ACT.27.34" type="verse">
						Jadi', toe pai' ku'uli' -kokoi, ngkoni' kampa' hangkedi', bona moroho-wakoi. Apa' uma moto-koi moapa-apa.&quot;
					</seg>
					<seg id="b.ACT.27.35" type="verse">
						Ka'oti-na mololita hewa toe, na'ala' -mi pongkoni', pai' -i mpo'uli' tarima kasi hi Alata'ala hi nyanyoa-ra omea. Nabagi-mi pongkoni' toe, pai' -i ngkoni'.
					</seg>
					<seg id="b.ACT.27.36" type="verse">
						Ngkai ree, moroho-mi nono-ra, ngkoni' omea-ramo.
					</seg>
					<seg id="b.ACT.27.37" type="verse">
						Hawe'ea tauna ihi' kapal toe, ro'atu pitu mpulu' ono.
					</seg>
					<seg id="b.ACT.27.38" type="verse">
						Bohu-ramo ngkoni', gandum kenia kapal ratadi hi rala tahi', bona kapal monangko' hala'.
					</seg>
					<seg id="b.ACT.27.39" type="verse">
						Kamobaja-nami, rahilo topobago hi kapal kahiloa-mi role-na. Aga uma ra'incai ba napa hanga' ngata toe. Pai' rahilo wo'o, etu-mi mai huno tahi' hante talinti to uma watua. Toe pai' patuju-ra ane rakule', mencore hi mai-ra.
					</seg>
					<seg id="b.ACT.27.40" type="verse">
						Jadi', rabintohi-mi koloro potoe ahe' pontaha kapal, pai' ahe' pontaha toe rapelele' moto-mi hi rala tahi'. Nto'u toe wo'o, rabongka-mi koloro to mpohoo' guli' kapal, bona kapal ma'ala rapajala'. Pai' ratoe layar hi nyanyoa kapal bona kapal mpotoa' role-na.
					</seg>
					<seg id="b.ACT.27.41" type="verse">
						Ntaa' we'i, uma-di kaliliu hi role-na, mporumpa' wo'one lau-midi apa' longke ue-na. Woo' -na kapal toka' hi wo'one, alaa-na uma-pi molengo-lengo. Hiaa' hi tilingkuria-na narumpa' balumpa tahi' to bohe, alaa-na moreke.
					</seg>
					<seg id="b.ACT.27.42" type="verse">
						Ngkai ree, mohawa' -ramo tantara doko' mpatehi hawe'ea to rataha, bona neo' mpai' ria to monangu hilou hi role-na pai' nculi' metibo'.
					</seg>
					<seg id="b.ACT.27.43" type="verse">
						Tapi' tadulako mpotagi-ra, apa' ma'ahi' -i hi Paulus. Napehubui bona tauna to nginca monangu ngkalitadi hi tahi' pai' monangu hilou hi role-na.
					</seg>
					<seg id="b.ACT.27.44" type="verse">
						Oti toe, to hantongo' to uma mpo'incai monangu mpolama' kaju ba pengka kapal bona rakeni hilou hi role-na. Toe-damo pai' uma-kai moapa, rata moto-kai omea hi role-na.
					</seg>
				</div>
				<div id="b.ACT.28" type="chapter">
					<seg id="b.ACT.28.1" type="verse">
						Hi role-na omea-makai, lako' ki'inca-di: lewuto' toe rahanga' Malta.
					</seg>
					<seg id="b.ACT.28.2" type="verse">
						Lompe' lia nono-ra pue' ngata hi kai'. Ratarima lompe' -kai, rapobaa-kakai apu kiponerui, apa' udaa wo'o-mi pai' molengi'.
					</seg>
					<seg id="b.ACT.28.3" type="verse">
						Paulus mporumpu kaju pai' nalobu. Bula-na mpodampa kaju hi lolo apu, hangaa mehupa' hama'a ule ngkai rala kaju, apa' morani' -hawo nanene apu. Ule toe mpotilo' pale-na.
					</seg>
					<seg id="b.ACT.28.4" type="verse">
						Karahilo-na pue' ngata ule to mentoe hi pale Paulus, ra'uli' -mi: &quot;Topepatehi-i-tawo' tau tohe'ii! Bo hilo-mi, nau' uma-i mate hi rala tahi' we'i, aga Anitu Topotangara' uma mpelele' -i tuwu'.&quot;
					</seg>
					<seg id="b.ACT.28.5" type="verse">
						Ane Paulus-hana, uma hangkedia' peda' na'epe. Napetonta-wadi ule toe hi rala apu.
					</seg>
					<seg id="b.ACT.28.6" type="verse">
						Ra'uli' pue' ngata, mowoto-ki mpai' pale-na, ba mule' modungka mata' -i pai' mate. Hiaa' mahae rapeka'au, uma-hawo moapa-i. Ngkai ree mobali' wo'o-mi pekiri-ra, ra'uli': &quot;Paulus toei, to mobaraka' -i!&quot;
					</seg>
					<seg id="b.ACT.28.7" type="verse">
						Uma molaa ngkai ree, ria bonea. Bonea toe, bonea Publius, kapala' hi lewuto' toe. Hante kalompe' nono-na, nakio' -kai hilou hi tomi-na, pai' natorata-kai rala-na tolu eo.
					</seg>
					<seg id="b.ACT.28.8" type="verse">
						Nto'u toe, tuama-na Publius peda' ngkelengi' pai' nturi mo'ue. Paulus hilou hi poturua-na, naposampayai pai' najama-i, alaa-na mo'uri' -imi.
					</seg>
					<seg id="b.ACT.28.9" type="verse">
						Oti toe, hawe'ea to peda' hi lewuto' toe tumai mpopetulungi hi Paulus, pai' napaka'uri' -ra.
					</seg>
					<seg id="b.ACT.28.10" type="verse">
						Wori' rewa to rawai' -kakai hewa pebila' -ra. Pai' nto'u-kai ngkarewa-mi me'ongko', rakeni napa-napa kaparaluua-kai pai' ratu'u hi rala kapal.
					</seg>
					<seg id="b.ACT.28.11" type="verse">
						Hono' -makai tolu mula hi lewuto' Malta, me'ongko' wo'o-makai mpohawi' kapal to ngkai Aleksandria. Kapal toe mahae-imi-hana mento'o hi lewuto' mpeka'au katimpaliu-na tempo lengi'. Hanga' kapal toe, Anitu Moropa'.
					</seg>
					<seg id="b.ACT.28.12" type="verse">
						Mehani-kai hi ngata Sirakusa, tolu eo-kai hi ria.
					</seg>
					<seg id="b.ACT.28.13" type="verse">
						Ngkai ree, kaliliu wo'o-makai mpewiwi' tahi', rata hi ngata Regium. Kamepulo-na, mewui ngolu' to lompe' ngkai selatan. Toe pai' mogasi pomako' kapal-kai, pai' ro'eo oti toe rata-makai hi ngata Putioli hi tana' Italia. Mana'u-makai ngkai kapal hi ree.
					</seg>
					<seg id="b.ACT.28.14" type="verse">
						Pana'u-kai ngkai kapal toe, hirua' -kai hante ba hangkuja dua ompi' hampepangalaa'. Rakio' -kai hilou hi tomi-ra pai' ratorata-kai hamingku. Ngkai ree, mako' witi' -makai hilou hi Roma.
					</seg>
					<seg id="b.ACT.28.15" type="verse">
						Hi lengko ohea-pidi-kai, ompi' -ompi' hampepangalaa' to hi Roma mpo'epe kaneo' -kai rata-mi. Toe pai' katumai-rami mpotomu-kai hi ngata to rahanga' Pasar Apius pai' Pasanggrahan to Tolu. Kanahilo-na Paulus ompi' hampepangalaa' -kai ngkai Roma toera, na'uli' tarima kasi hi Alata'ala, pai' morawa-mi nono-na.
					</seg>
					<seg id="b.ACT.28.16" type="verse">
						Karata-kai hi Roma, Paulus uma-pi ratarungku'. Rapalogai moto-i mo'oha' hiapa konoa-na, aga hadua tantara mpodongo-i.
					</seg>
					<seg id="b.ACT.28.17" type="verse">
						Tolu eo-kai hi ria, Paulus mpokio' totu'a-totu'a to Yahudi bona mpohirua' -ki. Porumpu-ra toe, mololita-imi Paulus, na'uli' -raka: &quot;Ompi' -ompi', uma-kuwo ria sala' -ku hi ompi' -ta to Yahudi, uma-a ria mpotiboki ada totu'a-ta. Aga nau' wae, rahoko' -a hi Yerusalem pai' -a ratonu hi topoparenta to Roma.
					</seg>
					<seg id="b.ACT.28.18" type="verse">
						Kara-kara-ku toe raparesa' topoparenta to Roma, pai' doko' rabahaka-a, apa' monoto-mi ka'uma-na ria sala' -ku to natao rapatehi-ka.
					</seg>
					<seg id="b.ACT.28.19" type="verse">
						Tapi' to Yahudi hi Yudea me'ewa ncuu, uma-ra dota mpobahaka-a. Jadi', uma ria ohea ntani' -na, merapi' -ama mpobua' kara-kara-ku hi Kaisar. Nau' wae, uma ba ria to kupakilu-raka ompi' -ta to Yahudi.
					</seg>
					<seg id="b.ACT.28.20" type="verse">
						Jadi', toe pai' oi-ama hi Roma, pai' ohe'i-mokoi ompi' -ompi', kukio' -koi tumai apa' doko' kupololitai-koi. Apa' pai' -a rataha tohe'i-e, ngkai pepangala' -ku hi Magau' Topetolo' to najanci Alata'ala, hibalia hante hawe'ea to Israel.&quot;
					</seg>
					<seg id="b.ACT.28.21" type="verse">
						Ra'uli' totu'a to Yahudi toera mpo'uli' -ki Paulus: &quot;Uma ria sura kitarima ngkai Yudea to mpotompo'wiwi-ko. Pai' uma wo'o ria ba haduaa ngkai ria to ngkeni kareba ba mpololita kada'aa-nu.
					</seg>
					<seg id="b.ACT.28.22" type="verse">
						Sampale-di, doko' ki'epe tudui' -nu mpokahangai' Magau' Topetolo' tetu-e. Apa' ki'epe moto tauna hiapa-apa mposapuaka tudui' tetu.&quot;
					</seg>
					<seg id="b.ACT.28.23" type="verse">
						Oti toe, raponoa' -mi eo kahiruaa' -ra tena hante Paulus. Rata mpu'u-mi eo to ratoa', wori' -mi tauna morumpu hi po'ohaa' Paulus. Ngkai mepulo duu' ncimonou', napakanoto-raka Kayesus-na Magau' to najanci Alata'ala. Nabasa ihi' Atura Musa pai' sura nabi-nabi, nanotohi-raka pai' nabawai-ra mepangala' hi Yesus.
					</seg>
					<seg id="b.ACT.28.24" type="verse">
						Ria-ra to mpangala' lolita-na, ria wo'o to uma mpangala'.
					</seg>
					<seg id="b.ACT.28.25" type="verse">
						Pagaa' -gaa' -ramo ngkai porumpua toe, apa' uma mpu'u-pi ria kahintuwuaa' -ra. Aga kako'ia-ra mogaa', Paulus mpololitai-ra hewa tohe'i: &quot;Makono mpu'u-di lolita Inoha' Tomoroli' to napohowa' nabi Yesaya hi ntu'a-ta owi-e.
					</seg>
					<seg id="b.ACT.28.26" type="verse">
						Hewa tohe'i moni-na: Na'uli' Pue' Ala: `Hilou-ko, uli' -raka to Yahudi toera: Pe'epe moto-ra, aga uma oa' ra'incai batua-na. Pehilo moto-ra, aga hewa to uma oa' rahiloi mpu'u.
					</seg>
					<seg id="b.ACT.28.27" type="verse">
						Apa' moko'o-mi nono-ra, mengkawongo-ra pai' mengkawero-ra: oja' -ra pehilo hante mata-ra, oja' -ra pe'epe hante tilinga-ra, oja' -ra ranotohi nono-ra. Ka'omea-na, uma-ra mpai' nculii' tumai hi Aku', pai' uma-ra kuwai' kalompea'.'&quot;
					</seg>
					<seg id="b.ACT.28.28" type="verse">
						Oti toe, na'uli' wo'o-mi Paulus: &quot;Ompi' -ompi'! Ane uma-koi dota mpotarima Kareba Lompe' to mpokeni kalompea' hi manusia', sala' -ni moto. Tapi' bona ni'inca: kareba toe raparata-miraka tauna to bela-ra to Yahudi. Hira' -mi-hana mpai' to mpotarima.&quot; ((
					</seg>
					<seg id="b.ACT.28.29" type="verse">
						Ka'oti-na Paulus mololita hewa toe, nculii' -ramo to Yahudi ngkai ree, pai' -ra momehono' -hono'.))
					</seg>
					<seg id="b.ACT.28.30" type="verse">
						Ngkai ree, Paulus tida hi Roma rompae kahae-na hi rala tomi to nasewa. Goe' -i mpotarima hawe'ea tauna to doko' mpencuai' -i.
					</seg>
					<seg id="b.ACT.28.31" type="verse">
						Hante uma ria kakoo-koroa' -na, naparata-raka Kayesus-na Pue' pai' Magau' Topetolo', pai' natudui' -ra ohea-na jadi' ntodea-na Alata'ala hi rala Kamagaua' -na. Pai' uma ria to mposaleroi-i.
					</seg>
				</div>
			</div>
			<div id="b.ROM" type="book">
				<div id="b.ROM.1" type="chapter">
					<seg id="b.ROM.1.1" type="verse">
						Sura toi ngkai aku' Paulus, batua Yesus Kristus. Napelihi-ama pai' nasuro-a ngkeni Kareba Lompe' to ngkai Alata'ala.
					</seg>
					<seg id="b.ROM.1.2" type="verse">
						Kareba Lompe' toe najanci ami' -mi Alata'ala hante wiwi nabi-nabi-na owi, hewa to te'uki' hi rala Buku Tomoroli'.
					</seg>
					<seg id="b.ROM.1.4" type="verse">
						Kareba Lompe' toe mpo'uli' kahema-nai Ana' Alata'ala, Pue' -ta Yesus Kristus. Ntuku' kaputu-na jadi' manusia', Yesus muli Magau' Daud owi. Tapi' Yesus toei, Ana' Alata'ala wo'o-i, apa' moroli' -i hibalia hante Alata'ala. Monoto-mi tohe'e apa' Alata'ala mpopotuwu' -i nculii', pai' hante tanda mekoncehi toe napakanoto Kahi'a-na mpu'u-mi Ana' Alata'ala.
					</seg>
					<seg id="b.ROM.1.5" type="verse">
						Hante wiwi Yesus toe-mi Alata'ala mpowai' -a rasi' bohe na'ongko' -a jadi' suro-na, bona aku' to mpokeni Kareba Lompe' hi tauna hi humalili' dunia', mpotudui' -ra mepangala' pai' mengkoru hi Pue' Yesus, bona hanga' Yesus rapomobohe.
					</seg>
					<seg id="b.ROM.1.6" type="verse">
						Wae-koiwo koi' to Kristen to hi ngata Roma tetu. Alata'ala mpokio' wo'o-ko-koiwo jadi' bagia-na Yesus Kristus.
					</seg>
					<seg id="b.ROM.1.7" type="verse">
						Toe pai' kupakatu sura toi hi hawe'ea to Kristen hi Roma. Nape'ahi' -mokoi Alata'ala pai' nakio' -koi jadi' topetuku' -na to moroli'. Wori' tabe: mekakae-a hi Alata'ala Tuama-ta pai' hi Pue' Yesus Kristus bona nagane' -koi ngkai kabula rala-na pai' nawai' -koi kalompea' tuwu'.
					</seg>
					<seg id="b.ROM.1.8" type="verse">
						Lomo' -lomo' -na, rala hanga' Yesus Kristus, aku' mpo'uli' tarima kasi hi Pue' -ku Pue' Alata'ala sabana koi' ompi'. Apa' pepangala' -ni hi Pue' Yesus rapotompo'wiwi-mi hi humalili' dunia'.
					</seg>
					<seg id="b.ROM.1.9" type="verse">
						Mobago-a hante nono mpu'u mpobago bago to nawai' -ka Alata'ala, mpoparata Kareba Lompe' to mpotompo'wiwi Ana' -na. Pai' Alata'ala mpo'inca ihi' nono-ku, na'inca beiwa-a mpokahangai' oa' -koi hi rala posampaya-ku.
					</seg>
					<seg id="b.ROM.1.10" type="verse">
						Kuposampayai oa' -koi ompi' pai' kuperapi' mpu'u hi Alata'ala bona ane da ma'aa-ala napalogai-a tilou mpencuai' -koi, ane napokono Alata'ala.
					</seg>
					<seg id="b.ROM.1.11" type="verse">
						Doko' lia-a mpohirua' -kokoi, bona ma'ala kubagi-kokoi rasi' ngkai Inoha' Tomoroli' to mporohoi pepangala' -ni.
					</seg>
					<seg id="b.ROM.1.12" type="verse">
						Patuju-ku, bona aku' wo'o terohoi ngkai pepangala' -ni, bona kita' momeroo-rohoi ngkanono hadua pai' hadua.
					</seg>
					<seg id="b.ROM.1.13" type="verse">
						Ompi' -ompi', bona ni'inca: wori' ngkani-ama moliwo tilou mpencuai' -koi, aga ria oa' to mpolawa' -a. Patuju-ku mpencuai' -koi toe, bona ria mpai' wua' bago-ku hi ngata-ni, hewa ria wo'o wua' bago-ku hi olo' tauna to bela-ra to Yahudi hi ngata-ngata ntani' -na.
					</seg>
					<seg id="b.ROM.1.14" type="verse">
						Doko' kupencuai' -koi apa' ria inta-ku hi hawe'ea tauna, pai' ohea-ku mpobayari inta-ku toe, mpopalele-a Kareba Lompe' hi hawe'ea tauna, uma mpelihi ba to mo'oha' hi rala ngata ba to molompu, uma mpenara' ba to mosikola ba to uma-ra mosikola.
					</seg>
					<seg id="b.ROM.1.15" type="verse">
						Toe-mi pai' doko' lia-a mpoparata Kareba Lompe' hi koi' wo'o to hi ngata Roma.
					</seg>
					<seg id="b.ROM.1.16" type="verse">
						Uma kupoka'ea' ngkeni Kareba Lompe'. Apa' Kareba Lompe' toe-mi baraka' Alata'ala to mpowai' kalompea' hi hawe'ea tauna to mepangala'. Lomo' -na Kareba Lompe' raparata-raka to Yahudi, aga hewa too-toi raparata wo'o-miraka tauna to bela-ra to Yahudi.
					</seg>
					<seg id="b.ROM.1.17" type="verse">
						Hi Kareba Lompe' toe, Alata'ala mpo'uli' -taka beiwa ohea jadi' monoa' hi poncilo-na. Ohea-na toe muntu' ngkai pepangala' -ta hi Alata'ala-wadi, uma ria ohea ntani' -na. Hewa to te'uki' hi Buku Tomoroli' owi: &quot;Tauna to monoa' hi poncilo Alata'ala-le, hira' -mi tauna to mporata katuwua' to lompe' ngkai pepangala' -ra.&quot;
					</seg>
					<seg id="b.ROM.1.18" type="verse">
						Ngkai suruga Alata'ala mpopohiloi roe-na mpokaroe hawe'ea manusia' to uma mengkoru hi Hi'a pai' to mpobabehi po'ingku to uma monoa'. Ngkai po'ingku-ra to uma monoa' toe, manusia' mposapuaka tudui' to makono.
					</seg>
					<seg id="b.ROM.1.19" type="verse">
						Apa' monoto hi hawe'ea manusia' kabeiwa-na Alata'ala, apa' Alata'ala moto-mi to mpakanoto-raka.
					</seg>
					<seg id="b.ROM.1.20" type="verse">
						Apa' nau' uma tahiloi lence Alata'ala, ngkai lomo' kajadi' dunia' incana moto hi manusia' kabeiwa-na Alata'ala. Ngkai hawe'ea to napajadi', tahilo kabohe tuwu' -na pai' tahilo wo'o baraka' -na to uma ria kahudua-na. Jadi', uma ria manusia' to ma'ala mpo'uli': &quot;Uma-kuna ku'incai!&quot;
					</seg>
					<seg id="b.ROM.1.21" type="verse">
						Ra'inca moto karia-na Alata'ala, tapi' uma-ra mpobila' -i hewa to masipato' hi Alata'ala, pai' uma ra'uli' tarima kasi hi Hi'a. Wori' pekiri-ra to uma ria kalaua-na, alaa-na mobengi-mi nono-ra, uma-pi ra'incai tudui' to makono.
					</seg>
					<seg id="b.ROM.1.22" type="verse">
						Ra'uli' pante-ra. Ntaa' wojo-radi!
					</seg>
					<seg id="b.ROM.1.23" type="verse">
						Oja' -ra mepue' hi Alata'ala to tuwu' liu-liu hante uma ria kabali' -na. Mepue' -ra hi pinotau to rababehi ntuku' -ki lence manusia' to mate moto mpai'. Mepue' -ra hi pinotau to molence mpodanci ba ule ba binata ntani' -na.
					</seg>
					<seg id="b.ROM.1.24" type="verse">
						Jadi', apa' manusia' uma dota mepue' hi Alata'ala, toe pai' napelele' lau-ramo mpotuku' konoa nono-ra, bona mogau' dada'a-ra, alaa-na mpobabehi gau' to me'eai' lau-ramo hi himpau hira'.
					</seg>
					<seg id="b.ROM.1.25" type="verse">
						Tudui' Alata'ala to makono rasapuaka, tudui' to boa' lau-di to rapangala'. Oja' -ra mpopue' Topejadi', anu tuwu' to napajadi' Alata'ala, toe lau-di to rapue' pai' to rapengkorui. Hiaa' kakoo-kono-na Topejadi' toe-idi-hawo to natao ta'une' duu' kahae-hae-na. Amin!
					</seg>
					<seg id="b.ROM.1.26" type="verse">
						Jadi', apa' oja' -ra mpopue' -ie, toe pai' napelele' lau-ramo mpotuku' kahinaa nono-ra to me'eai' toe. Ntahawe' tobine-tobine uma-pi mogau' hewa gau' manusia' biasa. Himpau tobine moto-ramo momepotobine.
					</seg>
					<seg id="b.ROM.1.27" type="verse">
						Tomane wae wo'o-wadi-hawo: uma-ra mpotobine tobine, tapi' mpokahina hingka tomane-radi. Tomane mpobabehi gau' to uma tumotoa hi hingka tomane-ra, pai' ka'omea-na mporata lau-ramo pehuku' to hintotoa hante gau' -ra to sala' toe.
					</seg>
					<seg id="b.ROM.1.28" type="verse">
						Apa' oja' -ra mpangaku' Alata'ala hi rala pekiri-ra, toe pai' Alata'ala mpelele' pekiri-ra jadi' mogero, alaa-na mpobabehi-ra to uma taoa-na rababehi.
					</seg>
					<seg id="b.ROM.1.29" type="verse">
						Wori' nyala jeko' pai' pekiri to uma monoa' hi rala nono-ra. Jampa-ra, dada'a gau' -ra, mohingi', doko' mepatehi, motuda', mebagiu, mohuku',
					</seg>
					<seg id="b.ROM.1.30" type="verse">
						metuntui' pai' mporuge' doo, mpokahuku' Alata'ala, sapa, molangko nono-ra, pai' mpope'une'. Rapali' -pali' ohea-ra mpobabehi to dada'a. Mposapuaka totu'a-ra.
					</seg>
					<seg id="b.ROM.1.31" type="verse">
						Uma-ra monono, uma-ra mpo'ihii' tipa' -ra, uma ria ahi' -ra, uma ria petulungi-ra hi doo.
					</seg>
					<seg id="b.ROM.1.32" type="verse">
						Ra'inca moto hawa' Alata'ala to mpo'uli' hema-hema to mogau' hewa toe masipato' rahuku' mate. Aga nau' wae, rababehi oa' gau' to hewa toe, pai' rapokono lau-mi ane ria doo-ra to mpobabehi-e.
					</seg>
				</div>
				<div id="b.ROM.2" type="chapter">
					<seg id="b.ROM.2.2" type="verse">
						Ta'inca moto-mi ompi', ane Alata'ala mpohuku' tauna to mogau' dada'a hewa toe, pobotuhi-na bate makono. Aga uma ria huraa-ta mposalai' doo-ta, apa' ane tasalai' doo-ta, hibalia woto-ta moto-mi to tasalai' -e, bo hewa toe wo'o-wadi-hawo gau' -tae. Jadi', uma mpu'u ria ohea-ta mpe'arai' sala' -ta.
					</seg>
					<seg id="b.ROM.2.3" type="verse">
						Ane tababehi moto gau' to tasalai' -ki doo-ta, neo' ta'uli' ka'uma-na mpai' nahuku' -ta Alata'ala-e.
					</seg>
					<seg id="b.ROM.2.4" type="verse">
						Lompe' nono-na Alata'ala, mosabara-i pai' moloe ahi' -na. Aga neo' ta'uli' hi rala nono-ta: &quot;Uma mingki' kubalii' gau' -ku.&quot; Kiwoi-e' ompi': patuju kalompe' nono Alata'ala toe, bona ria loga-ta medea ngkai jeko' -ta-hana.
					</seg>
					<seg id="b.ROM.2.5" type="verse">
						Jadi', ompi' -ompi', ane motu'a nono-ta, ane uma tabalii' gau' -ta, motomo mpai' huku' -ta hi Eo Kiama. Nto'u Eo Kiama toe mpai', Alata'ala mpobotuhi omea hante kanoaa' -na, pai' nahuku' hawe'ea tauna to dada'a.
					</seg>
					<seg id="b.ROM.2.6" type="verse">
						Nahiwili po'ingku butu dua tauna.
					</seg>
					<seg id="b.ROM.2.7" type="verse">
						Ria tauna to tida mogau' lompe', apa' doko' mporata-ra pe'une', pebila' pai' katuwua' to uma ria ka'otia-na ngkai Alata'ala. Hi tauna to hewa toe Alata'ala mpowai' katuwua' to lompe' duu' kahae-hae-na.
					</seg>
					<seg id="b.ROM.2.8" type="verse">
						Aga ria wo'o tauna to mpenonoi woto-ra moto-wadi. Oja' -ra mpotuku' konoa Alata'ala, mpotuku' konoa to dada'a lau-rada. Hira' toe-mi to poko mporata roe pai' pehuku' Alata'ala-e.
					</seg>
					<seg id="b.ROM.2.9" type="verse">
						Butu dua tauna to mpobabehi to dada'a, bate ntodohaka pai' mporata kasusaa' -ra, ntepu'u ngkai to Yahudi, rata-rata wo'o hi tauna to bela-ra to Yahudi.
					</seg>
					<seg id="b.ROM.2.10" type="verse">
						Aga tauna to mpobabehi to lompe' mporata pe'une', pebila' hante kalompea' tuwu', lomo' -na hi to Yahudi, rata-rata wo'o hi to bela-ra to Yahudi.
					</seg>
					<seg id="b.ROM.2.11" type="verse">
						Apa' Alata'ala uma mpelence tauna.
					</seg>
					<seg id="b.ROM.2.12" type="verse">
						Tauna to uma mpo'incai Atura Pue', ane mpobabehi jeko' -ra, bate masala' -ra pai' masipato' ragaa' ngkai Alata'ala. Alata'ala mpohuku' -ra sabana jeko' -ra, aga uma nahuku' -ra sabana petiboki-ra hi Atura Pue'. Wae wo'o tauna to mpo'inca Atura Pue'. Ane mpobabehi jeko' -ra, Alata'ala mpohuku' wo'o-ra-rawo, aga hira' toe nahuku' sabana petiboki-ra hi Atura Pue'.
					</seg>
					<seg id="b.ROM.2.13" type="verse">
						Bela tauna to mpo'epe Atura Pue' to jadi' monoa' hi poncilo-na. Tauna to mpotuku' Atura Pue', hira' -di to monoa' hi poncilo-na.
					</seg>
					<seg id="b.ROM.2.14" type="verse">
						Tauna to bela-ra to Yahudi uma mpo'incai Atura Pue' to na'uki' Musa. Tapi' pontu-na nono-ra moto mpotudui' -ra mpobabehi po'ingku to lompe', hewa po'ingku to te'uki' hi rala Atura Pue'. Nau' uma ra'incai Atura Pue' to te'uki', nono-ra moto to jadi' hewa Atura Pue' hi hira'.
					</seg>
					<seg id="b.ROM.2.15" type="verse">
						Ngkai po'ingku-ra toe, monoto-mi ta'inca karia-na parenta ngkai Atura Pue' te'uki' hi rala nono-ra. Ngkai pekiri-ra wo'o ta'inca karia-na atura hi rala nono-ra, apa' ra'uli' hi rala nono-ra: &quot;Sala' kehi toe,&quot; ba ra'uli' &quot;Lompe' kehi toe.&quot;
					</seg>
					<seg id="b.ROM.2.16" type="verse">
						Jadi', bate hewa toe-mi mpai' to jadi' hi Eo Kiama. Nto'u toe mpai', Alata'ala mpowai' kuasa hi Yesus Kristus bona mpohurai pai' mpobotuhi hawe'ea ihi' nono manusia' to tewunii'. Toe-mi ihi' Kareba Lompe' to kukeni-e.
					</seg>
					<seg id="b.ROM.2.17" type="verse">
						Jadi', kakaliliua-na ompi', beiwa-mi ane kita' to Yahudi-e? Ha ria-ta to molangko nono-ta apa' ta'uli' ria posidaia' -ta hante Alata'ala? Ha ria-ta to mpo'uli' kanatarima-ta mpai' Alata'ala sabana petuku' -ta hi Atura Pue' to naparata Musa?
					</seg>
					<seg id="b.ROM.2.18" type="verse">
						Kita' to Yahudi, ta'inca konoa Pue' pai' ta'inca mpoposisala napa to lompe' pai' napa to dada'a, apa' tarata tudui' ngkai Atura Pue'.
					</seg>
					<seg id="b.ROM.2.20" type="verse">
						Ta'uli', kita' to pante mpotete' tauna to uma mpo'incai Alata'ala, kita' to ma'ala mponotohi-ra to hi rala kabengia-na-pidi pai' to ko'ia mpo'incai tudui' to makono. Apa' hi kita' to Yahudi kariaa-na poko pe'inca pai' tudui' to makono to te'uki' hi rala Atura Pue'.
					</seg>
					<seg id="b.ROM.2.21" type="verse">
						Jadi', kita' mpotudui' tau ntani' -na. Hiaa' napa-di pai' uma tatudui' woto-ta moto-e! Tatudui' doo bona neo' manako. Hiaa' beiwa-mi ane manako moto-tae!
					</seg>
					<seg id="b.ROM.2.22" type="verse">
						Ta'uli' -ki doo neo' mobualo', beiwa ane mobualo' moto-ta! Ta'uli' uma-ta mepue' hi pinotau. Ane bongko wae-di, napa pai' ria moto-ta to mponongko' rewa ngkai rala tomi pontu'ua pinotau toe-e!
					</seg>
					<seg id="b.ROM.2.23" type="verse">
						Bohe rahi nono-ta ompi', apa' ria-tana Atura Pue' to naparata-taka Musa owi. Hiaa' napa-mi kalaua-na ane taruge' lau-imi Alata'ala hi ka'uma-na tatuku' hawa' -na!
					</seg>
					<seg id="b.ROM.2.24" type="verse">
						Ria te'uki' hi rala Buku Tomoroli' owi to mpo'uli' hewa toi: &quot;Ngkai kada'a kehi-ni koi' to Yahudi, alaa-na tauna to bela-ra to Yahudi mporuge' hanga' Alata'ala lau-ramo.&quot;
					</seg>
					<seg id="b.ROM.2.25" type="verse">
						Kita' to Yahudi mpo'uli' ria kalaua-na ada petini' -ta ntuku' Atura Pue'. Pai' ria mpu'u kalaua-na karatini' -ta toe, asala tatuku' mpu'u wa Atura Pue'. Aga ane tatiboki Atura Pue', uma ntoto ria kalaua-ta ratini'.
					</seg>
					<seg id="b.ROM.2.26" type="verse">
						Ane tauna to bela-ra to Yahudi, uma-ra ratini' ntuku' Atura Pue'. Aga ane monoa' po'ingku-ra hewa po'ingku to ratuntu' hi rala Atura Pue', bate natarima moto-ra mpai' Alata'ala hibalia hante tauna to tetini' ntuku' Atura Pue'.
					</seg>
					<seg id="b.ROM.2.27" type="verse">
						Ane hewa toe, ka'omea-na mpai' po'ingku-ra tauna to bela-ra to Yahudi toe mpopohiloi kamasala' -ta kita' to Yahudi. Apa' kita', ria-taka Atura Pue' to te'uki', pai' ratini' wo'o-ta ntuku' Atura Pue' toe, hiaa' tatiboki lau-mi hawa' Pue'. Hira', uma-ra ratini', aga hira' lau-di to mpotuku' hawa' Pue'.
					</seg>
					<seg id="b.ROM.2.28" type="verse">
						To Yahudi to jadi' ntodea Alata'ala mpu'u, bela tauna to jadi' to Yahudi ngkai kaputu-ra, bela wo'o to ratini' wotoloka' -ra-wadi.
					</seg>
					<seg id="b.ROM.2.29" type="verse">
						To Yahudi to jadi' ntodea Alata'ala mpu'u-le, tauna to jadi' to Yahudi hi rala nono-ra, pai' to ratini' hi rala nono-ra. Batua-na, pobago Inoha' Tomoroli' hi rala nono-ra mpopajadi' -ra ntodea Alata'ala, uma-ra jadi' ntodea Alata'ala hi kampotuku' -ra atura-atura to te'uki'. Tauna to hewa toe-mi to na'une' Alata'ala. Nau' manusia' uma mpo'une' -ra, aga Alata'ala bate mpo'une' -ra.
					</seg>
				</div>
				<div id="b.ROM.3" type="chapter">
					<seg id="b.ROM.3.1" type="verse">
						To Yahudi pai' to bela to Yahudi hibalia-wadi, masala' omea-ramo hi poncilo Alata'ala. Aga neo' ta'uli' hewa toi, uma melabi kamarasi' -ra to Yahudi ngkai tau ntani' -na, pai' uma ria kalaua-na ada petini' -ra.
					</seg>
					<seg id="b.ROM.3.2" type="verse">
						Ria moto rasi' -ra, pai' wori' moto kalaua-na! Lomo' -na, apa' Alata'ala mpowai' Lolita-na hi to Yahudi owi.
					</seg>
					<seg id="b.ROM.3.3" type="verse">
						To Yahudi to hantongo' uma tida mepangala' hi Alata'ala. Aga nau' wae, Alata'ala bate tida mpo'ihii' tipa' -na.
					</seg>
					<seg id="b.ROM.3.4" type="verse">
						Nau' hawe'ea manusia' moboa', bate makono lolita Alata'ala. Hewa to na'uli' Magau' Daud owi: O Pue', bate makono mpu'u lolita-nu. Nau' ba hema-hema to mposalai' -ko, bate kana rapangaku' kamonoa' -nu.&quot;
					</seg>
					<seg id="b.ROM.3.5" type="verse">
						Jadi', ngkai po'ingku manusia' to uma monoa', lonto' -mi kamonoa' -na Alata'ala. Aga neo' ta'uli' hewa toi: &quot;Ane wae-di, ane Alata'ala mpohuku' manusia' to dada'a, uma-i monoa'.&quot; Ria mpu'u manusia' to mpo'uli' hewa toe,
					</seg>
					<seg id="b.ROM.3.6" type="verse">
						tapi' pekiri-ra toe bate uma makono. Apa' ane ke uma-i monoa' Alata'ala, ke uma-i ma'ala mpohurai kara-kara hawe'ea manusia' hi Eo Kiama.
					</seg>
					<seg id="b.ROM.3.7" type="verse">
						Jadi', meka' ba ria to mpo'uli' hewa toi: &quot;Ane bongko ngkai po'ingku-ta to bengku' pai' alaa-na lonto' lau-mi kamonoa' -na Alata'ala pai' -i ra'une' -e, ha napa pai' nahuku' -ta sabana jeko' -tae?&quot;
					</seg>
					<seg id="b.ROM.3.8" type="verse">
						Ane hewa toe-di, ma'ala lau-mi ta'uli' hewa toi: &quot;Agina tababehi lau po'ingku to dada'a bona mehuwu to lompe'.&quot; Ria-midi tauna to mpobalihi-a, ra'uli' ria-a mololita hewa toe. Tauna to hewa toe, masipato' lia-ra nahuku' Alata'ala.
					</seg>
					<seg id="b.ROM.3.9" type="verse">
						Jadi' lolita powoe-na hewa toi: kita' to Yahudi uma meliu kalompe' -ta ngkai tau ntani' -na. Apa' hewa to ku'uli' we'i, hawe'ea manusia' bate masala' apa' topojeko' omea-ta, lompe' to Yahudi lompe' tau ntani' -na.
					</seg>
					<seg id="b.ROM.3.10" type="verse">
						Hewa to te'uki' hi rala Buku Tomoroli' owi: Uma ria tauna to monoa', nau' haduaa uma ria.
					</seg>
					<seg id="b.ROM.3.11" type="verse">
						Uma ria to monoto nono-ra, Uma ria to mpopali' Alata'ala.
					</seg>
					<seg id="b.ROM.3.12" type="verse">
						Hawe'ea tauna mengkawulaa-mi ngkai Alata'ala, Uma-pi mokalaua tuwu' -ra. Uma hema to lompe' gau' -ra, nau' haduaa uma ria.&quot;
					</seg>
					<seg id="b.ROM.3.13" type="verse">
						&quot;Babo' pai' me'eai' lolita-ra, Lolita mpebagiu mehupa' hi wiwi-ra.&quot; Lolita-ra mpopedahi nono doo hewa petilo' dalimoo'.&quot;
					</seg>
					<seg id="b.ROM.3.14" type="verse">
						&quot;Lolita-ra paka' peruge' pai' petipo' -damo.&quot;
					</seg>
					<seg id="b.ROM.3.15" type="verse">
						&quot;Ngasa' oa' -ra doko' mpopatehi doo.
					</seg>
					<seg id="b.ROM.3.16" type="verse">
						Hiapa-apa kahiloua-ra, mpokeni-ra kada'aa pai' kaparia-wadi.
					</seg>
					<seg id="b.ROM.3.17" type="verse">
						Oja' -ra mpopali' kahintuwuaa'.&quot;
					</seg>
					<seg id="b.ROM.3.18" type="verse">
						&quot;Uma ntoto ra'incai mengkoru hi Alata'ala.&quot;
					</seg>
					<seg id="b.ROM.3.19" type="verse">
						Ngkai lolita Atura Pue' toe, ta'inca ka'uma-na ria manusia' to monoa'. Pai' monoto-mi ta'inca, hawe'ea to te'uki' hi Buku Atura Pue', bate mpobelahi to Yahudi to rapowaii' Atura Pue' toe. Jadi', uma ria tauna to ma'ala mpo'uli': &quot;Aku', monoa' -a-kuna!&quot; Hawe'ea manusia' bate masala' hi poncilo Alata'ala.
					</seg>
					<seg id="b.ROM.3.20" type="verse">
						Uma ria haduaa to monoa' hi poncilo Alata'ala ngkai kampotuku' -ra Atura Pue'. Apa' ngkai Atura Pue' toe-di, ta'inca lau-mi kamojeko' -ta.
					</seg>
					<seg id="b.ROM.3.21" type="verse">
						Tapi' tempo toi, Alata'ala mpopehuwu-mitaka beiwa ohea-na manusia' ma'ala jadi' monoa' hi poncilo-na. Hi rala Buku Atura Pue' pai' sura nabi-nabi owi telowa ami' -mi beiwa ohea-na Alata'ala mpomonoa' -ta. Aga uma-ta jadi' monoa' hi poncilo Alata'ala ngkai kampotuku' -ta Atura Pue'.
					</seg>
					<seg id="b.ROM.3.22" type="verse">
						Alata'ala mpomonoa' -ta hi poncilo-na ane mepangala' -ta hi Yesus Kristus. Toe nababehi hi hawe'ea tauna to mepangala', uma napelence kato'apa-ra.
					</seg>
					<seg id="b.ROM.3.23" type="verse">
						Apa' mojeko' omea-tamo, pai' uma-ta natao mporata bagia hi rala kabohe tuwu' -na Alata'ala.
					</seg>
					<seg id="b.ROM.3.24" type="verse">
						Aga nabahaka-tamo ngkai huku' jeko' -ta toe, pai' na'uli' kamonoa' -ta hi poncilo-na sabana petolo' Kristus Yesus. Hawe'ea toe, pewai' mara Alata'ala hi kita' ngkai kabula rala-na.
					</seg>
					<seg id="b.ROM.3.25" type="verse">
						Ntuku' hawa' Alata'ala, Yesus rapatehi pai' raa' -na rabowo. Alata'ala mpobabehi hewa toe, bona Yesus rahuku' mpohompo' jeko' manusia', bona na'ampungi jeko' -ta ane mepangala' -ta hi Yesus. Kako'ia-na Yesus mate, Alata'ala uma mpohuku' jeko' manusia'. Napelele' ulu jeko' manusia', apa' ngkai posabara-na. Aga ane uma oa' -i mpohuku' jeko', uma-i monoa'. Jadi', hante kamate-na Yesus, Alata'ala mpopohiloi mpu'u-mi kamonoa' -na.
					</seg>
					<seg id="b.ROM.3.26" type="verse">
						Hante kamate-na Yesus toe, incana-mi kamonoa' -na Alata'ala mpohuku' jeko', pai' ma'ala moto-i mpo'uli' kamonoa' -ra tauna topojeko' to mepangala' hi Yesus.
					</seg>
					<seg id="b.ROM.3.27" type="verse">
						Jadi', uma-pi ria ohea-ta mpomolangko nono-ta. Apa' Alata'ala uma mpotarima-ta ngkai po'ingku-ta to lompe'. Natarima-tale, ngkai pepangala' -ta hi Pue' Yesus.
					</seg>
					<seg id="b.ROM.3.28" type="verse">
						Apa' toi-mi poko lolita-ku: kita' jadi' monoa' hi poncilo Alata'ala ngkai pepangala' -ta, bela ngkai po'ingku-ta to lompe' mpotuku' Atura Pue'.
					</seg>
					<seg id="b.ROM.3.29" type="verse">
						Apa' uma muntu' to Yahudi to napoka'ahi' Alata'ala. Napoka'ahi' wo'o tauna to bela-ra to Yahudi.
					</seg>
					<seg id="b.ROM.3.30" type="verse">
						Apa' hadua-na-wadi Alata'ala, pai' Hi'a to mpomonoa' to Yahudi ngkai pepangala' -ra, pai' Hi'a wo'o to mpomonoa' tauna to bela-ra to Yahudi, ngkai pepangala' -ra wo'o-wadi.
					</seg>
					<seg id="b.ROM.3.31" type="verse">
						Jadi', Alata'ala mpo'uli' kamonoa' -ta hi poncilo-na ngkai pepangala' -ta-wadi. Aga neo' ta'uli' hewa toi: tatadi-mi Atura Pue'. Neo'! Ngkai pepangala' -ta toe, tapomobohe-mi Atura Pue'.
					</seg>
				</div>
				<div id="b.ROM.4" type="chapter">
					<seg id="b.ROM.4.1" type="verse">
						Jadi', wae lau ta'ala' tapotonco-imi Abraham, ntu'a-ta owi. Beiwa ohea-na Abraham jadi' monoa' hi poncilo Alata'ala?
					</seg>
					<seg id="b.ROM.4.2" type="verse">
						Ane rapa' -na Abraham jadi' monoa' hi poncilo Alata'ala sabana po'ingku-na to lompe', ma'ala napomolangko nono-na. Aga uma-hawo ria huraa-na Abraham mpomolangko nono-na hi nyanyoa Alata'ala.
					</seg>
					<seg id="b.ROM.4.3" type="verse">
						Apa' ria te'uki' hi Buku Tomoroli' to mpotompo'wiwi Abraham hewa toi: &quot;Abraham mpopangala' Alata'ala, pai' ngkai pepangala' -na toe Alata'ala mpo'uli' kamonoa' -na hi poncilo-na.&quot;
					</seg>
					<seg id="b.ROM.4.4" type="verse">
						Ane rapa' -na tauna to mobago ngkoni' gaji', bate ma'ala-i mpesingarai' gaji' -na. Gaji' -na toe bela pewai' mara, bate anu-na mpu'u-mi-hawo.
					</seg>
					<seg id="b.ROM.4.5" type="verse">
						Tapi' posidaia' -ta hante Alata'ala uma hewa tetu. Apa' uma-hawo ngkai po'ingku-ta pai' alaa-na natarima-ta Alata'ala. Ane mepangala' -ta hi Alata'ala, nau' masala' -ta, na'uli' kamonoa' -ta hi poncilo-na ngkai pepangala' -ta hi Hi'a.
					</seg>
					<seg id="b.ROM.4.6" type="verse">
						Tudui' toi hibalia hante lolita Magau' Daud owi. Apa' Daud mpo'uli' kamarasi' -ra tauna to natarima Alata'ala hewa tauna to monoa', aga bela ngkai po'ingku-ra.
					</seg>
					<seg id="b.ROM.4.7" type="verse">
						Na'uli' hewa toi: Marasi' tauna to te'ampungi sala' -ra, pai' to tetawuhi-mi jeko' -ra.
					</seg>
					<seg id="b.ROM.4.8" type="verse">
						Marasi' mpu'u-ra, apa' Pue' Ala uma-pi mpotuntu' jeko' -ra.&quot;
					</seg>
					<seg id="b.ROM.4.9" type="verse">
						Rasi' to na'uli' Daud toe we'i, uma muntu' hi tauna to ratini' ntuku' atura agama Yahudi, tapi' hi tauna to uma ratini' wo'o. Apa' hewa to oti-mi ku'uli' we'i, Alata'ala mpo'uli' kamonoa' -na Abraham ngkai pepangala' -na-wadi.
					</seg>
					<seg id="b.ROM.4.10" type="verse">
						Ha nto'uma-i Abraham jadi' monoa' hi poncilo Alata'ala? Ka'oti-na ratini' ba kako'ia-na ratini' -di? Ane tabasa tutura-na, monoto-mi tahilo: Abraham jadi' monoa' hi poncilo Alata'ala kako'ia-na ratini'.
					</seg>
					<seg id="b.ROM.4.11" type="verse">
						Ratini' ngkabokoa' -i-damo-hawo, pai' karatini' -na toe jadi' tanda kamonoa' -na hi poncilo Alata'ala. Jadi', monoto-mi tahilo: Abraham jadi' monoa' hi poncilo Alata'ala ngkai pepangala' -na kako'ia-na ratini'. Toe pai' ma'ala-mi ta'uli', Abraham toe tapotuama omea. Abraham rapotuama tauna to bela-ra to Yahudi to mepangala' hi Yesus, apa' nau' uma-ra ratini' ntuku' Atura Pue', bate jadi' monoa' -ramo hi poncilo Alata'ala sabana pepangala' -ra, hibalia hante Abraham.
					</seg>
					<seg id="b.ROM.4.12" type="verse">
						Wae wo'o Abraham rapotuama to Yahudi, apa' hi'a to rapotonco hawe'ea to Yahudi to ratini' pai' to mepangala' hi Alata'ala hibalia hante Abraham kako'ia-na ratini'.
					</seg>
					<seg id="b.ROM.4.13" type="verse">
						Owi Alata'ala mojanci hi Abraham pai' hi muli-na kanawai' -ra mpai' dunia'. Patuju-na Alata'ala bona Abraham pai' muli-na mporata napa to najanci toe apa' mepangala' -ra, pai' ngkai pepangala' -ra toe hira' jadi' monoa' hi poncilo-na. Bela tauna to mpotuku' Atura Pue' to mporata napa to najanci Alata'ala.
					</seg>
					<seg id="b.ROM.4.14" type="verse">
						Apa' ane rapa' -na tauna to mpotuku' Atura Pue' mporata janci-na, batua-na pepangala' -ta hi Alata'ala uma ntoto ria tuju-na, pai' janci Alata'ala uma mpai' madupa'.
					</seg>
					<seg id="b.ROM.4.15" type="verse">
						Apa' roe Alata'ala lau-di to tarata ngkai Atura Pue', apa' mpotiboki-ta Atura-na toe. Ane ke Alata'ala uma mpowai' -ta Atura-na, ke uma-ta masala' mpotiboki Atura-na toe.
					</seg>
					<seg id="b.ROM.4.16" type="verse">
						Jadi', Alata'ala mpo'uli' kamonoa' -ta hi poncilo-na muntu' ngkai pepangala' -ta, bona napa to najanci Alata'ala toe tatarima hewa pewai' mara, bona hawe'ea muli Abraham bate mporata napa to najanci Alata'ala. Janci Alata'ala toe, uma muntu' bagia to Yahudi to mpo'inca Atura Pue'. Janci Alata'ala toe, bate bagia hema-hema to mepangala' hi Alata'ala hewa Abraham. Apa' Abraham jadi' tuama-ta omea.
					</seg>
					<seg id="b.ROM.4.17" type="verse">
						Ria lolita Alata'ala hi Abraham to mpo'uli' hewa toi: &quot;Kupajadi' -moko tuama wori' tauna hi humalili' dunia'.&quot; Hi poncilo Alata'ala, Abraham jadi' tuama-ta omea, apa' mepangala' -i hi Alata'ala to mpotuwu' nculii' tomate, mepangala' -i hi Alata'ala to mpohowa' lolita-na mpokahangai' napa to ko'ia ria, alaa-na ria mpu'u-mi.
					</seg>
					<seg id="b.ROM.4.18" type="verse">
						Nau' uma-pi ria poncarumakaa-na Abraham mo'anai', bate mepangala' pai' ncarumaka Alata'ala oa' -i. Napangala' janci-na Alata'ala to mpo'uli': kahi'a-na mpai' jadi' tuama wori' tauna hi humalili' dunia'. Apa' kako'ia-na Abraham mo'anai', Alata'ala mpo'uli' -ki hewa toi: &quot;Muli-nu mpai' hewa betue' hi langi' kawori' -ra.&quot;
					</seg>
					<seg id="b.ROM.4.19" type="verse">
						Hiaa' nto'u toe, umuru-na Abraham mohu' ha'atu mpae-mi, woto-na hewa to mate-mi, apa' tu'a-imi. Wae wo'o Sara tobine-na, woto-na hewa to mate wo'o-hawo apa' lalo-i. Na'inca moto hawe'ea toe. Aga nau' wae, uma mere' pepangala' -na.
					</seg>
					<seg id="b.ROM.4.20" type="verse">
						Uma morara' nono-na hi pojanci Alata'ala. Bate mepangala' oa' -i, pai' pepangala' -na toe mporohoi nono-na. Toe pai' Abraham mpo'uli' tarima kasi ami' -mi hi Alata'ala,
					</seg>
					<seg id="b.ROM.4.21" type="verse">
						apa' naparasaya kamobaraka' -na Alata'ala mpopadupa' janci-na.
					</seg>
					<seg id="b.ROM.4.22" type="verse">
						Ngkai pepangala' -na toe-mi, pai' ria to te'uki' hi Buku Tomoroli' owi to mpo'uli': &quot;Alata'ala mpo'uli' kamonoa' -na Abraham hi poncilo-na.&quot;
					</seg>
					<seg id="b.ROM.4.23" type="verse">
						To te'uki' toe uma muntu' bagia-na Abraham-wadi.
					</seg>
					<seg id="b.ROM.4.24" type="verse">
						To te'uki' toe bate bagia-ta omea. Kita' toi, natarima wo'o-tamo-tawo Alata'ala, na'uli' kamonoa' -ta hi poncilo-na, apa' mepangala' -ta hi Alata'ala to mpopotuwu' nculii' Pue' -ta, Pue' Yesus.
					</seg>
					<seg id="b.ROM.4.25" type="verse">
						Yesus toe mpewai' woto-na rapatehi bona mpotolo' sala' -ta. Pai' oti toe Alata'ala mpotuwu' nculii' -i bona kita' jadi' monoa' hi poncilo-na.
					</seg>
				</div>
				<div id="b.ROM.5" type="chapter">
					<seg id="b.ROM.5.1" type="verse">
						Jadi', apa' lawi' monoa' -tamo hi poncilo Alata'ala ngkai pepangala' -tae, lompe' -mi posidai' -ta hante Alata'ala sabana Pue' -ta Yesus Kristus.
					</seg>
					<seg id="b.ROM.5.2" type="verse">
						Apa' petauntongoi' -na Yesus Kristus toe mpopohintuwu' -ta hante Alata'ala sabana pepangala' -ta, bona tarasai kabula rala-na Alata'ala to tarata-mi toe-e lau. Pai' goe' nono-ta, apa' moroho poncarumakaa-ta kamporata-ta mpai' bagia hi rala kabohe tuwu' -na Alata'ala.
					</seg>
					<seg id="b.ROM.5.3" type="verse">
						Pai' uma muntu' toe, goe' wo'o nono-ta hi rala kaparia to mporumpa' -ta. Apa' ta'inca, ngkai kaparia toe kita' jadi' ntaha.
					</seg>
					<seg id="b.ROM.5.4" type="verse">
						Pai' ane jadi' ntaha-ta-damo, ma'ala-ta mpodagi pesori, duu' -na Alata'ala mpokono po'ingku-ta. Pai' ane ta'inca kanapokono-na Alata'ala po'ingku-ta, bate kamoroo-rohoa-mi poncarumakaa-ta hi Alata'ala.
					</seg>
					<seg id="b.ROM.5.5" type="verse">
						Pai' ane ncarumaka Alata'ala-ta-damo, uma-ta mpai' hala'ulu. Napadupa' hawe'ea janci-na hi kita'. Ta'inca toe, apa' tarasai ahi' Alata'ala hi rala nono-ta ngkai pobago-na Inoha' Tomoroli' to nawai' -taka.
					</seg>
					<seg id="b.ROM.5.6" type="verse">
						Hewa toi-mi ahi' Alata'ala hi kita': hi tempo to napakatantu Alata'ala, nto'u-na uma ria karohoa-ta mpotulungi woto-ta moto, nto'u toe-mi Kristus mate mposampei-ta. Hiaa' bo nto'u toe, molaa-ta ngkai Alata'ala.
					</seg>
					<seg id="b.ROM.5.7" type="verse">
						Hi gau' manusia', molaka tarua' tauna to dota mate mposampei doo-na to uma masala'. Ane doo-na toe tauna to lompe' lia nono-na, meka' ria moto nte hadua to daho' mate mposampei-i.
					</seg>
					<seg id="b.ROM.5.8" type="verse">
						Aga uma hewa toe ahi' Alata'ala. Alata'ala mpopehuwu ahi' -na hi kita' nto'u-ta mojeko' -pidi. Apa' bula-ta mojeko' -pidi, Kristus mate mposampei-ta.
					</seg>
					<seg id="b.ROM.5.9" type="verse">
						Jadi' toe-e, monoa' -tamo hi poncilo Alata'ala sabana raa' Yesus to mate mpohompo' jeko' -ta. Toe pai' monoto tena ta'inca katebahaka-ta mpai' ngkai roe Alata'ala hi Eo Kiama sabana petauntongoi' -na Yesus toe.
					</seg>
					<seg id="b.ROM.5.10" type="verse">
						Ri'ulu, bula-ta mosisala-pidi hante Alata'ala, nahubui Ana' -na mate mposampei-ta, alaa-na hintuwu' -tamo hante Alata'ala. Jadi', hewa toe lau hintuwu' -tamo hante Alata'ala, pai' Yesus tuwu' liu-liu dohe-ta. Toe pai' hangkedi' kanoto-na katebahaka-ta mpai' ngkai roe Alata'ala hi Eo Kiama.
					</seg>
					<seg id="b.ROM.5.11" type="verse">
						Pai' uma muntu' toe, goe' nono-ta mpokagoe' posidaia' -ta hante Alata'ala to tarata sabana Pue' -ta Yesus Kristus. Apa' ngkai Yesus Kristus toe, hintuwu' -tamo hante Alata'ala.
					</seg>
					<seg id="b.ROM.5.12" type="verse">
						Jeko' ria hi rala dunia' sabana tau hadua to mpotiboki hawa' Alata'ala, hi'a-mi Adam. Pai' ngkai jeko' -na Adam toe-mi alaa-na ria-mi kamatea hi rala dunia'. Ngkai jeko' Adam toe-mi, pai' hawe'ea muli-na jadi' topojeko', alaa-na hawe'ea manusia' kana mate.
					</seg>
					<seg id="b.ROM.5.13" type="verse">
						Owi, kako'ia-na ria Atura Pue' to naparata Musa, mojeko' moto hawe'ea manusia'. Aga ane uma ria atura to rawai' -raka manusia', uma-ra ma'ala ratuntu' ngkai jeko' -ra.
					</seg>
					<seg id="b.ROM.5.14" type="verse">
						Tapi' nau' wae, ngkai tempo Adam duu' rata hi tempo nabi Musa, kamatea mpokuasai hawe'ea manusia'. Nau' uma-ra mpotiboki hawa' Alata'ala hewa to natiboki Adam, bate mate moto-ra hibalia hante Adam.
					</seg>
					<seg id="b.ROM.5.15" type="verse">
						Aga pobago Adam pai' pobago Yesus mosisala mpu'u. Pewai' mara Alata'ala hi kita' meliu kabohe-na ngkai petiboki-na Adam. Ngkai petiboki-na Adam, hawe'ea manusia' mate. Tapi' meliu mpu'u kalompe' nono-na Alata'ala to nawai' mara hi manusia' hante petauntongoi' Yesus Kristus.
					</seg>
					<seg id="b.ROM.5.16" type="verse">
						Pewai' mara Alata'ala hi kita' mosisala hante jeko' Adam. Tau hadua toei mpotiboki hawa' Alata'ala, alaa-na hawe'ea tauna jadi' masala' hi poncilo Alata'ala pai' kana rahuku'. Tapi' ngkai pewai' mara Alata'ala hi kita', napori hawe'ea petiboki-ta pai' na'uli' kamonoa' -ta hi poncilo-na.
					</seg>
					<seg id="b.ROM.5.17" type="verse">
						Ngkai petiboki-na tau hadua toei, hawe'ea tauna bate kana mate sabana posidaia' -ra hante tau hadua toei. Tapi' meliu mpu'u kabohe pobabehi-na tauna to hadua, Hi'a-mi Yesus Kristus! Hema to mepangala' hi Hi'a, mporata-ramo kuasa pai' katuwua' to lompe' duu' kahae-hae-na. Mporata-ra toe hewa pewai' mara ngkai Alata'ala apa' bohe lia pe'ahi' -na hi kita'. Na'uli' kamonoa' -ta hi poncilo-na sabana posidaia' -ta hante Yesus Kristus.
					</seg>
					<seg id="b.ROM.5.18" type="verse">
						Jadi', ngkai petiboki-na Adam toe, hawe'ea tauna jadi' masala' pai' masipato' rahuku'. Wae wo'o, ngkai pobabehi-na Yesus to monoa' toe, hawe'ea tauna ma'ala jadi' monoa' -mi hi poncilo Alata'ala pai' -ra mporata katuwua' to lompe' duu' kahae-hae-na.
					</seg>
					<seg id="b.ROM.5.19" type="verse">
						Adam toei, uma-i mengkoru hi parenta Alata'ala, alaa-na wori' tauna jadi' topojeko' -mi. Wae wo'o-hawo Yesus, mengkoru-i hi parenta Alata'ala, pai' ngkai pengkoru-na toe-mi, wori' tauna jadi' monoa' hi poncilo Alata'ala.
					</seg>
					<seg id="b.ROM.5.20" type="verse">
						Ane Atura Pue' to naparata Musa, patuju-na Alata'ala mpowai' Atura toe hi manusia' bona lonto' kamasala' -ra, apa' wori' petiboki-ra hi Atura-na toe. Tapi' nau' hewa apa-mi kabohe-na jeko' manusia', kaboo-bohea lau-di kabula rala Alata'ala hi manusia'!
					</seg>
					<seg id="b.ROM.5.21" type="verse">
						Ri'ulu jeko' to mokuasa hi rala katuwu' hawe'ea manusia', alaa-na hawe'ea manusia' kana rahuku' mate pai' ragaa' ngkai Alata'ala. Aga hewa toe lau, kabula rala Alata'ala-mi to mokuasa hi rala katuwu' -ta. Ngkai kabula rala-na toe, Alata'ala mpo'uli' kamonoa' -ta hi poncilo-na pai' nawai' -ta katuwua' to lompe' duu' kahae-hae-na sabana petauntongoi' -na Yesus Kristus Pue' -ta.
					</seg>
				</div>
				<div id="b.ROM.6" type="chapter">
					<seg id="b.ROM.6.1" type="verse">
						Alata'ala mpo'ampungi jeko' -ta sabana kabula rala-na. Aga neo' ta'uli' hewa toi: &quot;Ane wae, tapokaliliu lau-mi mpobabehi jeko' bona kawoo-woria' ahi' Alata'ala mpo'ampungi-ta.&quot;
					</seg>
					<seg id="b.ROM.6.2" type="verse">
						Neo' -e' ompi'! Uma-hawo bela ohea-na ane tapokaliliu mpobabehi jeko', apa' ma'ala-mi ta'uli' mate-tamo hangkaa-ngkania hante Kristus bona mogaa' posidaia' -ta hante jeko'.
					</seg>
					<seg id="b.ROM.6.3" type="verse">
						Tantu ni'inca moto ompi', kita' toi raniu' hi rala posidaia' -ta hante Kristus Yesus, pai' karaniu' -ta toe mpobatuai kamate-ta hangkaa-ngkania hante Hi'a.
					</seg>
					<seg id="b.ROM.6.4" type="verse">
						Hi karaniu' -ta toe, ma'ala ta'uli', kita' -mi to mate pai' ratana hangkaa-ngkania hante Kristus, bona hewa Kristus rapotuwu' nculii' ngkai kamatea hante baraka' Alata'ala to Tuama, wae wo'o-hawo kita' mporata katuwua' to bo'u hante po'ingku to bo'u.
					</seg>
					<seg id="b.ROM.6.5" type="verse">
						Jadi', ane ntoa' mosidai' -ta-damo hante Yesus pai' hante kamatea-nae, bate rapotuwu' nculii' wo'o-ta mpai' hibalia hante Hi'a.
					</seg>
					<seg id="b.ROM.6.6" type="verse">
						Ta'inca ompi': katuwu' -ta to ri'ulu rapatehi-mi hangkaa-ngkania hante Kristus hi kaju parika', bona mogero kuasa jeko' to hi rala katuwu' -ta, bona uma-tapa napobatua jeko'.
					</seg>
					<seg id="b.ROM.6.7" type="verse">
						Apa' ane rapa' -na mate hadua tauna, tebahaka-imi ngkai kuasa jeko'.
					</seg>
					<seg id="b.ROM.6.8" type="verse">
						Jadi', ane ntoa' mate-ta-damo hangkaa-ngkania hante Kristus toe-e, taparasaya bate tuwu' wo'o-ta mpai' hangkaa-ngkania hante Hi'a.
					</seg>
					<seg id="b.ROM.6.9" type="verse">
						Apa' ta'inca ompi', Kristus rapotuwu' nculii', pai' oti toe tuwu' liu-liu-imi-hana. Uma-pi ria kuasa napa-napa to ma'ala mpopatehi-i.
					</seg>
					<seg id="b.ROM.6.10" type="verse">
						Mate hangkani-i-wadi mpodagi kuasa jeko' duu' kahae-hae-na. Pai' hewa too-toi, tuwu' liu-liu-imi mpotuku' konoa Alata'ala.
					</seg>
					<seg id="b.ROM.6.11" type="verse">
						Wae wo'o kita' kana mpo'uli' hi rala nono-ta: &quot;Mate-ama hangkaa-ngkania hante Kristus Yesus, uma-pi ria posidaia' -ku hante jeko'. Tuwu' -a pai' mpotuku' konoa Alata'ala-a-damo sabana posidaia' -ku hante Kristus Yesus.&quot;
					</seg>
					<seg id="b.ROM.6.12" type="verse">
						Jadi', neo' -pi tapelele' jeko' mpokuasai katuwu' -ta hi dunia' toi, neo' tatuku' kahinaa-ta to dada'a.
					</seg>
					<seg id="b.ROM.6.13" type="verse">
						Woto-ta neo' taponcawa rewa to tahenta mpobabehi jeko' pai' po'ingku to dada'a. Tatonu katuwu' -ta hi Alata'ala, apa' lawi' tebakaha-tamo ngkai kamatea pai' -ta mporata katuwua' to bo'u. Tatonu woto-ta hi Alata'ala bona woto-ta toe tapake' mpobabehi po'ingku to monoa'.
					</seg>
					<seg id="b.ROM.6.14" type="verse">
						Apa' kita', uma-tapa nakuasai jeko'. Apa' uma-tapa tehoo' hi Atura Pue'. Ncarumaka kabula rala-na Alata'ala-ta-damo.
					</seg>
					<seg id="b.ROM.6.15" type="verse">
						Jadi', Alata'ala mpo'uli' kamonoa' -ta hi poncilo-na muntu' ngkai kabula rala-na-wadi, bela ngkai petuku' -ta hi Atura-na. Aga neo' ta'uli' hewa toi: &quot;Ane wae-di, ma'ala moto-ta mpobabehi jeko'.&quot; Neo' -koiwo ompi'!
					</seg>
					<seg id="b.ROM.6.16" type="verse">
						Tantu ni'inca ompi': ane rapa' -na mengkoru-ta hi hadua tauna pai' tatuku' hawa' -na, kita' jadi' batua tauna toei. Wae wo'o-hawo hante jeko': ane ntora tatuku' kahinaa nono-ta to dada'a, napobatua jeko' -tamo. Ka'omea-na mpai' mporata-ta kamatea to mpogaa' -ta ngkai Alata'ala. Aga ane mengkoru-ta hi Alata'ala, napobatua Alata'ala-tamo pai' na'uli' kamonoa' -ta hi poncilo-na.
					</seg>
					<seg id="b.ROM.6.17" type="verse">
						Ri'ulu kako'ia-ni mepangala' hi Yesus, napobatua jeko' mpu'u-koi. Aga tarima kasi hi Alata'ala! Apa' mengkoru-mokoi hante karoli' -roli' nono-ni hi kareba to raparata-mikokoi.
					</seg>
					<seg id="b.ROM.6.18" type="verse">
						Jadi', tebahaka-mokoi ngkai kanapobatua-ni jeko', pai' jadi' batua Alata'ala-mokoi to mpotuku' konoa-na.
					</seg>
					<seg id="b.ROM.6.19" type="verse">
						Lolita rapa' -ku toe kupake' bona mojoli nipaha tudui' -ku. Ri'ulu-koi napobatua jeko', apa' nipelele' woto-ni mpotuku' kahinaa-ni to dada'a pai' to uma tumotoa, alaa-na dada'a mpu'u kehi-ni. Wae wo'o tempo toi, tonu woto-ni hi Alata'ala bona koi' jadi' batua-na. Ka'omea-na mpai' monoa' mpu'u-mi kehi-ni pai' moroli' katuwu' -ni.
					</seg>
					<seg id="b.ROM.6.20" type="verse">
						Ri'ulu bula-ni napobatua jeko' -pidi, uma-koi mengkoru hi konoa Alata'ala.
					</seg>
					<seg id="b.ROM.6.21" type="verse">
						Napa-mi-hawo rasi' to nirata ngkai katuwu' -ni to ri'ulu tetu? Nipoka'ea' lau-mi po'ingku-ni to ri'ulu tetu. Po'ingku to hewa tetu mpokeni kamatea to mpogaa' -koi ngkai Alata'ala.
					</seg>
					<seg id="b.ROM.6.22" type="verse">
						Tapi' tempo tohe'i-e, tebahaka-mokoi ngkai kuasa jeko' pai' napobatua Alata'ala-mokoi. Tohe'i mpokeni rasi' mpu'u hi koi', apa' tuwu' moroli' -koi pai' ka'omea-na mporata-mokoi katuwua' to lompe' duu' kahae-hae-na.
					</seg>
					<seg id="b.ROM.6.23" type="verse">
						Hema to mpobabehi jeko' bate mporata gaji', pai' gaji' tetu-le kamatea to mpogaa' -ta ngkai Alata'ala. Tapi' pewai' mara Alata'ala hi kita', katuwua' to lompe' duu' kahae-hae-na. Pewai' mara toe tarata ngkai posidaia' -ta hante Kristus Yesus, Pue' -ta.
					</seg>
				</div>
				<div id="b.ROM.7" type="chapter">
					<seg id="b.ROM.7.1" type="verse">
						Ompi' -ompi', ni'inca moto atura topoparenta. Jadi', tantu ni'inca napa to ku'uli' tohe'i: kita' manusia' bate tuwu' hi une' kuasa atura topoparenta bula-ta tuwu' -pidi. Aga ane mate-ta-damo, uma-pi ria kuasa atura toe hi kita'.
					</seg>
					<seg id="b.ROM.7.2" type="verse">
						Rapa' -na hadua tobine to motomanei: bula tomane-na tuwu' -pidi, bate tehoo' -i hi tomane-na hante atura poncamoko. Aga ane mate-damo tomane-na, tebahaka-imi ngkai atura to mpohoo' -i hi tomane-na toe.
					</seg>
					<seg id="b.ROM.7.3" type="verse">
						Jadi', ane rapa' -na tobine toei mpotomane tomane ntani' -na bula tuwu' -pidi tomane-na to lomo' -na, mobualo' hanga' -na. Aga ane mpolia' mate-mi-hawo tomane-na, uma-ipi tehoo' hante atura toe. Nau' ncamoko-i hante tomane ntani' -na, uma-i-hawo rahanga' topobualo'.
					</seg>
					<seg id="b.ROM.7.4" type="verse">
						Wae wo'o hante kita' ompi'. Ri'ulu tehoo' -ta hi Atura Pue'. Tapi' mate-tamo hangkaa-ngkania hante woto Kristus alaa-na mogaa' -mi posidaia' -ta hante Atura Pue', uma-pi ria kuasa atura toe hi kita'. Pai' hewa toe lau, mosidai' -tamo hi kahadua-na, Hi'a-mi Kristus to tuwu' nculii' ngkai kamatea. Ngkai posidaia' -ta hante Kristus toe, kita' jadi' mokalaua hi Alata'ala.
					</seg>
					<seg id="b.ROM.7.5" type="verse">
						Ri'ulu, kako'ia-ta mepangala' hi Yesus, ria kahinaa nono-ta doko' mpobabehi to dada'a. Napa to ratagi-taka hi rala Atura Pue', toe lau-mi to doko' tababehi-e. Toe pai' hi rala katuwu' -ta to ri'ulu tapake' woto-ta mpobabehi jeko', alaa-na masipato' -ta rahuku' mate pai' ragaa' ngkai Alata'ala.
					</seg>
					<seg id="b.ROM.7.6" type="verse">
						Aga hewa toe lau, tebahaka-tamo ngkai Atura Pue' to mpohoo' -ta ri'ulu toe, apa' mate-tamo hangkaa-ngkania hante Kristus. Jadi', uma-tapa mpotuku' ohea to hae: uma-tapa mpotuku' atura-atura to te'uki'. Hewa toe lau mpotuku' ohea to bo'u-tamo: mpotuku' -ta konoa Alata'ala ngkai baraka' Inoha' Tomoroli'.
					</seg>
					<seg id="b.ROM.7.7" type="verse">
						Ta'uli' we'i Kristus mpobahaka-ta ngkai Atura Pue'. Aga neo' ta'uli' hewa toi: dada'a-hana Atura Pue'. Uma makono lolita toe! Atura Pue' lompe', apa' ngkai Atura Pue' toe ta'inca napa to rahanga' jeko'. Ane rapa' -na uma ria parenta to mpo'uli': &quot;Neo' mpokahina anu doo,&quot; ke uma-hawo ku'incai kadada'a-na hina to hi rala nono-ku.
					</seg>
					<seg id="b.ROM.7.8" type="verse">
						Aga kampo'epe-ku Atura Pue' to mpo'uli': &quot;Neo' mehina,&quot; mologa-mi jeko' mobago hi rala nono-ku, alaa-na kamehii-hinaa lau-ama. Ane rapa' -na uma ria Atura Pue' to mpotudo' jeko' -ku, ke uma ria kuasa jeko' hi rala nono-ku.
					</seg>
					<seg id="b.ROM.7.9" type="verse">
						Ri'ulu kako'ia-na ku'incai Atura Pue', ku'uli' lompe' moto katuwu' -ku. Ntaa' we'i, kampo'epe-ku Atura Pue', mehupa' lau-mi jeko' to hi rala nono-ku,
					</seg>
					<seg id="b.ROM.7.10" type="verse">
						pai' masipato' -a rahuku' mate pai' ragaa' ngkai Alata'ala. Kakono-na, patuju-na Atura Pue' bona mporata-a katuwua' to lompe'. Ntaa' we'i, kampo'inca-ku Atura Pue' toe, mojeko' lau-ama alaa-na masipato' -a rahuku' mate pai' ragaa' ngkai Alata'ala.
					</seg>
					<seg id="b.ROM.7.11" type="verse">
						Kampo'epe-ku Atura Pue', mologa lau-mi jeko' mobago hi rala nono-ku. Ma'ala ta'uli' hewa toi: ngkai Atura Pue' toe, napahala'nawu' jeko' lau-ama, alaa-na masipato' -a rahuku' mate pai' ragaa' ngkai Alata'ala.
					</seg>
					<seg id="b.ROM.7.12" type="verse">
						Jadi', Atura Pue' moroli', pai' parenta Pue' bate moroli', monoa' pai' lompe'.
					</seg>
					<seg id="b.ROM.7.13" type="verse">
						Aga neo' ta'uli' hewa toi: ha Atura Pue' to lompe' toe-mi pai' alaa-na mate-a pai' ragaa' ngkai Alata'ala? Tantu uma. Tapi' Atura Pue' toe napo'ohea jeko' mpokeni kamatea hi aku' pai' mpogaa' -a ngkai Alata'ala. Ngkai Atura Pue' to lompe' toe, lonto' -mi jeko' to hi rala nono-ku, pai' lonto' -mi kadada'a-na jeko'.
					</seg>
					<seg id="b.ROM.7.14" type="verse">
						Ta'inca moto ompi', Atura Pue' bate lompe' apa' ngkai Inoha' Tomoroli' -i. Tapi' aku' toi-e, manusia' to lente-a, apa' napobatua jeko' -a-hana.
					</seg>
					<seg id="b.ROM.7.15" type="verse">
						Uma ku'incai kalaua-na kehi-ku toi. Po'ingku to lompe' to doko' kubabehi, uma lau kubabehi. Po'ingku to kupokahuku' -e, toe lau-di to kubabehi!
					</seg>
					<seg id="b.ROM.7.16" type="verse">
						Tapi' ane kubabehi po'ingku to uma kupokonoi, batua-na kupangaku' kalompe' -na Atura Pue'.
					</seg>
					<seg id="b.ROM.7.17" type="verse">
						Jadi', hewa to bela-hawo aku' mpu'u to mpobabehi po'ingku to dada'a toe. Jeko' to ria ami' hi rala nono-ku, hi'a-mi pue' bago.
					</seg>
					<seg id="b.ROM.7.18" type="verse">
						Apa' ku'inca moto-le, uma ria to lompe' hi rala nono-ku, aku' toi manusia' topojeko'. Dota moto-a mpobabehi po'ingku to lompe', aga uma kukulei' mpobabehi.
					</seg>
					<seg id="b.ROM.7.19" type="verse">
						Uma kubabehi po'ingku to lompe' hewa to kupokono. To ntora kubabehi-e, po'ingku to dada'a to uma kupokonoi.
					</seg>
					<seg id="b.ROM.7.20" type="verse">
						Tapi' ane kubabehi po'ingku to uma kupokonoi, batua-na bela aku' to mpobabehi tetu. Jeko' to hi rala nono-ku, hi'a-mi pue' bago.
					</seg>
					<seg id="b.ROM.7.21" type="verse">
						Toe-toe oa' to jadi' hi rala katuwu' -ku: dota-a mpobabehi po'ingku to lompe', hiaa' to dada'a ria ami' -mi hi rala nono-ku.
					</seg>
					<seg id="b.ROM.7.22" type="verse">
						Hi rala nono-ku kupokono Atura Pue' Ala.
					</seg>
					<seg id="b.ROM.7.23" type="verse">
						Tapi' uma lau-di kutuku' Atura Pue' toe-e, apa' ria kuasa ntani' -na hi rala katuwu' -ku to mpodagi-a. Hi rala nono-ku dota mpu'u-a mpotuku' Atura Pue', tapi' kuasa jeko' to hi rala katuwu' -ku mosisala hante kadota nono-ku toe, alaa-na nadagi jeko' -ama.
					</seg>
					<seg id="b.ROM.7.24" type="verse">
						Aku' manusia' to silaka mpu'u toi-e! Hema-mi-kuwo to mpobahaka-a ngkai woto to mpokeni kamatea toi-e?
					</seg>
					<seg id="b.ROM.7.25" type="verse">
						Tarima kasi ku'uli' hi Alata'ala! Hi'a-mi to mpobahaka-a, hante petauntongoi' -na Yesus Kristus, Pue' -ta. Jadi', hi rala nono-ku dota-a mpotuku' Atura Pue' Ala. Tapi' bate nakuasai jeko' oa' -a sabana kahinaa nono-ku to dada'a.
					</seg>
				</div>
				<div id="b.ROM.8" type="chapter">
					<seg id="b.ROM.8.1" type="verse">
						Jadi' ngkai toe-mi, uma-pi ria pehuku' hi kita' to mosidai' hante Kristus Yesus.
					</seg>
					<seg id="b.ROM.8.2" type="verse">
						Apa' ngkai posidaia' -ta hante Kristus Yesus toe, baraka' Inoha' Tomoroli' mpowai' -ta katuwua' to bo'u pai' nabahaka-ta ngkai kuasa jeko' pai' kamatea.
					</seg>
					<seg id="b.ROM.8.3" type="verse">
						Atura Pue' uma bisa mpobahaka-ta ngkai kuasa jeko', apa' hante karohoa-ta moto uma takulei' mpotuku' Atura Pue' toe. Tapi' napa to meliu ngkai pakulea' Atura Pue', nababehi-mi-hana Alata'ala: nahubui Ana' -na tumai hi dunia' mewali manusia'; wotoloka' -na hibalia hante wotoloka' manusia' topojeko'. Pai' Ana' -na toe mate mpotolo' jeko' manusia'. Jadi', ngkai kamate Ana' -na toe-e, Alata'ala mpodagi jeko' to hi rala nono manusia'.
					</seg>
					<seg id="b.ROM.8.4" type="verse">
						Patuju Alata'ala mpobabehi toe, bona kita' jadi' monoa' mpu'u hi poncilo-na, hewa to ratuntu' hi rala Atura Pue'. Apa' kita' toi, uma-tapa mpotuku' kahinaa nono-ta to dada'a. Mpotuku' konoa Inoha' Tomoroli' -tamo.
					</seg>
					<seg id="b.ROM.8.6" type="verse">
						Hema-hema to mpotuku' kahinaa nono-ra to dada'a, toe-toe oa' to rapenonoi. Tauna to hewa toe mporata kamatea to mpogaa' -ra ngkai Alata'ala. Tapi' hema-hema to mpotuku' konoa Inoha' Tomoroli', konoa Inoha' Tomoroli' toe to rapenonoi, pai' -ra mporata katuwua' to lompe' pai' kahintuwuaa' hante Alata'ala.
					</seg>
					<seg id="b.ROM.8.7" type="verse">
						Tauna to ntora mpotuku' kahinaa nono-ra to dada'a mpo'ewa Alata'ala. Uma-ra mengkoru hi hawa' -na, apa' gati uma rakulei' mengkoru hi hawa' -na.
					</seg>
					<seg id="b.ROM.8.8" type="verse">
						Tauna to mpotuku' kahinaa nono-ra to dada'a, uma rakulei' mpakagoe' nono Alata'ala.
					</seg>
					<seg id="b.ROM.8.9" type="verse">
						Aga koi' ompi' -ompi', uma-pi nituku' kahinaa nono-ni to dada'a. Mpotuku' konoa Inoha' Alata'ala-mokoi-- ane ntoa' mo'oha' mpu'u-imi Inoha' Alata'ala hi rala nono-ni. Tapi' ane tauna to uma ria Inoha' Kristus hi rala nono-ra, bela-ra bagia Kristus.
					</seg>
					<seg id="b.ROM.8.10" type="verse">
						Tapi' ane ntoa' ria-imi Kristus hi rala nono-ta, nau' wotoloka' -ta toi kana mate sabana jeko', Inoha' Tomoroli' mpowai' -ta katuwua' to lompe' duu' kahae-hae-na, apa' monoa' -tamo hi poncilo Alata'ala.
					</seg>
					<seg id="b.ROM.8.11" type="verse">
						Alata'ala mpotuwu' nculii' Yesus hante baraka' Inoha' Tomoroli', pai' Inoha' Tomoroli' toe wo'o-mi to mo'oha' hi rala nono-ta. Jadi', nau' mate moto mpai' woto-ta, Alata'ala bate mpotuwu' nculii' woto-ta toi hante baraka' Inoha' Tomoroli' to mo'oha' hi rala nono-ta.
					</seg>
					<seg id="b.ROM.8.12" type="verse">
						Jadi' ompi' -ompi', ria inta-ta. Inta-ta toe, kana mpotuku' Alata'ala-ta-damo. Neo' -pi tatuku' kahinaa nono-ta to dada'a.
					</seg>
					<seg id="b.ROM.8.13" type="verse">
						Apa' ane tatuku' kahinaa nono-ta to dada'a, ka'omea-na mpai' mate-ta pai' -ta ragaa' ngkai Alata'ala. Tapi' ane tabahaka po'ingku-ta to dada'a hante baraka' Inoha' Tomoroli', mporata-ta katuwua' to lompe' dohe Alata'ala.
					</seg>
					<seg id="b.ROM.8.14" type="verse">
						Hema-hema to natete' Inoha' Alata'ala, hira' -mi ana' -na Alata'ala.
					</seg>
					<seg id="b.ROM.8.15" type="verse">
						Ri'ulu, bula-ta tehoo' -pidi hi Atura Pue', me'eka' -ta mpoka'eka' pehuku' -na Alata'ala. Aga hewa toe lau, uma-tapa me'eka', apa' mporata-tamo Inoha' Tomoroli'. Apa' Inoha' Tomoroli' toei mpopajadi' -ta ana' -ana' -na Alata'ala. Pai' ngkai kuasa Inoha' Tomoroli' toei, kita' mpo'uli' -ki Alata'ala: &quot;O Mama! O Tuama-ku!&quot;
					</seg>
					<seg id="b.ROM.8.16" type="verse">
						Inoha' Tomoroli' moto mobago hangkaa-ngkania hante nono-ta, mpakanoto kakita' -na ana' Alata'ala.
					</seg>
					<seg id="b.ROM.8.17" type="verse">
						Jadi', ane ntoa' ana' Alata'ala-ta-damo, monoa' wo'o-mi kamporata-ta mpai' rasi' to naporodo-mi Alata'ala hi ana' -na. Tarata rasi' toe hangkaa-ngkania hante Kristus. Apa' hi rala dunia' toi, kita' rabalinai' hibalia hante Kristus, pai' hi eo mpeno-na mporata wo'o-ta kabohe tuwu' hibalia hante Hi'a.
					</seg>
					<seg id="b.ROM.8.18" type="verse">
						Ntuku' pomporataa-ku, hawe'ea kasusaa' to mporumpa' -ta tempo toi hewa hangkutuno' -wadi, ane mpenonoi kabohe tuwu' to rapopehuwu-taka hi eo mpeno.
					</seg>
					<seg id="b.ROM.8.19" type="verse">
						Tempo toi, hawe'ea to napajadi' Alata'ala mepopea-pea hante nono lentora, mpopea tempo-na Alata'ala mpopehuwu kabohe tuwu' ana' -ana' -na.
					</seg>
					<seg id="b.ROM.8.20" type="verse">
						Apa' owi, dunia' toi pai' hawe'ea ihi' -na jadi' tetotowi-mi, alaa-na uma-pi mokalaua tuwu' -ra. Tohe'e majadi' uma ngkai konoa dunia' moto. Alata'ala to mpototowi dunia' toi, apa' wae-mi kabotu' -na.
					</seg>
					<seg id="b.ROM.8.21" type="verse">
						Toe pai' hawe'ea to napajadi' Alata'ala mposarumaka ria mpai' tempo-na Alata'ala mpobahaka dunia' toi ngkai kuasa to mpokeni kamatea, duu' -na dunia' toi jadi' tebahaka mpu'u pai' mporata bagia hi rala kabohea tuwu' -ra ana' -ana' Alata'ala.
					</seg>
					<seg id="b.ROM.8.22" type="verse">
						Apa' ta'inca moto ompi', wori' kasusaa' hi rala dunia' toi. Ma'ala-mi ta'uli' dunia' toi ntora ntodohaka, mpopea tempo-na Alata'ala mpobo'ui omea. Pontodohaka-na dunia' toi hewa pontodohaka hadua tobine to mpopea po'anaa' -na.
					</seg>
					<seg id="b.ROM.8.23" type="verse">
						Pai' uma muntu' dunia' toi to ntodohaka. Kita' to napo'ana' Alata'ala wo'o ntodohaka hi rala nono-ta. Tatarima-mi Inoha' Tomoroli' hewa tanda pojanci-na Alata'ala hi kita'. Aga tapopea-pidi tempo-na Alata'ala mpo'ongko' -ta jadi' ana' -na, pai' mpobahaka woto-ta ngkai hawe'ea to dada'a.
					</seg>
					<seg id="b.ROM.8.24" type="verse">
						Tempo toi, mpolia' tebahaka-tamo ngkai huku' jeko' -ta, pai' ncarumaka-ta hi Alata'ala, tasarumaka kanawai' -ta mpai' hawe'ea to najanci-taka. Hiaa' ane ta'uli' ncarumaka-ta, batua-na ko'ia taratai napa to tasarumaka toe. Apa' uma-hawo hema to mposarumaka anu to mpolia' narata-mi.
					</seg>
					<seg id="b.ROM.8.25" type="verse">
						Jadi', ane tasarumaka kamporata-ta mpai' anu to ko'ia taratai, tari-ta mpopea.
					</seg>
					<seg id="b.ROM.8.26" type="verse">
						Wae wo'o Inoha' Tomoroli' mpotulungi-ta hi rala kalentea-ta. Apa' uma ta'incai mpu'u napa to kana ta'uli' hi rala posampaya-ta. Aga Inoha' Tomoroli' mpodohei-ta mpohowa' pomperapia' -ta hi Alata'ala hante pekakae to meliu ngkai pakulea' basa manusia'.
					</seg>
					<seg id="b.ROM.8.27" type="verse">
						Pai' Alata'ala to mpowile nono manusia', mpo'inca patuju-na Inoha' Tomoroli' toe: Inoha' Tomoroli' mosampaya ntuku' konoa Alata'ala, mpekakae-raka hawe'ea tauna to mepangala' hi Alata'ala.
					</seg>
					<seg id="b.ROM.8.28" type="verse">
						Ta'inca toi: hi rala hawe'ea to jadi', Alata'ala mobago bona mpowai' kalompea' hi kita' to mpoka'ahi' -i, pai' kita' to nakio' jadi' ana' -na, apa' wae ami' -mi patuju-na hi kita'.
					</seg>
					<seg id="b.ROM.8.29" type="verse">
						Apa' ngkai lomo' -na na'inca ami' -mi Alata'ala hema-ra to napelihi jadi' ana' -na. Pai' napakatantu ami' bona hira' toe napopohibalia hante Yesus, bona Yesus jadi' Ana' Ulumua', pai' kita' to wori' jadi' tu'ai-na.
					</seg>
					<seg id="b.ROM.8.30" type="verse">
						Jadi', kita' to napakatantu ngkai lomo' -na, nakio' wo'o-ta bona kita' jadi' ana' -na. Pai' kita' to nakio' jadi' ana' -na, bate napomonoa' hi poncilo-na. Pai' kita' to napomonoa' hi poncilo-na, bate nawai' kabohea tuwu' hi eo mpeno.
					</seg>
					<seg id="b.ROM.8.31" type="verse">
						Ane tapenonoi hawe'ea to nababehi Alata'ala toe, teperohoi-mi nono-ta. Ane ntoa' Alata'ala tono' hi kita', hema mpai' to hompe mpo'ewa-ta!
					</seg>
					<seg id="b.ROM.8.32" type="verse">
						Bangku' Ana' -na moto-e' uma napekabosi', nahubui-i tumai bona mate-i mposampei-ta omea. Jadi', bangku' Ana' -na moto uma napekabosi', tantu nawai' wo'o-ta butu nyala-na.
					</seg>
					<seg id="b.ROM.8.33" type="verse">
						Hema to daho' mpakilu-ta, to mpolia' napelihi-mi Alata'ala! Apa' Alata'ala moto-mi mpo'uli' uma-pi ria sala' -ta.
					</seg>
					<seg id="b.ROM.8.34" type="verse">
						Hema to daho' mpo'uli' kana rahuku' -ta! Apa' Kristus Yesus moto-mi mate mpotolo' jeko' -ta. Pai' meliu ngkai toe: rapotuwu' nculii' -imi, pai' mohura-imi hi mali ngka'ana Alata'ala. Kristus Yesus toe-imile to mpome'alai' -ta hi nyanyoa Alata'ala-e.
					</seg>
					<seg id="b.ROM.8.35" type="verse">
						Hema mpai' to mpogaa' -ta ngkai ahi' Kristus? Nau' kasusaa' ba kaparia, nau' pebalinai' ba oro' ba kakuraa', nau' ba silaka, ba paiana rapatehi mpu'u-ta, uma molaka' ahi' Kristus hi kita'.
					</seg>
					<seg id="b.ROM.8.36" type="verse">
						Te'uki' hi rala Buku Tomoroli' owi hewa toi: O Pue', uma ria kaputua tauna doko' mpopatehi-kai sabana petuku' -kai hi Iko. Kai' toi-e raponcawa porewua to rapodoo bona rasumale'.&quot;
					</seg>
					<seg id="b.ROM.8.37" type="verse">
						Aga nau' ba napa-napa to mporumpa' -ta, bate medagi oa' -ta, pai' uma mowo kabohe pedagi-ta toi sabana Yesus to mpoka'ahi' -ta!
					</seg>
					<seg id="b.ROM.8.39" type="verse">
						Apa' kuparasaya, uma ria to ma'ala mpogaa' -ta ngkai ahi' Alata'ala. Mate ba tuwu', bate napoka'ahi' oa' -ta. Uma ria mala'eka ba kuasa anudaa', uma ria napa-napa tempo toi ba napa-napa to tumai hi eo mpeno, uma ria baraka' hi langi' ba hi rala dunia', uma ria napa-napa to ma'ala mpogaa' -ta ngkai ahi' Alata'ala to tarata sabana Kristus Yesus Pue' -ta.
					</seg>
				</div>
				<div id="b.ROM.9" type="chapter">
					<seg id="b.ROM.9.2" type="verse">
						Napa to ku'uli' toi, ku'uli' ngkai nono-ku mpu'u. Uma-a boa', apa' aku' toi bagia Kristus. Pai' Inoha' Tomoroli' mposabii' kamakono-na lolita-ku toi. Uma mowo kasusa' nono-ku toi-e! Susa' lia ku'epe pai' peda' ncuu nono-ku, apa' hingka to Yahudi-ku, oja' -ra mepangala' hi Yesus.
					</seg>
					<seg id="b.ROM.9.3" type="verse">
						Ane ke ma'ala, ke aku' lau ratotowi pai' ragaa' ngkai Kristus, asala ompi' -ku to Yahudi toera rabahaka ngkai huku' jeko' -ra.
					</seg>
					<seg id="b.ROM.9.4" type="verse">
						Owi to Israel mporata wori' rasi' ngkai Alata'ala, apa' hira' toe tauna to napobagia Alata'ala ngkai owi, napajadi' -ra ana' -na moto. Napopohiloi-ra baraka' -na. Ngkai pojanci Alata'ala hi to Israel owi, ria posidaia' -ra hante Alata'ala. Nawai' -ra Atura-na, natudui' -ra ada mpepue' -ra. Wori' pojanci Alata'ala to lompe' hi to Israel.
					</seg>
					<seg id="b.ROM.9.5" type="verse">
						Hira' toe muli Abraham, Ishak pai' Yakub, totu'a-ra owi to napelihi Alata'ala. Pai' hi kaputu-na Magau' Topetolo' mewali manusia', putu ngkai muli to Israel wo'o-i-wadi-hawo. Magau' Topetolo' toei meliu kuasa-na ngkai hawe'ea, Hi'a-mi Alata'ala to masipato' ta'une' duu' kahae-hae-na. Amin!
					</seg>
					<seg id="b.ROM.9.6" type="verse">
						Tempo toi, kaworia' to Yahudi uma napobagia Alata'ala. Aga neo' ta'uli' hewa toi: &quot;Alata'ala uma mpo'ihii' janci-na hi to Yahudi.&quot; Uma makono lolita toe! Apa' uma hawe'ea muli Israel to napelihi Alata'ala jadi' bagia-na.
					</seg>
					<seg id="b.ROM.9.7" type="verse">
						Uma hawe'ea muli Abraham to jadi' ana' Abraham mpu'u. Apa' hewa toi lolita Alata'ala hi Abraham: &quot;Muntu' muli Ishak-wadi to jadi' muli-nu ntuku' janci-ku, bela muli-nu to ntani' -na.&quot;
					</seg>
					<seg id="b.ROM.9.8" type="verse">
						Batua-na: uma kabua' -bua' tauna to napomuli wotoloka' Abraham to jadi' ana' -ana' Alata'ala. Muntu' tauna to putu ntuku' pojanci Alata'ala-wadi to jadi' ana' -na.
					</seg>
					<seg id="b.ROM.9.9" type="verse">
						Ana' Abraham to rahanga' Ishak putu ntuku' pojanci Alata'ala hi Abraham. Alata'ala mpo'uli' -ki Abraham hewa toi: &quot;Tumai-a mpai' mpae boko', pai' Sara tobine-nu mo'ana', mpo'ote hadua ana' tomane.&quot;
					</seg>
					<seg id="b.ROM.9.10" type="verse">
						Pai' uma muntu' toe, hi tutura Esau pai' Yakub monoto tena tahilo beiwa Alata'ala mpopelihi tauna jadi' bagia-na. Esau pai' Yakub toera, ana' to moropa' to na'ote Ribka. Tuama-ra hadua lau-wadi, hanga' -na Ishak, ntu'a-ta owi.
					</seg>
					<seg id="b.ROM.9.12" type="verse">
						Nto'u-na Ribka neo' mo'ana' -mi, Alata'ala mpo'uli' -ki: &quot;Ana' ulumua' -nu mpai' mengkoru hi tu'ai-na.&quot; Nto'u pololita toe, ana' to rodua toe ko'ia-ra putu, pai' ko'ia-ra mpobabehi napa-napa to lompe' ba to dada'a. Tapi' nto'u toe-mi Alata'ala mpakatantu ami' to'uma to napelihi mporata gane' -na. Patuju Alata'ala mpobabehi hewa toe, bona monoto mpu'u tahilo: ane Alata'ala mpopelihi tauna jadi' bagia-na, uma-ra napelihi sabana po'ingku-ra. Napelihi-rale ngkai kabotu' -na moto-hawo.
					</seg>
					<seg id="b.ROM.9.13" type="verse">
						Hi rala Buku Tomoroli' tabasa Lolita Alata'ala tohe'i: &quot;Muli Yakub to kupelihi, muli Esau uma.&quot;
					</seg>
					<seg id="b.ROM.9.14" type="verse">
						Aga neo' ta'uli' hewa toi: &quot;Ane Alata'ala mpopelihi to hadua pai' mpoka'oja' to hadua, uma-i monoa'!&quot; Uma-e' makono lolita toe!
					</seg>
					<seg id="b.ROM.9.15" type="verse">
						Kiwoi-dile lolita Alata'ala hi nabi Musa owi to mpo'uli': Aku' moto-kuwo to mpobotuhi hema to kupopohiloi ahi' -ku pai' hema to kupe'ahi'.&quot;
					</seg>
					<seg id="b.ROM.9.16" type="verse">
						Jadi', ane Alata'ala doko' mpopohiloi ahi' -na hi tau hadua, bela konoa manusia' to mpobotuhi toe, bela wo'o pobago manusia'. Alata'ala moto-wadi to mpobotuhi.
					</seg>
					<seg id="b.ROM.9.17" type="verse">
						Kiwoi wo'o lolita Alata'ala hi Firaun, magau' tana' Mesir owi, to mpo'uli': &quot;Ku'ongko' -ko jadi' magau' hante hanyala lau-wadi patuju-ku: bona ngkai pesapuaka-nu kupopohiloi kabaraka' -ku, alaa-na mpai' hanga' -ku rapomobohe hi humalili' dunia'.&quot;
					</seg>
					<seg id="b.ROM.9.18" type="verse">
						Jadi', Alata'ala mpopohiloi ahi' -na hi tau hadua, pai' napokatu'a nono to hadua. Nababehi toe ntuku' konoa-na moto.
					</seg>
					<seg id="b.ROM.9.19" type="verse">
						Jadi', bate ria mpai' tauna to mpo'uli' hewa toi: &quot;Ane hewa toe-di, napa-hana pai' Alata'ala mposalai' kehi-ta to dada'a, apa' kehi-ta toe bate ntuku' kabotu' -na ami' -midie!&quot;
					</seg>
					<seg id="b.ROM.9.20" type="verse">
						Neo' ta'uli' hewa toe, ompi'! Uma-hawo bela ohea-na ane kita' manusia' mehono' hewa toe hi Alata'ala. Ha natao hameha' kura mpo'uli' -ki tauna to mpobabehi-i hewa toi: &quot;Napa-di-kona pai' nubabehi hewa toi-ae?&quot;
					</seg>
					<seg id="b.ROM.9.21" type="verse">
						Ria huraa-na topobabehi mpobabehi kura ntuku' konoa-na moto-hawo. Ngkai haluntea tana' pulu', ma'ala nababehi hameha' kura to napenasa pai' hameha' to uli' kanababehi-na.
					</seg>
					<seg id="b.ROM.9.22" type="verse">
						Wae wo'o hante Alata'ala: ria kuasa-na mpobabehi napa konoa-na hante kita' manusia'. Kakoo-kono-na, dota moto-i mpokaroe tauna to dada'a pai' mpopohiloi baraka' -na, apa' masipato' lia-ra rahuku' duu' kahae-hae-na. Aga nau' wae, mosabara-i-pidi hi tauna to natao nakaroe toera.
					</seg>
					<seg id="b.ROM.9.23" type="verse">
						Nababehi toe bona mpopohiloi ka'uma-na mowo kabohe tuwu' -na hi tauna to napoka'ahi' pai' to napakasadia ami' -mi mporata bagia hi rala kabohe tuwu' -na toe.
					</seg>
					<seg id="b.ROM.9.24" type="verse">
						Kita' toi-mi to nakio' mporata rasi' toe, uma muntu' ngkai olo' to Yahudi-wadi, tapi' ngkai olo' -ra to bela-ra to Yahudi wo'o.
					</seg>
					<seg id="b.ROM.9.25" type="verse">
						Hi rala sura nabi Hosea, Alata'ala mpo'uli' hewa toi: Tauna to bela-ra topetuku' -ku pai' to uma mpo'incai ahi' -ku, kukio' -ra mpai' jadi' topetuku' -ku pai' kupopohiloi-ra ahi' -ku.&quot;
					</seg>
					<seg id="b.ROM.9.26" type="verse">
						&quot;Owi Alata'ala mpo'uli' -raka: `Bela-koi bagia-ku.' Tapi' rata mpai' tempo-na tauna toera rapololitai hewa toi: `Napo'ana' mpu'u-mokoi Alata'ala to Tuwu'!'&quot;
					</seg>
					<seg id="b.ROM.9.27" type="verse">
						Wae-mi lolita Alata'ala to mpotompo'wiwi-ra to bela-ra to Yahudi. Aga ane tauna to Yahudi-hana, ria lolita nabi Yesaya to lonto' lia to mpotompo'wiwi-ra. Moni-na hewa toi: Tauna to napomuli-ki Israel, wori' lia, hewa kawori' wo'one hi wiwi' tahi'. Aga nau' wae, hangkedi' -wadi mpai' to mporata kalompea'.
					</seg>
					<seg id="b.ROM.9.28" type="verse">
						Apa' rata mpai' tempo-na Pue' mpobotuhi kara-kara hawe'ea tauna hi dunia' hante kanoa' -noa' -na, naposipolea mpu'u-mi, uma-pi naderu' -deru' tempo-na.&quot;
					</seg>
					<seg id="b.ROM.9.29" type="verse">
						Ria wo'o lolita pelowa nabi Yesaya to mpo'uli': Ane rapa' -na Pue' Alata'ala to mobaraka' uma mpetoro-taka ba hangkuja dua pomuli, ke ropu' mpu'u-tamo, hewa pue' ngata Sodom pai' Gomora owi.&quot;
					</seg>
					<seg id="b.ROM.9.30" type="verse">
						Jadi', hewa toi lolita-ku: Tauna to bela-ra to Israel, uma-ra mpopali' ohea-ra bona jadi' monoa' hi poncilo Alata'ala. Aga ria moto-ra hantongo' to jadi' monoa' hi poncilo-na. Alata'ala mpomonoa' -ra hi poncilo-na sabana pepangala' -ra.
					</seg>
					<seg id="b.ROM.9.31" type="verse">
						To Israel, mahae-ramo doko' jadi' monoa' hi poncilo Alata'ala hi petuku' -ra hi Atura Pue' to naparata Musa, tapi' uma oa' raratai to rapali' toe.
					</seg>
					<seg id="b.ROM.9.32" type="verse">
						Uma raratai, apa' mpoperaha-ra po'ingku-ra mpotuku' Atura Pue', uma ngkai pepangala' -ra hi Alata'ala. Tewinci' -ra hi watu katewincia'-- batua-na: uma-ra dota mepangala' hi Magau' Topetolo'.
					</seg>
					<seg id="b.ROM.9.33" type="verse">
						Katewinci' -ra toe telowa ami' -mi hi rala Buku Tomoroli' owi. Na'uli' Alata'ala hewa toi: Mpu'u-mpu'u ku'uli': Magau' to kutu'u hi Bulu' Sion, kurapai' -ki hameha' watu. Wori' tauna tewinci' hi watu toe, alaa-ra tehopo'. Aga hema-hema to mepangala' hi Hi'a, uma-ra mpai' hala'nawu'.&quot;
					</seg>
				</div>
				<div id="b.ROM.10" type="chapter">
					<seg id="b.ROM.10.1" type="verse">
						Ompi' -ompi' hampepangalaa' -ku! Konoa-ku mpu'u, bona to Israel tebahaka ngkai huku' jeko' -ra. Toe to kupekakae oa' -raka hi Alata'ala.
					</seg>
					<seg id="b.ROM.10.2" type="verse">
						Mantata' mpu'u pepue' -ra hi Alata'ala-- kusabii' moto toe-e. Aga uma ra'incai ohea to makono hilou hi Alata'ala.
					</seg>
					<seg id="b.ROM.10.3" type="verse">
						Rapiri mata-ra hi ohea to napakasadia Alata'ala. Oja' -ra mengkoru hi Kristus bona jadi' monoa' -ra hi poncilo Alata'ala, ra'agi mpotuku' ohea-ra moto-rawo, doko' mpomonoa' woto-ra hi kampotuku' -ra Atura Pue'.
					</seg>
					<seg id="b.ROM.10.4" type="verse">
						Tapi' Kristus, Hi'a-mi kadupaa' -na Atura Pue'. Hawe'ea tauna to mepangala' hi Hi'a, jadi' monoa' hi poncilo Alata'ala.
					</seg>
					<seg id="b.ROM.10.5" type="verse">
						Ria lolita nabi Musa owi to mpo'uli': hema to doko' jadi' monoa' ngkai kampotuku' -ra Atura Pue', mporata-ra katuwua' to lompe' asala ratuku' omea Atura Pue' toe.
					</seg>
					<seg id="b.ROM.10.7" type="verse">
						Aga ria wo'o-pidi lolita Musa kahamela-na to mpo'uli' ma'ala-ta jadi' monoa' hi poncilo Alata'ala ngkai pepangala' -ta. Hewa toi moni-na: Neo' nu'uli' hi rala nono-nu: `Hema to mpakule' ngkahe' hilou hi suruga? Hema to bisa mana'u hilou hi po'ohaa' tomate?'&quot;
					</seg>
					<seg id="b.ROM.10.8" type="verse">
						Na'uli' wo'o Musa hewa toi: Kareba Pue' mohu' -wadi, ria hi wiwi-ta pai' ria hi nono-ta.&quot;
					</seg>
					<seg id="b.ROM.10.9" type="verse">
						Ane tapangaku' hante wiwi-ta: &quot;Yesus Hi'a-mi Pue',&quot; pai' ane tapangala' hi rala nono-ta Alata'ala mpotuwu' -i nculii' ngkai kamatea, bate tehore-tamo ngkai huku' jeko' -ta.
					</seg>
					<seg id="b.ROM.10.10" type="verse">
						Apa' mepangala' -ta hi Yesus hante nono-ta, alaa-na Alata'ala mpo'uli' kamonoa' -ta hi poncilo-na. Pai' tapangaku' Yesus hante wiwi-ta, alaa-na tehore-tamo ngkai huku' jeko' -ta.
					</seg>
					<seg id="b.ROM.10.11" type="verse">
						Hi rala Buku Tomoroli' ria te'uki' hewa toi: &quot;Hawe'ea tauna to mepangala' hi Hi'a, uma-ra mpai' hala'nawu'.&quot;
					</seg>
					<seg id="b.ROM.10.12" type="verse">
						Lolita toe bate mpobelahi hawe'ea tauna, apa' uma ria posisalaa-na to Yahudi ba tau ntani' -na. Hadua lau-wadi Pue' hi hawe'ea manusia', pai' bohe ahi' -na hi hawe'ea tauna to mekakae hi Hi'a.
					</seg>
					<seg id="b.ROM.10.13" type="verse">
						Apa' &quot;Hawe'ea tauna to mekakae hi Pue', bate tehore-ra ngkai huku' jeko' -ra.&quot;
					</seg>
					<seg id="b.ROM.10.14" type="verse">
						Hiaa' beiwa-ramo-rana mekakae hi Pue' ane ko'ia-ra mepangala'? Pai' uma wo'o hema to mepangala' ane ko'ia ra'epei Kareba Lompe'. Pai' uma wo'o-ra bisa mpo'epe Kareba Lompe' ane uma hema to mpokarebai-raka.
					</seg>
					<seg id="b.ROM.10.15" type="verse">
						Pai' hema mpai' to mpokarebai-raka ane uma hema to rasuro? Hewa to te'uki' owi hi rala Buku Tomoroli': &quot;Lompe' lia karata tauna to mpokeni kareba lompe'!&quot;
					</seg>
					<seg id="b.ROM.10.16" type="verse">
						Aga uma hawe'ea tauna mpopangala' Kareba Lompe' to raparata-raka toe. Ria lolita nabi Yesaya owi to mpo'uli': &quot;Pue', uma hema to mpangala' kareba to kikeni.&quot;
					</seg>
					<seg id="b.ROM.10.17" type="verse">
						Jadi', manusia' kana mpo'epe ulu kareba-na, pai' lako' ma'ala-ra mepangala'. Pai' ane ria to mpoparata-raka Kareba Kristus toe, pai' lako' ma'ala-ra mpo'epe.
					</seg>
					<seg id="b.ROM.10.18" type="verse">
						Aga neo' ta'uli' hewa toi: &quot;To Israel, ko'ia-ra mpo'epei Kareba Lompe'.&quot; Ra'epe moto-midi! Hi rala Buku Tomoroli' te'uki' hewa toi: Kareba toe molele-mi hi humalili' dunia'. Lolita toe raparata-mi hi hawe'ea manusia'.&quot;
					</seg>
					<seg id="b.ROM.10.19" type="verse">
						Neo' wo'o ta'uli' hewa toi: &quot;To Israel uma-hawo mpopaha patuju Alata'ala mpowai' kalompea' hi manusia'.&quot; Rapaha moto-midi! Lomo' -lomo' -na, ria Lolita Alata'ala to naparata nabi Musa, hewa toi moni-na: Koi' to Yahudi, kubabehi-koi mohingi' mpai' kampohilo-ni ahi' -ku hi tauna to bela-ra to Yahudi. Nipokedi' nono mpai' mpohilo pompewili' -ku hi tauna to uma mpo'incai-a ngkai owi.&quot;
					</seg>
					<seg id="b.ROM.10.20" type="verse">
						Oti toe, ria wo'o Lolita Alata'ala to lonto' lia to naparata nabi Yesaya. Na'uli' Alata'ala hewa toi: Tauna to uma mpopali' -a, hira' lau-mi to mporua' -a. Pai' tauna to uma mpekune' kahema-ku, kupopo'incai lau-ramo kahema-ku.&quot;
					</seg>
					<seg id="b.ROM.10.21" type="verse">
						Hiaa' ane to Israel-hana, Alata'ala mpo'uli' hewa toi: &quot;Ha'eoa kutonu pale-ku doko' mpodoa-ra, tapi' bate mesapuaka-ra pai' motu'a oa' nono-ra.&quot;
					</seg>
				</div>
				<div id="b.ROM.11" type="chapter">
					<seg id="b.ROM.11.1" type="verse">
						Jadi', kupekune': ha natadi mpu'u-ramo Alata'ala to Israel to napobagia ngkai owi-e? Uma-hawo. Apa' aku' toi, to Israel wo'o-a-kuwo. Aku' muli Abraham ngkai posantinaa Benyamin.
					</seg>
					<seg id="b.ROM.11.2" type="verse">
						Alata'ala uma mpotadi tauna to napelihi ami' -mi ngkai lomo' -na. Kiwoi-dile tutura nabi Elia to te'uki' hi rala Buku Tomoroli' -e. Elia mpopakilu to Israel hi Alata'ala, na'uli':
					</seg>
					<seg id="b.ROM.11.3" type="verse">
						&quot;Pue', rapatehi-ramo nabi-nu, pai' rakero wo'o-mi watu pontunua pepue' -kai hi Iko. Muntu' hadua-ku-damo to tuwu', aga rapali' wo'o-ama doko' rapatehi!&quot;
					</seg>
					<seg id="b.ROM.11.4" type="verse">
						Na'uli' -ki Alata'ala hewa toi: &quot;Neo' nu'uli' hadudua-nu-damo to mpotuku' -a. Ria-ra-pidile to kupetoro-e, pitu ncobu-rapa. Hira' toe bate bagia-ku, uma-ra mepue' hi pinotau to rahanga' Baal.&quot;
					</seg>
					<seg id="b.ROM.11.5" type="verse">
						Hewa to jadi' hi tempo nabi Elia owi, wae wo'o to jadi' tempo toi: kaworia' to Yahudi uma mepangala' hi Yesus, tapi' ria moto-ra hantongo' to mepangala', apa' hira' toe to napelihi ami' -mi Alata'ala jadi' bagia-na. Napelihi-ra toe muntu' ngkai kabula rala-na moto-hawo,
					</seg>
					<seg id="b.ROM.11.6" type="verse">
						bela ngkai po'ingku-ra. Apa' ane rapa' -na napelihi-ra sabana pohiwili-na ngkai po'ingku-ra to lompe', batua-na kabula rala Alata'ala bela kabula rala mpu'u.
					</seg>
					<seg id="b.ROM.11.7" type="verse">
						Jadi', lolita powoe-na hewa toi: to Israel doko' mpotuku' ohea-ra moto bona ngalai' jadi' monoa' -ra hi poncilo Alata'ala, aga uma raratai napa to rapali' toe. Ria moto-ra to mporata, aga hangkedi' -wadi, paka' to napelihi ami' -ramo Alata'ala. To ntani' -ntani' -na mengkabatu hi pekio' Pue',
					</seg>
					<seg id="b.ROM.11.8" type="verse">
						hewa to te'uki' owi hi rala Buku Tomoroli': Alata'ala mpowai' -ra nono to moko'o. Napokapiri mata-ra bona neo' rahiloi ohea to makono. Na'unca tilinga-ra bona neo' ra'epei kareba to makono, duu' hewa toe lau.&quot;
					</seg>
					<seg id="b.ROM.11.9" type="verse">
						Wae wo'o-hawo lolita Magau' Daud owi to mpo'uli': O Pue', kuperapi' bona hawe'ea rasi' to hi tauna toera mpopanawu' -ra lau-mi, duu' -na mporata silaka pai' huku' -ra, bona tepehawai kehi-ra to dada'a.
					</seg>
					<seg id="b.ROM.11.10" type="verse">
						Pakabengi pekiri-ra, bona neo' ra'incai ohea to makono. Pakasusa' -ra, bona bungku' -ra mpokolo kasusaa' -ra toe.&quot;
					</seg>
					<seg id="b.ROM.11.11" type="verse">
						Jadi', kaworia' to Yahudi tewinci' apa' uma-ra mepangala'. Aga neo' ta'uli' hewa toi: tewinci' -ra toe, alaa-na monawu' lau-ramo duu' kahae-hae-na. Bela-hawo toe patuju Alata'ala. Ngkai petiboki to Yahudi toe, tauna to bela-ra to Yahudi rapalogai mepangala' hi Pue' Yesus duu' -na tehore-ra ngkai huku' jeko' -ra. Ka'omea-na mpai', mehina-ramo to Yahudi doko' mpotuku' tonco tauna to bela-ra to Yahudi.
					</seg>
					<seg id="b.ROM.11.12" type="verse">
						Kaworia' to Yahudi mesapuaka pai' uma-ra napobagia Alata'ala. Pai' ngkai ree wori' tauna to bela-ra to Yahudi hi humalili' dunia' mporata rasi' bohe ngkai Alata'ala. Jadi', peliu-liu-nami mpai' kamarasi' -na ihi' dunia' ane to Yahudi medea pai' nculii' hi Alata'ala!
					</seg>
					<seg id="b.ROM.11.13" type="verse">
						Lolita-ku tohe'i kutoa' hi koi' ompi' -ompi' -ku to bela-koi to Yahudi. Aku' toi suro Pue' Yesus, to nasuro mpokeni Kareba Lompe' hi koi' to bela-koi to Yahudi. Bago-ku toi kutu'u oa' hi tanuana' -ku.
					</seg>
					<seg id="b.ROM.11.14" type="verse">
						Ngkai bago-ku toi, meka' ria mpai' hingka to Yahudi-ku to mehina mpohilo tauna to bela-ra to Yahudi mepangala' hi Pue' Yesus, alaa-na mepangala' wo'o-ramo-rawo hi Pue' Yesus, pai' tehore-ra ngkai huku' jeko' -ra.
					</seg>
					<seg id="b.ROM.11.15" type="verse">
						Apa' nto'u-na Alata'ala mpotadi to Yahudi, tebea-mi ohea hi hawe'ea tauna hi dunia' bona posidaia' -ra hante Alata'ala jadi' lompe'. Jadi', meliu kamarasi' -na ihi' dunia' ane Alata'ala mpotarima nculii' -ramo to Yahudi toera. Kajadia' toe mpai' hewa tomate to tuwu' nculii'.
					</seg>
					<seg id="b.ROM.11.17" type="verse">
						Ane ulumua' hinu'a-ta tatonu hi Alata'ala, batua-na hawe'ea hinu'a-ta Alata'ala-mi pue' -na. Ane rali' -na Alata'ala pue' -na, ra'a-na Alata'ala wo'o-wadi pue' -na. To Yahudi ma'ala rarapai' -ki hangkaju kaju zaitun to rapiara. Rali' -na mpobatuai ntu'a to Yahudi to napobagia Alata'ala owi. Ra'a-na mpobatuai muli-ra. Ra'a-na hantongo' nahepi' Alata'ala, pai' hi pohepia' -na toe napopentaka' ra'a ngkai kaju zaitun to uma rapiara, bona ra'a toe tuwu' pai' mporata rudu' ngkai rali' kaju to rapiara. Rali' to napopentaka' toe-e, koi' -mi to bela-koi to Yahudi.
					</seg>
					<seg id="b.ROM.11.18" type="verse">
						Aga neo' molangko nono-ni ompi'. Neo' niruge' -ra to Yahudi to ratadi toera. Kiwoi-e': koi' hewa ra'a wo'o-wadi, koi' mporata rasi' ngkai rali' kaju to rapiara, bela kaju to mporata rasi' ngkai koi'!
					</seg>
					<seg id="b.ROM.11.19" type="verse">
						Pai' neo' wo'o ni'uli' hewa toi hi rala nono-ni: &quot;Kai' -kaina to napokono Alata'ala, apa' to Yahudi to hantongo' toera natadi bona kai' -mi mposampei-ra.&quot;
					</seg>
					<seg id="b.ROM.11.20" type="verse">
						Makono moto-di ompi'. Tapi' kiwoi-e': hira' ratadi apa' uma-ra mepangala'. Koi' rapotuwu' apa' mepangala' -koi. Neo' molangko nono-ni, mengkoru lau-mokoi hi Alata'ala!
					</seg>
					<seg id="b.ROM.11.21" type="verse">
						Apa' ane Alata'ala mpotadi to Yahudi, to hewa ra'a to ria ami' -mi hi woto kaju, neo' ni'uli' wae, uma mpai' lau nono-na mpotadi-koi ane mesapuaka-koi.
					</seg>
					<seg id="b.ROM.11.22" type="verse">
						Hi ree tahilo kama'ahi' -na Alata'ala pai' tahilo wo'o kamonoa' -na mehuku'. Monoa' -i mpohuku' tauna to mesapuaka. Ma'ahi' -i hi koi' ompi', asala tida-koi hi ahi' -na toe. Ane uma, natadi wo'o-ko-koiwo mpai'!
					</seg>
					<seg id="b.ROM.11.23" type="verse">
						Ane to Yahudi to mesapuaka toera, ane medea-ra ngkai pesapuakaa-ra, bate natarima nculii' moto-ra Alata'ala. Ria kuasa-na mpotarima-ra nculii'.
					</seg>
					<seg id="b.ROM.11.24" type="verse">
						Apa' koi' rarapai' -ki ra'a ngkai kaju to uma rapiara, aga nau' wae rapopentaka' -mokoi hi woto kaju to rapiara. Jadi', ane ra'a ngkai kaju to uma rapiara ma'ala rapopentaka' hi woto kaju to rapiara, peliu-liu-nami mpai' ra'a ngkai kaju to rapiara bisa rapopentaka' nculii' hi karahepia' -na ami'.
					</seg>
					<seg id="b.ROM.11.25" type="verse">
						Ompi' -ompi' hampepangalaa' -ku! Doko' ku'uli' -kokoi napa patuju Alata'ala to uma ra'incai manusia' ngkai owi. Ku'uli' -kokoi toi bona neo' mpai' molangko nono-ni. Bona ni'inca: to Israel hantongo' motu'a nono-ra tempo toi. Aga kamotu'a nono-ra toe hampai' -wadi, duu' -na hono' -mi kadea-ra tauna to bela-ra to Yahudi mepangala' hi Yesus.
					</seg>
					<seg id="b.ROM.11.26" type="verse">
						Ngkai ree mpai', hawe'ea to Israel tehore ngkai huku' jeko' -ra. Kajadia' toe, hintotoa hante lolita to te'uki' hi rala Buku Tomoroli' owi. Na'uli' Alata'ala: Rata mpai' tempo-na, Topetolo' mehuwu ngkai Bulu' Sion, pai' napori hawe'ea kadada'aa ngkai muli Yakub.
					</seg>
					<seg id="b.ROM.11.27" type="verse">
						Toi-mi janci-ku hi hira': Hi tempo toe mpai', ku'ampungi jeko' -ra.&quot;
					</seg>
					<seg id="b.ROM.11.28" type="verse">
						Tempo toi to Yahudi jadi' bali' Alata'ala, apa' oja' -ra mpopangala' Kareba Lompe'. Ngkai ree, marasi' lau-koi to bela to Yahudi. Aga nau' wae, to Yahudi toera, bate napoka'ahi' oa' -ra Alata'ala, apa' napelihi-ramo ngkai owi pai' nakiwoi oa' pojanci-na hi ntu'a-ra.
					</seg>
					<seg id="b.ROM.11.29" type="verse">
						Apa' ane Alata'ala mpopelihi pai' mpogane' tauna, uma nadii' nculii' gane' -na toe.
					</seg>
					<seg id="b.ROM.11.30" type="verse">
						Owi uma-koi mengkoru hi Alata'ala. Tapi' tempo toi nirata-mi ahi' Alata'ala, apa' ngkai pesapuaka-ra to Yahudi.
					</seg>
					<seg id="b.ROM.11.31" type="verse">
						Wae wo'o-ra to Yahudi. Tempo toi mesapuaka-ra, bona ahi' Alata'ala rata hi koi'. Aga hira' wo'o-rawo mpai' mporata ahi' Alata'ala, hibalia hewa koi'.
					</seg>
					<seg id="b.ROM.11.32" type="verse">
						Alata'ala mpelele' hawe'ea tauna mesapuaka, bona ma'ala-i mpopehuwu ahi' -na hi hawe'ea tauna.
					</seg>
					<seg id="b.ROM.11.33" type="verse">
						Uma mpu'u mowo kabohe tuwu' -na Alata'ala! Uma mowo kamonoto nono-na pai' kape'inca-na! Hema to ma'ala mpeputu patuju-na! Hema to ma'ala mpewulihi' hawe'ea bago-na!
					</seg>
					<seg id="b.ROM.11.34" type="verse">
						&quot;Hema to mpo'inca pekiri Alata'ala! Hema to ma'ala mpotudui' -i!&quot;
					</seg>
					<seg id="b.ROM.11.35" type="verse">
						&quot;Hema to mpowai' -i ba napa-napa, alaa-na ma'ala-ra merapi' hiwili-na!&quot;
					</seg>
					<seg id="b.ROM.11.36" type="verse">
						Apa' hawe'ea to ria, napajadi' Alata'ala, nakuasai Alata'ala pai' napobagia Alata'ala. Une' -imi duu' kahae-hae-na! Amin!
					</seg>
				</div>
				<div id="b.ROM.12" type="chapter">
					<seg id="b.ROM.12.1" type="verse">
						Ngkai toe-mi ompi' -ompi', ku'apui nono-ni: apa' wae-mi kabohe ahi' Alata'ala hi kita' -e, toe pai' kana nitonu woto-ni hi Alata'ala, niponcawa pepue' -ni to tuwu'. Tonu woto-ni hi Alata'ala, bona Hi'a to mpo'atoro' katuwu' -ni, pai' bona moroli' po'ingku-ni. Toe-hana ada mpepue' -ni to masipato', toe to mpakagoe' nono Alata'ala.
					</seg>
					<seg id="b.ROM.12.2" type="verse">
						Neo' nituku' kehi tauna to uma mpo'incai Alata'ala. Pelele' Alata'ala mpobalii' kehi-ni hi kanabo'ui-na pekiri-ni. Apa' ane hewa toe-damo, ni'inca mpu'u-mi patuju Alata'ala hi rala katuwu' -ni. Ni'inca kalompe' patuju-na toe, to mpakagoe' nono-na, pai' to uma ria kakuraa' -na.
					</seg>
					<seg id="b.ROM.12.3" type="verse">
						Apa' lawi' nawai' -ama Alata'ala huraa jadi' suro-na, toe pai' kuparesai' -koi butu-butu dua-ni: neo' -ta mpomolangko nono-ta meliu ngkai kakono-na. Kana monoto nono-ta mpopekiri katuwu' -ta moto, ntuku' huka' pepangala' to nabagi-taka Alata'ala butu-butu dua-ta.
					</seg>
					<seg id="b.ROM.12.4" type="verse">
						Rapa' -na hi woto manusia' ria wori' bagia-na, aga hawoto lau-wadi, pai' butu bagia woto toe hore-hore ria bago-ra.
					</seg>
					<seg id="b.ROM.12.5" type="verse">
						Wae wo'o kita' to mepangala' hi Kristus: wori' -ta, aga hawoto lau-ta-wadi hi posidai' -ta hante Kristus, pai' momedai' -tamo butu dua-ta hi himpau kita'.
					</seg>
					<seg id="b.ROM.12.6" type="verse">
						Hore-hore ria kola' -ta to mosisala, ntuku' to nakolai' -taka Alata'ala. Tauna to ria kola' -na mpohowa' Lolita Alata'ala, kana mpopomako' bago-na toe ntuku' huka' pepangala' -na.
					</seg>
					<seg id="b.ROM.12.7" type="verse">
						Tauna to ria kola' -na mpotulungi doo, kana metulungi mpu'u-i-hawo. Tauna to ria kola' -na metudui', kana metudui' mpu'u-i.
					</seg>
					<seg id="b.ROM.12.8" type="verse">
						Tauna to ria kola' -na mporohoi nono doo, bate tetu-mi-hawo bago-na. Hema-ta to ria kola' -ta mpowai' doo ba napa-napa, wai' -ramo doo-ta hante kamanara-ta. Hema to ria kola' -na jadi' pangkeni, kana mepakeni-i hante nono-na mpu'u. Pai' tauna to ria kola' -na mpewili' doo to mpe'ahii', pewili' -ramo hante nono to goe'.
					</seg>
					<seg id="b.ROM.12.9" type="verse">
						Poka'ahi' mpu'u doo-ni, neo' rapo'ada-wadi. Tadi kehi to dada'a, kakamu kehi to lompe'.
					</seg>
					<seg id="b.ROM.12.10" type="verse">
						Momepoka'ahi' -koi hewa pomepoka'ahi' to ntali ompi', pai' momeri'uu-uluhi-koi momebila' hadua pai' hadua.
					</seg>
					<seg id="b.ROM.12.11" type="verse">
						Baka' mobago hi Pue', neo' lose. Neo' tapelele' apu-ta mate, kakamu bago Pue' hante nono mpu'u.
					</seg>
					<seg id="b.ROM.12.12" type="verse">
						Pakagoe' nono-ta, apa' moroho poncarumakaa-ta hi Pue'. Tari hi rala kasusaa'. Tida mosampaya.
					</seg>
					<seg id="b.ROM.12.13" type="verse">
						Tulungi doo hampepangalaa' -ta to hi rala kakuraa' -ra. Jole' metorata.
					</seg>
					<seg id="b.ROM.12.14" type="verse">
						Ane ria tauna to mpobalinai' -koi, merapi' -koi hi Alata'ala bona nagane' -ra. Gane' -ra, neo' nitipo' -ra.
					</seg>
					<seg id="b.ROM.12.15" type="verse">
						Goe' hangkaa-ngkania hante tauna to goe', geo' hante tauna to geo'.
					</seg>
					<seg id="b.ROM.12.16" type="verse">
						Hintuwu' hante doo-doo-ta. Neo' mpokalangko nono-ta, agina pohintuwu' -raka tauna to dingki' tuwu' -ra. Neo' -ta mpopeliu kapante-ta ngkai doo-ta.
					</seg>
					<seg id="b.ROM.12.17" type="verse">
						Ane ria to mpobalinai' -ta, neo' pehawai-ra. Babehi napa to lompe' hi poncilo hawe'ea tauna.
					</seg>
					<seg id="b.ROM.12.18" type="verse">
						Ane ma'aa-ala, kita' kana mpohudukulei' mpopali' ohea-na bona momekalompei' -ta hante hawe'ea tauna.
					</seg>
					<seg id="b.ROM.12.19" type="verse">
						Ompi' -ompi' to kupe'ahi': neo' pehawai kadada'aa doo. Pelele' Alata'ala moto-hawo to mpohuku' -ra. Apa' hi rala Buku Tomoroli' Alata'ala mpo'uli': Aku' -damo to mpehawai. Aku' -damo to mpohuku'.&quot; Wae-mi ponguli' Pue'.
					</seg>
					<seg id="b.ROM.12.20" type="verse">
						Jadi', tuku' -mi tudui' Buku Tomoroli' owi to mpo'uli': &quot;Ane mo'oro' bali' -nu, pokoni' -ra-rawo. Ba ngkamara-ra, poponginu-ra. Ane hewa toe nubabehi, me'ea' huli' -ra mpai'.&quot;
					</seg>
					<seg id="b.ROM.12.21" type="verse">
						Neo' rapehawai kehi doo to dada'a hante kehi to dada'a wo'o. Ane hewa toe, madagi lau-tamo, apa' nadagi kada'aa-tamo. Agina hiwili kehi to dada'a hante kehi to lompe', bona tadagi kada'aa hante kalompea'.
					</seg>
				</div>
				<div id="b.ROM.13" type="chapter">
					<seg id="b.ROM.13.1" type="verse">
						Butu dua tauna kana mengkoru hi topoparenta to hi wongko-ta. Apa' uma ria mara topoparenta ane uma mporata kuasa ngkai Alata'ala. Pai' topoparenta to ria, bate napakatantu Alata'ala.
					</seg>
					<seg id="b.ROM.13.2" type="verse">
						Jadi', tauna to mpo'ewa topoparenta, mposapuaka napa to napakatantu Alata'ala. Pai' tauna to hewa toe kehi-ra bate rahuku'.
					</seg>
					<seg id="b.ROM.13.3" type="verse">
						Ane lompe' kehi-ta ompi', uma-ta me'eka' hi topoparenta. To me'eka' -le, tauna to dada'a kehi-ra. Jadi', bona neo' -ta me'eka' hi topoparenta, babehi to lompe', bona topoparenta mpo'une' -ta mpai'.
					</seg>
					<seg id="b.ROM.13.4" type="verse">
						Apa' topoparenta toera, pahawaa' Alata'ala to mobago bona lompe' katuwu' -ta. Aga ane melalu-ta, bate me'eka' -ta-hawo hi topoparenta, apa' ria-hana kuasa-ra mehuku'. Apa' topoparenta toera pahawaa' Alata'ala to mpopadupa' huku' Alata'ala hi tauna to dada'a.
					</seg>
					<seg id="b.ROM.13.5" type="verse">
						Toe pai' kana mengkoru-ta hi hawa' topoparenta. Mengkoru-ta bona neo' -ta rahuku'. Aga meliu ngkai toe, mengkoru-ta apa' ta'inca hi rala nono-ta, toe-mi to masipato' tababehi.
					</seg>
					<seg id="b.ROM.13.6" type="verse">
						Toe wo'o-mi pai' kana mpobayari-ta paja', bona topoparenta ma'ala mpopomako' bago to napopokoloi-raka Alata'ala.
					</seg>
					<seg id="b.ROM.13.7" type="verse">
						Wai' hi hawe'ea tauna napa to toto-na rawai' -raka, ba paja' -i ba ongkoso' ntani' -na. Pengkorui tauna to toto-na rapengkorui. Bila' tauna to toto-na rabila'.
					</seg>
					<seg id="b.ROM.13.8" type="verse">
						Neo' mo'inta hi doo. Aga kakono-na ria oa' inta-ta hi doo. Inta-ta toe: kana mpoka'ahi' doo. Jadi', neo' taka'ohai mpobayari inta-ta toe. Apa' ane tapoka'ahi' doo, ta'ihii' -mi Atura Pue'.
					</seg>
					<seg id="b.ROM.13.9" type="verse">
						Apa' hi rala Atura Pue' ria parenta toi: &quot;Neo' mobualo', neo' mepatehi, neo' manako, neo' mpokahina anu doo.&quot; Hawe'ea toe, pai' parenta ntani' -na wo'o, tatuku' omea-mi ane tatuku' hawa' to hanyala toi: &quot;Kana tapoka'ahi' doo-ta hewa kampoka'ahi' -ta woto-ta moto.&quot;
					</seg>
					<seg id="b.ROM.13.10" type="verse">
						Ane tapoka'ahi' doo-ta, uma-hawo tababehi to dada'a hi doo-ta toe. Jadi' ane ma'ahi' -ta, ta'ihii' -mi Atura Pue'.
					</seg>
					<seg id="b.ROM.13.11" type="verse">
						Hawe'ea toe kana tababehi, ompi', apa' ta'inca moto-mi napa to masipato' tababehi hi tempo toi. Memata-tamo ngkai poleta' -ta, apa' neo' rata-mi tempo-na Pue' Yesus tumai mpohore-ta ngkai dunia' to dada'a toi. Ngkai lomo' pepangala' -ta hi Pue' duu' tempo toi, kamoo-mohua' -mi tempo karataa Pue' Yesus toe.
					</seg>
					<seg id="b.ROM.13.12" type="verse">
						Bengi-na neo' timpaliu-mi, pai' neo' mehupa' -mi eo. Toe pai' kana tatadi kehi-kehi to hi kabengia-na, pai' tahenta-mi rewa mpanga'e to hi kabajaa-na.
					</seg>
					<seg id="b.ROM.13.13" type="verse">
						Babehi gau' to masipato' hi kabajaa-na. Neo' ntora mosusa' palangu-langu. Hi gau' tomane pai' tobine neo' mogau' sala' ba mpotuku' kahinaa nono-ta to dada'a. Neo' motuda' ba mohingi'.
					</seg>
					<seg id="b.ROM.13.14" type="verse">
						Kana tatuku' -mi kehi Pue' Yesus Kristus, tapoluba' tapo'enu' tatatane eo-eo-na hi rala katuwu' -ta. Neo' -pi tatuku' kehi manusia' to doko' mpe'ohai kahinaa nono-ra to dada'a.
					</seg>
				</div>
				<div id="b.ROM.14" type="chapter">
					<seg id="b.ROM.14.1" type="verse">
						Ria ompi' hampepangalaa' -ta hantongo' to ko'ia moroho pepangala' -ra, alaa-na morara' nono-ra mpobabehi ba hangkuja nyala gau'. Kana tatarima lompe' -ra tauna to hewa toe. Nau' mosisala ada-ra hante ada-ta, neo' toe rapomehonoi'.
					</seg>
					<seg id="b.ROM.14.2" type="verse">
						Rapa' -na: tauna to moroho pepangala' -ra mpo'uli' ma'ala moto-ta mpokoni' pongkoni' ba napa-napa. Aga ria hantongo' to ko'ia moroho pepangala' -ra. Ra'uli' to hantongo' toera, uma napokonoi Pue' ane ngkoni' bau' -ta, muntu' ngkojo-wadi to ma'ala rakoni'.
					</seg>
					<seg id="b.ROM.14.3" type="verse">
						Tauna to mpokoni' omea, neo' mporuge' doo to uma ngkoni' bau'. Pai' tauna to mopalii' ngkoni' bau', neo' wo'o-ra mposalai' doo to ngkoni' ka'apa-apa-na. Apa' Alata'ala mpotarima doo-ta toe jadi' ana' -na.
					</seg>
					<seg id="b.ROM.14.4" type="verse">
						Doo-ta toe, batua Pue'. Neo' -ta-hawo mposalai' batua kahadua-na. Ba monoa' -i ba masala' -i, toe bago Pue' -na moto-hawo. Pai' bate monoa' moto-i mpai' doo-ta toe, apa' nakule' Pue' mpomonoa' -i.
					</seg>
					<seg id="b.ROM.14.5" type="verse">
						Ria wo'o tauna to mpo'uli' karia-na eo to matantu to meliu kanatao-na tapepuei'. Hiaa' hantongo' mpo'uli' hibalia-wadi-hawo hawe'ea eo. To poko-nale, butu dua-ta kana mparasaya hi rala nono-ta kanapokono-na Pue' pobabehi-ta.
					</seg>
					<seg id="b.ROM.14.6" type="verse">
						Tauna to mpomeliu eo ha'eo, nababehi toe bona mpobila' Pue'. Tauna to ngkoni' ka'apa-apa-na, nakoni' bona mpobila' Pue', apa' na'uli' moto tarima kasi-na hi Alata'ala. Wae wo'o tauna to ngkoni' muntu' to rapakatantu. Tauna toera mpotuku' palia-ra bona mpobila' Pue', pai' -ra mpo'uli' tarima kasi wo'o-rawo.
					</seg>
					<seg id="b.ROM.14.7" type="verse">
						Apa' uma ria haduaa-ta to tuwu' ntuku' konoa-ta moto. Uma wo'o ria-ta to mate ntuku' konoa-ta moto.
					</seg>
					<seg id="b.ROM.14.8" type="verse">
						Tuwu' ba mate-ta, bate mpotuku' konoa Pue' -ta. Tuwu' ba mate-ta, kita' bate bagia-na Pue'.
					</seg>
					<seg id="b.ROM.14.9" type="verse">
						Toe-hanale pai' Kristus mate pai' tuwu' nculii' -e, bona Hi'a Rapopue' hawe'ea tauna, lompe' to tuwu' lompe' to mate.
					</seg>
					<seg id="b.ROM.14.10" type="verse">
						Jadi', neo' -ta mposalai' ompi' hampepangalaa' -ta. Pai' neo' wo'o-ta mporuge' ompi' hampepangalaa' -ta. Apa' bate rata mpai' tempo-na, Alata'ala mohura hi pohuraa pobotuhia-na, pai' hawe'ea-ta kana mokore hi nyanyoa-na.
					</seg>
					<seg id="b.ROM.14.11" type="verse">
						Apa' hi rala Buku Tomoroli', Alata'ala mpo'uli' hewa toi: Mpu'u-mpu'u ku'uli': Butu dua tauna bate mowingkotu' hi Aku'. Pai' butu dua tauna kana mpangaku' ka'Aku' -na Alata'ala.&quot; Wae-mi ponguli' Pue'.
					</seg>
					<seg id="b.ROM.14.12" type="verse">
						Jadi', butu dua-ta kana mpotompoi' pompekunea' Alata'ala hi kehi-ta.
					</seg>
					<seg id="b.ROM.14.13" type="verse">
						Toe pai' ku'uli' -kokoi: neo' -ta momesaa-salai'. Agina-pi tapelompehi bona neo' ria po'ingku-ta to mposori ompi' hampepangalaa' -ta duu' -na mojeko' -i ba monawu' -i.
					</seg>
					<seg id="b.ROM.14.14" type="verse">
						Ngkai posidaia' -ku hante Pue' Yesus, ku'inca pai' kuparasaya hi rala nono-ku ka'uma-na-hawo ria pongkoni' napa-napa to rapalii' hi poncilo Pue'. Aga ane ria tauna to mpo'uli' pongkoni' to hanyala rapalii', bate masala' -i ane nakoni'.
					</seg>
					<seg id="b.ROM.14.15" type="verse">
						Wae wo'o, ane rapa' -na kupedahi nono doo apa' kukoni' napa to na'uli' doo rapalii', mojeko' wo'o-a-kuwo, apa' uma-a ma'ahi' hi doo-ku. Toe pai' ku'uli', pelompehi bona neo' tasori doo hante pongkoni' alaa-na mogero pepangala' -na. Apa' doo-ta toe, ompi' -ta hi rala Pue', to natolo' Kristus hante kamatea-na.
					</seg>
					<seg id="b.ROM.14.16" type="verse">
						Jadi', ane ria napa-napa to lompe' moto ntuku' pomporataa-ta, tapi' to mpobalinai' pepangala' doo-ta, agina neo' tababehi bona pobabehi-ta toe neo' mpai' rasalai' doo.
					</seg>
					<seg id="b.ROM.14.17" type="verse">
						Apa' hi rala Kamagaua' Alata'ala, bela ada pongkoni' ba ponginu to jadi' poko-na. Poko-nale, nono to monoa', hintuwu' hante doo, pai' kagoea' nono to nawai' -taka Inoha' Tomoroli'.
					</seg>
					<seg id="b.ROM.14.18" type="verse">
						Ane hewa toe-mi petuku' -ta hi Kristus, kehi-ta mpakagoe' nono Alata'ala, pai' doo-ta mpobila' -ta.
					</seg>
					<seg id="b.ROM.14.19" type="verse">
						Toe pai' kana tahuduwukui tuwu' hintuwu' hante doo pai' momerohoi mponono hadua pai' hadua.
					</seg>
					<seg id="b.ROM.14.20" type="verse">
						Neo' takero pobago Alata'ala ngkai kampokoni' -ta to ra'uli' doo uma wali rakoni'. Kakono-na, uma ria pongkoni' to rapalii'. Aga ane takoni' to ra'uli' doo rapalii', duu' -na tebawai doo-ta toe monawu' hi rala jeko', uma-hana lompe'.
					</seg>
					<seg id="b.ROM.14.21" type="verse">
						Agina neo' -ta-hawo ngkoni' bau' ba nginu to melanguhi ba mpobabehi napa-napa to mpokeni ompi' hampepangalaa' -ta mojeko'.
					</seg>
					<seg id="b.ROM.14.22" type="verse">
						Ane taparasaya kalompe' -na moto gau' -ta mpobabehi ba napa-napa, ma'ala takakamu hi rala nono-ta peparasaya-ta tetu. Alata'ala mpo'inca moto ihi' nono-ta. Marasi' -ta ompi', ane tababehi napa to ta'uli' lompe' hi rala nono-ta moto, pai' nono-ta uma mposalai' -ta.
					</seg>
					<seg id="b.ROM.14.23" type="verse">
						Tapi' ane morara' -di nono-ta ngkoni' ba napa-napa pai' ka'omea-na takoni' moto, masala' -tamo, apa' napa to tababehi toe uma mpotuku' to taparasaya hi rala nono-ta. Napa-napa to tababehi ane uma nte pepangala' hi Pue', kehi-ta toe tapojeko'.
					</seg>
				</div>
				<div id="b.ROM.15" type="chapter">
					<seg id="b.ROM.15.1" type="verse">
						Kita' to moroho pepangala' -ta hi Alata'ala kana mosabara hi kamorara' nono doo-ta to ko'ia moroho pepangala' -ra. Neo' -ta mpali' kagoea' -ta moto-wadi.
					</seg>
					<seg id="b.ROM.15.2" type="verse">
						Butu dua-ta kana mpobabehi to mpakagoe' nono doo pai' to mpotulungi doo, bona mporohoi pepangala' -ra.
					</seg>
					<seg id="b.ROM.15.3" type="verse">
						Apa' Kristus wo'o uma mpali' kagoea' -na moto, sadia moto-i mporata kaparia hi petuku' -na hi Alata'ala. Hi rala Buku Tomoroli' owi ria lolita to mpolowa Pue' Yesus to mpo'uli': &quot;Hawe'ea lolita peruge' -ra mporuge' Alata'ala, mpobelahi Aku' moto-mi.&quot;
					</seg>
					<seg id="b.ROM.15.4" type="verse">
						Hawe'ea to te'uki' owi hi Buku Tomoroli', te'uki' bona mpotudui' -ta. Ngkai tudui' to tarata hi Buku Tomoroli' toe, kita' jadi' ntaha hi rala kasusaa' pai' te'apui nono-ta, bona moroho-ta mposarumaka Alata'ala.
					</seg>
					<seg id="b.ROM.15.5" type="verse">
						Alata'ala-mile to mpo'apui nono-tae, bona ntaha-ta hi rala kasusaa'. Toe pai' mekakae-a hi Alata'ala bona natulungi-koi tuwu' hintuwu' hadua pai' hadua hi rala petuku' -ni hi Kristus Yesus;
					</seg>
					<seg id="b.ROM.15.6" type="verse">
						bona hanono pai' halolita lau-damo-koi mpo'une' Alata'ala, Tuama ngkai Pue' -ta, Pue' Yesus Kristus.
					</seg>
					<seg id="b.ROM.15.7" type="verse">
						Jadi' ompi' -ompi', toe pai' ku'uli' -kokoi: tarima lompe' ompi' hampepangalaa' -ni, hewa Kristus wo'o mpotarima-ta omea. Apa' ane hintuwu' -ta-damo hante ompi' hampepangalaa' -ta, Alata'ala rapomobohe hi rala katuwu' -ta.
					</seg>
					<seg id="b.ROM.15.8" type="verse">
						Penonoi toi: Kristus tumai hi dunia' mpotulungi to Yahudi, bona madupa' -mi janci Alata'ala hi ntu'a to Yahudi owi, alaa-na monoto hi hawe'ea tauna kamakono-na Lolita Alata'ala.
					</seg>
					<seg id="b.ROM.15.9" type="verse">
						Tumai-i hi dunia' toi bona tauna to bela-ra to Yahudi mpo'une' Alata'ala sabana kalompe' nono-na hi hira'. Hi rala Buku Tomoroli' ria lolita to mpolowa tempo tauna to bela-ra to Yahudi mpo'une' Alata'ala hangkaa-ngkania hante to Yahudi. Moni-na hewa tohe'i: O Alata'ala, kubila' -ko hangkaa-ngkania hante tauna to bela-ra to Yahudi. Morona' -a mpo'une' hanga' -nu.&quot;
					</seg>
					<seg id="b.ROM.15.10" type="verse">
						Ria wo'o lolita Buku Tomoroli' owi to mpo'uli' hewa toi: Koi' to bela-ko-koiwo to Yahudi, goe' -mokoi hangkaa-ngkania hante to Yahudi to napelihi-mi Alata'ala ngkai owi.&quot;
					</seg>
					<seg id="b.ROM.15.11" type="verse">
						Ria wo'o-pi te'uki' lolita toi: Koi' to bela-koi to Yahudi, une' -imi Pue'. Koi' hawe'ea manusia', une' -imi!&quot;
					</seg>
					<seg id="b.ROM.15.12" type="verse">
						Ohe'i wo'o-pidi lolita nabi Yesaya owi. Na'uli': Ngkai muli Isai mpai' mehupa' hadua to mpoparentai-ra to bela-ra to Yahudi. Hi Hi'a toe-mi poncarumakaa-ra.&quot;
					</seg>
					<seg id="b.ROM.15.13" type="verse">
						Alata'ala mpu'u-mi poncarumakaa-ta! Toe pai' mekakae-a hi Alata'ala, kuperapi' bona nawai' -koi kagoea' pai' kalompea' tuwu' to hompe mpu'u, ngkai pepangala' -ni hi Pue' Yesus. Kuperapi' bona narohoi nono-ni hante baraka' Inoha' Tomoroli' bona kamoroo-rohoa poncarumakaa-ni hi Hi'a.
					</seg>
					<seg id="b.ROM.15.14" type="verse">
						Ompi' -ku hawe'ea! Ku'inca moto kawori' po'ingku-ni to lompe', ni'inca-mi tudui' ngkai Lolita Pue', pai' ma'ala-koi momerohoi ngkanono hadua pai' hadua. Kuparasaya mpu'u-mi toe-e ompi'.
					</seg>
					<seg id="b.ROM.15.15" type="verse">
						Aga nau' wae, hi rala sura-ku toi-e, uma-a me'ea' mpoparesai' -koi, mpotompo'wiwi ba hangkuja mela tudui'. Patuju-ku toe, mpopokiwoii-koi ompi', apa' lawi' toe-mi bago to nawai' -ka Alata'ala ngkai kabula rala-na.
					</seg>
					<seg id="b.ROM.15.16" type="verse">
						Na'ongko' -a jadi' pahawaa' Kristus Yesus, napajadi' -a suro-na hi tauna to bela-ra to Yahudi. Pai' bago-ku toe ma'ala rarapai' -ki pobago imam, apa' kuparata Kareba Lompe' hi tauna to bela-ra to Yahudi, pai' hira' to mepangala' hi Pue' Yesus kuponcawa hewa pepue' to kutonu hi Alata'ala. Pai' pepue' -ku toe bate natarima Alata'ala, apa' Inoha' Tomoroli' mpomoroli' -ra pai' mpopajadi' -ra bagia Alata'ala.
					</seg>
					<seg id="b.ROM.15.17" type="verse">
						Ngkai posidaia' -ku hante Kristus Yesus, bohe nono-ku mpotutura bago to kupobago-ki Alata'ala.
					</seg>
					<seg id="b.ROM.15.18" type="verse">
						To ku'uli' -le, muntu' to kupobago hante baraka' Kristus Yesus hi rala tuwu' -ku. Apa' ria-ramo tauna to bela-ra to Yahudi to mengkoru-mi hi Pue' Yesus sabana petudui' -ku pai' pobago-ku,
					</seg>
					<seg id="b.ROM.15.19" type="verse">
						pai' sabana tanda-tanda mekoncehi to kubabehi hante baraka' Inoha' Tomoroli'. Ngkai ngata Yerusalem duu' rata hi tana' Ilirikum kuparata-mi Kareba Lompe' hi tauna omea, kutudui' -ra kahema-nai Kristus.
					</seg>
					<seg id="b.ROM.15.20" type="verse">
						Patuju nono-ku, doko' oa' -a ngkeni Kareba Lompe' hi ngata to ko'ia mpo'epei hanga' Kristus. Uma-a dota mpowangu tomi hi lolo parawatu to nahu'a kahadua-na.
					</seg>
					<seg id="b.ROM.15.21" type="verse">
						Doko' kupadupa' lolita Buku Tomoroli' to mpo'uli': Tauna to ko'ia rakarebai, ra'inca moto mpai' kahema-nai. Tauna to ko'ia mpo'epei kareba-na, ra'epe pai' rapaha moto mpai' ihi' kareba toe.&quot;
					</seg>
					<seg id="b.ROM.15.22" type="verse">
						Ngkai pobago-ku toe-mile pai' alaa-na wori' ngkani-ama telintai ke mpencuai' -koie ompi'.
					</seg>
					<seg id="b.ROM.15.23" type="verse">
						Aga tempo toi, hudu-mi bago-ku hi rehe'i lau. Jadi', apa' mompae-mpae-ama doko' tilou mpencuai' -koie,
					</seg>
					<seg id="b.ROM.15.24" type="verse">
						kusarumaka ria-mi mpai' loga-ku mehani hi ngata-ni pai' mpohirua' -kokoi ompi'. Apa' ane hilou-a mpai' hi tana' Spanyol, bate liu hi ngata Roma-a. Jadi', ka'oti-ku mpai' goe' -goe' dohe-ni hampai', kusarumaka nipope'ongko' lompe' -a kaliliu hilou hi Spanyol.
					</seg>
					<seg id="b.ROM.15.26" type="verse">
						Aga hilou ncala' -a hi ngata Yerusalem. Apa' topetuku' Yesus hi rehe'i hi propinsi Makedonia pai' Akhaya, mohawa' -ra mpowai' doi hi ompi' -ompi' hampepangalaa' -ra to mpe'ahii' tuwu' -ra hi Yerusalem. Jadi', aku' mpokeni doi petulungi-ra toe hilou hi Yerusalem.
					</seg>
					<seg id="b.ROM.15.27" type="verse">
						Hawa' -ra toe rababehi ngkai kagoe' nono-ra. Hiaa' toto-na lia-midi hira' mpotulungi doo-ra to Yahudi toe-e, apa' ngkai to Yahudi toera pai' alaa-na tauna to bela-ra to Yahudi mporata pongkoni' kao' -ra. Jadi', toto-na lia ane tauna to bela-ra to Yahudi mpobagi pongkoni' wotoloka' hi doo-ra to Yahudi.
					</seg>
					<seg id="b.ROM.15.28" type="verse">
						Jadi', hilou-ama ncala' hi Yerusalem mpotonu-raka doi petulungi to terumpu-mi toi. Oti toe-di lako' hilou-ada hi tana' Spanyol ntara hi ngata-ni.
					</seg>
					<seg id="b.ROM.15.29" type="verse">
						Pai' ku'inca, ane rata-apa mpai' hi retu, wori' rasi' ngkai Kristus kukeni-kokoi.
					</seg>
					<seg id="b.ROM.15.30" type="verse">
						Ompi' -ompi'! Apa' lawi' mosidai' -tamo hante Pue' -ta Yesus Kristus, apa' lawi' momepoka'ahi' -ta sabana pobago Inoha' Tomoroli' hi rala nono-ta, toe pai' kuperapi' hi ompi' -ompi' bona mekakae mpu'u-mpu'u-koi hi Alata'ala hangkaa-ngkania hante aku', posampayai-a-kuwo.
					</seg>
					<seg id="b.ROM.15.31" type="verse">
						Mekakae-koi bona Alata'ala mpetalawai' -a ngkai tauna to uma mepangala' to hi tana' Yudea. Mekakae wo'o-koi bona topetuku' Pue' Yesus to hi ngata Yerusalem mpodoa lompe' doi petulungi to kukeni tohe'i.
					</seg>
					<seg id="b.ROM.15.32" type="verse">
						Ka'omea-na mpai', ane napokono Alata'ala, ma'ala-a rata hi ngata-ni hante kagoea', pai' tetanta'u-a hi laintongo' -ni.
					</seg>
					<seg id="b.ROM.15.33" type="verse">
						Kusarumaka Alata'ala to mpowai' -ta kalompea' tuwu' mpodohei-koi omea. Amin!
					</seg>
				</div>
				<div id="b.ROM.16" type="chapter">
					<seg id="b.ROM.16.1" type="verse">
						Hante sura-ku toi, kupopo'incai-koi kahema-nai Febe. Hi'a-mi ompi' hampepangalaa' -ta to mpotulungi topetuku' Pue' Yesus hi ngata Kengkrea.
					</seg>
					<seg id="b.ROM.16.2" type="verse">
						Kuperapi' bona nitarima-i hewa ompi' -ni hi rala Pue' Yesus, lawi' toe-mi po'ingku to masipato' hi kita' to mpotuku' Yesus. Ane ria napa-napa to naparaluu, wai' -i, apa' wori' -mi tauna to natulungi-- aku' toi-mi hadua.
					</seg>
					<seg id="b.ROM.16.3" type="verse">
						Parata-ka-kuwo tabe-ku hi Priskila pai' Akwila. Hira' toe doo hampobagoa-ku hi rala pobago Kristus Yesus.
					</seg>
					<seg id="b.ROM.16.4" type="verse">
						Hangkani neo' mate-ra apa' doko' -ra mpotulungi-a. Motarima kasi-a hi hira'. Pai' uma muntu' aku' -wadi, hawe'ea tomepangala' hi Pue' Yesus to hi ngata-ngata tauna to bela-ra to Yahudi, motarima kasi wo'o-ra hi hira'.
					</seg>
					<seg id="b.ROM.16.5" type="verse">
						Parata wo'o tabe-ku hi hawe'ea tomepangala' hi Pue' Yesus to mogampara hi tomi-ra. Tabe-ku hi Epenetus to kupe'ahi'. Hi'a toe-mi to lomo' -na mepangala' hi Kristus hi propinsi Asia.
					</seg>
					<seg id="b.ROM.16.6" type="verse">
						Pai' hi Maria wo'o tabe-ku. Mobago ngkoro-imi mpobago-kokoi.
					</seg>
					<seg id="b.ROM.16.7" type="verse">
						Parata wo'o tabe-ku hi Andronikus pai' Yunias. Hira' toe ompi' hingka to Yahudi-ku, pai' ria wo'o-ramo ratarungku' hangkaa-ngkania hante aku'. Hawe'ea suro Pue' Yesus mpobila' -ra. Mahae-ramo mepangala' hi Pue' Yesus. Kako'ia-ku mpangala' Pue' Yesus, mpolia' mepangala' -ramo-rana.
					</seg>
					<seg id="b.ROM.16.8" type="verse">
						Tabe-ku hi Ampliatus to kupe'ahi' hi rala Pue' Yesus.
					</seg>
					<seg id="b.ROM.16.9" type="verse">
						Tabe-ku hi Urbanus, ema' hampobagoa-ta hi rala pobago Kristus. Tabe-ku wo'o hi Stakhis to kupe'ahi'.
					</seg>
					<seg id="b.ROM.16.10" type="verse">
						Tabe-ku hi Apeles. Wori' kaparia to mporumpa' -i, aga tida oa' -i mpotuku' Kristus. Tabe-ku hi hira' to hi tomi Aristobulus.
					</seg>
					<seg id="b.ROM.16.11" type="verse">
						Tabe-ku hi Herodion, hingka to Yahudi-ku. Tabe-ku wo'o hi ompi' -ompi' hampepangalaa' to hi tomi Narkisus.
					</seg>
					<seg id="b.ROM.16.12" type="verse">
						Tabe-ku hi Trifena pai' Trifosa to mobago mpu'u-ramo hi rala bago Pue' Yesus. Tabe-ku hi Persis to kupe'ahi', to wori' wo'o-wadi pobago-na rala pobago Pue'.
					</seg>
					<seg id="b.ROM.16.13" type="verse">
						Tabe-ku hi Rufus hante tina-na to kuponcawa tina-ku wo'o-kuwo. Rufus tohe'e to Kristen to rabila'.
					</seg>
					<seg id="b.ROM.16.14" type="verse">
						Parata tabe-ku hi Asinkritus, Flegon, Hermes, Patrobas, Hermas pai' hawe'ea ompi' to dohe-ra.
					</seg>
					<seg id="b.ROM.16.15" type="verse">
						Tabe-ku hi Filologus pai' Yulia, hi Nereus pai' ompi' bine-na, pai' hi Olimpas hante hawe'ea tomepangala' hi Pue' Yesus to dohe-ra.
					</seg>
					<seg id="b.ROM.16.16" type="verse">
						Mometabe-tabe-koi hante nono mpu'u ane hirua' -koi hi pogamparaa. Hawe'ea topepangala' hi Kristus to hi rehe'i mpakatu tabe-ra hi koi' ompi'.
					</seg>
					<seg id="b.ROM.16.17" type="verse">
						Ompi' -ompi'! Kupopo'ingai' mpu'u-koi, peloo-lompehi-koi hi tauna to mpobabehi pogaaa' pai' to doko' mpopanawu' -koi hante tudui' -ra to mosisala hante tudui' to ratudui' -mitaka. Laahi-ra tauna to hewa toe!
					</seg>
					<seg id="b.ROM.16.18" type="verse">
						Apa' tauna to hewa toe ingku-ra, uma-ra mpokamu pobago Kristus Pue' -ta, mpotuku' kahinaa nono-ra moto-ra-wadi. Mpobagiu-ra tauna to ko'ia ngincai napa-napa hante pehinai lolita-lolita to momi'.
					</seg>
					<seg id="b.ROM.16.19" type="verse">
						Aga ane koi' ompi' -ompi', hawe'ea tauna mpo'inca kamengkoru-ni hi tudui' Alata'ala. Goe' -a mpo'epe po'ingku-ni tohe'e. Konoa-ku bona monoto nono-ni mpobabehi po'ingku to lompe', pai' neo' mpobabehi po'ingku to dada'a.
					</seg>
					<seg id="b.ROM.16.20" type="verse">
						Mekakae-a hi Alata'ala to mpowai' -ta kalompea' tuwu' bona haliu nadagi pai' nakero kuasa Magau' Anudaa' hi rala katuwu' -ni. Kabula rala-na Pue' -ta Pue' Yesus Kristus rata hi koi' ompi'. Amin!
					</seg>
					<seg id="b.ROM.16.21" type="verse">
						Timotius, doo hampobagoa-ku hi rehe'i, mpakatu tabe-na hi koi'. Wae wo'o Lukius, Yason pai' Sosipater, paka' hingka to Yahudi-ku.
					</seg>
					<seg id="b.ROM.16.22" type="verse">
						Aku', Tertius, to napopale Paulus mpo'uki' sura toi, mpo'uli' wo'o-a-kuwo tabe-ku hi rala Pue' Yesus hi ompi' -ompi' hi Roma.
					</seg>
					<seg id="b.ROM.16.23" type="verse">
						Gayus wo'o mpakatu tabe-na. Aku' Paulus mo'oha' hi tomi-na, pai' topepangala' hi Pue' Yesus hi ngata toi jau morumpu hi rei. Erastus, topoparenta to ngkakamu doi ngata, pai' ompi' -ta Kwartus wo'o mpakatu tabe-ra. ((
					</seg>
					<seg id="b.ROM.16.24" type="verse">
						Kabula rala-na Pue' -ta Yesus Kristus rata hi koi' omea. Amin.))
					</seg>
					<seg id="b.ROM.16.25" type="verse">
						Une' -imi Alata'ala! Hewa to ku'uli' hi rala Kareba Lompe' to kuparata to mpotudui' kahema-na Yesus Kristus, mobaraka' mpu'u-i Alata'ala mpakatida pepangala' -ni. Kareba Lompe' to kuparata toi, mo'atu-atu mpae-mi uma ra'incai manusia'.
					</seg>
					<seg id="b.ROM.16.26" type="verse">
						Tapi' tempo toi, Kareba Lompe' toe rapopehuwu-mitaka. Ntuku' parenta-na Alata'ala to Tuwu' duu' kahae-hae-na, Kareba Lompe' toe raparata hi hawe'ea tauna hante sura nabi owi, bona hawe'ea tauna ma'ala mepangala' pai' mengkoru hi Hi'a.
					</seg>
					<seg id="b.ROM.16.27" type="verse">
						Hi'a-mi Alata'ala to mpo'inca omea, uma ria karodua-na! Une' -imi hi rala hanga' Yesus Kristus duu' kahae-hae-na. Amin.
					</seg>
				</div>
			</div>
			<div id="b.1CO" type="book">
				<div id="b.1CO.1" type="chapter">
					<seg id="b.1CO.1.2" type="verse">
						Sura toi ngkai aku' Paulus, pai' ngkai Sostenes, kipakatu tilou hi koi' to Kristen hi Korintus, to nakio' Alata'ala jadi' bagia-na. Napomoroli' -mokoi hi posidaia' -ni hante Kristus Yesus, hangkaa-ngkania hante hawe'ea tauna ba hiapa-apa to mekakae hi Yesus Kristus, Pue' -ta pai' Pue' -ra. Aku' mpo'uki' sura toi, apa' lawi' na'ongko' -ama Alata'ala jadi' suro Yesus Kristus ntuku' konoa-na.
					</seg>
					<seg id="b.1CO.1.3" type="verse">
						Wori' tabe: mekakae-a hi Alata'ala Tuama-ta pai' hi Pue' Yesus Kristus, bona nagane' -koi ngkai kabula rala-na pai' nawai' -koi kalompea' tuwu'.
					</seg>
					<seg id="b.1CO.1.4" type="verse">
						Uma-a putu mpo'uli' tarima kasi hi Alata'ala sabana koi' ompi', apa' Alata'ala mpowai' -koi rasi' ngkai kabula rala-na, hi posidaia' -ni hante Kristus Yesus.
					</seg>
					<seg id="b.1CO.1.5" type="verse">
						Hi posidaia' -ni hante Kristus, nawai' -mokoi butu nyala-na to niparaluu: nawai' -koi kapantea mololita, pai' nawai' -koi kanotoa nono mpakanoto Lolita-na.
					</seg>
					<seg id="b.1CO.1.6" type="verse">
						Hawe'ea toe mpakanoto kamoroho-na mpu'u-mi pepangala' -ni hi Kareba Kristus to kiparata-kokoi,
					</seg>
					<seg id="b.1CO.1.7" type="verse">
						duu' -na uma-pokoi nakakurai' rasi', mporata-mokoi butu nyala pakulea' ngkai Inoha' Tomoroli', pai' -koi mpopea karata-na nculii' Pue' -ta Yesus Kristus.
					</seg>
					<seg id="b.1CO.1.8" type="verse">
						Narohoi-koi duu' hi ka'omea dunia', bona ane rata-ipi nculii' Pue' -ta Yesus Kristus, narata-koi hante uma ria kasalaia' -ni.
					</seg>
					<seg id="b.1CO.1.9" type="verse">
						Alata'ala mpokio' -koi bona hintuwu' -koi hangkaa-ngkania hante Ana' -na, Yesus Kristus Pue' -ta, pai' napadupa' oa' janci-na hi kita'.
					</seg>
					<seg id="b.1CO.1.10" type="verse">
						Ompi' -ompi', hante kuasa to nawai' -ka Pue' -ta Yesus Kristus, merapi' -a bona hintuwu' -koi omea. Neo' ria posisalaa. Hintuwu' -koi hi rala mpololitai ba napa-napa to nilolita, hanono pai' hahawa' lau.
					</seg>
					<seg id="b.1CO.1.11" type="verse">
						Ompi' -ompi' -ku, patuju-ku mpo'uli' hewa toe, apa' ria-ra ompi' -ta ngkai ihi' tomi Kloe to mpokewo-ka karia-na pomehonoa' -ni.
					</seg>
					<seg id="b.1CO.1.12" type="verse">
						To ku'uli' tohe'i, apa' ria-koi to doko' mopahamalia hi hore-hore hadua tauna. Ria-koi to mpo'uli': &quot;Aku' tono' hi Paulus-a-kuna.&quot; Ria to mpo'uli': &quot;Aku' tono' hi Apolos-a.&quot; To ntani' -na wo'o mpo'uli': &quot;Aku' tono' hi Petrus.&quot; To ntani' -na tena mpo'uli': &quot;Aku' tono' hi Kristus.&quot;
					</seg>
					<seg id="b.1CO.1.13" type="verse">
						Ha lompe' -koina, koi' to mpotuku' Kristus tebagi-bagi hewa tetu-e? Ha aku' to mate raparika' mpotolo' jeko' -nie? Ha raniu' bona jadi' topetuku' -kukoi?
					</seg>
					<seg id="b.1CO.1.14" type="verse">
						Rasi' -di ku'uli' -e apa' uma-koi ria to kuniu', ntani' -na ngkai Krispus pai' Gayus,
					</seg>
					<seg id="b.1CO.1.15" type="verse">
						bona neo' mpai' ria to mpo'uli' kuniu' -koi jadi' topetuku' -ku.
					</seg>
					<seg id="b.1CO.1.16" type="verse">
						(Io' mpu'u. Stefanus hantinaa-ra, aku' mpu'u-hana to mponiu' -ra. Aga ntani' -na ngkai hira' toe, uma-pi kukiwoi ba ria-ra to kuniu'.)
					</seg>
					<seg id="b.1CO.1.17" type="verse">
						Kristus mpajadi' -a suro-na, uma bona mponiu' tauna. Nasuro-a mpokeni Kareba Lompe'. Ane kuparata Kareba Lompe' toe, uma kupake' kapantea-ku moto mololita. Nee-neo' mpai' tauna mpangala' -a muntu' ngkai kapantea-ku, pai' uma ra'incai baraka' kamate-na Kristus hi kaju parika'.
					</seg>
					<seg id="b.1CO.1.18" type="verse">
						Kiparata kareba to mpo'uli' kamate-na Kristus hi kaju parika' mpotolo' jeko' manusia'. Ane tauna to mpotoa' naraka mpo'epe kareba toe, ra'uli': &quot;Ah, lolita tauna to wojo tetu.&quot; Aga ane kita' to nahore-mi Alata'ala ngkai huku' jeko' -ta, ane ta'epe kareba toe, ta'uli': &quot;Bate baraka' Alata'ala tetu-e!&quot;
					</seg>
					<seg id="b.1CO.1.19" type="verse">
						Hi rala Buku Tomoroli' Alata'ala mpo'uli': Nau' hewa apa-mi kapante-ra manusia', kudagi oa' -ra, pai' uma kusaile' akala-ra topo'akala.&quot;
					</seg>
					<seg id="b.1CO.1.20" type="verse">
						Napa kalaua-ra tauna to pante? Napa kalaua-ra guru agama Yahudi? Napa kalaua-ra tauna to pante mololita hi rala dunia' toi? Hi poncilo Alata'ala, kapantea manusia' kawojoa omea-wadi.
					</seg>
					<seg id="b.1CO.1.21" type="verse">
						Apa' nau' hewa apa kapantea-ra manusia', uma ra'incai Alata'ala hante kapantea-ra toe. Apa' ntuku' kanoto nono-na Alata'ala, nabotuhi bona hema-hema to mepangala' hi Kareba Lompe', nahore-ra ngkai huku' jeko' -ra. Tapi' ane kiparata Kareba Lompe', tauna to uma mepangala' mpo'uli': &quot;Lolita tauna to wojo tetu.&quot;
					</seg>
					<seg id="b.1CO.1.22" type="verse">
						To Yahudi, uma-ra dota mepangala' ane uma kipopohiloi-ra tanda mekoncehi. Hiaa' to Yunani-hawo, uma-ra dota mepangala' ane uma kipakanoto-raka hante kapantea manusia'.
					</seg>
					<seg id="b.1CO.1.23" type="verse">
						Tapi' kai' mpopalele kamate-na Kristus raparika'. Lolita tohe'i rapodaa' to Yahudi, pai' rapakiwojo tauna to bela-ra to Yahudi.
					</seg>
					<seg id="b.1CO.1.24" type="verse">
						Tapi' Alata'ala mpokio' tauna hantongo' jadi' bagia-na. Ria-ra to Yahudi, ria-ra to Yunani. Ane tauna toera mpo'epe Kareba Lompe' pai' -ra mepangala' hi Kristus, ra'inca-mi kabaraka' pai' kanoto nono-na Alata'ala.
					</seg>
					<seg id="b.1CO.1.25" type="verse">
						Ane mpopalele-kai kamate-na Kristus raparika', kai' rapakiwojo manusia'. Aga kakoo-kono-na, meliu kapante-na Alata'ala ngkai kapante-ra manusia'. Manusia' mpo'uli' napa to nababehi Alata'ala toe uma ria kabaraka' -na. Aga meliu kabaraka' -na Alata'ala ngkai baraka' manusia'.
					</seg>
					<seg id="b.1CO.1.26" type="verse">
						Ompi' -ompi', kiwoi tuwu' -ni kako'ia-na nakio' -koi Alata'ala jadi' bagia-na: uma-koi wori' to pante ba to mokuasa ba to tuwu' maradika hi poncilo manusia'.
					</seg>
					<seg id="b.1CO.1.27" type="verse">
						Apa' natungkai' Alata'ala mpelihi tauna to wojo hi poncilo manusia', bona tauna to pante jadi' me'ea'. Napelihi-ra to lente, bona tauna to moroho jadi' me'ea'.
					</seg>
					<seg id="b.1CO.1.28" type="verse">
						Napelihi-ra to dingki' katuwu' -ra, to raruge' pai' to uma ria kalaua-ra hi poncilo manusia', bona monoto-mi ka'uma-na ria kalaua-na hawe'ea to ra'une' manusia'.
					</seg>
					<seg id="b.1CO.1.29" type="verse">
						Jadi', toe pai' uma ria huraa manusia' mpomolangko nono-ra. Uma ria haduaa to ma'ala mpo'uli': &quot;Ngkai kapantea-ku pai' -a napelihi Alata'ala.&quot;
					</seg>
					<seg id="b.1CO.1.30" type="verse">
						Muntu' ngkai Alata'ala-hanale pai' -ta mosidai' hante Kristus Yesus-e. Ngkai Kristus Yesus, ta'inca-mi kanoto nono-na Alata'ala: Hi'a-mi to mpomonoa' -ta hi poncilo Alata'ala, napomoroli' -ta jadi' bagia-na, pai' nabahaka-ta ngkai hawe'ea to dada'a.
					</seg>
					<seg id="b.1CO.1.31" type="verse">
						Jadi', hewa to te'uki' hi rala Buku Tomoroli': &quot;Hema to doko' bohe nono-ra, kana mpomobohe-ra napa to nababehi Pue'.&quot;
					</seg>
				</div>
				<div id="b.1CO.2" type="chapter">
					<seg id="b.1CO.2.1" type="verse">
						Ompi' -ompi', karata-ku wengi hi ngata-ni mpoparata-kokoi kareba to ngkai Alata'ala, uma kupololitai-koi hante lolita to mo'olu ba ntuku' kapantea-ku moto.
					</seg>
					<seg id="b.1CO.2.2" type="verse">
						Apa' ria-mi rala nono-ku mpo'uli': hangkuja kahae-ku dohe-ni, uma-a mpololita napa-napa to ntani' -na, muntu' mpololita-a Yesus Kahi'a-na Magau' Topetolo' to mate raparika'.
					</seg>
					<seg id="b.1CO.2.3" type="verse">
						Bula-ku ria dohe-ni, lente-a, pai' moridi' -a me'eka'.
					</seg>
					<seg id="b.1CO.2.4" type="verse">
						Kareba to kuparata-kokoi, uma kuparata hante kapantea-ku moto, uma kuhinai-koi hante lolita-ku. Ngkai baraka' Inoha' Tomoroli' -hanale pai' alaa-na ni'inca-mi kamakono-na kareba to kukeni-e.
					</seg>
					<seg id="b.1CO.2.5" type="verse">
						Jadi', mepangala' -koi hi kareba to kukeni, uma ngkai kapantea manusia'. Mepangala' -koi muntu' ngkai baraka' Alata'ala.
					</seg>
					<seg id="b.1CO.2.6" type="verse">
						Nau' hewa toe, ane mololita-kai hi tauna to monoto-mi pepangala' -ra hi Kristus, ria mpu'u kapantea-kai. Aga kapantea-kai toe, bela hewa kapantea tauna to dada'a hi dunia' toi, ba hewa kapantea pangkeni dunia' toi, apa' pangkeni dunia' toi bate moronto mpai'.
					</seg>
					<seg id="b.1CO.2.7" type="verse">
						To kiparata-le, kapantea to ngkai Alata'ala, kiparata patuju-na Alata'ala bona mpowai' -ta kabohea tuwu' hi eo mpeno. Patuju-na toe, ko'ia ra'incai manusia' ngkai owi. Tapi' kako'ia-na dunia' rapajadi', Alata'ala mpakatantu ami' -mi kanawai' -ta mpai' kabohea tuwu' toe.
					</seg>
					<seg id="b.1CO.2.8" type="verse">
						Uma ria haduaa pangkeni dunia' toi to mpo'inca patuju-na Alata'ala toe. Apa' ane ke ra'inca-mi, ke uma-ra mpoparika' Pue' -ta to uma mowo kabohe tuwu' -na.
					</seg>
					<seg id="b.1CO.2.9" type="verse">
						Tapi' hewa to te'uki' hi rala Buku Tomoroli': Hi tauna to mpoka'ahi' Alata'ala, naporodo ami' -miraka to lompe' lia, to ko'ia rahiloi ba ra'epe manusia', pai' ko'ia rarata nono manusia'.&quot;
					</seg>
					<seg id="b.1CO.2.10" type="verse">
						Kita' toi, ta'inca-mi patuju-na Alata'ala toe-e, apa' Alata'ala mpopo'incai-ta hante baraka' Inoha' Tomoroli'. Apa' uma ria to tewunii' hi Inoha' Tomoroli', napewulihi' butu nyala-na rata-rata hi patuju-na Alata'ala to ko'ia ra'incai manusia'.
					</seg>
					<seg id="b.1CO.2.11" type="verse">
						Apa' to mpo'inca ihi' nono tauna, hi'a moto-wadi. Wae wo'o, to mpo'inca ihi' nono Alata'ala, Inoha' Alata'ala-wadi.
					</seg>
					<seg id="b.1CO.2.12" type="verse">
						Pai' kita', uma-ta mporata noto to ngkai dunia' toi. Mporata-ta Noto to ngkai Alata'ala, bona ta'inca hawe'ea to nawai' -taka Alata'ala ngkai kabula rala-na.
					</seg>
					<seg id="b.1CO.2.13" type="verse">
						Jadi', ane mpoparata-kai Kareba Lompe', kiparata uma hante kapantea-kai mololita. Kiparata hante lolita to ngkai Inoha' Tomoroli', kipakanoto tudui' ngkai Inoha' Tomoroli' hi tauna to mporata-mi Inoha' Tomoroli'.
					</seg>
					<seg id="b.1CO.2.14" type="verse">
						Tauna to uma mpo'incai Alata'ala, uma-ra mpopangala' tudui' to ngkai Inoha' Alata'ala. Ra'uli': &quot;Lolita tauna to wojo-hawo to hewa tetu.&quot; Uma ami' raratai nono tudui' to ngkai Inoha' Alata'ala, apa' tudui' to hewa toe ma'ala mesua' hi rala nono-ta ane Inoha' Tomoroli' mponotohi-ta.
					</seg>
					<seg id="b.1CO.2.15" type="verse">
						Kita' to mporata-mi Inoha' Tomoroli', monoto-mi nono-ta mpetonoi butu nyala-na kalompe' -na ba ka'uma-na. Tapi' tauna to uma mpo'incai Alata'ala, uma monoto nono-ra mpetonoi napa to hi rala nono-ta.
					</seg>
					<seg id="b.1CO.2.16" type="verse">
						Apa' wae-mi to te'uki' hi rala Buku Tomoroli': Uma hema to mpo'inca pekiri-na Pue', uma hema to ma'ala mpotudui' -i.&quot;
					</seg>
				</div>
				<div id="b.1CO.3" type="chapter">
					<seg id="b.1CO.3.1" type="verse">
						Ompi' -ompi', bula-ku dohe-ni wengi, uma-koi kupololitai hewa mpololitai tauna to mporata-mi Inoha' Tomoroli'. Kupololitai-koi hewa tauna to mpotuku' konoa nono-ra to dada'a-pidi. Apa' nto'u toe, ko'ia monoto pepangala' -ni hi Kristus, hewa ana'lei-pidi-koi hi rala pepangala' -ni.
					</seg>
					<seg id="b.1CO.3.2" type="verse">
						Ane ana'lei to ntii' -pidi, uma lompe' rawai' koni' to mokara. Wae wo'o koi', owi kutudui' -koi tudui' to natao hi tauna to ko'ia monoto pepangala' -ra, ko'ia kutudui' -koi tudui' to natao hi tauna to monoto-mi pepangala' -ra, apa' ko'ia nikulei' mpotarima. Hiaa' duu' tempo toi-e, ko'ia oa' -di nikulei' mpotarima-e,
					</seg>
					<seg id="b.1CO.3.3" type="verse">
						apa' mpotuku' konoa nono-ni to dada'a oa' -pidi-koi. Apa' ane ria hingi' rala nono-ni pai' momehono' -koi, ha bela tohe'e-mi to mpakanoto kampotuku' -ni konoa nono-ni to dada'a, hewa tauna to ko'ia mpo'incai Pue'?
					</seg>
					<seg id="b.1CO.3.4" type="verse">
						Hadua mpo'uli': &quot;Aku' tono' hi Paulus-a.&quot; To hadua mpo'uli': &quot;Aku' tono' hi Apolos.&quot; Ha uma tohe'e-mi kehi tauna to ko'ia mpo'incai Pue'?
					</seg>
					<seg id="b.1CO.3.5" type="verse">
						Ane aku' pai' Apolos-le, pahawaa' Alata'ala-wadi-ka-kaiwo, to mpotete' -koi bona mepangala' hi Pue' Yesus. Kai' hore-hore mpobago bago to napopokoloi-kakai Pue'.
					</seg>
					<seg id="b.1CO.3.6" type="verse">
						Aku' to mpohawu', Apolos to mpobowohi, Alata'ala to mpopotuwu'.
					</seg>
					<seg id="b.1CO.3.7" type="verse">
						To mpohawu' pai' to mpobowohi, bela hira' poko-na. To poko-nale, Alata'ala-hana, apa' Hi'a to mpopotuwu'.
					</seg>
					<seg id="b.1CO.3.8" type="verse">
						To mpohawu' pai' to mpobowohi, hibalia-ra-wadi. Butu dua-ra mporata gaji' -ra ntuku' -ki katomo bago-ra.
					</seg>
					<seg id="b.1CO.3.9" type="verse">
						Kai' -le hampobagoa lau-wadi-kai ngkamu bago Alata'ala, pai' koi' ompi' ma'ala rarapai' -ki bonea Alata'ala. Koi' ma'ala rarapai' -ki tomi Alata'ala.
					</seg>
					<seg id="b.1CO.3.10" type="verse">
						Ngkai kabula rala-na Alata'ala, na'ongko' -a jadi' suro-na, pai' aku' -mi to lomo' -na mpokeni Kareba Lompe' hi koi'. Ma'ala-mi ta'uli', aku' hewa topobabehi tomi to pante, aku' -mi to lomo' -na mpohu'a parawatu, pai' to ntani' -na mpokaliliu mpowangu hi lolo parawatu to kuhu'a-mi toe. Aga butu dua tauna kana mpelompehi pobago-na mpokamu bago Pue', hewa hadua topobabehi tomi kana mpelompehi beiwa-i mpowangu tomi.
					</seg>
					<seg id="b.1CO.3.11" type="verse">
						Apa' uma ria ohea ntani' -na jadi' ntodea Alata'ala, muntu' mepangala' hi Yesus Kristus. Ma'ala-mi ta'uli', Yesus Kristus Hi'a-mi parawatu to nahu'a Alata'ala, uma ria ntani' -na.
					</seg>
					<seg id="b.1CO.3.12" type="verse">
						Ane ria topobago Pue' to lompe' pongkamu-ra bago Pue', hira' ma'ala rarapai' -ki topobabehi tomi to mpowangu tomi hante wori' nyala rewa to lompe', rapa' -na bulawa, salaka' pai' watu to masuli' oli-na. Ane ria to uma lompe' pongkamu-ra bago Pue', hira' hewa topobabehi tomi to mpowangu tomi mpake' to uma ncako lompe', hewa kaju, kowo' pai' deami.
					</seg>
					<seg id="b.1CO.3.13" type="verse">
						Jadi', ane rapa' -na mampu tomi toe, incana moto mpai' rewa to lompe' pai' rewa to uma lompe', apa' rewa to lompe' ntaha moto, tapi' rewa to uma lompe' mampu omea. Wae wo'o, pobago butu dua topobago Pue' incana mpai' hi karata-na nculii' Pue'. Hi eo toe mpai', Pue' mpoparesa' pobago butu dua tauna, kalompe' -na ba ka'uma-na.
					</seg>
					<seg id="b.1CO.3.14" type="verse">
						Ane pobago tau hadua ntaha hi pomparesa' -na Pue', mporata-i mpai' parasee.
					</seg>
					<seg id="b.1CO.3.15" type="verse">
						Ane pobago-na uma ntaha pomparesa' -na Pue', bate rugi-i mpai'. Batua-na, tebahaka moto-i ngkai huku' jeko' -na, aga uma-i mporata parasee ngkai pobago-na. Hi'a ma'ala rarapai' -ki tauna to mampu tomi-na: hawe'ea rewa-na moronto, woto-na mara-damo to uma nakoni' apu.
					</seg>
					<seg id="b.1CO.3.16" type="verse">
						Ha uma ni'incai ompi': koi' -le hewa tomi to napo'ohai' Alata'ala. Inoha' Alata'ala mo'oha' hi laintongo' -ni.
					</seg>
					<seg id="b.1CO.3.17" type="verse">
						Ane hema to mpogero kahintuwuaa' ntodea-na Alata'ala, Alata'ala wo'o mpai' mpohuku' -i. Apa' po'ohaa' Alata'ala, moroli' -hana. Hiaa' koi' -mi ompi', tomi po'ohaa' Alata'ala-e.
					</seg>
					<seg id="b.1CO.3.18" type="verse">
						Neo' -koi mpobagiu woto-ni moto. Ane ria hi laintongo' -ni to mpo'uli' pante moto-ra hi poncilo manusia', agina jadi' wojo-ra hi poncilo manusia' bona jadi' pante mpu'u-ra hi poncilo Pue'.
					</seg>
					<seg id="b.1CO.3.19" type="verse">
						Apa' napa to ra'uli' manusia' kapantea, kawojoa lau-wadi hi poncilo Alata'ala. Te'uki' hi rala Buku Tomoroli' owi hewa toi: Nau' hewa apa-mi kapante-ra manusia' pai' po'akala-ra, bate nadagi oa' -ra Pue' Ala.&quot;
					</seg>
					<seg id="b.1CO.3.20" type="verse">
						Ria wo'o te'uki': Pue' Ala mpo'inca pekiri tauna to pante, ka'uma-na ria tuju-na.&quot;
					</seg>
					<seg id="b.1CO.3.21" type="verse">
						Jadi', toe pai' kuperapi' ompi': neo' -pi ria to mpoperaha petuku' -ra hi manusia'. Apa' hawe'ea to niparaluu, nawai' -mikokoi Alata'ala nipobagia:
					</seg>
					<seg id="b.1CO.3.22" type="verse">
						Apolos, Petrus, aku', nawai' -mikokoi omea Alata'ala bona mpotulungi-koi. Nawai' -mokoi katuwua' to bo'u, nabahaka-koi ngkai kamatea. Hawe'ea to hi dunia' tohe'i, hawe'ea to jadi' tempo toi, hawe'ea to jadi' hi eo mpeno-na, bate na'atoro' bona mpowai' -koi kalompea'. Hawe'ea toe bate bagia-ni ompi'.
					</seg>
					<seg id="b.1CO.3.23" type="verse">
						Pai' koi' bagia-na Kristus, pai' Kristus bagia-na Alata'ala.
					</seg>
				</div>
				<div id="b.1CO.4" type="chapter">
					<seg id="b.1CO.4.1" type="verse">
						Ane kai' pangkeni-ni, agina ni'uli' pahawaa' -wadi-ka-kaiwo, apa' kai' pahawaa' Kristus, to nasarumaka mpokeni kareba ngkai Alata'ala to ko'ia ra'incai ihi' dunia'.
					</seg>
					<seg id="b.1CO.4.2" type="verse">
						To rapali' mpu'u hi tauna to rapahawa', kana tida-i mpotuku' hawa'.
					</seg>
					<seg id="b.1CO.4.3" type="verse">
						Jadi', ane ria-koi to doko' mpotuntui' -a ba sala' pobago-ku, uma-a pari. Nau' ba hema to mposalai' pobago-ku, uma kutapari. Aku' moto, uma-kuwo ku'uli' moto-mi kalompe' ba ka'uma-na pobago-ku.
					</seg>
					<seg id="b.1CO.4.4" type="verse">
						Moroli' mpontolumanu' nono-ku, ku'inca ka'uma-na ria sala' -ku. Aga bela toe to mponoai' -a. Pue' moto to mpobotuhi kamonoa' -ku ba ka'uma-na.
					</seg>
					<seg id="b.1CO.4.5" type="verse">
						Toe-mi ompi', neo' mpotuntui' doo ba lompe' pobago-na ba uma. Popea karata-na nculii' Pue'. Hi'a moto mpai' to mpowongka hawe'ea to tewuni hi rala kabengia-na, Hi'a to mpopehuwu hawe'ea patuju to hi rala nono manusia'. Nto'u toe-damo mpai', butu dua tauna mporata pe'une' ngkai Alata'ala hewa to kasipato' -na.
					</seg>
					<seg id="b.1CO.4.6" type="verse">
						Ompi' -ompi', napa to ku'uli' -e we'i, mpobelahi woto-ku moto pai' Apolos. Kai' rodua kupotonco, bona mpotudui' -koi mpotuku' hawa' -hawa' to te'uki' pai' neo' mpobila' pangkeni-ni meliu ngkai katoto-na. Patuju-ku, bona neo' ria-koi to molangko nono-ni to mpo'uli': &quot;Aku' mpotuku' ni'anu-a, iko mpotuku' ni'anu-wadi-ko-kona.&quot;
					</seg>
					<seg id="b.1CO.4.7" type="verse">
						Ha ni'uli' -koina wae, melabi ntanii' -koi ngkai doo-ni? Ha ria nte hanyala to ria hi koi' to uma nitarima ngkai Alata'ala? Napa pai' molangko nono-nie? Ba ni'uli' -koina hawe'ea to ria hi koi', bela to nawai' -kokoi Alata'ala?
					</seg>
					<seg id="b.1CO.4.8" type="verse">
						Ha ni'uli' -koina wae, uma-pi ria kakuraa' -ni? Ha ni'uli' hono' mpu'u-mi karoho pepangala' -ni hi Pue' -e? Ha moparenta mpu'u-mokoi hewa raja-e, pai' kai' suro Pue' Yesus uma? Ke lompe' lia-midi ompi' ane jadi' raja mpu'u-mokoie, bona moparenta wo'o-ka-kaiwo hangkaa-ngkania hante koi'.
					</seg>
					<seg id="b.1CO.4.9" type="verse">
						Aga ko'ia-kai jadi' raja hi dunia'. Ntuku' pomporataa-ku, kai' suro Pue' Yesus, Alata'ala mpajadi' -kai tauna to mpe'ahii' lia ngkai hawe'ea manusia'. Kai' rapohewa tauna to rahuku' mate rarono ntodea. Rarono-kai ihi' dunia', lompe' manusia' lompe' mala'eka.
					</seg>
					<seg id="b.1CO.4.10" type="verse">
						Kai' rapatiwojo tauna apa' mpopalele-kai Kareba Kristus, hiaa' koi' mpo'uli' monoto-mi-koina nono-ni! Kai', lente-kai, hiaa' koi' mpo'uli' moroho-mi-koina pepangala' -ni! Koi', rabila' -ko-koina ihi' dunia', hiaa' kai' raruge'!
					</seg>
					<seg id="b.1CO.4.11" type="verse">
						Duu' rata tempo tohe'i, uma hono' pongkoni' -kai, uma hono' ponginu-kai, uma hono' pohea-kai. Ntora raweba' -kai. Uma monoa' katidaa-kai.
					</seg>
					<seg id="b.1CO.4.12" type="verse">
						Mobago ngkoro-kai hante pale-kai moto. Ane ria to mpotipo' -kai, kihiwili-raka rasi'. Ane ria to mpobalinai' -kai, kipengkatarii.
					</seg>
					<seg id="b.1CO.4.13" type="verse">
						Ane ria to mpolibui' -kai, kitompoi' -ra hante ka'olu-na. Kai' raponcawa momo hi dunia' toi, ranaa mpota'i-kai duu' rata tempo toi.
					</seg>
					<seg id="b.1CO.4.14" type="verse">
						Ompi' -ompi'! Patuju-ku mpololitai-koi hewa toe-e, uma-kuwo bona mpo'eai' -koi. Lolita-ku toi, mpoparesai' -koi, kuponcawa ana' -ku to kupe'ahi' -koi.
					</seg>
					<seg id="b.1CO.4.15" type="verse">
						Apa' nau' ba moncobu-mi guru-ni to mpotete' -koi hi petuku' -ni hi Kristus, muntu' aku' to nipotuama, apa' aku' -mi to lomo' -na mpokeni Kareba Lompe' hi koi', alaa-na mepangala' -mokoi hi Kristus Yesus.
					</seg>
					<seg id="b.1CO.4.16" type="verse">
						Toe pai' kuperapi' mpu'u ompi' bona nituku' po'ingku-ku.
					</seg>
					<seg id="b.1CO.4.17" type="verse">
						Jadi', tungkai' kuhubui-i Timotius tilou mpohirua' -kokoi. Timotius toei, kuponcawa ana' -ku moto-i to kupe'ahi', to tida hi rala pobago Pue'. Ane rata-i mpai', napopokiwoii-damo-koi beiwa po'ingku-ku hi petuku' -ku hi Kristus, hewa to kutudui' -raka hawe'ea to Kristen hi butu ngata kahilouaa-ku.
					</seg>
					<seg id="b.1CO.4.18" type="verse">
						Ria-koi nte ba hangkuja dua to molangko nono-ni, ni'uli' uma-apa mpai' daho' tilou mpohirua' -kokoi.
					</seg>
					<seg id="b.1CO.4.19" type="verse">
						Ntaa' tilou moto-ada mpai', uma-pi mahae ane napokono Pue'. Hi rehe'e-damo mpai', pai' kuhilo napa to rababehi tauna to molangko nono-ra tetura ria. Kuhilo ba mokuasa mpu'u-ra, ba hi wiwi-ra-wadi.
					</seg>
					<seg id="b.1CO.4.20" type="verse">
						Apa' ane Alata'ala jadi' Magau' -ta, nabalii' kehi-ta hante baraka' -na. Neo' mpai' ta'uli': &quot;Alata'ala Magau' -ta,&quot; hiaa' uma tabalii' kehi-ta.
					</seg>
					<seg id="b.1CO.4.21" type="verse">
						Jadi', to'uma to nipokono: ane rata-a pai' ko'ia oa' nibalii' kehi-ni, ngkerepa' mpai' lolita-ku mpoparesai' -koi. Tapi' ane mobali' -mi kehi-ni, mo'olu pai' ma'ahi' -a mpai' hi koi'.
					</seg>
				</div>
				<div id="b.1CO.5" type="chapter">
					<seg id="b.1CO.5.1" type="verse">
						Ria ku'epe to mpotompo'wiwi gau' to uma tumotoa to jadi' hi laintongo' -ni. Ria hadua doo-ni to mpotobine awo' -na, tobine tuama-na. Bangku' tauna to uma ngincai Pue' Alata'ala-hawoe', uma-ra ria to mogau' hewa tetu.
					</seg>
					<seg id="b.1CO.5.2" type="verse">
						Hiaa' koi' -mi-koina, nau' hewa toe-mi gau' -na doo-ni, molangko oa' -di-koina nono-ni! Kakoo-kono-na ke nipopeda' nono-di-hawo gau' to hewa toe-e, nipopalai-i ngkai laintongo' -ni.
					</seg>
					<seg id="b.1CO.5.4" type="verse">
						Nau' molaa-a ngkai koi' ompi', aga nono-ku ria moto dohe-ni, pai' ria moto kuasa-ku mpohawai' -koi, hewa to ria moto-a hi laintongo' -ni. Jadi', hante kuasa to nawai' -ka Pue' Yesus Kristus, kuponoa': tauna to hewa toe gau' -na kana rahuku'. Ane moromu-koi mpai' pai' nono-ku ria moto dohe-ni, kuperapi' bona hante kuasa Yesus Pue' -ta,
					</seg>
					<seg id="b.1CO.5.5" type="verse">
						nitonu lau-imi hi rala kuasa Magau' Anudaa'. Batua-na, nihubui-i malai ngkai kahintuwua' -ni, pai' neo' -i nipiliu mogampara dohe-ni. Nibabehi toe bona mporata-i pehuku' hi rala woto-na, pai' kao' -na mporata moto mpai' kalompea' ane rata-ipi Pue' Yesus.
					</seg>
					<seg id="b.1CO.5.6" type="verse">
						Ha ni'uli' -koina wae, lompe' gau' to hewa toe-e, pai' molangko oa' -di nono-nie! Ha uma ni'incai lolita to mpo'uli': &quot;Ragi hangkedi' mpakawoke' lunu to wori'&quot;? Batua-na, hadua tauna to mojeko' ma'ala mpokero kahintuwuaa' -ni omea.
					</seg>
					<seg id="b.1CO.5.7" type="verse">
						Ane to Yahudi mpobabehi ada Posusa' Paskah, ralali ragi ngkai tomi-ra, pai' rasumale' bima tolo' woto-ra. Hewa to Yahudi mpolali ragi ngkai tomi-ra, wae wo'o koi' kana mpolali tauna to mojeko' ngkai kahintuwuaa' -ni, bona koi' jadi' ntodea Alata'ala to moroli'-- apa' ntodea Alata'ala mpu'u-mokoi ompi'. Apa' mate-imi Kristus jadi' bima Paskah to mpotolo' -ta.
					</seg>
					<seg id="b.1CO.5.8" type="verse">
						Jadi', mai-tamo, tatadi-mi ragi to hae, tatadi kehi-ta to ri'ulu, hewa nono to mobengi pai' po'ingku to dada'a. Mai-tamo mepue' hi Alata'ala hante karoli' -roli' nono-ta.
					</seg>
					<seg id="b.1CO.5.9" type="verse">
						Rala sura-ku to ri'ulu, ku'uli' -kokoi bona neo' mposigalo-raka tauna to mogau' sala'.
					</seg>
					<seg id="b.1CO.5.10" type="verse">
						Aga bela patuju-ku bona neo' niposigalo-raka tauna to uma mpo'incai Alata'ala pai' to mogau' sala', to jampa, topebagiu, ba to mepue' hi pinotau. Bela hira' to kutoa'. Apa' ane ke hira' to ku'uli' neo' niposigalo-raka, batua-na kana malai mpu'u-koi ngkai dunia' toi.
					</seg>
					<seg id="b.1CO.5.11" type="verse">
						To ku'uli' -le, neo' niposigalo-raka to mpo'uli' mepangala' moto-ra hi Pue' Yesus, hiaa' mogau' sala' moto-rada, jampa, mepue' hi pinotau, mpotipo' doo, topalangu-langu, ba topebagiu. Bangku' mpohimpongkoni' -raka tauna to hewa toe, neo'!
					</seg>
					<seg id="b.1CO.5.13" type="verse">
						Ane tauna to bela-ra to Kristen, uma ria huraa-ku mpohuku' -ra. Alata'ala moto mpai' to mpohuku' -ra. Koi' moto kana mpohuku' ompi' hampepangalaa' -ni to masala'. Jadi', hewa to te'uki' rala Buku Tomoroli': &quot;Popalai tauna to dada'a po'ingku-na ngkai laintongo' -ni,&quot; neo' -i nipiliu mogampara dohe-ni.
					</seg>
				</div>
				<div id="b.1CO.6" type="chapter">
					<seg id="b.1CO.6.1" type="verse">
						Beiwa pai' ria-koi to daho' mpakilu hingka to Kristen-ni hi topohura to uma mepangala' hi Pue' Yesus? Napa pai' uma nibua' kara-kara-ni hi topetuku' Pue' Yesus?
					</seg>
					<seg id="b.1CO.6.2" type="verse">
						Ha uma ni'incai ompi', hi Eo Kiama mpai' topetuku' Pue' Yesus moto-mi to mpohurai kara-kara ihi' dunia' toi. Jadi', ane kita' mpai' to jadi' topohura mpohurai kara-kara ihi' dunia', ha uma rahi nipakulei' mpobotuhi kara-kara to kedi' tempo toi-e?
					</seg>
					<seg id="b.1CO.6.3" type="verse">
						Ha uma ni'incai, hi Eo Kiama kita' to Kristen to mpohurai kara-kara mala'eka. Jadi', tantu nipakule' moto mpobotuhi kara-kara to hi rala dunia' toi.
					</seg>
					<seg id="b.1CO.6.4" type="verse">
						Ane ria mpu'u pome'anua-ni, ha napa-di pai' nibua' hi tauna to bela-ra to Kristen, to uma-rana ria huraa-ra hi rala kahintuwua' -ta?
					</seg>
					<seg id="b.1CO.6.5" type="verse">
						Patuju lolita-ku tohe'i, bona me'ea' -koi ompi'. Ha uma rahi-koi ria nte hadua to monoto, to ma'ala mpobotuhi kara-kara himpau koi' to Kristen?
					</seg>
					<seg id="b.1CO.6.6" type="verse">
						Hadua mpakilu ompi' hampepangalaa' -na, nabua' hi topohura-- hiaa' topohura toe ria, to uma-hana mepangala' hi Pue' Yesus!
					</seg>
					<seg id="b.1CO.6.7" type="verse">
						Neo' lau-pi ta'uli' to mpobua' kara-kara hi to bela to Kristen. Bangku' ria pome'anua-ni hi himpau koi' moto, me'eai' lia. Toe mpakanoto ka'uma-nakoi mo'ingku hewa topetuku' Pue' Yesus. Ane ria to mpobagiu-koi ba to mpakarugi-koi, pelele' moto-ramo-rana, neo' rabua' hi topohura. Agina-pi koi' rabagiu! Agina-pi koi' rapakarugi!
					</seg>
					<seg id="b.1CO.6.8" type="verse">
						Hiaa' koi' lau-mi to mpobagiu doo pai' to mpakarugi doo-- pai' nibabehi tetu hi ompi' hampepangalaa' -ni wo'o-di!
					</seg>
					<seg id="b.1CO.6.9" type="verse">
						Ha uma ni'incai ompi', tauna to dada'a kehi-ra, uma-ra jadi' ntodea-na Alata'ala hi rala Kamagaua' -na. Neo' -koi ma'ala rabagiu. Tauna to mogau' sala', to mepue' hi pinotau, topobualo', tomane to mpotobine hingka tomane, tobine to hampoturua hingka tobine,
					</seg>
					<seg id="b.1CO.6.10" type="verse">
						topanako, to jampa, topalangu-langu, to mpotipo' doo, topebagiu-- tauna to hewa toera, uma-ra jadi' ntodea-na Alata'ala hi rala Kamagaua' -na.
					</seg>
					<seg id="b.1CO.6.11" type="verse">
						Ria-koi ompi' to hewa toe kehi-ni ri'ulu. Tapi' Alata'ala mpobohoi' -koi, napajadi' -koi bagia-na moto, napajadi' -koi monoa' hi poncilo-na. Nababehi toe sabana posidaia' -ni hante Pue' Yesus Kristus pai' hante baraka' Inoha' to ngkai Pue' -ta, Pue' Alata'ala.
					</seg>
					<seg id="b.1CO.6.12" type="verse">
						Ria-koi to mpo'uli': &quot;Apa' Alata'ala mpobahaka-ta ngkai huku' jeko' -tae, ma'ala moto-ta mpobabehi napa konoa-ta.&quot; Makono moto tetu, aga aku' mpo'uli': ane tababehi mpu'u napa konoa-ta, uma mpai' mokalaua omea hi kita'. Ma'ala moto-a mpobabehi napa konoa-ku, aga uma-a dota napari'une' ba apa-apa.
					</seg>
					<seg id="b.1CO.6.13" type="verse">
						Ria wo'o-koi to mpo'uli': &quot;Pongkoni' ra'ihii' -ki ta'i-ta, pai' ta'i ratu'u-ki pongkoni'. Pai' hi eo mpeno-na, Alata'ala mpotadi omea.&quot; Ha ni'uli' -koina wae, uma moapa ba napa to tababehi hante woto-ta? Ha ni'uli' -koina Alata'ala mpopajadi' woto-ta bona mogau' sala' hante tobine doo ba hante toronaa? Woto-tale tapake' mpobabehi konoa Pue'. Hi'a-mile Pue' -na woto-tae.
					</seg>
					<seg id="b.1CO.6.14" type="verse">
						Woto-ta uma-hawo mpai' natadi Alata'ala. Pue' Yesus napotuwu' nculii' ngkai kamatea, pai' kita' wo'o mpai' bate napotuwu' nculii' hi eo mpeno-na hante baraka' -na.
					</seg>
					<seg id="b.1CO.6.15" type="verse">
						Ha uma ni'incai ompi', woto-ni bagia ngkai Woto Kristus. Ha lompe' -hana tapake' woto-ta to napobagia Kristus, bona mogau' sala' hante tobine to ele'? Neo' -e'!
					</seg>
					<seg id="b.1CO.6.16" type="verse">
						Ha uma ni'incai, tauna to mpo'ema' to ele' jadi' hawoto lau-i-damo hante to ele' toei? Apa' hi rala Buku Tomoroli' te'uki' hewa toi: &quot;Ane tomane pai' tobine ncamoko, tau rodua toe jadi' hewa hadua lau-ra-damo.&quot;
					</seg>
					<seg id="b.1CO.6.17" type="verse">
						Tapi' tauna to mosidai' hante Pue', hanono lau-i hante Pue'.
					</seg>
					<seg id="b.1CO.6.18" type="verse">
						Neo' mpu'u-koi mogau' sala' ompi'! Ngkai hawe'ea jeko' to rababehi manusia', uma ria jeko' ntani' -na to mpakada'a katuwu' -ta hewa jeko' pogau' sala' toe. Hema to mogau' sala' hante tobine doo ba hante toronaa, jeko' -na toe mpakada'a katuwu' -na moto.
					</seg>
					<seg id="b.1CO.6.19" type="verse">
						Ha uma ni'incai ompi', woto-nile po'ohaa' Inoha' Tomoroli'. Mo'oha' -i hi rala nono-ni. Alata'ala moto-mi to mpowai' -koi Inoha' Tomoroli' tetu-e. Hi'a-mi to jadi' Pue' -ni, bela koi' moto.
					</seg>
					<seg id="b.1CO.6.20" type="verse">
						Na'oli-mokoi pai' oti-mi nabayari. Toe pai' woto-ni kana nipake' mpobila' Alata'ala.
					</seg>
				</div>
				<div id="b.1CO.7" type="chapter">
					<seg id="b.1CO.7.1" type="verse">
						Kakaliliua-na ompi', mpotompoi' -a pompekunea' -ni to hi rala sura-ni to nipakatu-ka. Makono-di, lompe' ane tomane uma motobinei-e.
					</seg>
					<seg id="b.1CO.7.2" type="verse">
						Aga aku' mpo'uli', agina tomane mpotobine tobine-na moto-hawo, pai' tobine mpotomane tomane-na moto, bona neo' ria to mogau' sala' hewa to lalau.
					</seg>
					<seg id="b.1CO.7.3" type="verse">
						Uma lompe' ane tomane mpolaahi tobine-na ba tobine mpolaahi tomane-na, alaa-na uma-rapa hampoturua lau. Tomane kana mpo'ihii' gau' ncamoko hi tobine-na, wae wo'o-hawo tobine hi tomane-na. Butu dua-nara hore mpo'ihii' pogau' himpau hira'.
					</seg>
					<seg id="b.1CO.7.4" type="verse">
						Tobine uma ma'ala mpo'uli': &quot;Woto-ku, anu-ku moto-kuwo.&quot; To mpohawai' -i, tomane-na. Wae wo'o tomane uma ma'ala mpo'uli' woto-na anu-na moto-hawo. To mpohawai' -i, tobine-na.
					</seg>
					<seg id="b.1CO.7.5" type="verse">
						Koi' tomane pai' tobine neo' himpau momelaahi alaa-na uma-koi hincoria hewa ada to ncamoko. Ane rapa' -na mpali' loga mosampaya-koi, pai' kahibaliaa-ni uma hincoria ba hangkuja kahae-na, ma'ala moto. Aga ane hudu-damo tempo toe, hincoria wo'o-mokoi. Apa' ane uma hewa toe-koi, mojoli lia-koi nasori seta mogau' sala' apa' uma nikulei' ntaha konoa-ni.
					</seg>
					<seg id="b.1CO.7.6" type="verse">
						To ku'uli' toi, bela hawa'. To ku'uli' -le, ane kahibaliaa-ni uma hincoria ba hangkuja kahae-na, ma'ala moto.
					</seg>
					<seg id="b.1CO.7.7" type="verse">
						Kakoo-kono-na, kupokono lia ane hawe'ea tauna loa hewa aku'. Aga uma hawe'ea tauna mporata pakulea' bona uma motobinei ba uma motomanei. Butu dua tauna hore-hore mporata pakulea' ngkai Alata'ala, hadua hewa toi hadua hewa tetu.
					</seg>
					<seg id="b.1CO.7.8" type="verse">
						Hi tauna to loa pai' hi tobine tobalu, ohe'i lolita-ku: lompe' lau ane bate-ni loa hewa aku'.
					</seg>
					<seg id="b.1CO.7.9" type="verse">
						Aga ane uma-koi ntaha, agina lau-pi ncamoko-koi. Apa' lompe' lau-pi ncamoko, ngkai hina-ni ncamoko uma nidadahi mpotaha.
					</seg>
					<seg id="b.1CO.7.10" type="verse">
						Hi ompi' -ompi' to ncamoko-mi, ohe'i hawa' -ku-- aga bela aku' pue' lolita, Pue' Yesus-hana pue' lolita: tobine to motomanei, neo' -i mpogaa' -ki tomane-na.
					</seg>
					<seg id="b.1CO.7.11" type="verse">
						Tapi' ane mpolia' napogaa' -miki, neo' -ipi motomanei. Ane uma wae, agina mpokanculihii-i tomane-na. Pai' tomane wo'o-hawo, neo' mpogaa' -ki tobine-na.
					</seg>
					<seg id="b.1CO.7.12" type="verse">
						Kakaliliua-na, hi ompi' -ompi' to ntani' -na, ohe'i lolita-ku-- tohe'i aku' moto-mi pue' lolita, uma ria hawa' ngkai Pue': ane ria hadua tomane to Kristen to mpotobine to bela-i to Kristen, hiaa' tobine-na toei dota tida hante hi'a, neo' napogaa' -ki.
					</seg>
					<seg id="b.1CO.7.13" type="verse">
						Wae wo'o ane tobine to Kristen to mpotomane to bela-i to Kristen, bo tomane-na toei dota tida dohe-na, neo' napogaa' -ki.
					</seg>
					<seg id="b.1CO.7.14" type="verse">
						Apa' tomane to uma mepangala' tetui, tetonu hi Pue' -imi sabana tobine-na. Pai' tobine to uma mepangala' tetonu hi Pue' wo'o-imi-hawo sabana tomane-na to mepangala'. Ane ke uma hewa toe, tantu ana' -ni hibalia ana' -ra to uma mpo'incai Pue'. Tapi' toe-e, ana' -ni bate tetonu hi Pue' -ramo sabana pepangala' totu'a-ra to hadua.
					</seg>
					<seg id="b.1CO.7.15" type="verse">
						Tapi' ane tauna to uma mepangala' hi Pue' tetui doko' mogaa', pelele' moto-imi. Hi gau' tohe'e, tobine ba tomane to mepangala' hi Pue' uma tehoo' hi ada poncamoko. Tapi' Alata'ala mpokio' -ta jadi' ana' -na bona tuwu' hintuwu'.
					</seg>
					<seg id="b.1CO.7.16" type="verse">
						Apa' uma ta'incai: meka' iko tobine mpokeni tomane-nu mepangala' hi Pue', ba iko tomane mpokeni tobine-nu mepangala' hi Pue'.
					</seg>
					<seg id="b.1CO.7.17" type="verse">
						Hi butu dua tauna Pue' mpowai' tuwu' to mosisala: ria-ta to loa, ria to motobinei, ria to tuwu' batua, ria to tuwu' maradika. Jadi', ane Alata'ala mpokio' -ta jadi' to Kristen, tatuku' -imi hi rala katuwu' -ta, hewa katuwu' -ta ami'. Toe-mi hawa' to kutudui' -raka hawe'ea to Kristen hi butu ngata kahilouaa-ku.
					</seg>
					<seg id="b.1CO.7.18" type="verse">
						Rapa' -na hadua to Yahudi, mepangala' -imi hi Pue' Yesus, uma mingki' nabahaka Katoyahudi-na. Wae wo'o ane tauna to bela-i to Yahudi mepangala' hi Pue' Yesus, uma mingki' mpopetini' -i jadi' to Yahudi.
					</seg>
					<seg id="b.1CO.7.19" type="verse">
						Apa' hi poncilo Alata'ala, ratini' -ta ba uma-ta ratini', uma omea ria tuju-na. To motuju-le, mpotuku' hawa' Alata'ala.
					</seg>
					<seg id="b.1CO.7.20" type="verse">
						Butu dua tauna, nau' ba beiwa katuwu' -ra, ane Alata'ala mpokio' -ra mepangala' hi Pue' Yesus, agina mpotuku' -ra Pue' hi rala katuwu' -ra toe.
					</seg>
					<seg id="b.1CO.7.21" type="verse">
						Ane rapa' -na tuwu' batua-ta, pai' -ta nakio' Alata'ala jadi' to Kristen, neo' tapopeda' nono. Bate tuwu' batua moto-mi. Tapi' ane ria-hawo kalogaa-ta tebahaka ngkai kabatua-ta, mengkabahaka-tamo.
					</seg>
					<seg id="b.1CO.7.22" type="verse">
						Ba tuwu' batua-ta ba tebahaka-tamo, hibalia-wadi hi poncilo Alata'ala. Apa' hadua batua to nakio' Alata'ala mepangala' hi Pue' Yesus, tebahaka-imi ngkai jeko' sabana posidaia' -na hante Pue'. Wae wo'o hadua maradika to nakio' Alata'ala mepangala' hi Pue' Yesus, batua Kristus wo'o-imi-hawo.
					</seg>
					<seg id="b.1CO.7.23" type="verse">
						Alata'ala mpo'oli-mokoi, oti-mi nabayari. Neo' -pokoi mpotuku' konoa manusia'.
					</seg>
					<seg id="b.1CO.7.24" type="verse">
						Jadi', hewa to ku'uli' we'i ompi': nau' ba beiwa katuwu' -ta nto'u Alata'ala mpokio' -ta jadi' to Kristen, neo' -pi tabalii'. Hante petulungi ngkai Alata'ala, tatuku' -imi hi rala katuwu' -ta.
					</seg>
					<seg id="b.1CO.7.25" type="verse">
						Kakaliliua-na ompi', mpokahangai' -a tauna to loa-pidi. Uma ria hawa' to kutarima ngkai Pue' Yesus, aga nau' -pa wae, ku'uli' -kokoi pomporataa-ku moto-kuwo-- pai' lolita-ku toi masipato' nipangala', apa' na'ongko' -a Pue' jadi' suro-na sabana ahi' -na.
					</seg>
					<seg id="b.1CO.7.26" type="verse">
						Jadi', ohe'i pomporataa-ku: hi tempo tohe'i, kita' to Kristen bate mponyanyo wori' nyala kaparia, toe pai' ku'uli' agina neo' tabalii' katuwu' -ta eo-eo-na hi rala dunia' toi.
					</seg>
					<seg id="b.1CO.7.27" type="verse">
						Rapa' -na: tauna to motobinei, neo' mpali' ohea-na bona mogaa' hante tobine-na. Tauna to uma motobinei, neo' mingki' motobinei.
					</seg>
					<seg id="b.1CO.7.28" type="verse">
						Aga ane hadua kabilasa doko' motobinei, uma wo'o-hawo napojeko' -ki. Pai' ane hadua toronaa doko' motomanei, uma wo'o napojeko' -ki. Aga toe-wadi: tauna to ncamoko bate mporata kasusaa' hi rala dunia' toi. Pai' konoa-ku bona neo' -koi narumpa' kasusaa' toe.
					</seg>
					<seg id="b.1CO.7.29" type="verse">
						Ompi' -ompi', patuju-ku hewa tohe'i: kita' to Kristen, kana takiwoi ka'uma-napi wori' loga-ta hi dunia' toi. Toe pai' ku'uli', ngkai tempo tohe'i tauna to mpolia' ncamoko-mi kana mo'ingku hewa to uma ncamoko.
					</seg>
					<seg id="b.1CO.7.30" type="verse">
						Tauna to geo', neo' ntora mpenonoi kasusaa' -na. Tauna to goe', neo' ntora mpenonoi kagoea' -na. Tauna to me'oli-mi ba napa-napa, neo' ntora mpenonoi rewa-na.
					</seg>
					<seg id="b.1CO.7.31" type="verse">
						Tauna to sese' mpali' katuwua' -ra hi rala dunia', neo' ntora mpenonoi katuwu' -ra hi dunia' toi-wadi. Apa' dunia' to tapo'ohai' toi neo' kahudua-nami.
					</seg>
					<seg id="b.1CO.7.32" type="verse">
						Konoa-ku ompi' bona neo' -koi sese' mpenonoi katuwu' -ni. Tauna to uma motobinei, mpenonoi Pue' -i-wadi, doko' mpakagoe' nono Pue'.
					</seg>
					<seg id="b.1CO.7.33" type="verse">
						Aga tauna to motobinei, mpenonoi wo'o-i katuwu' -na hi rala dunia' toi, doko' mpakagoe' nono tobine-na,
					</seg>
					<seg id="b.1CO.7.34" type="verse">
						alaa-na mopenga nono-na. Wae wo'o posisalaa tobine to motomanei pai' to uma motomanei. Tobine to uma motomanei ba toronaa ntora mpenonoi Pue' -i-wadi, apa' konoa-na bona katuwu' -na pahalolia hi Pue' -wadi. Aga tobine to motomanei, mpenonoi wo'o-i dunia' tohe'i, doko' mpakagoe' nono tomane-na.
					</seg>
					<seg id="b.1CO.7.35" type="verse">
						Pai' ku'uli' -kokoi tohe'i ompi', kalompea' -ni moto. Uma-a dota mpohoo' -koi hante wori' nyala parenta. Patuju-ku bona po'ingku-ni natao pai' masipato' oa' -wadi, bona ma'ala-koi mpotuku' Pue' hante uma ria to mposaleroi-koi.
					</seg>
					<seg id="b.1CO.7.36" type="verse">
						Rapa' -na hadua kabilasa mokamae' hante hadua toronaa. Na'uli' kabilasa toei, uma natao ane uma oa' napotobine kamae' -na, apa' kamae' -na toe katuu-tu'aa-i mpai'. Jadi', ane doko' mpu'u-imi motobinei, agina lau-ramo ncamoko, uma-hawo napojeko' -ki.
					</seg>
					<seg id="b.1CO.7.37" type="verse">
						Aga ane rapa' -na kabilasa toei mpo'uli' hi rala nono-na: &quot;Agina neo' -a motobinei,&quot;-- uma ria to mpewuku-i, konoa-na moto-hawo-- pai' ane nakule' moto mpotaha konoa woto-na, lompe' ane uma lau-ra ncamoko.
					</seg>
					<seg id="b.1CO.7.38" type="verse">
						Jadi', to ncamoko lompe' moto, aga to uma ncamoko meliu kalompe' -na.
					</seg>
					<seg id="b.1CO.7.39" type="verse">
						Ntuku' atura poncamoko, tobine to motomanei-mi tehoo' -i hi rala poncamoko-na hante tomane-na bula-na tuwu' -pidi tomane-na. Ane mate-damo-hawo tomane-na, tebahaka-imi ngkai ada poncamoko. Ma'ala moto-imi motomanei, asala tomane-na to bo'u to Kristen wo'o-i-hawo.
					</seg>
					<seg id="b.1CO.7.40" type="verse">
						Aga meliu kamorasi' -na ane uma-ipi motomanei. Toe, pomporataa-ku moto-wadi-hawo. Aga nau' wae, ku'uli' karia-na wo'o-kuwo Inoha' Alata'ala hi aku'.
					</seg>
				</div>
				<div id="b.1CO.8" type="chapter">
					<seg id="b.1CO.8.1" type="verse">
						Kakaliliua-na, mpotompo'wiwi-a pongkoni' to rapopepue' hi pinotau. Makono moto-le to ni'uli': kita' to Kristen, monoto-mi nono-ta omea, ta'inca ka'uma-na ria pue' ntani' -na ngkai Alata'ala. Aga ku'uli' -kokoi: ngkai kamonoto nono-ta toe, ria to jadi' molangko nono-ra. Agina-pi-hawo ma'ahi' -ta hi doo pai' mporohoi nono doo.
					</seg>
					<seg id="b.1CO.8.2" type="verse">
						Tauna to mpo'uli': &quot;Monoto-mi-kuna nono-ku,&quot; tapi' uma ria ahi' -na, kakoo-kono-na, ko'ia monoto mpu'u nono-na hewa to kasipato' -na.
					</seg>
					<seg id="b.1CO.8.3" type="verse">
						Aga tauna to mpu'u-mpu'u mpoka'ahi' Alata'ala, Alata'ala mpo'inca ihi' nono-na.
					</seg>
					<seg id="b.1CO.8.4" type="verse">
						Jadi', ane to mpobelahi pongkoni' to rapopepue' hi pinotau, ni'uli' ma'ala moto takoni', apa' ta'inca moto ka'uma-na ria pue' ntani' -na ngkai Alata'ala, hawe'ea lence to rapue' hi dunia' tohe'i, boa' omea-wadi.
					</seg>
					<seg id="b.1CO.8.5" type="verse">
						Wori' nyala moto to rapue' manusia', to rahanga' pue' pai' karampua, ba to hi langi' ba to hi wongko dunia'.
					</seg>
					<seg id="b.1CO.8.6" type="verse">
						Aga hi kita' -tana, muntu' hadua Alata'ala, Hi'a-mi Tuama-ta to mpajadi' hawe'ea to ria, Hi'a-wadi toaa' katuwua' -ta. Pai' hadua wo'o-wadi Pue' -ta, Yesus Kristus, Hi'a-mi to napopale Alata'ala mpajadi' hawe'ea to ria, Hi'a to mpowai' -ta katuwua'.
					</seg>
					<seg id="b.1CO.8.7" type="verse">
						Aga nau' -pa hewa toe, uma hawe'ea to Kristen to monoto nono-ra hewa toe. Ria-ra to mepue' hi pinotau kako'ia-ra jadi' to Kristen, pai' duu' tempo toi ane mpohilo-ra pongkoni' to rapopepue' hi pinotau, ra'uli' hi rala nono-ra: &quot;Tetu-le pepue' hi pinotau-hana!&quot; Jadi', ane mpokoni' mpu'u-ra pongkoni' tohe'e, hi rala nono-ra ra'epe hewa mojeko' -ra, apa' morara' -pidi nono-ra.
					</seg>
					<seg id="b.1CO.8.8" type="verse">
						Kakoo-kono-na, pongkoni' uma mpokamohu' -ta hi Alata'ala ba mpogaa' -ta ngkai Alata'ala. Ane takoni', uma-ta morasi'. Ane uma takoni', uma wo'o-ta morugi.
					</seg>
					<seg id="b.1CO.8.9" type="verse">
						Aga pelompehi mpu'u ompi'. Nau' ma'ala moto-ta mpokoni' pongkoni' toe apa' monoto-mi nono-tae, aga neo' tabawai doo-ta to ko'ia moroho pepangala' -na mpokoni', alaa-na nakoni' pai' napojeko'.
					</seg>
					<seg id="b.1CO.8.10" type="verse">
						Patuju-ku hewa tohe'i: Rapa' -na ria-ta to mpo'uli' monoto-mi nono-ta, ta'uli' uma moapa ngkoni' pongkoni' to rapopepue' hi pinotau. Jadi', hilou mpu'u-ta ngkoni' hi rala tomi pepuea' hi pinotau. Pai' ria hadua doo-ta mpohilo-ta ngkoni' hi ree. Hiaa' bo doo-ta tohe'ei, morara' -pidi nono-na ba ma'ala takoni' ba uma-di. Jadi', apa' nahilo-ta tohe'e-e, daho' lau wo'o-imi-hawo mpokoni' pongkoni' tetu.
					</seg>
					<seg id="b.1CO.8.11" type="verse">
						Ka'omea-na, ngkai kanoto nono-ta tetu-e, tapanawu' lau-imi ompi' -ta to morara' -pidi nono-na toei, apa' tabawai-i mpobabehi to na'epe uma wali nababehi. Hiaa' tauna tetu, ompi' hampepangalaa' -ta to natolo' Kristus hante kamate-na.
					</seg>
					<seg id="b.1CO.8.12" type="verse">
						Jadi', kehi-ta tetu ompi' taposala', apa' tapakasusa' nono-na ompi' -ta to morara' -pidi nono-na. Pai' meliu ngkai toe, kehi-ta tetu taposala' hi poncilo Kristus.
					</seg>
					<seg id="b.1CO.8.13" type="verse">
						Toe pai' ku'uli' -kokoi: ane rapa' -na ngkai kehi-ku mpokoni' bau' ba napa-napa pai' alaa-na monawu' ompi' -ku, bate uma-apa ngkoni' bau' toe duu' kahae tuwu' -ku. Nee-neo' mpai' ngkai aku' -kuna pai' monawu' ompi' -ku toei.
					</seg>
				</div>
				<div id="b.1CO.9" type="chapter">
					<seg id="b.1CO.9.1" type="verse">
						Ha uma-a ma'ala mpobabehi napa-napa ntuku' konoa-ku moto? Ha ni'uli' -koina bela-a suro Pue' Yesus? Ha ni'uli' ko'ia ria kuhilo-i Yesus Pue' -ta? Kuhilo mpu'u-imile, pai' napajadi' mpu'u-a suro-nae. Ha koi' -e ompi', ha bela-koi wua' bago-ku to kupobago-ki Pue'?
					</seg>
					<seg id="b.1CO.9.2" type="verse">
						Nau' tau ntani' -na uma mpangaku' ka'aku' -na suro Pue' Yesus, aga koi' ompi', kana nipangaku' oa'. Apa' aku' -mi to mpokeni Kareba Lompe' rata hi ngata-ni. Pepangala' -ni hi Pue' Yesus mpakanoto ka'aku' -na mpu'u suro-na.
					</seg>
					<seg id="b.1CO.9.3" type="verse">
						Hi tauna to doko' mpewulihi' -a kasuro-na Yesus-a, toi-ka tompoi' -ku.
					</seg>
					<seg id="b.1CO.9.4" type="verse">
						Kai' to jadi' suro Pue' Yesus, ha uma-kai natao mporata pongkoni' -kai ba ponginu-kai ngkai pobago-kai mpokeni Lolita Pue'?
					</seg>
					<seg id="b.1CO.9.5" type="verse">
						Ha uma-kai ma'ala mpotobine hingka to Kristen-kai, pai' kikeni tobine-kai hi pomakoa' -kai, hewa to rababehi suro Pue' Yesus to ntani' -na pai' ompi' -na Pue' Yesus pai' Petrus moto?
					</seg>
					<seg id="b.1CO.9.6" type="verse">
						Ha ni'uli' -koina muntu' Barnabas pai' aku' -wadi to kana mobago mpali' pongkoni' -kai? Ha uma-kai natao mporata gaji' hewa suro Pue' Yesus to ntani' -na?
					</seg>
					<seg id="b.1CO.9.7" type="verse">
						Uma ria tantara to mpogaji' moto woto-na hilou hi panga'ea. Tauna to molia', masipato' mpokoni' wua' polia' -na. Tauna to mpo'ewu bima-na, masipato' mpo'inu susu inewu-na.
					</seg>
					<seg id="b.1CO.9.8" type="verse">
						Napa to ku'uli' toe, lolita rapa' ngkai katuwu' -ta eo-eo-na. Tapi' bate hibalia wo'o-wadi tudui' to tarata hi rala Atura Pue'.
					</seg>
					<seg id="b.1CO.9.9" type="verse">
						Hi rala Buku Atura Pue' to na'uki' Musa, te'uki' hewa toi: &quot;Japi to rapopobago mpotodu gandum, neo' ramumu' nguju-ra, pelele' moto-ra ngkuku' ngkalako'.&quot; Ha japi mpu'u to natoa' Pue' -e?
					</seg>
					<seg id="b.1CO.9.10" type="verse">
						Ba kita' -di to natoa' rapa' lolita-na toe-e. Lolita to te'uki' owi toe, bate mpobelahi kita'. Tauna to mpobago ba napa-napa, hewa rapa' -na tauna to molia' ba tauna to momanyu, masipato' lia-i ncarumaka mporata bagia ngkai wua' bago-na.
					</seg>
					<seg id="b.1CO.9.11" type="verse">
						Kai' -mi to mpohawu' pongkoni' kao' hi koi' ompi'. Jadi' ane rapa' -na niwai' -kai pongkoni' woto-kai, ha melabi rahi-mi gaji' -kai tetu-e?
					</seg>
					<seg id="b.1CO.9.12" type="verse">
						Ane tau ntani' -na ma'ala mposarumaka napa-napa ngkai koi', peliu-liu-nami kai'! Aga tungkai' uma kipake' huraa-kai tetu. Nau' ma'ala moto-kai mperapii' -koi ompi', uma kiperapii' -koi. Kipengkatarii moto wori' nyala kasusaa', apa' ki'uli': nee-neo' mpai' telawa' ohea-ni mpangala' Kareba Kristus to kikeni.
					</seg>
					<seg id="b.1CO.9.13" type="verse">
						Ha uma ni'incai ompi' ada agama Yahudi-e: Tauna to mobago hi rala Tomi Alata'ala mporata pongkoni' -ra ngkai Tomi Alata'ala. Imam to mpotunu pepue' ntodea hi lolo meja' pontunua pepue', mporata moto-ra tibo' ngkai pepue' toe.
					</seg>
					<seg id="b.1CO.9.14" type="verse">
						Wae wo'o tudui' to tatarima ngkai Pue' Yesus moto. Mohawa' -i bona tauna to mpokeni Kareba Lompe' mporata pongkoni' -ra ngkai tauna to rapongkenii kareba.
					</seg>
					<seg id="b.1CO.9.15" type="verse">
						Aga nau' ria moto huraa-ku mperapii' -koi ba napa-napa, uma-a ria mpopake' huraa-ku toe. Pai' neo' ni'uli' wae, kampo'uki' -ku sura tohe'i bona kana niwai' -a ba napa-napa. Uma mpai' hema to mpewuku-a mperapi' gaji' hi koi'! Bohe nono-ku apa' uma bara kuperapii' -koi, pai' kuhurui mate ngkai moronto kabohea nono-ku toi-e.
					</seg>
					<seg id="b.1CO.9.16" type="verse">
						Uma-a ma'ala mpomobohe nono-ku hi pobago-ku mpokeni Kareba Lompe', apa' Alata'ala mpohubui-a mpobago bago toe. Silaka-ada ane uma-a mpokeni Kareba Lompe' -e!
					</seg>
					<seg id="b.1CO.9.17" type="verse">
						Ane rapa' -na mpokeni-a Kareba Lompe' ngkai kadota-ku moto, toto-na moto-a ncarumaka hiwili-na. Tapi' bela kadota-ku moto pai' -a mpokeni Kareba Lompe'. Dota ba uma dota, bate kana kukeni, apa' toe-mi bago to napopokoloi-ka Alata'ala.
					</seg>
					<seg id="b.1CO.9.18" type="verse">
						Jadi', mpokeni-a Kareba Lompe' pai' uma kuperapi' gaji' hi tauna to kupongkenii kareba. Nau' ria mpu'u huraa-ku mperapi' gaji' hi tauna to kupongkenii kareba, uma kupake' huraa-ku toe. Toe-mile to kuponcawa gaji' -kue: goe' -a mpoparata Kareba Lompe', uma mingki' ra'oli.
					</seg>
					<seg id="b.1CO.9.19" type="verse">
						Bela-a-kuwo batua-ra ba hema-hema, ma'ala moto-a mpotuku' konoa-ku. Aga nau' wae, tungkai' mengkatuwu' mpobatua-a hi hawe'ea tauna. Kubabehi toe bona kawoo-woria' tauna kukeni mepangala' hi Kristus.
					</seg>
					<seg id="b.1CO.9.20" type="verse">
						Ane mpokeni-a Kareba Lompe' hi to Yahudi, mo'ingku hewa to Yahudi-a, bona wori' to Yahudi kukeni hi Kristus. Ane hante tauna to mpotuku' ada Atura Musa-a, aku' wo'o mpotuku' ada Atura Musa. Kakoo-kono-na uma-a nahoo' ada tohe'e, aga kutuku' moto ada toe bula-ku hi laintongo' -ra to mpotuku', bona wori' -ra kukeni hi Kristus.
					</seg>
					<seg id="b.1CO.9.21" type="verse">
						Ane mpokeni-a Kareba Lompe' hi tauna to uma mpo'incai Atura Musa, mo'ingku hewa tauna to uma mpotuku' Atura Musa-a, bona wori' -ra kukeni hi Kristus. Aga neo' ra'uli' wae, uma kutuku' hawa' Alata'ala. Bate mengkoru hi hawa' Kristus oa' -a-kuwo.
					</seg>
					<seg id="b.1CO.9.22" type="verse">
						Ane kupodohe-ra to ko'ia moroho pepangala' -ra, mo'ingku-a hewa hira', bona kutulungi-ra mpotuku' Kristus. Hi hawe'ea tauna tungkai' kubalii' po'ingku-ku, bona ane rii-ria ohea-na kana ma'ala-ra kukeni hi Kristus, nau' ba kampa' hantongo' -ra-wadi.
					</seg>
					<seg id="b.1CO.9.23" type="verse">
						Hawe'ea toe kubabehi bona kawoo-woria' tauna to mepangala' hi Kareba Lompe', bona mporata wo'o-a-kuwo kalompea' hante hira'.
					</seg>
					<seg id="b.1CO.9.24" type="verse">
						Ompi' -ompi', ha uma ni'incai ane tauna to motanta' mokeno, mokeno omea moto-ra, aga hadua-wadi to mporata parasee. Koi' wo'o ompi' kana mo'ingku-koi hewa tauna to mpohuduwukui mokeno: huduwukui-koi mpotuku' konoa Alata'ala duu' -na mporata-koi parasee-ni.
					</seg>
					<seg id="b.1CO.9.25" type="verse">
						Tauna to motanta' toera, wori' nyala palia-ra, pai' -ra mpengkatarii butu nyala-na, apa' doko' mpu'u-ra mporata parasee. Parasee toe, wunga to molaju-wadi mpai'. Hiaa' kita', tapengkatarii butu nyala-na apa' mehina-ta mporata parasee to tida duu' kahae-hae-na.
					</seg>
					<seg id="b.1CO.9.26" type="verse">
						Tauna to motanta' mokeno, uma-ra mokeno hinyai', monoa' to ratoa'. Tauna to momejangkuru', uma uli' kadungkua-na pejangkuru' -ra. Wae wo'o aku', aku' ma'ala rarapai' -ki tauna to mokeno ba to mejangkuru', apa' uma-a mo'ingku hinyai'. Napa-napa to kubabehi, kubabehi bona mpotoa' parasee pedagia-ku toe mpai' ria.
					</seg>
					<seg id="b.1CO.9.27" type="verse">
						Mpolati-a woto-ku, mpokuasai-a konoa-ku moto. Nee-neo' mpai' ka'oti-ku mpopalele Kareba Lompe' hi tau ntani' -na, aku' lau-mi to uma mporatai parasee.
					</seg>
				</div>
				<div id="b.1CO.10" type="chapter">
					<seg id="b.1CO.10.1" type="verse">
						Ompi' -ompi', kiwoi-koi napa to majadi' hi ntu'a-ta owi to nakeni nabi Musa malai ngkai tana' Mesir. Hawe'ea-ra nakamoui limu' tanda karia-na Alata'ala dohe-ra. Hawe'ea-ra ntara hi tahi' to sole.
					</seg>
					<seg id="b.1CO.10.2" type="verse">
						Ma'ala-mi ta'uli': hewa kita' raniu' jadi' topetuku' Pue' Yesus, wae wo'o hira' omea nakamoui limu' pai' ntara hi tahi' to sole jadi' topetuku' -na Musa.
					</seg>
					<seg id="b.1CO.10.4" type="verse">
						Hawe'ea-ra mpokoni' pongkoni' to hibalia, pai' nginu-ra ponginu to hibalia. Pongkoni' pai' ponginu-ra toe, pongkoni' pai' ponginu ngkai Alata'ala moto. Nginu-ra ue to mehupa' ngkai bulu' watu, pai' bulu' watu toe ma'ala rarapai' -ki Kristus to mpodoo-ra pai' mpowai' -ra katuwua'.
					</seg>
					<seg id="b.1CO.10.5" type="verse">
						Aga nau' hawe'ea-ra mporata rasi' ngkai Alata'ala toe, wori' -ramo to uma napokonoi Alata'ala gau' -ra. Toe pai' mate mparadolea-ra hi papada to wao'.
					</seg>
					<seg id="b.1CO.10.6" type="verse">
						Hawe'ea to jadi' hi to Yahudi toe owi, jadi' bona kita' mporata tudui'. Patuju-na bona neo' -ta mpokahina to dada'a hewa hira' owi.
					</seg>
					<seg id="b.1CO.10.7" type="verse">
						Neo' mepue' hi pinotau, hewa ria-ra hantongo' to mpobabehi. Hewa to te'uki' hi rala Buku Tomoroli': &quot;Mohura-ramo ngkoni' pai' nginu, pai' oti toe ntepu'u-ramo motaro' mpopue' pinotau.&quot;
					</seg>
					<seg id="b.1CO.10.8" type="verse">
						Neo' -ta mogau' sala' hante tobine doo ba hante toronaa, hewa ria-ra hantongo' to mpobabehi. Ngkai pogau' sala' -ra tohe'e, mate-ra rompulu' tolu ncobu rala-na ha'eo.
					</seg>
					<seg id="b.1CO.10.9" type="verse">
						Neo' -ta mpemai-mai roe Pue', hewa ria-ra hantongo' to mpobabehi, alaa-ra mate natilo' ule.
					</seg>
					<seg id="b.1CO.10.10" type="verse">
						Pai' neo' ngkunuti, hewa ria-ra hantongo' to mpobabehi, pai' alaa-ra mate napatehi mala'eka topepatehi.
					</seg>
					<seg id="b.1CO.10.11" type="verse">
						Hawe'ea toe jadi' hi hira' owi bona tapotonco kita'. Pai' hawe'ea kajadia' toe, te'uki' bona mpopo'ingai' -ta. Apa' kita' toi, tuwu' mohu' tempo kahudua dunia' -tamo.
					</seg>
					<seg id="b.1CO.10.12" type="verse">
						Jadi', tauna to mpo'uli' moroho moto pepangala' -ra, pelompehi mpu'u-e', nee-neo' mpai' monawu' -ra hi rala jeko' hewa hira' owi!
					</seg>
					<seg id="b.1CO.10.13" type="verse">
						Butu nyala pesori to mporumpa' -ta, pesori to biasa jadi' hi manusia'. Tapi' Alata'ala ngkiwoi oa' janci-na hi kita': uma-ta napelele' rasori meliu ngkai pakulea' -ta. Nto'u-ta narumpa' pesori, nawai' oa' -ta ohea mpetiboi' pesori toe, bona moroho-ta mpengkatarii.
					</seg>
					<seg id="b.1CO.10.14" type="verse">
						Toe-mi ompi' -ompi' to kupe'ahi', neo' mpu'u-koi mpotuku' ada mpepue' hi pinotau!
					</seg>
					<seg id="b.1CO.10.15" type="verse">
						Mololita-a toi hewa mpololitai tauna to monoto nono-ra. Niwile koi' -damo lolita-ku tohe'i ba makono ba uma-di.
					</seg>
					<seg id="b.1CO.10.16" type="verse">
						Ane mpo'inu-ta anggur mpokiwoi raa' Kristus to rabowo hi kaju parika', mpo'uli' -ta tarima kasi hi Pue' Alata'ala, pai' ta'inu hangkaa-ngkania. Ha uma toe-mi tanda kakita' -na ntodea-na Kristus to natolo' hante kamate-nae? Pai' ane mpobagi-ta roti takoni' hangkaa-ngkania mpokiwoi kamate-na Kristus hi kaju parika', ha uma toe-mi tanda kakita' -na bagia-bagia hi rala woto Kristus-e?
					</seg>
					<seg id="b.1CO.10.17" type="verse">
						Apa' roti to hameha' lau-wadi rabagi-bagi, pai' kita' omea hore-hore mpokoni' hampobagia ngkai roti toe. Batua-na ada toe: kita' to wori' hewa hawoto lau-ta-wadi hi posidaia' -ta hante Kristus.
					</seg>
					<seg id="b.1CO.10.18" type="verse">
						Wae wo'o ada-ra to Israel. Ane ria to mpotonu pepue' -ra hi Alata'ala hi lolo meja' pontunua pepue', pai' -ra mpokio' doo-ra mpodohei-ra mpokoni' hampobagia ngkai pepue' toe, hintuwu' -ramo hi ada pepue' -ra hi Pue' Ala.
					</seg>
					<seg id="b.1CO.10.19" type="verse">
						Aga uma ku'uli' wae, karia-na mpu'u pue' ntani' -na ngkai Pue' Ala. Uma! Pai' pongkoni' to rapopepue' hi pinotau, uma wo'o moapa takoni'.
					</seg>
					<seg id="b.1CO.10.20" type="verse">
						Patuju-ku: ba napa to rapopepue' hi pinotau, uma-di rapopepue' hi Alata'ala, rapopepue' hi seta-di-rana. Pai' uma kupokonoi ane nidohei-ra to mepue' hi seta.
					</seg>
					<seg id="b.1CO.10.21" type="verse">
						Ane nginu-ta anggur hi pepue' -ta hi Pue' Yesus, uma-ta ma'ala nginu wo'o anggur dohe-ra to mepue' hi seta. Uma-ta ma'ala ngkoni' roti mpokiwoi kamate-na Pue', pai' ngkoni' wo'o dohe-ra to mepue' hi seta. Jadi' uma mpu'u natao ane mesua' -ta hi rala tomi pepuea' hi pinotau pai' ngkoni' dohe-ra to mepue' hi pinotau.
					</seg>
					<seg id="b.1CO.10.22" type="verse">
						Ha ni'uli' -koina uma moapa ane tadohei-ra to mepue' hi pinotau mpemai-mai roe-na Pue'? Ha ni'uli' -koina meliu karoho-ta ngkai Pue'?
					</seg>
					<seg id="b.1CO.10.23" type="verse">
						Ria-koi to mpo'uli': &quot;Apa' Alata'ala mpobahaka-ta ngkai huku' jeko' -tae, ma'ala moto-ta mpobabehi napa konoa-ta.&quot; Makono moto tetu, aga aku' mpo'uli': ane tababehi mpu'u napa konoa-ta, uma mpai' mokalaua omea hi kita'. Ma'ala moto-ta mpobabehi napa konoa-ta, aga uma hawe'ea-na mporohoi nono-ta ba nono doo.
					</seg>
					<seg id="b.1CO.10.24" type="verse">
						Neo' tababehi to mpotulungi woto-ta moto-wadi. Tababehi wo'o to mpotulungi doo.
					</seg>
					<seg id="b.1CO.10.25" type="verse">
						Napa-napa to rapobalu' hi pasar, ma'ala moto ta'oli pai' takoni'. Uma mingki' tapekune' ncala' ba to rapopepue' hi pinotau ba uma-di. Ma'ala takoni' hante uma morara' nono-ta,
					</seg>
					<seg id="b.1CO.10.26" type="verse">
						apa' &quot;Dunia' tohe'i pai' hawe'ea ihi' -na, Pue' Ala-hana pue' -na.&quot;
					</seg>
					<seg id="b.1CO.10.27" type="verse">
						Ane ria-koi to rakio' doo-ni to bela-ra to Kristen hilou ngkoni' hi tomi-ra, pai' dota-koi hilou, koni' -mi-hana napa to ratonu-kokoi. Neo' leba' nipekune' ba bau' to rapopepue' hi pinotau tohe'e ba bela-di.
					</seg>
					<seg id="b.1CO.10.28" type="verse">
						Aga ane ria to mpo'uli' -taka: &quot;Bau' tohe'i-le, to rapopepue' hi pinotau,&quot; agina neo' takoni' apa' mpenonoi doo-ta to mpo'uli' -taka toe, meka' ba napopeda' nono mpai' ane takoni'.
					</seg>
					<seg id="b.1CO.10.29" type="verse">
						To ku'uli' tohe'i, agina neo' takoni' apa' mpenonoi nono doo-ta. Ane nono-ta moto, uma moapa ane takoni'. Hiaa' tantu ria mpai' to mpo'uli': &quot;Ha napa pai' konoa-ku ma'ala nalawa' tau ntani' -na?
					</seg>
					<seg id="b.1CO.10.30" type="verse">
						Ane kukoni' bau' toe, pai' mpo'uli' tarima kasi moto-a hi Alata'ala, ha napa-hana pai' tau ntani' -na mporuge' -a!&quot;
					</seg>
					<seg id="b.1CO.10.31" type="verse">
						Aga aku' mpo'uli': ane ngkoni' ba nginu-ta, ba napa-napa to tababehi, babehi-mi-hana bona Alata'ala rapomobohe.
					</seg>
					<seg id="b.1CO.10.32" type="verse">
						Neo' mpobabehi napa-napa to mpopanawu' doo, ba to Yahudi-ra ba bela-ra to Yahudi ba hingka doo-ta to Kristen to napobagia Alata'ala.
					</seg>
					<seg id="b.1CO.10.33" type="verse">
						Hewa aku' wo'o-kuwo, hi butu nyala-na kubabehi oa' napa to lompe' hi poncilo hawe'ea tauna. Uma kubabehi to mokalaua hi woto-ku moto-wadi. Kubabehi napa to mokalaua hi doo bona tehore-ra ngkai huku' jeko' -ra.
					</seg>
				</div>
				<div id="b.1CO.11" type="chapter">
					<seg id="b.1CO.11.1" type="verse">
						Tuku' po'ingku-ku, hewa aku' wo'o mpotuku' po'ingku Kristus.
					</seg>
					<seg id="b.1CO.11.2" type="verse">
						Kakaliliua-na ompi', ku'une' -koi apa' hi butu nyala-na nikiwoi oa' -a, pai' nituku' oa' tudui' to kuparata-mikokoi.
					</seg>
					<seg id="b.1CO.11.3" type="verse">
						Aga ria hanyala to kana kupopokiwoii-kokoi. Kristus ma'ala rarapai' -ki woo' hi hawe'ea tomane. Tomane-hawo hewa woo' hi tobine, pai' Alata'ala hewa woo' hi Kristus.
					</seg>
					<seg id="b.1CO.11.4" type="verse">
						Ane tomane mokaramuai pai' -i mosampaya ba mpohowa' lolita Alata'ala hi pogamparaa, tomane toei mpokedi' Kristus, to jadi' woo' -na.
					</seg>
					<seg id="b.1CO.11.5" type="verse">
						Aga ane hadua tobine mosampaya ba mpohowa' lolita Alata'ala hi pogamparaa, pai' uma-i mokaramuai, uma-hana lompe'. Apa' ntuku' ada, tobine toei mpokedi' tomane-na, to jadi' woo' -na. Tobine to uma mokaramuai toei, hibalia kame'eai' -na hante tobine to rakoku lau-mi wuluwoo' -na.
					</seg>
					<seg id="b.1CO.11.6" type="verse">
						Jadi', ane ria tobine to uma dota mokaramuai hi pogamparaa, agina ragunci lau-mi wuluwoo' -na. Aga ane me'ea' -i ragunci ba rakoku, kana mokaramuai-i.
					</seg>
					<seg id="b.1CO.11.7" type="verse">
						Tomane to mosampaya ba mpohowa' lolita Alata'ala, neo' mokaramuai, apa' tomane rapajadi' hi rala lence Alata'ala bona hanga' Alata'ala rapomobohe. Tobine-hawo kana mokaramuai apa' tobine mpomobohe hanga' tomane-na.
					</seg>
					<seg id="b.1CO.11.8" type="verse">
						Apa' tomane uma rapajadi' ngkai tobine, tobine-hanale to rapajadi' ngkai tomane-e.
					</seg>
					<seg id="b.1CO.11.9" type="verse">
						Pai' wo'o, bela tomane to rapajadi' bona mpotulungi tobine, tobine rapajadi' bona mpotulungi tomane.
					</seg>
					<seg id="b.1CO.11.10" type="verse">
						Toe-mi pai' tobine kana mokaramuai, hewa tanda pengkoru-na, apa' ria wo'o-hawo mala'eka to mpopanto' -ta.
					</seg>
					<seg id="b.1CO.11.11" type="verse">
						Aga nau' -pa wae, hi kita' to mepangala' hi Pue', tobine pai' tomane hibaa-balia hi rala hawe'ea-na. Tobine uma tuwu' mokalaua hi woto-na moto, wae wo'o tomane uma tuwu' mokalaua hi woto-na moto.
					</seg>
					<seg id="b.1CO.11.12" type="verse">
						Apa' hewa tobine to lomo' -na rapajadi' ngkai tomane, tomane wo'o-hawo putu ngkai tobine. Hawe'ea-na ngkai Alata'ala.
					</seg>
					<seg id="b.1CO.11.13" type="verse">
						Pekiri moto-koi: ha natao tobine mosampaya hi Alata'ala hi rala pogamparaa ane uma-i mokaramuai?
					</seg>
					<seg id="b.1CO.11.14" type="verse">
						Rapa' -na ane tomane moloe wuluwoo' -na, biasa ta'uli' uma ntoto ria taoa-na.
					</seg>
					<seg id="b.1CO.11.15" type="verse">
						Aga ane tobine moloe wuluwoo' -na, ta'uli' lompe'. Wuluwoo' -na to moloe toe kancolaa-na-hana, apa' wuluwoo' to moloe rawai' -raka tobine raponcawa mua-ra.
					</seg>
					<seg id="b.1CO.11.16" type="verse">
						Tapi' ane ria to doko' mpobaro to ku'uli' tohe'i, toi-wadi lolita-ku: ada to kituku' kai', tobine kana mokaramuai hi pogamparaa, pai' ada toe wo'o-mi to ratuku' topetuku' Alata'ala hi ngata-ngata ntani' -na. Ntani' -na ngkai toe, uma ria.
					</seg>
					<seg id="b.1CO.11.17" type="verse">
						Kakaliliua-na, ria wo'o-pi hanyala to doko' ku'uli' -kokoi. Uma-koi ku'une' sabana kehi-ni tohe'i, apa' porumpu-ni uma mpokeni kalompea' -na, kadada'aa-na lau-wadi.
					</seg>
					<seg id="b.1CO.11.18" type="verse">
						Lomo' -lomo' -na, ku'epe kareba to mpo'uli': ane morumpu-koi mogampara, ria posisalaa-ni hadua pai' hadua. Hiaa' neo' kupemakono mpu'u-e'!
					</seg>
					<seg id="b.1CO.11.19" type="verse">
						Lompe' lau-di ane ria posisalaa-nie, bona incana ba hema mpu'u-koi to moroho petuku' -ni hi Pue'.
					</seg>
					<seg id="b.1CO.11.20" type="verse">
						Jadi', ane moromu-koi hangkaa-ngkania, po'ingku-ni uma natao hi tauna to morumpu ngkoni' roti pai' nginu anggur mpokiwoi kamate-na Pue' Yesus.
					</seg>
					<seg id="b.1CO.11.21" type="verse">
						Apa' hi poromu-ni, ria-koi hantongo' to kaliliu mpokoni' pongkoni' -ni moto pai' nginu anggur-ni moto, alaa-na nipolangu moto-mi-koina. Hiaa' doo-ni to uma nakariai, mo'oro' moto-ra.
					</seg>
					<seg id="b.1CO.11.22" type="verse">
						Ha uma-koi tomia-e? Agina ngkoni' pai' nginu moto-mokoi rala tomi-ni ntuku' konoa-ni. Napa pai' hewa toe kehi-ni hi pogamparaa-e? Ba nipokedi' -ra-rana hingka doo-ni to napobagia Alata'ala? Doko' ni'eai' -ra to uma nakariai-e? Napa to kana ku'uli' -kokoi tohe'i-e? Ha taoa-na ku'une' -koi? Uma-hanae'! Hi gau' -ni tohe'e uma-koi ku'une'.
					</seg>
					<seg id="b.1CO.11.23" type="verse">
						Apa' kutudui' moto-koi wengi napa batua-na ngkoni' pai' nginu hangkaa-ngkania mpokiwoi kamate-na Pue'. Pai' napa to kutudui' -kokoi toe, kutarima ngkai Pue' moto. Hi bengi karapobalu' -na Pue' Yesus, na'ala' -mi roti
					</seg>
					<seg id="b.1CO.11.24" type="verse">
						pai' ka'oti-na mpo'uli' tarima kasi hi Alata'ala, napihe-pihe pai' na'uli' -raka ana'guru-na: &quot;Toi-mi woto-ku to kutonu mpotolo' -koi. Babehi-mokoi ada toi bona mpokiwoi-a.&quot;
					</seg>
					<seg id="b.1CO.11.25" type="verse">
						Wae wo'o ka'oti-ra ngkoni', na'ala' sangkiri' to ihia' anggur, pai' na'uli': &quot;Ihi' sangkiri' toi mpobatuai pojanci Alata'ala to bo'u, to mpoposidai' Alata'ala pai' manusia', to rapadupa' hante raa' -ku. Butu ngkani-ni nginu, babehi-koi tohe'i bona mpokiwoi-a.&quot;
					</seg>
					<seg id="b.1CO.11.26" type="verse">
						Jadi', butu ngkani takoni' roti pai' ta'inu anggur hangkaa-ngkania hewa toe, to tababehi toe mpotutura kamate-na Pue', duu' -na rata nculii' -i mpai'.
					</seg>
					<seg id="b.1CO.11.27" type="verse">
						Toe pai' ku'uli' -kokoi: tauna to ngkoni' roti ba mpo'inu anggur Pue' toe hante kehi to uma natao, bate masala' -ra, apa' hewa uma rasaile' woto pai' raa' -na Pue' to nabatuai ada toe.
					</seg>
					<seg id="b.1CO.11.28" type="verse">
						Jadi', butu dua tauna kana mpoparesa' ncala' kehi-na, pai' lako' ma'ala-idi ngkoni' roti pai' nginu anggur toe.
					</seg>
					<seg id="b.1CO.11.29" type="verse">
						Apa' tauna to ngkoni' roti pai' nginu anggur toe hante kehi to uma natao, bate nahuku' -ra Alata'ala, apa' uma rasaile' woto-na Pue' to nabatuai ada toe.
					</seg>
					<seg id="b.1CO.11.30" type="verse">
						Apa' ngkai toe-die pai' alaa-na wori' -koi to peda' ba lente wuku-nie, pai' ria mpu'u-mi doo-ni to mate.
					</seg>
					<seg id="b.1CO.11.31" type="verse">
						Jadi', ane taparesa' mperi'ulu moto-hawo kehi-ta, uma-hawo nahuku' -ta Pue'.
					</seg>
					<seg id="b.1CO.11.32" type="verse">
						Aga ane nahuku' -ta Pue' hewa toe, batua-na naparesai' -ta hewa hadua tuama mpoparesai' ana' -na, bona neo' -ta mpai' rahuku' hangkaa-ngkania hante tauna to uma mpo'incai Pue'.
					</seg>
					<seg id="b.1CO.11.33" type="verse">
						Ngkai toe-mi ompi' -ompi' -ku, ane morumpu-koi ngkoni' roti pai' nginu anggur mpokiwoi kamate-na Pue', agina momepopea-koi pai' lako' ngkoni' hangkaa-ngkania.
					</seg>
					<seg id="b.1CO.11.34" type="verse">
						Ane ria to mo'oro', ngkoni' ncala' hi tomi-na. Nee-neo' mpai' morumpu-koi bona mogampara, hiaa' mporata huku' lau-dakoi ngkai Pue'. Pai' ane gau' -gau' to ntani' -na, ku'atoro' ane rata-a-damo mpai'.
					</seg>
				</div>
				<div id="b.1CO.12" type="chapter">
					<seg id="b.1CO.12.1" type="verse">
						Kakaliliua-na ompi', mpotompo'wiwi-a pakulea' to tarata ngkai Inoha' Tomoroli'. Patuju-ku bona ni'inca mpu'u napa to makono.
					</seg>
					<seg id="b.1CO.12.2" type="verse">
						Ni'inca moto ompi', owi kako'ia-na ni'incai Alata'ala, ntora ratete' -koi hante uma ria pekiri-ni mpotuku' pinotau-pinotau to uma howa' mololita.
					</seg>
					<seg id="b.1CO.12.3" type="verse">
						Toe pai' kupopo'incai-koi: tauna to mololita ngkai petete' Inoha' Tomoroli', uma hema to mpo'uli' &quot;Tetotowi-imi Yesus!&quot; Wae wo'o uma hema to mpo'uli': &quot;Yesus, Hi'a-mi Pue'!&quot; ane uma-i natete' Inoha' Tomoroli'.
					</seg>
					<seg id="b.1CO.12.4" type="verse">
						Alata'ala mpowai' -ta wori' nyala pakulea' mpobago bago-na, hore mporata-ta pakulea' to mosisala. Aga hawe'ea pakulea' toe, pewai' ngkai Inoha' Tomoroli' to hadua lau-wadi.
					</seg>
					<seg id="b.1CO.12.5" type="verse">
						Wori' nyala pobago to tapobago-ki Pue', aga Pue' to tapobago-ki toe, hadua lau-i-wadi.
					</seg>
					<seg id="b.1CO.12.6" type="verse">
						Wori' nyala ohea-na Alata'ala mpopohiloi baraka' -na hi rala katuwu' -ta, aga Alata'ala to hadua toe wo'o-i-wadi to mpobago butu nyala-na hi rala katuwu' butu-butu dua-ta.
					</seg>
					<seg id="b.1CO.12.7" type="verse">
						Butu dua-ta, hore-hore rawai' pakulea' to ngkai Inoha' Tomoroli', bona ma'ala-ta mpobabehi to mokalaua hi doo.
					</seg>
					<seg id="b.1CO.12.8" type="verse">
						Hi tau hadua Inoha' Tomoroli' mpowai' kapantea mololita. Hi to hadua-na Inoha' Tomoroli' to hibalia toe wo'o-wadi mpowai' pe'inca mpakanoto Lolita Alata'ala.
					</seg>
					<seg id="b.1CO.12.9" type="verse">
						Hi tau hadua Inoha' Tomoroli' toe mpowai' pepangala' to moroho. Pai' hi to hadua-na, bate Inoha' Tomoroli' to hibalia toe wo'o-i-wadi mpowai' kuasa mepaka'uri'.
					</seg>
					<seg id="b.1CO.12.10" type="verse">
						Hi to hadua rawai' baraka' mpobabehi tanda mekoncehi, hi to hadua-na rawai' pakulea' mpohowa' lolita Alata'ala. Hi to hadua-na wo'o rawai' pe'inca mpoposisala napa to ngkai Inoha' Tomoroli' pai' napa to bela ngkai Inoha' Tomoroli'. Hi tau ntani' -na rawai' pakulea' mololita hante basa to ngkai Inoha' Tomoroli'. Pai' hi to hadua wo'o rawai' pe'inca mpotoli batua-na basa toe bona ma'ala rapaha doo.
					</seg>
					<seg id="b.1CO.12.11" type="verse">
						Hawe'ea toe, Inoha' Tomoroli' to hadua toe oa' wo'o-i-wadi pue' bago. Nabagi-bagi pewai' -na hi butu-butu dua-ta ntuku' kabotu' -na Hi'a moto.
					</seg>
					<seg id="b.1CO.12.12" type="verse">
						Kita' to mepangala' hi Kristus ma'ala rarapai' -ki woto manusia'. Woto hameha' -wadi, aga wori' bagia-na. Nau' wori' bagia-na, hawe'ea bagia toe jadi' hawoto lau-wadi.
					</seg>
					<seg id="b.1CO.12.13" type="verse">
						Wae wo'o kita'. Kita' omea hewa hameha' woto-tamo, apa' Alata'ala mponiu' -ta omea hante Inoha' Tomoroli' to hibalia. Ba to Yahudi-ta ba bela-ta to Yahudi, to tuwu' batua ba to tuwu' maradika, kita' omea mporata Inoha' Tomoroli' to hibalia.
					</seg>
					<seg id="b.1CO.12.15" type="verse">
						Ane tapekiri woto-ta, ria witi' -ta, ria pale-ta, pai' wori' nyala bagia ntani' -na. Uma habagia lau-wadi. Rapa' -na witi' mpo'uli': &quot;Aku', bela-a pale, jadi' bela-a bagia ngkai woto.&quot; Aga nau' wae, bate bagia woto oa' -i witi' toe.
					</seg>
					<seg id="b.1CO.12.16" type="verse">
						Ane tilinga mpo'uli': &quot;Aku', bela-a mata, jadi' bela-a bagia ngkai woto,&quot; tilinga toe bate bagia ngkai woto.
					</seg>
					<seg id="b.1CO.12.17" type="verse">
						Ane rapa' -na hawe'ea bagia woto-ta jadi' mata omea-mi, beiwa-ta pe'epe. Ba hawe'ea jadi' tilinga omea-wadi, beiwa-ta pe'enga'.
					</seg>
					<seg id="b.1CO.12.18" type="verse">
						Toe pai' Alata'ala mohawa' bona woto-ta rababehi ngkai wori' nyala bagia, butu nyala bagia natu'u hi woto-ta ntuku' konoa-na, hore-hore hi pontu'ua to taoa-na.
					</seg>
					<seg id="b.1CO.12.19" type="verse">
						Ane rapa' -na napahanyala lau-wadi hawe'ea bagia woto-ta, uma-ipi jadi' woto.
					</seg>
					<seg id="b.1CO.12.20" type="verse">
						Jadi', bate-na wori' -hawo bagia woto, aga woto hameha' lau-wadi.
					</seg>
					<seg id="b.1CO.12.21" type="verse">
						Mata uma ma'ala mpo'uli' -ki pale: &quot;Uma-kuna kuparaluu-ko!&quot; Ba woo' mpo'uli' -ki witi': &quot;Uma-kuna kuparaluu-ko!&quot;
					</seg>
					<seg id="b.1CO.12.22" type="verse">
						Kakono-na bagia woto-ta to hiloa-na lente lau-di to taparaluu lia-e.
					</seg>
					<seg id="b.1CO.12.23" type="verse">
						Bagia woto-ta to ta'uli' uma ncola rahi, bagia toe-di to tapenasa hante pohea to ncola. Bagia woto-ta to uma taoa-na rahilo doo, toe lau-di to tawuni.
					</seg>
					<seg id="b.1CO.12.24" type="verse">
						Aga bagia woto-ta to lompe' ami' hiloa-na, uma tatu'ui napa-napa rahi. Alata'ala mpo'atoro' bagia woto-ta bona bagia to kura' rabila', toe lau-di to tapewili' lia.
					</seg>
					<seg id="b.1CO.12.25" type="verse">
						Wae wo'o kita' to mepangala' hi Pue' Yesus: kita' omea hewa bagia-bagia ngkai woto to hameha' lau-wadi, pai' kana momepewili' -ta hadua pai' hadua, bona neo' ria posisalaa-ta.
					</seg>
					<seg id="b.1CO.12.26" type="verse">
						Ane hadua peda', kita' omea ntodohaka dohe-na. Ane hadua ra'une', kita' omea goe' dohe-na.
					</seg>
					<seg id="b.1CO.12.27" type="verse">
						Hewa Alata'ala mpopajadi' woto-ta ngkai wori' nyala bagia, wae wo'o koi' to wori' napajadi' hawoto lau-damo hi posidaia' -ni hante Kristus. Ma'ala-mi ta'uli', butu dua-ni bagia ngkai woto Kristus omea-koi.
					</seg>
					<seg id="b.1CO.12.28" type="verse">
						Pai' hi rala kahintuwuaa' -ta to Kristen, Alata'ala mohawa' bona hore-hore ria bago-ta: lomo' -na ria to jadi' suro-na, karonyala-na ria nabi to mpohowa' lolita-na, katolu-na ria to metudui'. Oti toe, ria to nawai' kuasa mpobabehi tanda mekoncehi. Oti toe, ria to nawai' kuasa mepaka'uri', ria to mporata pakulea' mpotulungi doo, ria to jadi' pangkeni, ria to mporata pakulea' mololita hante basa-basa to ngkai Inoha' Tomoroli'.
					</seg>
					<seg id="b.1CO.12.29" type="verse">
						Uma-hawo hawe'ea jadi' suro, ba nabi omea ba topetudui' omea. Uma wo'o ba mokuasa omea-mi mpobabehi tanda to mekoncehi
					</seg>
					<seg id="b.1CO.12.30" type="verse">
						ba mpaka'uri' tauna. Uma hawe'ea to mporata pakulea' mololita hante basa to ngkai Inoha' Tomoroli' ba to mpotoli basa toe bona rapaha doo.
					</seg>
					<seg id="b.1CO.12.31" type="verse">
						Jadi', huduwukui-koi mporata pakulea' ngkai Inoha' Tomoroli' toe we'i lau to meliu kalompe' -na. Tapi' to meliu mpu'u kalompe' -na, toi-mi ulu to ku'uli' -kokoi.
					</seg>
				</div>
				<div id="b.1CO.13" type="chapter">
					<seg id="b.1CO.13.1" type="verse">
						Ane rapa' -na mporata-ta pakulea' ngkai Inoha' Tomoroli' bona mololita hante wori' nyala basa manusia' ba basa-ra mala'eka wo'o, tapi' ane uma ria ahi' -ta hi doo, uma ria kalaua-na. Bate-na hewa goo' to pario-wadi ba hewa tinti' to padudu-wadi pololita-ta, uma ria kalaua-na.
					</seg>
					<seg id="b.1CO.13.2" type="verse">
						Ane rapa' -na mporata-ta pakulea' mpohowa' lolita Alata'ala pai' -ta mporata hawe'ea pe'inca ngkai Alata'ala duu' -na ta'inca hawe'ea to uma ra'incai doo; pai' ane moroho pepangala' -ta duu' -na ma'ala-ta mpopentoli bulu'; tapi' ane uma ria ahi' -ta hi doo, uma ntoto ria tuju-na tuwu' -ta.
					</seg>
					<seg id="b.1CO.13.3" type="verse">
						Ane hawe'ea rewa-ta tawai' -raka tokabu, pai' ane ta'agi mate ratunu sabana petuku' -ta hi Pue' Yesus, tapi' ane uma ria ahi' -ta hi doo, uma ria kalaua-na tuwu' -ta.
					</seg>
					<seg id="b.1CO.13.4" type="verse">
						To ra'uli' mpoka'ahi' doo-le, mosabara pai' lompe' nono, uma mohingi', uma mpope'une', uma molangko nono.
					</seg>
					<seg id="b.1CO.13.5" type="verse">
						Uma mokasara hi doo, uma-ta ntora mpopali' konoa-ta moto, uma jolia morani' nono, uma mowuku nono.
					</seg>
					<seg id="b.1CO.13.6" type="verse">
						Ane ma'ahi' -ta hi doo, batua-na, uma-ta goe' ane masala' -i, goe' -ta ane monoa' -i.
					</seg>
					<seg id="b.1CO.13.7" type="verse">
						Ane ma'ahi' -ta hi doo, batua-na, tapengkatarii butu nyala kehi-na to uma tapokonoi, taparasaya oa' kehi to lompe' ngkai doo, tasarumaka kalompe' -na mpai' kehi-na, pai' mosabara oa' -ta nau' ba napa-napa anu merata.
					</seg>
					<seg id="b.1CO.13.8" type="verse">
						Ahi' uma ria kahudua-na. Tapi' ane ria pakulea' -ta mpohowa' lolita Alata'ala, bate rata mpai' tempo-na pakulea' -ta toe uma-pi ria. Ane ria pakulea' -ta mololita hante basa to ngkai Inoha' Tomoroli', rata mpai' tempo-na pakulea' -ta toe mento'o-mi. Ane mporata-ta pe'inca to ngkai Alata'ala, rata mpai' tempo-na pe'inca-ta toe uma-pi raparaluu.
					</seg>
					<seg id="b.1CO.13.9" type="verse">
						Apa' tempo toi, pe'inca to tarata ngkai Alata'ala, ria kotoa-na. Pai' pakulea' -ta mpohowa' lolita Alata'ala uma wo'o hono'.
					</seg>
					<seg id="b.1CO.13.10" type="verse">
						Aga ane rata-damo mpai' tempo-na Alata'ala mpakahono' hawe'ea-na, uma-pi taparaluu pakulea' to uma hono' toe we'i lau.
					</seg>
					<seg id="b.1CO.13.11" type="verse">
						Rapa' -na bula-ku kedi' -pidi, mololita-a hewa ana' to kedi', nono-ku hewa ana' kedi', pekiri-ku hewa ana' kedi'. Tapi' tempo toi, kama-ama, kehi ka'anaa' -ku kubahaka-mi. Wae wo'o, pakulea' to tarata ngkai Inoha' Tomoroli' uma tida duu' kahae-hae-na.
					</seg>
					<seg id="b.1CO.13.12" type="verse">
						Apa' tempo toi, kita' hewa tauna to mponaa lence hi pampewao' to mogawu, apa' ko'ia ta'incai hawe'ea-na hante kanoto-noto-na. Mpeno-damo pai' lako' tapaha hawe'ea-na, apa' tahilo-i Alata'ala wingke-ngkawingke. Tempo toi, ko'ia hono' pe'inca-ku. Mpeno-damo pai' lako' ku'inca mpu'u, hewa Alata'ala wo'o mpo'inca-a.
					</seg>
					<seg id="b.1CO.13.13" type="verse">
						Jadi', tempo toi, to tolu nyala toi kana tababehi: mepangala' hi Alata'ala, ncarumaka janci-na Alata'ala, pai' mpoka'ahi' doo. Aga ngkai to tolu nyala toe, to meliu mpu'u: mpoka'ahi' doo.
					</seg>
				</div>
				<div id="b.1CO.14" type="chapter">
					<seg id="b.1CO.14.1" type="verse">
						Jadi' ompi' -ompi', to kana tapopori'ulu mpu'u, mpoka'ahi' -ta doo. Pai' oti toe, kana tahuduwukui wo'o mporata pakulea' to ngkai Inoha' Tomoroli'. Pai' pakulea' to meliu mpu'u kamokalaua-na, pakulea' mpohowa' lolita Alata'ala.
					</seg>
					<seg id="b.1CO.14.2" type="verse">
						Apa' tauna to mololita hante basa to ngkai Inoha' Tomoroli', uma-i mpololitai hingka manusia' -na. Mpololitai Alata'ala-i-wadi. Apa' doo-na uma mpo'incai ba napa to na'uli', mololita-i ngkai petete' Inoha' Tomoroli', mpotompo'wiwi anu to uma ra'incai manusia'.
					</seg>
					<seg id="b.1CO.14.3" type="verse">
						Aga tauna to mpohowa' lolita Alata'ala-di, mpololitai manusia' -i. Lolita-na mporohoi nono doo, mpo'apui nono doo, mpotanta'u doo.
					</seg>
					<seg id="b.1CO.14.4" type="verse">
						Tauna to mololita hante basa to ngkai Inoha' Tomoroli' mporohoi nono-na moto-wadi. Tauna to mpohowa' lolita Alata'ala mporohoi nono doo to morumpu hangkaa-ngkania.
					</seg>
					<seg id="b.1CO.14.5" type="verse">
						Konoa-ku ompi', bona hawe'ea-ni ma'ala mololita hante basa to ngkai Inoha' Tomoroli'. Aga meliu kalompe' -na ane mpohowa' -koi lolita Alata'ala. Apa' tauna to mpohowa' lolita Alata'ala hi doo, meliu kamokalaua-na ngkai tauna to mololita hante basa to ngkai Inoha' Tomoroli'. Sampale ane ria to mpotoli basa-na toe bona rapaha doo, pai' lako' terohoi nono doo to mogampara dohe-na.
					</seg>
					<seg id="b.1CO.14.6" type="verse">
						Jadi' ompi' -ompi', ane rapa' -na rata-a hi pogamparaa-ni, pai' -a mololita hante basa to ngkai Inoha' Tomoroli', napa-mi kalaua-na hi koi'? Tapi' ane mpakanoto-a patuju Alata'ala ba kareba ngkai Alata'ala to ko'ia ni'incai, ba mpohowa' -a lolita Alata'ala ba metudui' -a, lako' ria-di kalaua-na hi koi'.
					</seg>
					<seg id="b.1CO.14.7" type="verse">
						Rapa' -na rewa to rapomoni, hewa lalowe ba kasapi: ane uma lompe' potuwui' -na lalowe, ba ane uma makono pokado' -na kasapi, tauna to mpo'epe uma mpo'incai lagu napa to rapomoni.
					</seg>
					<seg id="b.1CO.14.8" type="verse">
						Wae wo'o, ane sangkakala ratuwui' mpokio' tantara mosadia hilou hi panga'ea, tapi' ane uli' karatuwui' -na, hema-hana to sadia manga'e?
					</seg>
					<seg id="b.1CO.14.9" type="verse">
						Wae wo'o hante koi' -e ompi': ane mololita-koi hante basa to uma ra'incai doo, beiwa kara'inca-na ba napa-i to ni'uli'? Koi' hewa tauna to mpololitai ngolu' -wadi.
					</seg>
					<seg id="b.1CO.14.10" type="verse">
						Rala dunia' toi, hewa apa-damo kawori' nyala basa, pai' butu nyala basa, ria batua-na.
					</seg>
					<seg id="b.1CO.14.11" type="verse">
						Aga ane ria tauna to mpololitai-ta pai' uma ta'incai batua basa-na, tantu ta'uli' molibu' hinyai' -i-wadi. Wae wo'o ane kita' mpololitai-i, na'uli' molibu' hinyai' -ta.
					</seg>
					<seg id="b.1CO.14.12" type="verse">
						Wae wo'o-hawo hante koi' -e ompi': ane mololita-koi hante basa to ngkai Inoha' Tomoroli', doo-ni uma mpo'incai kalaua-na. Jadi', apa' doko' rahi-koi mporata baraka' ngkai Inoha' Tomoroli' -e, wae-pi, agina merapi' -koi hi Pue' bona nawai' -koi pakulea' mporohoi nono doo to mogampara dohe-ni.
					</seg>
					<seg id="b.1CO.14.13" type="verse">
						Toe pai' ku'uli' -kokoi: hema to mololita hante basa to ngkai Inoha' Tomoroli', agina merapi' -i hi Pue' mporata pakulea' mpotoli basa toe bona hawe'ea doo-na mpopaha batua lolita-na.
					</seg>
					<seg id="b.1CO.14.14" type="verse">
						Apa' ane mosampaya-ta hante basa to ngkai Inoha' Tomoroli', mosampaya moto-ta hi rala nono-ta, aga pekiri-ta uma molengo.
					</seg>
					<seg id="b.1CO.14.15" type="verse">
						Jadi', napa to lompe' tababehi? Agina mosampaya-ta hi rala nono-ta hante basa to ngkai Inoha' Tomoroli', pai' mosampaya wo'o-ta hante basa to rapaha doo. Morona' -ta mpo'une' Alata'ala hi rala nono-ta hante basa to ngkai Inoha' Tomoroli', pai' morona' wo'o-ta mpo'une' Alata'ala hante basa to rapaha doo.
					</seg>
					<seg id="b.1CO.14.16" type="verse">
						Ane rapa' -na mololita-ta hi rala basa to ngkai Inoha' Tomoroli' mpo'uli' tarima kasi hi Alata'ala, pai' uma monoto batua lolita-ta hi tauna to mpo'epe, uma-ra-hawo mpai' mpo'uli' &quot;Amin! Bate makono!&quot; apa' uma-hawo ra'incai napa to ta'uli'.
					</seg>
					<seg id="b.1CO.14.17" type="verse">
						Nau' lompe' -mi posampaya-ta mpo'uli' tarima kasi hi Alata'ala, aga uma-hawo ria tuju-na hi doo, apa' uma terohoi nono-ra mpo'epe posampaya-ta tetu.
					</seg>
					<seg id="b.1CO.14.18" type="verse">
						Ku'uli' tarima kasi hi Alata'ala apa' mololita-a hante basa to ngkai Inoha' Tomoroli' meliu ngkai koi' omea.
					</seg>
					<seg id="b.1CO.14.19" type="verse">
						Aga hi rala pogamparaa, agina lau-pi mololita-a hante basa to ra'inca doo bona rapaha lolita-ku. Agina-pi mololita hamela romela-wadi mpotudui' doo, ngkai mololita moloe hi rala basa to ngkai Inoha' Tomoroli' to uma rapaha doo.
					</seg>
					<seg id="b.1CO.14.20" type="verse">
						Ompi' -ompi'! Neo' -pi mopekiri oa' hewa ana' to kedi', kana monoto nono-ni hewa tauna to kama-mi. Aga hewa ana' to kedi' ko'ia mpo'incai mpobabehi gau' to dada'a, wae wo'o kusarumaka neo' -koi mpobabehi gau' to dada'a.
					</seg>
					<seg id="b.1CO.14.21" type="verse">
						Hi rala Atura Pue' te'uki' hewa toi: Na'uli' Pue' Ala: Hante wiwi tauna to bela-ra to Yahudi kupololitai-ra to Yahudi. Kuhubui-ra mpai' tumai tauna ngkai ngata to molaa to mpololitai-ra hi rala basa to uma ra'incai. Aga nau' wae, bate uma oa' -ra mpai' dota mpopangala' lolita-ku.&quot;
					</seg>
					<seg id="b.1CO.14.22" type="verse">
						Jadi', ane ria-ta to mololita hante basa to ngkai Inoha' Tomoroli', lolita-ta toe jadi' tanda kamobaraka' -na Pue' hi tauna to uma-ra mepangala' hi Pue', bela hi tauna to mepangala' -mi hi Pue'. Aga ane mpohowa' -ta lolita Alata'ala, lolita-ta toe jadi' tanda kamobaraka' -na Pue' hi tauna to mepangala' -mi, bela hi tauna to uma mepangala'.
					</seg>
					<seg id="b.1CO.14.23" type="verse">
						Rapa' -na morumpu-koi hangkaa-ngkania mogampara, pai' mololita omea-koi hante basa to ngkai Inoha' Tomoroli'. Ane mesua' tauna to bela-ra to Kristen ba to ko'ia mpo'incai Lolita Alata'ala, napa-mi mpai' to ra'uli' -e? Tantu ra'uli' wuli-koi.
					</seg>
					<seg id="b.1CO.14.24" type="verse">
						Aga ane hawe'ea-ni mpohowa' lolita Alata'ala pai' mesua' hadua tauna to bela-i to Kristen ba to ko'ia-i mpo'incai Lolita Alata'ala, kampo'epe-na napa omea to ni'uli', monoto-mi hi rala nono-na kamojeko' -na. Hewa ria hi rala nono-na to mpo'uli': &quot;To hi aku' -mi tetu-e mai!&quot;
					</seg>
					<seg id="b.1CO.14.25" type="verse">
						Alaa-na hawe'ea to tewunii' hi nono-na telohu-mi. Ka'omea-na mpai', kamowingkotu' -nami mepue' hi Alata'ala, pai' na'uli': &quot;Bate makono-di! Alata'ala ria mpu'u hi laintongo' -ni!&quot;
					</seg>
					<seg id="b.1CO.14.26" type="verse">
						Jadi' ompi' -ompi', napa batua-na hawe'ea toe? Ane mogampara-koi, butu dua tauna ria bagia-na: ria to morona', ria to metudui', ria to mpoparata Lolita Alata'ala, ria to mololita hante basa to ngkai Inoha' Tomoroli', ria to mpotoli batua-na to ra'uli' toe bona rapaha omea. Aga hawe'ea toe kana nibabehi bona mporohoi nono doo.
					</seg>
					<seg id="b.1CO.14.27" type="verse">
						Ane ria to mololita hante basa to ngkai Inoha' Tomoroli', agina rodua-wadi, neo' melabi ngkai tolu. Pai' neo' -ra mololita hinto'ua, kana momesampei. Pai' kana ria to mpotoli napa to ra'uli' topololita toera.
					</seg>
					<seg id="b.1CO.14.28" type="verse">
						Ane uma ria to mpotoli, tauna to doko' mololita hante basa to ngkai Inoha' Tomoroli' kana mengkarodo rala pogamparaa, agina rala nono-ra-wadi mpololitai Alata'ala.
					</seg>
					<seg id="b.1CO.14.29" type="verse">
						Ane nabi to mpohowa' lolita Alata'ala, agina rodua ba tolu-ra to mololita, pai' to ntani' -na mpetonoi to ra'uli' toe, ba ngkai Alata'ala mpu'u-di ba bela-di.
					</seg>
					<seg id="b.1CO.14.30" type="verse">
						Ane rapa' -na lolita ngkai Alata'ala rata ncorobaa hi hadua to mohura, agina tauna to bula-na mololita mento'o-i ulu, bona doo-na rapalogai mololita.
					</seg>
					<seg id="b.1CO.14.31" type="verse">
						Ane hewa toe-koi, ma'ala mpohowa' lolita Alata'ala omea-koi momesampei, bona hawe'ea-ni mporata tudui' pai' hawe'ea-ni te'apui nono-ni.
					</seg>
					<seg id="b.1CO.14.32" type="verse">
						Nabi to mpohowa' lolita Alata'ala mpokuasai woto-na moto-i: nakule' mololita pai' mento'o mololita ntuku' konoa-na.
					</seg>
					<seg id="b.1CO.14.33" type="verse">
						Apa' konoa Alata'ala, bona tiapa' pogampara-ta, uma napokonoi to moguriwo'. Toe-mi atura to ratuku' hi hawe'ea pogamparaa to Kristen hi butu-butu ngata.
					</seg>
					<seg id="b.1CO.14.34" type="verse">
						Jadi', tobine-ni kana mengkalino hi pogamparaa. Uma-ra rapiliu mololita hewa tetu, kana mengkoru-ra hewa to te'uki' hi rala Atura Pue'.
					</seg>
					<seg id="b.1CO.14.35" type="verse">
						Ane doko' -ra mpo'inca ba napa-napa, agina rapekune' hi tomane-ra hi tomi, apa' uma-hawo natao ane tobine ntora mololita hewa tetu rala pogamparaa.
					</seg>
					<seg id="b.1CO.14.36" type="verse">
						Napa-di pai' ria-koi to uma dota mpotuku' atura-atura toe we'i? Ha ni'uli' -koina, koi' to lomo' -na mpoparata Lolita Alata'ala-e? Ba muntu' hi koi' -wadi Lolita Alata'ala raparata-e?
					</seg>
					<seg id="b.1CO.14.37" type="verse">
						Tantu ria-ra hi retu to mpo'uli' nabi mpu'u-ra, ra'uli' ria Inoha' Tomoroli' hi hira'. Jadi', ane ria mpu'u Inoha' Tomoroli' hi hira', kana rapangaku' napa to ku'uki' hi rehe'i bate parenta ngkai Pue'.
					</seg>
					<seg id="b.1CO.14.38" type="verse">
						Aga ane uma rapangalai' lolita-ku toi, neo' -ra rapangala'!
					</seg>
					<seg id="b.1CO.14.39" type="verse">
						Ngkai toe-mi ompi', huduwukui-koi mporata pakulea' mpohowa' lolita Alata'ala, aga neo' wo'o-ra ratagi to mololita hante basa to ngkai Inoha' Tomoroli'.
					</seg>
					<seg id="b.1CO.14.40" type="verse">
						Hawe'ea kana rababehi ntuku' ohea to natao pai' ntuku' aku-na.
					</seg>
				</div>
				<div id="b.1CO.15" type="chapter">
					<seg id="b.1CO.15.1" type="verse">
						Kakaliliua-na ompi' -ompi', doko' kupopokiwoii-koi ihi' Kareba Lompe' to kuparata-kokoi. Nitarima-mi Kareba Lompe' toe pai' moroho pepangala' -ni duu' tempo toi.
					</seg>
					<seg id="b.1CO.15.2" type="verse">
						Tehore-mokoi ngkai huku' jeko' -ni, asala moroho pongkakamu-ni Kareba Lompe' to kuparata-kokoi toe, nee-neo' mpai' uma ria tuju-na pepangala' -ni.
					</seg>
					<seg id="b.1CO.15.3" type="verse">
						Kareba Lompe' to kuparata-kokoi toe ompi', to kutarima wo'o-kuwo. To poko-na mpu'u: Kristus mate mpotolo' jeko' -ta, hewa to te'uki' hi rala Buku Tomoroli'.
					</seg>
					<seg id="b.1CO.15.4" type="verse">
						Ratana-i, pai' hi eo katolu-na rapotuwu' nculii' -imi, hewa to te'uki' hi rala Buku Tomoroli'.
					</seg>
					<seg id="b.1CO.15.5" type="verse">
						Oti toe, napopehuwu-mi woto-na hi Petrus, oti toe hi ana'guru-na to ntani' -na wo'o.
					</seg>
					<seg id="b.1CO.15.6" type="verse">
						Oti toe, mehupa' wo'o-imi hi lima atu labi tauna hangkani lau. Kaworia' -ra tuwu' -pidi duu' tempo toi, aga ba hangkuja dua-ra mate-ramo.
					</seg>
					<seg id="b.1CO.15.7" type="verse">
						Oti ngkai ree, mehupa' wo'o-imi hi Yakobus, pai' hi hawe'ea suro-na.
					</seg>
					<seg id="b.1CO.15.8" type="verse">
						Ka'omea-na lia, mehupa' wo'o-imi hi aku'. Aku' -e-kuwo, uma-a hewa suro-na to ntani' -na. Aku' -le jadi' suro Pue' Yesus ncorobaa hi tempo to uma rasangka, hewa ana'lei to putu hi eo to ko'ia wula-na.
					</seg>
					<seg id="b.1CO.15.9" type="verse">
						Apa' aku' suro Pue' Yesus to tepatu'ai lia tuwu' -ku ngkai hawe'ea suro-na. Kakoo-kono-na, uma-a natao rahanga' suro-na, apa' ri'ulu kubalinai' -ra topetuku' Alata'ala.
					</seg>
					<seg id="b.1CO.15.10" type="verse">
						Aga ngkai ahi' pai' petulungi-na Alata'ala, pai' alaa-na jadi' hewa tohe'i-ama-kuwo. Pai' ria mpu'u kalaua-na ahi' pai' petulungi-na hi aku'. Apa' aku' -mi to meliu pobago-ku ngkai hawe'ea suro Pue' Yesus to ntani' -na. Aga uma hante karohoa-ku moto. Ahi' pai' petulungi-na Pue' -hanale to mporohoi-ae.
					</seg>
					<seg id="b.1CO.15.11" type="verse">
						Jadi', ba ngkai hema ni'epe Kareba Lompe' toe, ba ngkai aku' ba ngkai suro to ntani' -na, uma mpenara'. Poko-nale, toe-mi-hawo to kipalele, pai' toe-mi to nipangala'.
					</seg>
					<seg id="b.1CO.15.12" type="verse">
						Jadi', ane ntoa' kipalele-mi karapotuwu' -na nculii' Kristus ngkai kamatea-na, ha napa pai' ria-koi to ncapuaka katuwu' -ra nculii' tauna to mate hi Eo Kiama-e?
					</seg>
					<seg id="b.1CO.15.13" type="verse">
						Ane makono uma-rada tuwu' nculii' to mate-e, tantu wae wo'o-hawo Kristus uma-i rapotuwu' nculii'.
					</seg>
					<seg id="b.1CO.15.14" type="verse">
						Pai' ane uma-i makono Kristus tuwu' nculii', uma ria kalaua-nakai mpopalele Kareba Lompe', uma wo'o ria tuju-na pepangala' -ni, apa' mepangala' -koi hi kareba to uma makono.
					</seg>
					<seg id="b.1CO.15.15" type="verse">
						Melabi ngkai toe, monoa' -mi kamosabi' boa' -kai, apa' hi rala hanga' Alata'ala ki'uli' kanapotuwu' -na nculii' Kristus. Hiaa' ane makono mpu'u tauna to mate uma mpai' rapotuwu' nculii', batua-na, Alata'ala uma mpotuwu' nculii' -i Kristus.
					</seg>
					<seg id="b.1CO.15.16" type="verse">
						Apa' ane uma-ra-hawo rapotuwu' nculii' tauna to mate-e, tantu wae wo'o-wadi-hawo Kristus uma-i-hawo rapotuwu' nculii'.
					</seg>
					<seg id="b.1CO.15.17" type="verse">
						Pai' ane uma mpu'u-i-hawo rapotuwu' nculii', uma ria kalaua-na pepangala' -ni, uma-koi tebahaka ngkai huku' jeko' -ni.
					</seg>
					<seg id="b.1CO.15.18" type="verse">
						Pai' wae wo'o, to Kristen to mpolia' mate-ramo, bate mate rala jeko' -ra-ramo pai' -ra mpotoa' naraka.
					</seg>
					<seg id="b.1CO.15.19" type="verse">
						Ane rapa' -na Kristus mpotulungi-ta bula-ta tuwu' hi dunia' toi, pai' hudu ree-wadi petulungi-na hi kita', batua-na ngkai hawe'ea tauna hi dunia' kita' toi-mi-tana to mpe'ahii' lia.
					</seg>
					<seg id="b.1CO.15.20" type="verse">
						Tapi' to makono: rapotuwu' nculii' mpu'u-imile Kristus-e. Pai' katuwu' -na nculii' toe hewa janci karapotuwu' -ra nculii' wo'o mpai' hawe'ea topetuku' -na to mate.
					</seg>
					<seg id="b.1CO.15.21" type="verse">
						Apa' ngkai jeko' tau hadua pai' alaa-na manusia' kana mate, wae wo'o ngkai pobabehi tau hadua pai' alaa-na manusia' to mate rapotuwu' nculii'.
					</seg>
					<seg id="b.1CO.15.22" type="verse">
						Hawe'ea tauna to mosidai' hante Adam kana mate. Wae wo'o hawe'ea to mosidai' hante Kristus bate mporata katuwua' to bo'u.
					</seg>
					<seg id="b.1CO.15.23" type="verse">
						Aga hore-hore pomeduncu-na: To lomo' -na tuwu' nculii', Kristus. Pai' hi karata-na nculii' hi rala dunia', lako' rapotuwu' nculii' wo'o-rada tauna to napobagia.
					</seg>
					<seg id="b.1CO.15.24" type="verse">
						Oti toe-di mpai', lako' rata kahudua dunia'. Kristus mpodagi hawe'ea topoparenta pai' hawe'ea to mokuasa pai' to mobaraka', pai' -i moparenta jadi' Magau'. Oti toe, pai' natonu huraa kamagaua' -na hi Alata'ala to Tuama.
					</seg>
					<seg id="b.1CO.15.25" type="verse">
						Apa' Kristus kana moparenta jadi' Magau' duu' -na Alata'ala mpopengkoru hawe'ea bali' -na hi Hi'a.
					</seg>
					<seg id="b.1CO.15.26" type="verse">
						Jadi', ane napotuwu' nculii' hawe'ea topetuku' -na pai' uma-pi ria kamatea, ma'ala ta'uli' nadagi-mi bali' -na to ka'omea-na, toe-mi kamatea.
					</seg>
					<seg id="b.1CO.15.27" type="verse">
						Hewa to te'uki' hi rala Buku Tomoroli': &quot;Alata'ala mpopengkoru hawe'ea-na hi Hi'a.&quot; Jadi' monoto-mi ta'inca: bate hawe'ea-na mpai' rapopengkoru hi Kristus. Sampale to uma rapopengkoru hi Hi'a, muntu' Alata'ala-wadi, apa' Hi'a-mi to mpopengkoru hawe'ea-na hi Kristus.
					</seg>
					<seg id="b.1CO.15.28" type="verse">
						Jadi', ane hawe'ea-na-damo rapopengkoru hi Kristus, Hi'a wo'o-hawo mpai' mengkoru hi Tuama-na, apa' hewa to ku'uli' we'i, Alata'ala-mi to mpopengkoru hawe'ea-na hi Hi'a. Ngkai ree-damo mpai', pai' Alata'ala mpoparentai hawe'ea-na pai' meliu kabohe hanga' -na ngkai hawe'ea-na.
					</seg>
					<seg id="b.1CO.15.29" type="verse">
						Beiwa-mi ompi', ane makono mpu'u tauna to mate uma-pi mpai' tuwu' nculii', napa pai' ria-ra tauna to raniu' mposulewata doo-ra to mate? Ane uma mpu'u-hawo mpai' tuwu' nculii' tomate-e, napa pai' rababehi ada-ra toe?
					</seg>
					<seg id="b.1CO.15.30" type="verse">
						Pai' kai' wo'o, neo' uma ria kaputua-nakai rapongasai' bali' -kai sabana mpokeni-kai Kareba Lompe'. Hiaa' ane uma mpu'u-hawo rapotuwu' nculii' tomate-e, napa-mi kalaua-na hawe'ea to kitodohaka toe?
					</seg>
					<seg id="b.1CO.15.31" type="verse">
						Aku' -le, butu eo-na olo' mpobira' -a tuwu' sabana pobago-ku mpokeni Kareba Lompe'. Mpu'u ompi'! Napa to ku'uli' -kokoi makono lia, pai' bohe mpu'u nono-ku sabana koi' ompi', apa' mepangala' -mokoi hi Pue' -ta Kristus Yesus.
					</seg>
					<seg id="b.1CO.15.32" type="verse">
						Hi rehe'i-a hi ngata Efesus, ria-ama hangkani radulu tauna to buko' mpobinata. Hiaa' ane rapa' -na kutodohaka hawe'ea toe bula-ku tuwu' hi wongko dunia' toi, pai' tauna to mate uma-pi tuwu' nculii', napa-mi-kuwo kalaua-na? Ane tomate uma mpai' rapotuwu' nculii', agina lau-pi ngkoni' pai' nginu-tamo mpali' kagoea', apa' mepulo romengi mpai', mate-tamo, pai' hudu ree-wadi katuwu' -ta. Wae-mi lolita tauna hantongo'.
					</seg>
					<seg id="b.1CO.15.33" type="verse">
						Neo' -koi ma'ala rabagiu! Ane nituku' -ra to mposapuaka katuwu' -ra nculii' tomate, po'ingku-ni to lompe' mobali' jadi' dada'a wo'o mpai'.
					</seg>
					<seg id="b.1CO.15.34" type="verse">
						Toe pai' ku'uli' -kokoi: Pakanoto-mi nono-ni hewa to kasipato' -na, bahakai-mi mpobabehi jeko'. Apa' ria-pidi-koi to ko'ia monoto nono-ni mpo'inca Alata'ala. Lolita-ku tohe'i-e, ku'uli' bona me'ea' -koi.
					</seg>
					<seg id="b.1CO.15.35" type="verse">
						Tantu ria-ra to mpekune': &quot;Ha beiwa-hawo tomate bisa rapotuwu' nculii' -e? Woto to beiwa mpai' to rawai' -rakae?&quot;
					</seg>
					<seg id="b.1CO.15.36" type="verse">
						Wojo mpu'u tauna to mpekune' hewa tetu! Ane mpotuja' -ta ba napa-napa, tinuja' -ta ko'ia tuwu' ane uma-i ratana pai' ra'urihi hewa tomate ncala'.
					</seg>
					<seg id="b.1CO.15.37" type="verse">
						Pai' napa to tatuja', unto' mara-i-wadi, ba pae-i ba tinuja' to ntani' -na. Uma-hawo tapuna' hi rala tana' hamuli to ntali kaho-na pai' rau-na. Unto' mara-wadi-hawo to tatuja' -e.
					</seg>
					<seg id="b.1CO.15.38" type="verse">
						Ka'oti-na ratuja', Alata'ala mpotuwu' -i ntuku' konoa-na, duu' -na mehupa' tumai hangkaho pae ba napa-i, butu nyala unto' tuwu' hore-hore ntuku' lence-ra moto-ra-rawo.
					</seg>
					<seg id="b.1CO.15.39" type="verse">
						Ane tapekiri wo'o hawe'ea binata to tuwu' hi wongko dunia', uma ntumuu hibalia lence-ra. Manusia', kahanyala-na lence-ra. Danci, kahanyala-na lence-ra. Uru, kahanyala-na lence-ra. Butu nyala binata, hore-hore ntani' -na lence-ra.
					</seg>
					<seg id="b.1CO.15.40" type="verse">
						Wae wo'o to hi langi', hewa eo, wula pai' betue', uma hibalia hante to hi dunia'. To hi langi' -hawo, kahanyala-na kancola-ra, pai' to hi dunia' kahanyala-na kancola-ra.
					</seg>
					<seg id="b.1CO.15.41" type="verse">
						Pehini eo kahanyala-na. Pehini wula, pehini betue' hore kahanyala-na wo'o. Bangku' betue' -betue' -hawoe', hore-hore hanyala moto wo'o-rawo pehini-ra.
					</seg>
					<seg id="b.1CO.15.43" type="verse">
						Wae-mi mpai' tomate-e ane tuwu' nculii' -ra. Bula-ta tuwu' hi dunia' toi, lente pai' mpe'ahii' woto-ta. Ane mate-ta mpai', woto-ta ratana pai' jadi' pope. Aga ane rapotuwu' nculii' -tapa mpai', rabalii' -mi woto-ta toi jadi' woto to moroho pai' ncola, to uma-pi mate ba jadi' pope.
					</seg>
					<seg id="b.1CO.15.44" type="verse">
						To ratana, woto-ta to natao tuwu' hi dunia' toi. Aga ane rapotuwu' nculii' -ta-damo mpai', rabalii' woto-ta jadi' woto to natao mo'oha' hi suruga sabana baraka' Inoha' Tomoroli'. Woto-ta tempo toi, woto to natao mo'oha' hi dunia'. Woto-ta hi eo mpeno, woto to natao mo'oha' hi suruga.
					</seg>
					<seg id="b.1CO.15.45" type="verse">
						Hewa to te'uki' hi rala Buku Tomoroli': Alata'ala mpajadi' manusia' to lomo' -na, to rahanga' Adam, pai' nawai' -i katuwua'. Aga Kristus ma'ala rahanga' Adam to ka'omea-na. Hi'a to mpowai' -ta katuwua' to lompe' duu' kahae-hae-na.
					</seg>
					<seg id="b.1CO.15.46" type="verse">
						Alata'ala uma kaliliu mpobalii' woto-ta bona natao-ta mo'oha' hi suruga. To lomo' -na nawai' -taka, woto-ta to natao mo'oha' hi dunia' toi. Mpeno-damo pai' lako' nawai' -ta woto to natao mo'oha' hi suruga.
					</seg>
					<seg id="b.1CO.15.47" type="verse">
						Manusia' to lomo' -na rapajadi' ngkai tana', pai' -i mo'oha' hi wongko dunia' toi. Aga Kristus ma'ala rahanga' Adam karodua-na. Hi'a, ngkai suruga-i-hana.
					</seg>
					<seg id="b.1CO.15.48" type="verse">
						Hawe'ea tauna hi dunia', tuwu' hewa Adam, apa' muli-na omea-ta. Aga hawe'ea to mosidai' hante Kristus mporata katuwua' to ngkai suruga, hewa katuwu' -na Kristus.
					</seg>
					<seg id="b.1CO.15.49" type="verse">
						Tempo toi, katuwu' -ta hewa katuwu' -na Adam, apa' woto-ta woto to natao mo'oha' hi dunia' -pidi. Mpeno-damo pai' lako' tuwu' -ta hewa Kristus, pai' nto'u toe mpai' woto-ta natao mo'oha' hi suruga.
					</seg>
					<seg id="b.1CO.15.50" type="verse">
						Ompi' -ompi', patuju-ku hewa toi: woto-ta hi dunia' toi rapajadi' ngkai ihi pai' raa'; uma-ta mpai' ma'ala mo'oha' hi rala Kamagaua' Alata'ala to hi suruga hante woto-ta to hewa toi. Uma-ta ma'ala mo'oha' hi suruga hante woto-ta to bisa mate toi, apa' uma-hana ria kamatea hi ria.
					</seg>
					<seg id="b.1CO.15.51" type="verse">
						Jadi', bona ni'inca, ku'uli' -kokoi tudui' to ko'ia napopehuwu Alata'ala ngkai owi, aga napopehuwu-mitaka tempo toi. Ane rata nculii' -ipi mpai' Pue' Yesus, ria-ta-pidi to ko'ia mate. Aga hawe'ea-ta bate kana rabalii', lompe' to tuwu' -pidi lompe' to mate-ramo.
					</seg>
					<seg id="b.1CO.15.52" type="verse">
						Tohe'e mpai' jadi' ncorobaa, rala-na hampinisi mata, nto'u karatuwui' -na sangkakala to ka'omea-na. Apa' nto'u sangkakala toe ratuwui', tomate rapotuwu' nculii' hante katuwua' to uma ria kahudua-na, pai' kita' to tuwu' -pidi rabalii' wo'o-tamo-tawo.
					</seg>
					<seg id="b.1CO.15.54" type="verse">
						Apa' woto-ta to bisa mate pai' jadi' pope tohe'i-e, kana rabalii' jadi' woto to uma ria kamatea-na pai' to uma jadi' pope. Jadi', ane rabalii' mpu'u-damo woto-ta tohe'i-e, lako' ree-di mpai' kadupa' -na lolita to te'uki' hi rala Buku Tomoroli' owi to mpo'uli': Alata'ala mpodagi kamatea, uma-pi ria kamatea.&quot;
					</seg>
					<seg id="b.1CO.15.55" type="verse">
						Alata'ala mpobahaka-ta mpai' ngkai hawe'ea to mpokeni kamatea, uma-pi mpai' ria kuasa-na kamatea hi kita'.
					</seg>
					<seg id="b.1CO.15.56" type="verse">
						Manusia' kana mate sabana jeko'. Pai' jeko' manusia' kana rahuku' apa' mpotiboki Atura Pue'.
					</seg>
					<seg id="b.1CO.15.57" type="verse">
						Aga tarima kasi ta'uli' hi Alata'ala, apa' nabahaka-tamo ngkai hawe'ea toe we'i, pai' nawai' -ta pedagia, sabana petauntongoi' -na Yesus Kristus Pue' -ta.
					</seg>
					<seg id="b.1CO.15.58" type="verse">
						Ngkai toe-mi ompi' -ompi' to kupe'ahi', pakaroho pepangala' -ni, neo' -koi mogego', baka' oa' -koi mpobago bago Pue', apa' ni'inca moto-hawo napa to nipobago-ki Pue' uma-hawo mpai' bayangi', bate ria hiwili-na.
					</seg>
				</div>
				<div id="b.1CO.16" type="chapter">
					<seg id="b.1CO.16.1" type="verse">
						Kakaliliua-na ompi', mpotompo'wiwi-a doi to nirumpu bona mpotulungi ompi' hampepangalaa' -ta to mpe'ahii' tuwu' -ra hi tana' Yudea. Kuperapi' bona nibabehi hewa to kuhawai' -raka to Kristen to hi tana' Galatia.
					</seg>
					<seg id="b.1CO.16.2" type="verse">
						Butu eo Mingku, butu dua-ni mpatani' doi hi tomi-ni, hore-hore ntuku' pomporataa-ni. Timamahi-koi doi tetu duu' -ku rata, bona neo' karata-ku-damo pai' lako' nirumpu.
					</seg>
					<seg id="b.1CO.16.3" type="verse">
						Ane rata-apa mpai', nipelihi ba hangkuja dua doo-ni to nisarumaka, kuwai' -ra-damo sura kakamua-ra, pai' kuhubui-ra mpokeni doi pewai' -ni tetu hilou hi ngata Yerusalem.
					</seg>
					<seg id="b.1CO.16.4" type="verse">
						Pai' ane lompe' ni'uli', hilou moto-a dohe-ra.
					</seg>
					<seg id="b.1CO.16.5" type="verse">
						Kupencuai' moto-koi mpai' ane oti-a mpencuai' -ra to Makedonia, apa' doko' hilou hi ria-a ulu.
					</seg>
					<seg id="b.1CO.16.6" type="verse">
						Konoa-ku bona mahae hala' -a mpai' dohe-ni, ba duu' -na timpaliu tempo lengi', bona ane timpaliu-damo tempo lengi' nipope'ongko' -ama mpokaliliu pomako' -ku ba hiapa kahiloua-ku.
					</seg>
					<seg id="b.1CO.16.7" type="verse">
						Uma-a dota mpojolo-wadi mpencuai' -koi. Ane napokono Pue', konoa-ku bona mahae hala' -a mpai' dohe-ni.
					</seg>
					<seg id="b.1CO.16.8" type="verse">
						Aga tempo toi, hi rehe'i-a ulu hi ngata Efesus duu' rata eo bohe Pentakosta.
					</seg>
					<seg id="b.1CO.16.9" type="verse">
						Apa' hi rehe'i wori' bago to mokalaua, nau' wori' wo'o to me'ewa.
					</seg>
					<seg id="b.1CO.16.10" type="verse">
						Ane rata-ipi mpai' Timotius, kusarumaka nitarima lompe' -i-hawo, bona neo' -i koro' dohe-ni, apa' hibalia bago-kai to kipobago-ki Pue'.
					</seg>
					<seg id="b.1CO.16.11" type="verse">
						Jadi', nee-neo' mpai' ria to uma mposaile' -i. Pope'ongko' lompe' -i, bona rata nculii' -i mpai' hi rehe'i hante kalompe' -na, apa' rehe'i-a mpopea-i hante doo-doo-na.
					</seg>
					<seg id="b.1CO.16.12" type="verse">
						Kakaliliua-na, ane ompi' -ta Apolos, wori' ngkani moto-mi ku'uli' -ki: &quot;Ria-ra ompi' to neo' me'ongko' hilou hi Korintus. Agina hilou wo'o-ko-kowo dohe-ra.&quot; Aga ko'ia nahiloi nono-na tilou tempo toi. Aga ane ria-pi loga-na, tilou moto-i mpai'.
					</seg>
					<seg id="b.1CO.16.13" type="verse">
						Mo'inga' -inga' -koi, pakaroho pokore-ni! Pakaroho-koi pai' bia' hi pepangala' -ni!
					</seg>
					<seg id="b.1CO.16.14" type="verse">
						Hawe'ea to nibabehi, babehi hante ahi'.
					</seg>
					<seg id="b.1CO.16.15" type="verse">
						Ompi' -ompi', tantu ni'inca moto-ra hira' Stefanus hantomia, kahira' -na toe-mi to lomo' -na jadi' to Kristen hi propinsi Akhaya, pai' -ra mpotonu katuwu' -ra hi Pue' doko' mpotulungi-koi to mpotuku' Pue'. Jadi', kuperapi' mpu'u ompi'
					</seg>
					<seg id="b.1CO.16.16" type="verse">
						bona nipengkorui mpu'u-ra, nte hawe'ea tauna to hampobagoa-ra hi rala pobago Pue'.
					</seg>
					<seg id="b.1CO.16.17" type="verse">
						Goe' -a karata-ra Stefanus, Fortunatus pai' Akhaikus hi rehe'i. Hewa hira' -mi posampei-ni tumai hi aku'.
					</seg>
					<seg id="b.1CO.16.18" type="verse">
						Hira' toe-mi mporohoi nono-ku, hewa kararohoi-na wo'o-mi nono-ni. Toe pai' kuperapi' bona nibila' tauna to hewa hira'.
					</seg>
					<seg id="b.1CO.16.19" type="verse">
						Hawe'ea to Kristen to hi propinsi Asia mpakatu tabe-ra hi koi'. Akwila pai' Priskila nte to Kristen to mogampara hi tomi-ra mpo'uli' wori' tabe hi rala Pue'.
					</seg>
					<seg id="b.1CO.16.20" type="verse">
						Hawe'ea ompi' -ni hi rehe'i mpakatu tabe-ra hi koi'. Mometabe-tabe-koi hante nono mpu'u ane hirua' -koi hi pogamparaa.
					</seg>
					<seg id="b.1CO.16.21" type="verse">
						Bagia sura tohe'i aku' moto-mi to mpo'uki': wori' tabe ngkai aku' Paulus!
					</seg>
					<seg id="b.1CO.16.22" type="verse">
						Tauna to uma mpoka'ahi' Pue' Yesus, kana natotowi-ra Alata'ala. Maranata! Tumai-moko Pue'!
					</seg>
					<seg id="b.1CO.16.23" type="verse">
						Pue' Yesus mpogane' -koi!
					</seg>
					<seg id="b.1CO.16.24" type="verse">
						Kupoka'ahi' -koi omea hi rala Kristus Yesus. Hudu rei.
					</seg>
				</div>
			</div>
			<div id="b.2CO" type="book">
				<div id="b.2CO.1" type="chapter">
					<seg id="b.2CO.1.1" type="verse">
						Sura toi ngkai aku' Paulus, to na'ongko' Alata'ala jadi' suro Kristus Yesus ntuku' konoa-na, pai' ngkai Timotius, ompi' hampepangalaa' -ta, kipakatu tilou hi koi' ompi' -ompi' to mepangala' -mi hi Alata'ala to hi ngata Korintus, duu' -na hi hawe'ea to Kristen to hi propinsi Akhaya.
					</seg>
					<seg id="b.2CO.1.2" type="verse">
						Wori' tabe: mekakae-kai hi Alata'ala Tuama-ta pai' Pue' Yesus Kristus bona nagane' -koi ngkai kabula rala-na pai' nawai' -koi kalompea' tuwu'.
					</seg>
					<seg id="b.2CO.1.3" type="verse">
						Mai-tamo mpo'une' Alata'ala Tuama-na Pue' -ta Yesus Kristus! Apa' Hi'a-mi Tuama-ta to bohe ahi' -na, Hi'a-mi Alata'ala to mporohoi oa' nono-ta.
					</seg>
					<seg id="b.2CO.1.4" type="verse">
						Narohoi nono-kai hi rala butu nyala kasusaa' to mporumpa' -kai, bona hante karohoa to kitarima ngkai Hi'a toe, ma'ala wo'o-kai mporohoi nono doo to hi rala kasusaa' ba napa-napa.
					</seg>
					<seg id="b.2CO.1.5" type="verse">
						Kaparia to narata-mi Kristus, wori' wo'o to kirata kai'. Aga wori' wo'o-mi karohoa nono to kirata ngkai Kristus.
					</seg>
					<seg id="b.2CO.1.6" type="verse">
						Ane mporata-kai kaparia, napo'ohea Alata'ala bona ma'ala-kai mporohoi nono-ni ompi', bona koi' mporata kalompea', apa' mporata kaparia wo'o-moko-koiwo hewa to kirata kai'. Jadi', ane Alata'ala mporohoi nono-kai hi rala kaparia-kai, bate narohoi wo'o-koiwo nono-ni, bona ntaha-koi hi rala kaparia.
					</seg>
					<seg id="b.2CO.1.7" type="verse">
						Toe pai' uma morara' nono-kai hi koi', ki'inca bate ntaha mpu'u-koi hi rala kaparia. Apa' ki'inca kamporata-ni kaparia hibalia hante kai', pai' Alata'ala bate mporohoi nono-ni hibalia hante kai'.
					</seg>
					<seg id="b.2CO.1.8" type="verse">
						Ompi' -ompi', bona ni'inca, gaga rahi kasusaa' to mporumpa' -kai wengi hi propinsi Asia. Motomo lia kasusaa' toe, meliu ngkai pakulea' -kai, alaa-na mere' -mi nono-kai, ki'uli' olo' mpobira' -kai tuwu'.
					</seg>
					<seg id="b.2CO.1.9" type="verse">
						Ki'uli': &quot;Bate mate mpu'u-ta mpai' tohe'i-e.&quot; Aga tohe'e majadi' bona neo' -kai ncarumaka karohoa-kai moto, ncarumaka Alata'ala-wadi-kai, apa' Hi'a-mi to mpotuwu' tomate.
					</seg>
					<seg id="b.2CO.1.10" type="verse">
						Jadi', ompi' -ompi', nabahaka mpu'u-makai ngkai kasusaa' to gaga toe wengi, duu' -na uma-waka-kaiwo mate. Pai' bate nabahaka wo'o-kai mpai' ngkai kasusaa' to majadi' tempo toi-e. Pai' kisarumaka nabahaka-kai ngkai kasusaa' to majadi' hi eo-eo to rata.
					</seg>
					<seg id="b.2CO.1.11" type="verse">
						Pai' koi' wo'o ompi' kana mpohorongko-kai hante posampaya-ni. Apa' ane wori' tauna mposampayai-kai, Alata'ala bate mpogane' -kai, alaa-na wori' tauna mpo'uli' tarima kasi hi Alata'ala.
					</seg>
					<seg id="b.2CO.1.12" type="verse">
						Bohe nono-kai ompi', apa' ki'inca kamoroli' mpontolumanu' -na nono-kai. Monoa' po'ingku-kai hi hawe'ea tauna, peliu-liu-nami po'ingku-kai hi koi'. Hawe'ea to kibabehi, uma ria to kiwunii', monoa' patuju-kai, bate ntuku' konoa Alata'ala. Po'ingku-kai uma ntuku' kapantea manusia', mo'ingku-kai ntuku' petulungi-na Alata'ala hi kai'.
					</seg>
					<seg id="b.2CO.1.14" type="verse">
						Napa to ki'uki' -kokoi, to monoto-na nibasa, ni'inca pai' nipaha-wadi. Ria moto-mokoi hantongo' to mpopaha patuju-kai, aga ria wo'o-pidi to ko'ia mpopaha. Jadi', kusarumaka koi' omea mpai' mpopaha patuju-kai, bona ane rata-ipi mpai' Pue' -ta Pue' Yesus, bohe nono-ni sabana kai', hewa kai' wo'o bohe nono-kai sabana koi'.
					</seg>
					<seg id="b.2CO.1.16" type="verse">
						Jadi', apa' ku'uli' ni'inca mpu'u ihi' nono-kue, toe pai' ria patuju-ku wengi mpencuai' -koi rongkani, bona mporata wo'o-koi rasi' rongkani. Patuju-ku wengi, ke tilou ncala' -a mpencuai' -koi hi pomako' -ku tumai hi Makedonia, pai' ane nculii' -apa mpai' ngkai rei, kupehanii wo'o-koi, bona nitulungi-a hi pomakoa' -ku hilou hi Yudea.
					</seg>
					<seg id="b.2CO.1.17" type="verse">
						Aga mobali' -mi patuju-ku toe-e wengi. Ha ni'uli' wae, uma monoa' tipa' -kue? Ha ni'uli' kubabehi patuju-ku ntuku' kadota-ku moto, hangkani mpo'uli' &quot;Io',&quot; hampegoli mpo'uli' -a &quot;Uma&quot;?
					</seg>
					<seg id="b.2CO.1.18" type="verse">
						Uma-e' waetu ompi'! Hewa janci Alata'ala hi kita' monoa', wae wo'o lolita-kai hi koi' ompi' monoa'. Uma ki'uli' hangkani &quot;Io'&quot; hangkani &quot;Uma.&quot;
					</seg>
					<seg id="b.2CO.1.19" type="verse">
						Apa' kai' Silas pai' Timotius, kiparata-kokoi kareba ngkai Yesus Kristus, Ana' Alata'ala. Pai' Yesus Kristus toei, uma mobali' -bali' patuju-na hi kita', hangkani mpo'uli' &quot;Io'&quot; hangkani &quot;Uma.&quot; Bate monoa' patuju-na hi kita'.
					</seg>
					<seg id="b.2CO.1.20" type="verse">
						Apa' uma mowo kawori' janci-na Alata'ala hi kita', pai' hawe'ea janci-na toe bate madupa' omea sabana posidaia' -ta hante Yesus Kristus. Toe pai' ane mpo'une' -ta Alata'ala, ta'uli' -mi: &quot;Amin! Bate wae mpu'u!&quot; apa' bate madupa' mpu'u janci Alata'ala hi kita' sabana Yesus Kristus.
					</seg>
					<seg id="b.2CO.1.21" type="verse">
						Alata'ala moto-mi to mporohoi-ta omea, lompe' kai' lompe' koi' ompi', bona mosidai' -ta hante Kristus. Tungkai' napelihi-tamo jadi' bagia-na,
					</seg>
					<seg id="b.2CO.1.22" type="verse">
						pai' nawai' -ta Inoha' Tomoroli' hewa pompetonoi-na kakita' -nami bagia-na. Inoha' Tomoroli' toei hewa saa' Alata'ala hi rala nono-ta, to mporohoi pojanci-na hi kita', bona monoa' hi kita' kanawai' -ta hawe'ea to najanci-mitaka hi eo mpeno-na.
					</seg>
					<seg id="b.2CO.1.23" type="verse">
						Ompi' -ompi', uma-a boa', Alata'ala sabi' -ku. Na'inca ihi' nono-ku, ka'uma-ku oko tilou hi Korintus wengi apa' uma-a dota karapo' rahi mpoparesai' -koi.
					</seg>
					<seg id="b.2CO.1.24" type="verse">
						Uma-kai dota mpohawai' ntarurua' -koi, apa' moroho ami' -mi pepangala' -ni hi Kristus. Patuju-kai doko' mobago-kai hangkaa-ngkania hante koi', bona goe' -koi.
					</seg>
				</div>
				<div id="b.2CO.2" type="chapter">
					<seg id="b.2CO.2.1" type="verse">
						Jadi', ku'uli' agina neo' -a ulu tilou mpencuai' -koi, apa' uma-a dota mpakasusa' tena nono-ni, hewa to jadi' nto'u pencua' -ku to ri'ulu-e wengi.
					</seg>
					<seg id="b.2CO.2.2" type="verse">
						Apa' ane kupakasusa' nono-ni, hema lau-damo mpai' to mpotanta'u-a? Uma mpai' hema, apa' koi' to kupakasusa' nono-nie, koi' lau-di to ma'ala mpotanta'u-a.
					</seg>
					<seg id="b.2CO.2.3" type="verse">
						Toe-mile patuju-ku mpo'uki' sura toe-e wengi, bona ane rata mpu'u-a mpai', uma-pi nipakasusa' nono-ku. Apa' kakoo-kono-na, koi' -dile to kana mpakagoe' nono-kue. Pai' monoto hi aku', ane goe' -a, koi' wo'o mpai' goe'.
					</seg>
					<seg id="b.2CO.2.4" type="verse">
						Nto'u-ku mpo'uki' sura toe wengi, susa' nono-ku, hewa motomo lia ku'epe, duu' -na tudo' ue mata-ku. Bela patuju-ku mpo'uki' sura toe bona mpakasusa' nono-ni. Ku'uki' sura toe bona ni'inca beiwa kabohe ahi' -ku hi koi'.
					</seg>
					<seg id="b.2CO.2.5" type="verse">
						Jadi' ane ni'anu, masala' mpu'u-i wengi, tapi' uma muntu' aku' -wadi to napedahi nono-ku. Koi' wo'o napedahi nono-ni omea. Aga, bona neo' wa karapo' rahi lolita-ku, agina ku'uli' ria-koi hantongo' to napedahi nono-ni.
					</seg>
					<seg id="b.2CO.2.6" type="verse">
						Kaworia' -ni hi Korintus, nihuku' -imi-hawo. Jadi', ku'uli' -kokoi, hono' -mi-hawo pehuku' -ni tetu-e.
					</seg>
					<seg id="b.2CO.2.7" type="verse">
						Ni'ampungi pai' nitanta'u-imi-hawo. Nee-neo' mpai' susa' rahi na'epe, alaa-na mere' -mi nono-na.
					</seg>
					<seg id="b.2CO.2.8" type="verse">
						Toe pai' kuperapi' bona nipopohiloi-i-hawo ahi' -ni.
					</seg>
					<seg id="b.2CO.2.9" type="verse">
						Hi rala sura-ku to ri'ulu wengi, kuhubui-koi mpohuku' -i. Patuju-ku mpo'uki' sura toe, bona kuponciloi-kokoi ba nituku' wa hawe'ea hawa' -ku ba uma. Pai' nituku' mpu'u-mi hawa' -ku toe-e wengi.
					</seg>
					<seg id="b.2CO.2.10" type="verse">
						Aga hewa toe lau, ku'uli' agina neo' -ipi nihuku' oa'. Ane ni'ampungi-imi-hawo, aku' wo'o mpo'ampungi-i. Ane ria mpu'u sala' -na hi aku', ku'ampungi-i-kuna. Kristus mpo'inca ihi' nono-ku! Apa' konoa-ku bona hintuwu' -koi.
					</seg>
					<seg id="b.2CO.2.11" type="verse">
						Toe pai' ku'uli' agina ta'ampungi-i-hawo, bona neo' mpai' napoka'alai Magau' Anudaa' mposori-ta. Apa' ta'inca moto-mi akala-na.
					</seg>
					<seg id="b.2CO.2.12" type="verse">
						Kakaliliua-na ompi', pe'ongko' -ku wengi ngkai ngata Efesus, hilou-a mpokeni Kareba Kristus hi ngata Troas. Karata-ku hi Troas, Pue' mpobea ohea-ku bona mobago-a hi ria.
					</seg>
					<seg id="b.2CO.2.13" type="verse">
						Aga nau' wae, uma oa' rodo nono-ku, apa' ko'ia ku'epei kareba to nakeni Titus ngkai koi' -e ompi'. Toe pai' mpalakana-ama hi ompi' -ompi' to hi ria, pai' kaliliu-ama tumai hi Makedonia toi-e.
					</seg>
					<seg id="b.2CO.2.14" type="verse">
						Aga mpo'uli' -a tarima kasi hi Alata'ala, apa' ngkai posidaia' -ta hante Kristus natete' oa' -ta dohe-na pai' nawai' -tamo pedagia. Batua-na, hiapa kahiloua-kai, kipalele Kareba Lompe' bona hawe'ea tauna mpo'epe pai' mpo'inca Alata'ala.
					</seg>
					<seg id="b.2CO.2.16" type="verse">
						Hi poncilo-na Alata'ala, kai' hewa dupa' to ratunu, to ra'enga' hawe'ea tauna. Apa' kai' -mi to nasuro mpopalele Kareba Kristus hi hawe'ea tauna. Hi tauna to mpopangala' Kareba Lompe', kai' hewa anu mohonga, apa' ki'uli' -raka kareba to mpowai' -ra katuwua' to lompe' duu' kahae-hae-na. Aga hi tauna to mposapuaka Kareba Lompe', kai' hewa anu mohoa, apa' ki'uli' -raka kanahuku' -ra mpai' Alata'ala hi rala naraka. Hema mpai' to mpakule' mpobago bago toe? Hante pakulea' -ta moto, uma ami' hema.
					</seg>
					<seg id="b.2CO.2.17" type="verse">
						Aga uma wo'o-kai hewa tauna hantongo' to doko' mponcawa babalua' -ra Lolita Alata'ala. Moroli' patuju-kai, makono lolita-kai, apa' Alata'ala-mi to mpohubui-kai ngkeni Kareba Kristus, pai' Hi'a wo'o to mpotiroi-kai.
					</seg>
				</div>
				<div id="b.2CO.3" type="chapter">
					<seg id="b.2CO.3.1" type="verse">
						Aga neo' ni'uli' wae, mpope'une' wo'o-makai toi-e! Uma-kai hewa guru agama to hantongo' tetura lou. Karata-ra hi ngata-ni, mpopehuwu-ra sura pe'une' ngkai doo bona nitarima-ra. Pai' ane me'ongko' -rapa ngkai ngata-ni, merapi' wo'o-ramo sura pe'une' ngkai koi'. Kai' uma mingki' mporata sura to hewa tetu.
					</seg>
					<seg id="b.2CO.3.2" type="verse">
						Koi' moto-mile sura pe'une' kakamua-kaie. Koi' hewa sura to te'uki' rala nono-kai, apa' kipoka'ahi' -koi. Hiapa pomakoa' -kai, kitutura hi hawe'ea tauna kanitarima-na Kareba Lompe' to kikeni.
					</seg>
					<seg id="b.2CO.3.3" type="verse">
						Pai' meliu ngkai toe, ngkai po'ingku-ni ompi', monoto-mi hi hawe'ea tauna wua' pobago-kai mpokeni lolita Kristus hi koi'. Ma'ala-mi ta'uli', koi' hewa sura to na'uki' Kristus. Napa to na'uki' hi rala nono-ni toe meliu kalompe' -na ngkai sura to te'uki' hante tinta ba to te'uki' hi watu po'ukia', hewa Atura Musa to te'uki' owi hi watu po'ukia'. Apa' Kristus mpo'uki' lolita-na hi rala nono-ni hante baraka' Inoha' Alata'ala to Tuwu'.
					</seg>
					<seg id="b.2CO.3.4" type="verse">
						Pai' daho' -kai mpotompo'wiwi woto-kai moto hewa toe-e, apa' mposarumaka Alata'ala-kai, pai' Kristus to mpopelihi-kai jadi' topobago-na.
					</seg>
					<seg id="b.2CO.3.5" type="verse">
						Uma ki'uli' wae, kipakule' moto ngkamu bago toi. Uma ngkai pakulea' -kai moto, Alata'ala-hana to mpowai' -kai pakulea'.
					</seg>
					<seg id="b.2CO.3.6" type="verse">
						Nawai' -kai pakulea' jadi' topobago-na to mpokeni Pojanci-na to bo'u hi manusia'. Pojanci-na to bo'u toe, bela atura-atura to te'uki' -wadi. Pojanci-na to bo'u toe, kanawai' -ta katuwua' to bo'u ngkai Inoha' Tomoroli'. Apa' ane doko' jadi' monoa' -ta hi poncilo Alata'ala hi kampotuku' -ta atura to te'uki' -wadi, bate mporata-ta kamatea. Tapi' ane mpotuku' -ta Alata'ala ngkai baraka' Inoha' Tomoroli', mporata-ta katuwua' to lompe' duu' kahae-hae-na.
					</seg>
					<seg id="b.2CO.3.7" type="verse">
						Owi Pue' Ala mpo'uki' Atura-na hi watu po'ukia', pai' nawai' -ki nabi Musa. Nto'u toe, to Yahudi uma radadahi mponaa lio-na Musa, apa' lio-na mehini hante kabaraka' -na Alata'ala. Tapi' pehini to hi lio-na Musa toe hampai' -wadi, pai' mo'uncu moto duu' -na ora. Atura Pue' to te'uki' hi watu toe mpokeni kamatea hi manusia', apa' uma takulei' mpotuku'. Aga nau' wae, bohe moto wo'o kabaraka' -na Alata'ala to rahilo to Yahudi hi lio-na Musa nto'u toe. Jadi', ane hewa toe kabaraka' -na atura to mpokeni kamatea,
					</seg>
					<seg id="b.2CO.3.8" type="verse">
						peliu-liu-nami kabaraka' -na Pojanci Alata'ala to bo'u, to mpowai' -ta Inoha' Tomoroli' hi rala nono-ta.
					</seg>
					<seg id="b.2CO.3.9" type="verse">
						To Yahudi owi jadi' masala' hi poncilo Alata'ala apa' ratiboki Atura-na. Aga nau' wae, uma mowo kabaraka' -na Alata'ala to rahilo to Yahudi nto'u toe. Jadi', hangkedi' kabaraka' -na Pojanci Alata'ala to bo'u, apa' Pojanci-na toe mpomonoa' -ta hi poncilo-na.
					</seg>
					<seg id="b.2CO.3.10" type="verse">
						Bohe moto kabaraka' -na Pojanci to ri'ulu. Tapi' ane tapopohibalia baraka' toe hante baraka' Pojanci to bo'u, ma'ala ta'uli': to ri'ulu uma-pi ria kabaraka' -na.
					</seg>
					<seg id="b.2CO.3.11" type="verse">
						Apa' ane mobaraka' Pojanci to ri'ulu to hampai' -wadi, meliu-liu kabaraka' -na Pojanci to bo'u to tida duu' kahae-hae-na.
					</seg>
					<seg id="b.2CO.3.12" type="verse">
						Jadi', apa' bohe poncarumakaa-kai hi Pojanci Alata'ala to bo'u-e, daho' -kai mpopalele Kareba Lompe' hante kanoto-noto-na.
					</seg>
					<seg id="b.2CO.3.13" type="verse">
						Uma ria to kiwunii'. Uma-kai hewa nabi Musa owi, to mpowuni lio-na hante karamua-na. Nakaramuai lio-na bona to Yahudi uma mpohiloi pehini-na to mo'uncu moto duu' -na ora.
					</seg>
					<seg id="b.2CO.3.14" type="verse">
						Pai' to Yahudi toera-rawo, tebohotii wo'o-rawo pekiri-ra, uma rapaha patuju-na Atura Pue'. Duu' rata tempo toi, ane mpobasa-ra sura Pojanci to mahae, ma'ala ta'uli': ria oa' -pidi karamua to mpoputu' pekiri-ra. Sampale ane mepangala' -ra hi Kristus, pai' monoto-di nono-ra.
					</seg>
					<seg id="b.2CO.3.15" type="verse">
						Duu' rata tempo toi, ane mpobasa-ra sura to na'uki' nabi Musa, ma'ala ta'uli' teputu' oa' -pidi nono-ra hante karamua.
					</seg>
					<seg id="b.2CO.3.16" type="verse">
						Aga ane mobali' -mi nono-ra pai' -ra mepangala' -mi hi Pue', karamua toe telali moto-mi ngkai nono-ra.
					</seg>
					<seg id="b.2CO.3.17" type="verse">
						Apa' Pue', Hi'a-mi Inoha' Tomoroli'. Pai' ane Inoha' Pue' mo'oha' hi rala nono-ta, tebahaka-tamo ngkai hawe'ea to mpogaa' -ta ngkai Pue'.
					</seg>
					<seg id="b.2CO.3.18" type="verse">
						Jadi', hawe'ea-ta to mepangala' hi Pue', uma-pi ria karamua to mpoputu' nono-ta. Ta'inca kabaraka' -na Pue', pai' baraka' -na toe mpobalii' ncuu-mi nono-ta. Kahaa-haea, katedoo-donihia baraka' Pue' hi rala tuwu' -ta duu' -na hibalia hante Hi'a-tamo. Inoha' Pue' moto-mi to mpobago bago toe hi rala nono-ta.
					</seg>
				</div>
				<div id="b.2CO.4" type="chapter">
					<seg id="b.2CO.4.1" type="verse">
						Alata'ala mpo'ongko' -kai jadi' topobago-na, kipakule' mpokamu bago toi sabana petulungi-na hi kai'. Toe pai' uma mere' nono-kai.
					</seg>
					<seg id="b.2CO.4.2" type="verse">
						Kitadi-mi hawe'ea gau' to me'eai', uma ria to kiwunii', uma-kai mpobagiu doo, uma-kai mpohala'weo Lolita Alata'ala. Mpoparata-kai napa to makono hante kalonto' -lonto' -na, bona hawe'ea tauna mpangaku' kamakono-na kareba to kikeni. Alata'ala mpotiroi-kai!
					</seg>
					<seg id="b.2CO.4.3" type="verse">
						Ria moto tauna to uma mpangalai' Kareba Lompe' to kikeni. Tauna to mpotoa' naraka, hira' toe-mi to uma mpangalai' -e. Ma'ala-mi ta'uli', ria to mpoputu' nono-ra alaa-na uma-ra dota mpangala' Kareba Lompe'.
					</seg>
					<seg id="b.2CO.4.4" type="verse">
						Noto anudaa' to mpokuasai dunia' toi mpohilingai' -ra, bona neo' -ra mpangalai' Kareba Lompe'. Baja ngkai Kareba Lompe' uma mpobajahi nono-ra. Jadi', uma oa' ra'incai kabohe tuwu' -na Kristus, to hibalia tuwu' -na hante Alata'ala.
					</seg>
					<seg id="b.2CO.4.5" type="verse">
						Uma-kai mpopalele hanga' -kai moto. To kipalele-hanale, kareba to mpo'uli' Yesus Kristus Kahi'a-na Pue'. Pai' kai' -kaiwo, batua-nikai, ntuku' hawa' -na Yesus.
					</seg>
					<seg id="b.2CO.4.6" type="verse">
						Apa' nto'u Alata'ala mpopajadi' langi' pai' dunia', na'uli' hewa toi: &quot;Ngkai kabengia-na mehupa' baja!&quot; Pai' Alata'ala toe wo'o-mi to mpobajahi nono-ta, bona ta'inca kabohe tuwu' -na. Hewa to Yahudi owi mpohilo pehini-na Alata'ala hi lio-na Musa, wae wo'o ta'inca kabohe tuwu' -na Alata'ala ane ta'inca-imi Yesus Kristus.
					</seg>
					<seg id="b.2CO.4.7" type="verse">
						Bohe mpu'u baraka' to mobago hi rala katuwu' -kai, apa' Alata'ala mposarumaka-kai mpokeni baja-na toe. Hiaa' kai', manusia' -wadi-ka-kaiwo. Kai' hewa kura tana' -wadi, aga nau' wae, to ihia' rewa to masuli' lia oli-na. Ngkai toe-mi, monoto hi hawe'ea tauna baraka' to ria hi kai', baraka' to ngkai Alata'ala, bela baraka' -kai moto.
					</seg>
					<seg id="b.2CO.4.8" type="verse">
						Ngki'ii ngka'ana narumpa' -kai kaparia, aga uma-kai te'upi'. Pontu-na tuhu-mi nono-kai, aga uma mere' nono-kai.
					</seg>
					<seg id="b.2CO.4.9" type="verse">
						Rasesa' -kai, aga Pue' uma mpopalahii-kai. Rapao' -kai alaa-kai padungka-dungka, aga uma-kai mate.
					</seg>
					<seg id="b.2CO.4.10" type="verse">
						Hiapa pomakoa' -kai, mponyanyo kamatea ncuu-kai hibalia hante Pue' Yesus. Toe majadi' bona monoto hi hawe'ea tauna katuwu' -na Yesus hi rala nono-kai.
					</seg>
					<seg id="b.2CO.4.11" type="verse">
						Batua-na: bula-kai tuwu' -pidi hi dunia' toi, ria oa' tauna to doko' mpopatehi-kai apa' mpotuku' Pue' Yesus. Toe majadi' bona monoto hi hawe'ea tauna katuwu' -na nculii' -mi Pue' Yesus, apa' rahilo baraka' -na hi rala woto-kai to lente toi.
					</seg>
					<seg id="b.2CO.4.12" type="verse">
						Jadi', mponyanyo kamatea ncuu-kai. Aga uma kitapari, apa' ngkai pobago-kai toe, koi' mporata katuwua' to lompe' duu' kahae-hae-na.
					</seg>
					<seg id="b.2CO.4.13" type="verse">
						Hi rala Buku Tomoroli', te'uki' hewa toi: &quot;Ngkai pepangala' -ku, pai' daho' -a mololita.&quot; Bate hewa toe wo'o-maka-kaiwo. Mepangala' -kai hi Pue' Ala, toe pai' daho' -kai mololita.
					</seg>
					<seg id="b.2CO.4.14" type="verse">
						Alata'ala mpotuwu' nculii' Pue' Yesus. Toe pai' ki'inca bate rata mpai' tempo-na napotuwu' nculii' wo'o-kai kai' dohe Pue' Yesus, pai' narumpu-kai hi nyanyoa-na, hangkaa-ngkania hante koi'.
					</seg>
					<seg id="b.2CO.4.15" type="verse">
						Hawe'ea kasusaa' to kikolo, kikolo bona koi' mporata kalompea'. Apa' ane kawoo-woria' tauna mpo'epe Kareba Lompe' pai' Alata'ala mpohore-ra ngkai huku' jeko' -ra sabana kabula rala-na, kawoo-woria' wo'o to mpo'uli' tarima kasi hi Alata'ala, alaa-na hanga' -na rapomobohe.
					</seg>
					<seg id="b.2CO.4.16" type="verse">
						Jadi', toe pai' ku'uli' we'i, uma mere' nono-kai. Nau' woto-kai toi ka'uu-uncua roho-na, aga nono-kai rabo'ui ncuu butu eo-na.
					</seg>
					<seg id="b.2CO.4.17" type="verse">
						Kasusaa' to tarata tempo toi, monangko' pai' hampai' -wadi. Pai' ngkai katida-ta hi rala kasusaa' toi, mporata-ta mpai' kabohe tuwu' to tida duu' kahae-hae-na. Kasusaa' to tarata tempo toi, hangkedi' siu' -wadi ane tapopohibalia hante kabohe tuwu' to tarata hi eo mpeno.
					</seg>
					<seg id="b.2CO.4.18" type="verse">
						Jadi', uma-ta mpenonoi napa to kahiloa. To tapenonoi-le, to ko'ia kahiloa. Apa' to kahiloa, hampai' -wadi. To ko'ia kahiloa tida duu' kahae-hae-na.
					</seg>
				</div>
				<div id="b.2CO.5" type="chapter">
					<seg id="b.2CO.5.1" type="verse">
						Woto-ta hi dunia' toi hewa tomi to tapo'ohai' hampai' -wadi. Pai' ta'inca moto, ane tomi-ta toi rakero (batua-na, ane mate-ta), Alata'ala mporodo-taka hameha' tomi hi suruga, to uma rababehi manusia' pai' to tida duu' kahae-hae-na (batua-na, woto-ta to bo'u).
					</seg>
					<seg id="b.2CO.5.2" type="verse">
						Bula-ta tuwu' -pidi hi dunia' toi, ntodohaka-ta pai' mpokahina-ta woto-ta to bo'u hi suruga.
					</seg>
					<seg id="b.2CO.5.3" type="verse">
						Kakono-na, uma-ta dota mate pai' mpalahii woto-ta toi-e. Konoa-ta bona tasampei woto-ta toi hante woto-ta to bo'u toe mpai'.
					</seg>
					<seg id="b.2CO.5.4" type="verse">
						Apa' bula-ta tuwu' -pidi hi dunia' toi, ntodohaka-ta apa' motomo kinolo-ta. Aga neo' ta'uli' wae, doko' mate-ta bona mpalahii woto-ta toi. Konoa-tale, bona neo' -ta mate, tapi' bona woto-ta toi kaliliu tesampei hante woto to tuwu' duu' kahae-hae-na.
					</seg>
					<seg id="b.2CO.5.5" type="verse">
						Alata'ala moto-mi to mporodo-taka hawe'ea toe, pai' nawai' -ta Inoha' Tomoroli' hewa tanda kanawai' -ta wo'o mpai' woto to bo'u hi suruga.
					</seg>
					<seg id="b.2CO.5.6" type="verse">
						Toe-mi pai' moroho oa' nono-kai. Ta'inca moto, woto-ta toi hewa tomi to tapo'ohai' hi dunia' toi. Jadi', bula-ta tuwu' -pidi hi dunia' toi, molaa-ta ngkai Pue',
					</seg>
					<seg id="b.2CO.5.7" type="verse">
						apa' bula-ta tuwu' hi dunia' toi-pidi, tatuku' -i Pue' ngkai pepangala' -ta, uma-hawo ngkai katahilo-na.
					</seg>
					<seg id="b.2CO.5.8" type="verse">
						Jadi', moroho oa' nono-ta. Nau' ba mate mpu'u-ta, taporasi' lau-mi apa' ane mogaa' -ta ngkai woto-ta toi, dohe Pue' -tamo.
					</seg>
					<seg id="b.2CO.5.9" type="verse">
						Uma ta'incai ba narata-ta mpai' Pue' bula-ta tuwu' -pidi ba mpolia' mate-tamo. Aga nau' ba beiwa, tahuduwukui oa' mpobabehi napa to mpakagoe' nono-na.
					</seg>
					<seg id="b.2CO.5.10" type="verse">
						Apa' bate rata mpai' tempo-na, kita' omea kana mponyanyo Kristus bona nawile pobago-ta, pai' butu dua-ta mporata hiwili pobago-ta to tababehi bula-ta hi dunia' toi-pidi, ba lompe' ba dada'a-di.
					</seg>
					<seg id="b.2CO.5.11" type="verse">
						Jadi', koro' -makai mpobabehi napa-napa to uma napokonoi Pue', apa' ki'inca kanawile-ta omea mpai'. Toe pai' kihuduwukui mpokeni tauna mepangala' hi Pue' Yesus. Alata'ala mpo'inca ihi' nono-kai. Pai' kusarumaka ompi', uma-pi ria-koi to morara' nono-ni hi kai', kusarumaka bona koi' omea mpai' mpo'inca ihi' nono-kai.
					</seg>
					<seg id="b.2CO.5.12" type="verse">
						Neo' ni'uli' wae, mpo'une' woto-kai wo'o-mi toi-e. Patuju-kai toi, mpopo'incai-koi napa to lompe' to ma'ala ni'une' -kakai, bona ria ohea-ni mpotompoi' -ra to mposapuaka-kai. Apa' tauna to mposapuaka-kai tetura lou mpomolangko nono-ra sabana kapantea-ra pai' huraa-ra hi dunia' toi, tapi' ihi' nono-ra uma lompe'.
					</seg>
					<seg id="b.2CO.5.13" type="verse">
						Ria-ra to mpo'uli' wuli-kai. Ane wuli mpu'u-kai, toe kadoko' -kai mpotuku' Alata'ala hante nono-kai mpu'u. Aga ane monoto moto-di pekiri-kaie, toe bona mpotulungi-koi ompi'.
					</seg>
					<seg id="b.2CO.5.14" type="verse">
						Ahi' -na Kristus-le pai' hewa toe kehi-kaie. Apa' ki'uli' hewa toi: Kristus mate mposampei hawe'ea tauna, jadi' ma'ala-mi ta'uli', hewa mate omea-tamo.
					</seg>
					<seg id="b.2CO.5.15" type="verse">
						Apa' patuju-na Kristus mate mposampei hawe'ea tauna, bona kita' to tuwu' -pidi hi dunia' toi-e, uma-pi mpotuku' konoa-ta moto. Mpotuku' konoa-na Kristus-tamo, apa' Hi'a-mi to mate pai' tuwu' nculii' mposampei-ta.
					</seg>
					<seg id="b.2CO.5.16" type="verse">
						Jadi', toe pai' uma-pakai mpelence tauna ntuku' napa to kahiloa hi mali-na-wadi. Owi ki'uli' Kristus manusia' biasa-i-wadi, aga tempo toi uma-pi hewa toe pekiri-kai.
					</seg>
					<seg id="b.2CO.5.17" type="verse">
						Jadi', ane tauna mosidai' hante Kristus, manusia' to bo'u-imi. Katuwu' -na to ri'ulu timpaliu-mi. Mporata-imi katuwua' to bo'u.
					</seg>
					<seg id="b.2CO.5.18" type="verse">
						Alata'ala moto to mpobago hawe'ea toe. Hante petauntongoi' -na Kristus, Alata'ala mpopohintuwu' -tamo hante Hi'a, pai' nawai' -ta pobago mpoparata kareba toe hi tau ntani' -na, bona hira' wo'o hintuwu' hante Alata'ala.
					</seg>
					<seg id="b.2CO.5.19" type="verse">
						Toi-mi kareba to kiparata: napa to nababehi Kristus napo'ohea Alata'ala mpopohintuwu' manusia' hante Hi'a, duu' -na uma-pi napoinono sala' -ra. Pai' nawai' -kakai kai' -mi pobago mpokeni Lolita-na hi tau ntani' -na, bona hintuwu' -ra hante Alata'ala.
					</seg>
					<seg id="b.2CO.5.20" type="verse">
						Kai' toi-mi napowiwi napowiti' Kristus. Mololita-kai, hewa Alata'ala moto-mi to mpololitai-koi. Jadi', hi rala hanga' Kristus kiperapi' bona hintuwu' -mokoi hante Alata'ala.
					</seg>
					<seg id="b.2CO.5.21" type="verse">
						Kristus, uma-i mojeko'. Tapi' Alata'ala mpopokoloi-i jeko' -ta, napohewa tauna to mojeko' -i bona Hi'a to mposampei-ta. Alata'ala mpobabehi toe bona kita' to mosidai' hante Kristus ma'ala napohewa tauna to monoa' hi poncilo-na.
					</seg>
				</div>
				<div id="b.2CO.6" type="chapter">
					<seg id="b.2CO.6.1" type="verse">
						Jadi', kai' tohe'i, mobago-kai hangkaa-ngkania hante Alata'ala mpokeni lolita-na hi manusia'. Toe pai' kiperapi' mpu'u ompi', neo' uma nisaile' kalompe' nono-na Alata'ala to mpolia' nitarima-mi.
					</seg>
					<seg id="b.2CO.6.2" type="verse">
						Hi rala Buku Tomoroli' owi na'uli' Alata'ala hewa toi: Hi tempo to kupakatantu ku'epe pekakae-nu, Kutulungi-moko, kuhore-ko ngkai huku' jeko' -nu.&quot;
					</seg>
					<seg id="b.2CO.6.3" type="verse">
						Kipelompehi mpu'u bona uma kasalaia' po'ingku-kai, bona neo' mpai' ria to mporuge' pobago-kai mpokeni Lolita Alata'ala.
					</seg>
					<seg id="b.2CO.6.4" type="verse">
						Hi butu nyala-na, kibabehi oa' po'ingku to lompe', bona monoto katopobago-na Alata'ala-kai. Tari-kai hi rala wori' nyala kapedaa', kaparia pai' kasusaa'.
					</seg>
					<seg id="b.2CO.6.5" type="verse">
						Raweba' -kai, ratarungku' -kai, mo'iko tauna tumai mpodulu-kai. Mobago ngkoro-kai, pontu-na uma-kai tepoleta', pontu-na uma-kai tepongkoni'.
					</seg>
					<seg id="b.2CO.6.6" type="verse">
						Hi rala hawe'ea toe, monoto katopobago-na Alata'ala mpu'u-kai, apa' moroli' kehi-kai, ki'inca Lolita Alata'ala, mosabara-kai, lompe' nono-kai hi doo, Inoha' Tomoroli' mobago hi rala nono-kai, mpoka'ahi' doo-kai ngkai nono mpu'u.
					</seg>
					<seg id="b.2CO.6.7" type="verse">
						Monoto katopobago-na Alata'ala-kai, apa' kiparata tudui' to makono, baraka' Alata'ala monoto hi rala pobago-kai. Kibabehi oa' po'ingku to monoa', pai' po'ingku-kai to monoa' toe kiponcawa piho' -kai pai' kaliawo-kai, apa' ane monoa' po'ingku-kai, ma'ala-kai mpo'ewa bali', pai' ma'ala-kai mpojungki' pebalinai' bali'.
					</seg>
					<seg id="b.2CO.6.8" type="verse">
						Nau' raruge' ba ra'une' -kai, nau' ratuntui' ba rabila' -kai, bate monoto katopobago-na Alata'ala mpu'u-kai. Ria to mpo'uli' topebagiu-kai, tapi' makono lolita-kai.
					</seg>
					<seg id="b.2CO.6.9" type="verse">
						Tau hantongo' uma mposaile' -kai, hiaa' tau hantongo' wo'o mpomobohe hanga' -kai. Olo' mpobira' -kai tuwu', hiaa' hilo, tuwu' oa' -pidi-kai! Rahuku' -kai, aga uma-wakai mate.
					</seg>
					<seg id="b.2CO.6.10" type="verse">
						Wori' kasusaa' -kai, aga goe' oa' moto-kai. Kabu-kai, aga kai' -mi to mpokeni rasi' hi wori' tauna. Hiloa-na hewa uma-kai nakariai napa-napa, tapi' kakoo-kono-na ria omea moto-di hi kai' -e.
					</seg>
					<seg id="b.2CO.6.11" type="verse">
						Ompi' -ku to Korintus! Kipolonto' -mi lolita-kai mpololitai-koi, uma ria to kiwunii'. Nihilo moto-mi ahi' -kai hi koi'.
					</seg>
					<seg id="b.2CO.6.12" type="verse">
						Bela kai' to mpo'unca nono-kai hi koi'. Koi' to mpo'unca nono-ni hi kai'.
					</seg>
					<seg id="b.2CO.6.13" type="verse">
						Mololita-a tohe'i-e hewa mpololitai ana' -ku moto-mi: kuperapi' bona nibea wo'o-mi nono-ni mpohiwili ahi' -kai.
					</seg>
					<seg id="b.2CO.6.14" type="verse">
						Neo' -koi mposidai' -raka tauna to uma mepangala' hi Pue' Yesus. Uma ntoto natao. Ha ni'uli' -koina hibalia-wadi tauna to mpobabehi konoa Alata'ala pai' tauna to ncapuaka Alata'ala? Ha jadi' -hana baja mogalo hante bengi?
					</seg>
					<seg id="b.2CO.6.15" type="verse">
						Ha hintuwu' -ra Kristus pai' Magau' Anudaa' -e? Napa posidaia' -ra tauna to mepangala' pai' tauna to uma mepangala' -e?
					</seg>
					<seg id="b.2CO.6.16" type="verse">
						Ha hibalia-wadi Tomi Alata'ala pai' tomi pepuea' hi pinotau? Hiaa' kita' toi-mile tomi Alata'ala-e, apa' Alata'ala to Tuwu' mo'oha' hi rala nono-ta. Jadi', uma natao ane kita' to mepue' hi Alata'ala mpotuku' -ra to mepue' hi seta. Toi-mi batua-na Lolita Alata'ala owi to mpo'uli' hewa toi: Mo'oha' -a mpai' hi laintongo' -ra, pai' tida-a dohe-ra. Aku' jadi' Pue' -ra, pai' hira' jadi' ntodea-ku.&quot;
					</seg>
					<seg id="b.2CO.6.17" type="verse">
						&quot;Jadi', bahakai-mi mpotuku' kehi-ra to uma mpo'incai-a, neo' -pi niposidai' -raka! Pokalaa katuwu' -ni ngkai hawe'ea gau' to dada'a. Ane nibabehi hewa toe, kudoa moto-koi.&quot;
					</seg>
					<seg id="b.2CO.6.18" type="verse">
						&quot;Aku' -mi nipotuama, pai' koi' kupo'ana'.&quot; Wae-mi ponguli' Pue', to meliu kabaraka' -na ngkai hawe'ea to ria.
					</seg>
				</div>
				<div id="b.2CO.7" type="chapter">
					<seg id="b.2CO.7.1" type="verse">
						Jadi', ompi' -ku to kupe'ahi', apa' lawi' ria-taka janci Alata'ala toe-e, wae-pi, kana tabahaka hawe'ea to mpakada'a-ta, lompe' to kahiloa, lompe' to hi rala nono-ta. Kana tatuku' Alata'ala hante nono-ta mpu'u, pai' tapoka'eka' mpobabehi to uma napokonoi.
					</seg>
					<seg id="b.2CO.7.2" type="verse">
						Ompi' -ompi'! Neo' -pi ria posisalaa-ta, tarima-makai hi rala nono-ni! Uma bara ria sala' -kai ba hi hema-hema, uma-kai ria mpakarugi hema-hema, uma-kai mpali' porasia' ngkai hema-hema.
					</seg>
					<seg id="b.2CO.7.3" type="verse">
						Mololita-a hewa tohe'i, uma ba mposalai' -koi ompi'. Apa' hewa to ku'uli' we'i, bohe ahi' -kai hi koi'-- ba mate ba tuwu' -kai, bate kipoka'ahi' -koi.
					</seg>
					<seg id="b.2CO.7.4" type="verse">
						Uma-a koro' mpololitai-koi hante kalonto' -lonto' -na hewa tohe'i-e ompi'. Bohe lia nono-ku sabana koi' ompi'. Nau' wori' kaparia mporumpa' -kai, terohoi moto-mi nono-ku tohe'i-e, pai' goe' lia-a mpokagoe' -koi.
					</seg>
					<seg id="b.2CO.7.6" type="verse">
						Napa pai' ku'uli' terohoi-mi nono-kue, ompi'? Apa' goe' -a mpo'epe kareba to nakeni Titus ngkai koi'. Hewa to kututura-mi we'i, me'ongko' -makai ngkai ngata Troas tumai hi Makedonia. Aga karata-kai hi rehe'i, bate uma oa' rodo nono-kai. Ngki'ii ngka'ana narumpa' -kai kaparia. Ria to mposisala-kakai, hamali me'eka' wo'o-kai. Mere' mpu'u-mi nono-kai nto'u toe. Aga tarima kasi ku'uli' hi Alata'ala, apa' nto'u toe-mi karata-na Titus mpokeni kareba ngkai koi' ompi'. Jadi', nono-kai to mere' napakaroho-mi Alata'ala hi karata-na Titus toe.
					</seg>
					<seg id="b.2CO.7.7" type="verse">
						Moroho nculii' -mi nono-kai mpohilo Titus rata. Pai' meliu ngkai toe, goe' -kai mpo'epe lolita-na to nakeni ngkai koi'. Na'uli' beiwa-koi mpotanta'u nono-na bula-na ria dohe-ni. Na'uli' wo'o kalentora-ni doko' mpohirua' -ka. Na'uli' kasoho' -nami nono-ni. Na'uli' wo'o kadoko' -ni momekalompe' hante kai' ngkai nono-ni mpu'u. Mpo'epe toe, hangkedi' kagoe' -ku ompi'.
					</seg>
					<seg id="b.2CO.7.8" type="verse">
						Nau' ihi' sura-ku wengi mpopihii nono-ni, aga uma soho' nono-ku mpo'uki' sura toe. Lomo' -lomo' -na soho' moto nono-ku, apa' ku'inca bate susa' mpai' nono-ni mpobasa sura toe. Tapi' kasusa' nono-ni tetu hampai' -wadi.
					</seg>
					<seg id="b.2CO.7.9" type="verse">
						Jadi', toe pai' ku'uli' uma soho' nono-ku. Goe' lau-ada! Uma-a goe' apa' ria-mi kasusaa' -ni. Goe' -a apa' kasusaa' -ni tetu mpokeni-koi medea ngkai kehi-ni to uma lompe'. Apa' nau' susa' nono-ni mpobasa sura-ku toe, kasusa' nono-ni toe napo'ohea lau Alata'ala mpokeni rasi' hi koi'. Jadi', uma-koi morugi sabana sura-ku toe.
					</seg>
					<seg id="b.2CO.7.10" type="verse">
						Apa' ane kasusaa' nono to ntuku' konoa Alata'ala, kasusaa' toe mpokeni-ta medea ngkai kehi-ta to dada'a, alaa-na Alata'ala mpohore-ta ngkai huku' jeko' -ta. Pai' kasusaa' toe uma taposoho' -ki nono. Tapi' ane susa' nono hewa to biasa hi tauna to uma mepangala' hi Alata'ala, kasusaa' toe uma mpokeni-ta medea ngkai kehi-ta to dada'a, alaa-na mporata-ta kamatea to mpogaa' -ta ngkai Alata'ala.
					</seg>
					<seg id="b.2CO.7.11" type="verse">
						Kasusaa' -ni mpobasa sura-ku toe wengi, mpu'u-mpu'u kasusaa' to ntuku' konoa Alata'ala. Penonoi lompe' -koi ba napa wua' -na kasusaa' -ni toe. Ngkai kasusaa' -ni toe, ria mpu'u nono-ni doko' mpobabehi to monoa'. Ni'uli' uma-koi tono' hi tauna to mposapuaka-kai. Nipokahuku' jeko' -ra tauna to masala', nipoka'eka' mpotuku' kehi-ra. Lentora-mokoi mpokalentorai-a, nituku' -mi hawa' -ku, sadia moto-koi mpohuku' tauna to masala'. Hi butu nyala-na monoto-mi kamoroli' mpontolumanu' -na nono-ni hi kara-kara toe.
					</seg>
					<seg id="b.2CO.7.12" type="verse">
						Toe-mi ompi', bela patuju-ku mpo'uki' sura toe wengi bona nipokahuku' -i to masala'. Bela wo'o patuju-ku mpetalawai' to narumpa' sala'. Alata'ala sabi' -ku! Patuju-ku mpo'uki' sura toe-le, bona monoto-mi hi koi' beiwa kabohe ahi' -ni hi kai'.
					</seg>
					<seg id="b.2CO.7.13" type="verse">
						Jadi', apa' nitarima lompe' -mi-hawo sura-ku toe-e, terohoi-mi nono-kai toi-e! Terohoi mpu'u-mi nono-kai ompi', pai' meliu ngkai toe, goe' lia-kai mpohilo wo'o kagoe' -na Titus. Morawa-mi nono-na mpohilo kehi-ni bula-na retu dohe-ni.
					</seg>
					<seg id="b.2CO.7.14" type="verse">
						Kako'ia-na kuhubui-i tilou wengi, kututura ami' -miki hawe'ea kalompe' nono-ni, kupomobohe hanga' -ni. Rasi' -di ompi', uma wa nipaka'ea' -ae. Hewa hawe'ea to ku'uli' -kokoi, makono omea, wae wo'o hawe'ea to kuparata-ki Titus mpo'une' -koi, uma wa ria to sala', makono omea moto.
					</seg>
					<seg id="b.2CO.7.15" type="verse">
						Hiaa' hi'a wo'o-hawo, tampai-mi ahi' -na hi koi', apa' nakiwoi beiwa ompi' -ompi' omea mpotuku' hawa' -na. Nau' hangkale' me'eka' -koi, nitarima moto-imi pai' nipengkorui-i.
					</seg>
					<seg id="b.2CO.7.16" type="verse">
						Jadi' ompi' -ompi', hangkani-pi ku'uli': goe' lia-ama toi-e, apa' lompe' nculii' -mi posidaia' -ta, ma'ala-ama mposarumaka-koi hi butu nyala-na.
					</seg>
				</div>
				<div id="b.2CO.8" type="chapter">
					<seg id="b.2CO.8.1" type="verse">
						Kakaliliua-na ompi', doko' ki'uli' -kokoi napa to jadi' hi rehe'i lau hi tana' Makedonia. Bohe petulungi-na Pue' hi ompi' hampepangalaa' -ni to Makedonia.
					</seg>
					<seg id="b.2CO.8.2" type="verse">
						Mporata-ra pesori pai' kaparia to motomo lia. Aga hi rala kaparia-ra toe, goe' lia moto-ra. Pai' nau' mpe'ahii' moto tuwu' -ra, uma hangkedi' doi petulungi-ra to rapewai' mpotulungi doo-ra.
					</seg>
					<seg id="b.2CO.8.3" type="verse">
						Kuhilo moto beiwa kabohe nono-ra mewai'. Mewai' -ra ntuku' pakulea' -ra, ba melabi tena ngkai pakulea' -ra. Uma ria to mpewuku-ra, kabula nono-ra moto-rawo.
					</seg>
					<seg id="b.2CO.8.4" type="verse">
						Merapi' mpu'u-ra bona kana kipiliu wo'o-ra-rawo mpewai' doi petulungi-ra hi to Kristen to hi tana' Yudea.
					</seg>
					<seg id="b.2CO.8.5" type="verse">
						Pewai' -ra toe, meliu ngkai to kisarumaka. Uma muntu' doi to rapewai'. Lomo' -lomo' -na mpewai' -ra nono-ra moto hi Pue' Ala. Mengkoru-ra hi konoa Pue', pai' hi kai' wo'o apa' lawi' toe konoa Pue'.
					</seg>
					<seg id="b.2CO.8.6" type="verse">
						Jadi', mpohilo kalompe' nono-ra to Makedonia toe-e, toe pai' mohawa' -kai hi rehe'i mpopahawa' wo'o-imi Titus tilou hi koi' ompi'. Hi'a moto-mi wengi to lomo' -na mpotulungi-koi mporumpu doi to doko' nipakatu hilou hi tana' Yudea. Jadi', toe pai' hi'a wo'o-mi to kihubui tilou mpaliliu pobago to lompe' toe hi laintongo' -ni.
					</seg>
					<seg id="b.2CO.8.7" type="verse">
						Ompi' -ompi', hi rala petuku' -ni hi Alata'ala, uma ria kakuraa' -ni: bohe pepangala' -ni, ni'inca tudui' to makono pai' ni'inca mpotudui' doo, wori' bago-ni mpotulungi doo, bohe ahi' -ni hi kai'. Toe-mi ompi' pai' kuperapi' bona neo' mpai' ria kakuraa' -ni hi rala pobago-ni mpotulungi doo to mpe'ahii' hi tana' Yudea.
					</seg>
					<seg id="b.2CO.8.8" type="verse">
						Uma ku'uli' -kokoi tohe'i hewa lolita hawa'. Patuju-ku doko' mpopo'incai-koi beiwa kabohe ahi' -ra to Makedonia mpewai' doi petulungi-ra hi doo, bona kuhilo rata hiapa wo'o-koiwo ahi' -ni.
					</seg>
					<seg id="b.2CO.8.9" type="verse">
						Uma mingki' kupahawa' -koi ompi', apa' ni'inca moto-mi kabohe petulungi-na Pue' -ta Yesus Kristus. Bohe katuwu' -na, tapi' ngkai pe'ahi' -na hi kita', nabahaka omea-mi bona mpotulungi-ta. Napakadingki' katuwu' -na jadi' manusia', bona kita' ma'ala mporata kabohea tuwu'.
					</seg>
					<seg id="b.2CO.8.11" type="verse">
						Jadi', tohe'i-mi lolita-ku ompi': ohea-na lia-mi ane nipohudu lau bago to nitepu'u-mi hi mpae to liu, apa' lawi' koi' -mi ompi' to lomo' -na doko' mporumpu doi petulungi-ni toe-e, pai' koi' wo'o-mi to lomo' -na mpotepu'u mporumpu doi toi. Jadi', hewa kabaka' -ni mohawa' wengi, kusarumaka bate toe wo'o mpai' kabaka' -ni mpokaliliu bago toi rata hiapa pakulea' -ni.
					</seg>
					<seg id="b.2CO.8.12" type="verse">
						Apa' ane ria nono-ta mewai', pai' -ta mewai' ntuku' napa-hawo to ria hi kita', goe' -i Alata'ala mpodoa pewai' -ta toe. Uma-i mperapi' pewai' to meliu ngkai pakulea' -ta.
					</seg>
					<seg id="b.2CO.8.13" type="verse">
						Bela patuju-ku mpopokoloi-koi to motomo alaa-na nakakurai' -koi, pai' tau ntani' -na morasi'. Patuju-ku bona hibaa-balia katuwu' -ni.
					</seg>
					<seg id="b.2CO.8.14" type="verse">
						Tempo toi, apa' lawi' hono' hi koi', toto-na moto-mi ane koi' mpohonoi' kakuraa' -ra to hi tana' Yudea. Pai' ane rapa' -na ria wo'o-pi-koiwo kakuraa' -ni, hira' wo'o-mi-rawo mpai' mpo'ihii' -koi. Jadi' ane hewa toe-mi mpai' po'ingku-ni himpau momepewili', uma mpai' ria to nakakurai', hibaa-balia katuwu' -ni.
					</seg>
					<seg id="b.2CO.8.15" type="verse">
						Tohe'i hewa lolita Buku Tomoroli' owi to mpo'uli': Tauna to mporumpu wori', uma ria pelabia-na. Pai' tauna to mporumpu hangkedi', uma wo'o-i-hawo naka'otii.&quot;
					</seg>
					<seg id="b.2CO.8.16" type="verse">
						Ku'uli' tarima kasi hi Alata'ala, apa' Hi'a to mobago hi rala nono-na Titus alaa-na ria mpu'u nono-na doko' mpotulungi-koi. Nono-na Titus doko' mpotulungi-koi toe hibalia hante nono-kai kai' wo'o.
					</seg>
					<seg id="b.2CO.8.17" type="verse">
						Kipekune' -i: &quot;Dota-ko kihubui hilou hi Korintus mpotulungi-ra mpo'urusi pomporumpu-ra doi toe-e?&quot; Natompoi': &quot;Dota moto-a!&quot; Meliu ngkai toe, ngkai konoa-na moto wo'o-hawo, ria ami' -mi hi nono-na doko' mpencuai' -koi.
					</seg>
					<seg id="b.2CO.8.18" type="verse">
						Dohe Titus, kihubui wo'o hadua ompi' -ta tilou. Hawe'ea topepangala' hi Pue' Yesus mpo'une' ompi' -ta toii ngkai pobago-na mpokeni Kareba Lompe'.
					</seg>
					<seg id="b.2CO.8.19" type="verse">
						Uma muntu' toe, hawe'ea to Kristen hi rehe'i lau tungkai' mpopelihi-i bona hi'a to mpodohei-kai hi pomakoa' -kai mpai' hilou hi tana' Yudea, mpokeni doi pewai' -ni hilou hi ompi' hampepangalaa' -ta hi ria to hi rala kasusaa'. Apa' patuju pomako' -kai toi-e, bona hanga' Pue' rapomobohe, pai' bona ompi' -ta to hi Yudea mpohilo kamoroli' nono-ta mpotulungi-ra.
					</seg>
					<seg id="b.2CO.8.20" type="verse">
						Patuju-kai mpohubui ompi' -ta to hadua toii tilou dohe Titus, apa' doko' kipelompehi bona neo' mpai' ria to mpo'uli' uma monoa' po'ingku-kai hi pongkeni-kai pewai' to bohe toi.
					</seg>
					<seg id="b.2CO.8.21" type="verse">
						Toe pai' ki'atoro' ami' kahema-ra doo-kai hi pomakoa' -kai toi-e, bona monoto kamonoa' po'ingku-kai, uma muntu' hi poncilo Pue', hi poncilo manusia' wo'o.
					</seg>
					<seg id="b.2CO.8.22" type="verse">
						Jadi', dohe Titus pai' ompi' -ta to hadua toei-e we'i, ria wo'o hadua-pi to kihubui tilou. Ompi' -ta tohe'ii, wori' ngkani-mi kihilo po'ingku-na hi rala wori' nyala bago, pai' ki'inca kabaka' -na mpongawa' pobago Pue'. Pai' wae lau, doko' mpu'u-i mpotulungi-koi to hi Korintus mpo'urusi pomporumpu-ni doi toi, apa' nasarumaka lia-koi.
					</seg>
					<seg id="b.2CO.8.23" type="verse">
						Ane Titus-hana, ema' hampobagoa-ku to kuhubui tilou mpotulungi-koi. Ane doo-na to rodua to mpo'emai' -i tilou-e, tauna to tungkai' rasuro to Kristen hi rehe'i lau mpo'urusi porumpu doi toi. Kehi-ra mpomobohe hanga' Kristus.
					</seg>
					<seg id="b.2CO.8.24" type="verse">
						Jadi', kuperapi' bona nitarima lompe' -ra-rawo, pai' nipopohiloi-ra ahi' -ni, bona hawe'ea to Kristen mpo'inca kama'ahi' -ni pai' ra'inca wo'o kamakono-na lolita pe'une' -kai mpo'une' -koi.
					</seg>
				</div>
				<div id="b.2CO.9" type="chapter">
					<seg id="b.2CO.9.1" type="verse">
						Ane kakoo-kono-na, uma mingki' ku'uki' -kokoi ba napa-napa mpokahangai' doi to kikeni mpai' hilou hi tana' Yudea toi-e.
					</seg>
					<seg id="b.2CO.9.2" type="verse">
						Ku'inca ami' -mi kadoko' -ni lia metulungi-- baa' ku'une' ami' -madakoi hi to Makedonia-e, ku'uli' -raka: &quot;Ane ompi' -ta to hi tana' Akhaya-le, ngkai mpae to liu-ramo-rana sadia mpewai' doi petulungi-ra.&quot; Jadi', mpo'epe kamongura nono-ni mewai' toe-di, te'apui wo'o-rawo nono-ra to Makedonia, alaa-na wori' -ra to doko' mewai'.
					</seg>
					<seg id="b.2CO.9.3" type="verse">
						Aga nau' wae, ku'uli' agina kuhubui mperi'ulu-ramo hira' Titus tilou hi koi', bona hira' -mi mpotulungi-koi mpo'atoro' pewai' -ni toe. Jadi', kusarumaka ane rata wo'o-apa-kuwo mpai', kurata-koi rodo mpu'u-mi, apa' mpolia' ku'uli' -miraka to Makedonia karodo-nimi hi retu. Nee-neo' mpai' napa to ku'une' -kokoi toe, boa' -wadi.
					</seg>
					<seg id="b.2CO.9.4" type="verse">
						Apa' ane ria-ra mpai' to Makedonia to mpo'emai' -a tilou, pai' ane rapa' -na ko'ia terumpu doi petulungi-ni tetu-e, uma mpai' mowo ea' -kai, apa' mpolia' ki'une' -mokoie. Koi' wo'o mpai' me'ea' ompi'.
					</seg>
					<seg id="b.2CO.9.5" type="verse">
						Toe pai' ku'uli' agina kuhubui mperi'ulu-ramo hira' Titus tilou, bona ra'atoro' ami' -mi doi pewai' to nijanci-mi. Jadi', ane rata-apa mpai', rodo-mi omea. Ngkai ree mpai', monoto-mi kamewai' -ni ngkai kabula nono-ni, uma baha raparuku.
					</seg>
					<seg id="b.2CO.9.6" type="verse">
						Penonoi lolita tohe'i: To mohawu' hangkedi', hangkedi' wo'o-wadi-hawo to napepae. To mohawu' wori', wori' wo'o-hawo to napepae.
					</seg>
					<seg id="b.2CO.9.7" type="verse">
						Agina butu dua-na mewai' ntuku' kabula nono-na moto-hawo. Neo' mewai' hante susa' nono, neo' mewai' baha raparuku. Apa' Alata'ala mpoka'ahi' tauna to mewai' hante kagoe' nono.
					</seg>
					<seg id="b.2CO.9.8" type="verse">
						Mobaraka' lia-i mpowai' -koi hawe'ea rasi', duu' -na uma ria kakuraa' -ni ba napa-napa, mporata-koi hawe'ea to niparaluu ngkai Alata'ala. Patuju-na mpowai' -koi rasi' toe, bona nipakule' mpobago butu nyala pobago to lompe' mpotulungi doo.
					</seg>
					<seg id="b.2CO.9.9" type="verse">
						Hewa to te'uki' hi rala Buku Tomoroli' owi: Alata'ala mpobagi rasi' hi tauna to mpe'ahii'. Kalompe' nono-na uma ria kahudua-na.&quot;
					</seg>
					<seg id="b.2CO.9.10" type="verse">
						Alata'ala mpowai' hawua' hi topohawu', pai' nawai' -ta wua' polia' -ta jadi' pongkoni' -ta. Hewa toe wo'o mpai' Alata'ala mpogane' pewai' to niwai' -raka doo, bona kalompe' nono-ni toe mowua' wori'.
					</seg>
					<seg id="b.2CO.9.11" type="verse">
						Napoporasi' -koi mpai' hante butu nyala rasi', bona manara oa' -koi hi doo. Jadi', ane kikeni mpai' pewai' -ni hilou hi doo-ta to mpe'ahii' tuwu' -ra hi tana' Yudea-e, wori' tauna mpo'uli' tarima kasi hi Alata'ala.
					</seg>
					<seg id="b.2CO.9.12" type="verse">
						Pobago-ni to lompe' tohe'i mpai' mpo'ihii' kakuraa' -ra topetuku' Pue' to hi ria. Pai' uma muntu' toe, ngkai pobago-ni to lompe' toi, wori' tauna mpo'uli' tarima kasi hi Alata'ala.
					</seg>
					<seg id="b.2CO.9.13" type="verse">
						Ane doo-ta to Yudea toera ria mpohilo pewai' -ni toi mpai', bate mpo'une' Alata'ala-ramo, apa' rahilo kamakono-na pepangala' -ni hi Kareba Kristus, pai' pengkoru-ni hi hawa' -na. Mpo'une' Alata'ala-ramo mpai', apa' manara mpu'u-koi mpobagi rewa-ni hi hira' pai' hi tau ntani' -na.
					</seg>
					<seg id="b.2CO.9.14" type="verse">
						Pai' hira' wo'o-rawo mpekakae-kokoi hante nono to ma'ahi', apa' bohe mpu'u ahi' Alata'ala to mobago hi rala katuwu' -ni.
					</seg>
					<seg id="b.2CO.9.15" type="verse">
						Natao lia-ta mpo'uli' tarima kasi hi Alata'ala, apa' uma hudu ta'uli' kabohe pewai' -na hi kita'!
					</seg>
				</div>
				<div id="b.2CO.10" type="chapter">
					<seg id="b.2CO.10.1" type="verse">
						Wae lau, aku' Paulus tohe'i-e, ria pomperapia' -ku hi koi' ompi'. Ria tauna hi retu to mpo'uli' hewa toi: &quot;Ane ngkai kalaa-nai Paulus-e, ngkerepa' lia moni sura-na, hampa ane hi nyanyoa-tai, mempou' lia-i.&quot; Jadi', hante nono to dingki' pai' hante nono to mo'olu, hewa kadingki' nono-na pai' kamo'olu nono-na Kristus,
					</seg>
					<seg id="b.2CO.10.2" type="verse">
						kuperapi' mpu'u ompi', bona neo' -pi ria to mposapuaka kuasa-ku, bona ane rata-apa mpai' hi retu, uma-pi mingki' ngkerepa' lolita-ku! Apa' ria-ra hi retu to mpo'uli' po'ingku-kai hewa po'ingku tauna to uma mpo'incai Alata'ala. Wae-pi, popea! Ane rata-a-damo, ra'epe moto mpai' kangkerepa' lolita-ku!
					</seg>
					<seg id="b.2CO.10.4" type="verse">
						Kai' -kaiwo, manusia' -wadi-kai. Tapi' ane mpo'ewa-kai tauna to mposapuaka-kai, ki'ewa-ra hante karohoa to ngkai Alata'ala. Po'ingku-kai uma hewa tauna to uma mpo'incai Alata'ala, uma wo'o kipake' kapantea manusia' -wadi. Kipake' karohoa to ngkai Alata'ala. Kai' ma'ala rarapai' -ki tantara to mporongka bente bali'. Batua-na, hante karohoa to ngkai Alata'ala
					</seg>
					<seg id="b.2CO.10.5" type="verse">
						kipakule' mpodagi-ra to mpohono' tudui' to makono, kipakule' mpo'ewa-ra to molangko nono-ra pai' to mpolawa' doo bona neo' -ra mpo'incai Alata'ala. Hante karohoa to ngkai Alata'ala, kibalii' nono-ra to mesapuaka, pai' kikeni-ra mengkoru hi Kristus.
					</seg>
					<seg id="b.2CO.10.6" type="verse">
						Jadi', ane monoto-damo pengkoru-ni hi kai', sadia moto-makai mpohuku' -ra to mesapuaka-pidi.
					</seg>
					<seg id="b.2CO.10.7" type="verse">
						Petonoi-koi napa to nihilo moto! Ane ria-ra hi retu to mpo'uli' kahira' -na bagia-na Kristus, agina rapakanoto nono-ra, kana rapangaku' kabagia-na Kristus wo'o-ka-kaiwo hibalia hante hira'.
					</seg>
					<seg id="b.2CO.10.8" type="verse">
						Nau' ba kana kuliu mpai' kotoa-na mpo'une' woto-ku moto, aga bate uma kupoka'ea'. Apa' to ku'une' -ki woto-ku toi-e, kuasa to nawai' -ka Pue' bona mporohoi pepangala' -ni, uma mpokero pepangala' -ni.
					</seg>
					<seg id="b.2CO.10.9" type="verse">
						Jadi', popea-mi-hana karata-ku mpai', bona neo' mpai' ria to mpo'uli' me'ekahi-a-wadi hante sura-ku to karapo'.
					</seg>
					<seg id="b.2CO.10.10" type="verse">
						Apa' ria-ra hi retu to mpotuntui' -a, ra'uli' hewa toi: &quot;Ane hi rala sura-na, karapo' -damo lolita-na pai' moso' paresa' -na, hampa ane hi rehe'i-i dohe-ta, mengkoru-imi pai' uma na'incai mololita!&quot;
					</seg>
					<seg id="b.2CO.10.11" type="verse">
						Jadi', apa' oo rahi lolita-rae, uli' -raka retu hewa toi: hewa kakarapo' lolita-kai to hi rala sura-kai, wae wo'o mpai' kakarapo' -kai ane rata-pakai mpai' hi retu.
					</seg>
					<seg id="b.2CO.10.12" type="verse">
						Uma mpu'u-kai daho' mpotuku' kehi-ra to mpopeliu tuwu' -ra tetura ria. Uma-kai hibalia hante hira'. Hira', himpau mome'une' moto-ramo, ra'uli' lompe' -ra ntuku' poncilo-ra moto. Uma mowo kawojo-ra tetu-e!
					</seg>
					<seg id="b.2CO.10.13" type="verse">
						Kai' -kaina uma hewa tetu. Ane ki'une' woto-kai, uma mpoliu kotoa-na. Ane ki'une' woto-kai, kilolita muntu' pobago to nabagi-kakai Alata'ala. Pai' koi' wo'o-e ompi' tepesua' hi rala pobago-kai, apa' Alata'ala mposuro-kai mpokeni Kareba Lompe' rata hi ngata-ni.
					</seg>
					<seg id="b.2CO.10.14" type="verse">
						Jadi', ane kiparesai' -koi ompi', uma-kai mpoliu kotoa-na. Ane ke uma-kai ria rata hi ngata-ni mpokeni Kareba Lompe' -e, ke uma ria huraa-kai mpoparesai' -koi. Tapi' ria mpu'u huraa-kai mpoparesai' -koi, apa' rata mpu'u-kai hi ngata-ni mpokeni Kareba Lompe'.
					</seg>
					<seg id="b.2CO.10.15" type="verse">
						Ria wo'o-ra tauna to bohe nono-ra, to mpololita kalompe' wua' pobago-ra, ntaa' wua' pobago doo-di. Kai', uma kibabehi hewa tetu. Uma-kai mpo'une' woto-kai mpololita pobago to hi mali-na ngkai pobago to nawai' -kakai Alata'ala. Aga kisarumaka ompi', ane tetampai karoho pepangala' -ni, tetampai wo'o kabohe pobago-kai hi laintongo' -ni,
					</seg>
					<seg id="b.2CO.10.16" type="verse">
						duu' -na tetampai wo'o kawela' pobagoa-kai. Apa' doko' -kai mpokeni Kareba Lompe' hilou hi ngata-ngata to meliu kalaa-na ngkai koi'. Uma-kai dota mpokeni Kareba Lompe' hi tauna to mpolia' mpo'epe-ramo Kareba Lompe'. Nee-neo' mpai' bohe nono-kai mpololita wua' pobago-kai, ntaa' mobago-kai hi tinahi doo-di.
					</seg>
					<seg id="b.2CO.10.17" type="verse">
						Jadi', hewa to te'uki' hi rala Buku Tomoroli' owi: &quot;Hema to doko' bohe nono-ra, kana mpomobohe-ra napa to nababehi Pue'.&quot;
					</seg>
					<seg id="b.2CO.10.18" type="verse">
						Apa' ane ta'une' woto-ta moto, uma ta'incai ba natarima-ta Pue' ba uma-di. Tapi' ane Pue' mpo'une' -ta, monoa' ta'inca kanatarima-ta.
					</seg>
				</div>
				<div id="b.2CO.11" type="chapter">
					<seg id="b.2CO.11.1" type="verse">
						Jadi' ompi' -ompi', kuperapi' bona niwai' -a-kuwo loga mpo'une' woto-ku moto kampa' hampai'. Apa' hewa to mengkatiwojo-a tohe'i-e, aga kuperapi' bona mosabara-koi ulu mpo'epe lolita-ku.
					</seg>
					<seg id="b.2CO.11.2" type="verse">
						Moroe-a tohe'i-e mpokaroe pangkeni tetura ria to doko' mpo'ago-koi ngkai aku'. Aga roe-ku tohe'i, roe to ntuku' konoa Alata'ala. Apa' aku' -mi to lomo' -na mpotudui' -koi mepangala' hi Kristus-e. Konoa-ku, bona tida-koi mepangala' hi Kristus. Koi' ma'ala rarapai' -ki toronaa to mokamae' hante hadua kabilasa. Kamae' -ni toe, Kristus.
					</seg>
					<seg id="b.2CO.11.3" type="verse">
						Aga koro' -a toi-e, nee-neo' mpai' ria to mpobagiu-koi alaa-na uma-koi tida mepangala' hi Kristus hante karoli' -roli' nono-ni. Hewa Hawa owi nasori ule hante lolita-na to mo'olu, wae wo'o ria to doko' mposori-koi mpotuku' tudui' to mosisala hante pepangala' -ni hi Kristus.
					</seg>
					<seg id="b.2CO.11.4" type="verse">
						Rata tauna hi retu to mpotudui' -koi mpotuku' Yesus, tapi' tudui' -ra uma hibalia hante napa to kitudui' -kokoi. Aga nau' wae, mosabara lau-dakoi mpo'epe tudui' -ra! Goe' lau-dakoi mpotarima inoha' to mosisala hante Inoha' Tomoroli' to mpolia' nitarima-mi! Goe' lau-dakoi mpotarima kareba to mosisala hante Kareba Lompe' to mpolia' nipangala' -mi!
					</seg>
					<seg id="b.2CO.11.5" type="verse">
						Jadi', bangku' suro to mpomobohe hanga' -ra moto tetura ria nipe'epei lolita-ra, kusarumaka bate mosabara wo'o-koi mpe'epei lolita-ku toi, apa' uma-a tepatu'ai ngkai hira'.
					</seg>
					<seg id="b.2CO.11.6" type="verse">
						Apa' nau' uma rahi ku'incai mololita, aga bela-a tauna to wojo-e'. Ku'inca tudui' to makono. Ni'epe pai' nihilo moto-mi toe hi butu nyala gau' -kai dohe-ni.
					</seg>
					<seg id="b.2CO.11.7" type="verse">
						Nto'u kampokeni-ku Kareba Lompe' hi koi' wengi, uma-koi kupomperapii' gaji' -ku nau' ba hangkedi'. Kupakadingki' tuwu' -ku, mobago-a hante pale-ku moto, bona koi' ompi' tehore ngkai jeko'. Ha kuposala' ompi', uma-a mperapi' gaji' -kue?
					</seg>
					<seg id="b.2CO.11.8" type="verse">
						Bula-ku hi ngata-ni wengi, to Kristen to hi ngata ntani' -na lau-di to mpakatui-a doi. Ma'ala-mi ta'uli' hira' to morugi, bona ma'ala-a mobago mpokeni Kareba Lompe' hi koi'.
					</seg>
					<seg id="b.2CO.11.9" type="verse">
						Hangkani ria kakuraa' -ku nto'u toe, aga uma-a merapi' hi koi'. Apa' rata-ra ompi' to ngkai tana' Makedonia mpokeni doi to mpohonoi' kakuraa' -ku. Kujagai lompe' bona uma-a mperapii' -koi nto'u toe, bona neo' mpakasusa' -koi. Pai' bate hewa toe oa' mpai' pobabehi-ku, uma kupomperapii' -koi.
					</seg>
					<seg id="b.2CO.11.10" type="verse">
						Mololita-a hi rehe'i hi rala hanga' Kristus. Hewa kamakono-na to na'uli' Kristus, wae wo'o napa to ku'uli' hi rehe'i bate makono. Bohe nono-ku apa' uma-a mperapi' gaji' hi koi' ba hi hema-hema to hi retu lou hi tana' Akhaya. Kabohe nono-ku toi bate uma kubalii'.
					</seg>
					<seg id="b.2CO.11.11" type="verse">
						Napa pai' mololita hewa toe-a? Ha ni'uli' -koina uma-a mpoka'ahi' -koi ompi'? Alata'ala moto mpo'inca kama'ahi' -ku.
					</seg>
					<seg id="b.2CO.11.12" type="verse">
						Jadi', napa to kubabehi toi, bate uma kubahakai. Bate uma-a merapi' gaji' hi koi', apa' pangkeni to molangko nono-ra tetura lou ntora mperapi' gaji' -ra pai' ntora mpo'une' woto-ra moto. Aga aku', oja' -a-kuna, bona neo' mpai' ra'uli' pobago-ra hira' hibalia hante pobago-kai kai'.
					</seg>
					<seg id="b.2CO.11.13" type="verse">
						Tauna to hewa tetura lou, suro to boa'. Mobago-ra hi laintongo' -ni, ntani' hewa suro Kristus mpu'u-ra, ntaa' topebagiu-radi!
					</seg>
					<seg id="b.2CO.11.14" type="verse">
						Aga uma wo'o takehelei kehi-ra toe, apa' Magau' Anudaa' wo'o-hawo mengkatibali' hewa mala'eka to ngkeni kabajaa.
					</seg>
					<seg id="b.2CO.11.15" type="verse">
						Jadi' uma wo'o-hawo tapokakonce ane topobago-na Magau' Anudaa' mpowunii' gau' -ra to dada'a, ntani' hewa topobago to mpotuku' konoa Alata'ala. Aga ka'omea-na mpai', bate mporata-ra hiwili to hintotoa hante gau' -ra.
					</seg>
					<seg id="b.2CO.11.16" type="verse">
						Jadi', hewa to ku'uli' we'i, nau' hewa to mengkatiwojo-a toi-e, palogai-a-kuwo ulu mpo'une' woto-ku hampai'. Neo' ba ni'uli' towojo mpu'u-a, aga ane ria mpu'u-koi to mpo'uli' wojo-a, pelele' -ama mpo'une' woto-ku kampa' hampai'.
					</seg>
					<seg id="b.2CO.11.17" type="verse">
						Kututura hawe'ea to ku'une' -ki woto-ku. Aga bela Pue' to mpohubui-a mololita hewa toi. Mololita-a hewa towojo, mpo'une' woto-ku moto toi-e.
					</seg>
					<seg id="b.2CO.11.18" type="verse">
						Gati wori' -di to mpo'une' woto-ra moto pai' mpotutura pobago to rababehi hante karohoa-ra moto-e, wae wo'o-kuwo aku', mpo'une' -a woto-ku.
					</seg>
					<seg id="b.2CO.11.19" type="verse">
						Apa' hiloa-nale, nipokagoe' moto tauna to wojo, apa' ni'uli' pante-ko-koina!
					</seg>
					<seg id="b.2CO.11.20" type="verse">
						Ane ria pangkeni to mpobatua-koi, nitarima moto-ra. Ane ria to mpobagiu-koi pai' mpe'ihii-koi, ane ria to mpomolangko nono-ra pai' -ra mpohopo' -koi, nipengkatarii lau-di-koina.
					</seg>
					<seg id="b.2CO.11.21" type="verse">
						Ha ni'uli' -koina kana me'ea' -a, apa' uma-kai daho' mpotuku' gau' -ra tetura-e? Tapi' ane daho' -ra mpo'une' woto-ra moto, mengkadaho' wo'o-a-kuwo mpo'une' woto-ku. (Kiwoi-e', mololita hewa towojo-a toi-e.)
					</seg>
					<seg id="b.2CO.11.22" type="verse">
						Ra'uli' pangkeni tetura lou, to Yahudi-ra, ra'uli' muli Israel pai' muli Abraham-ra. Wae wo'o-kuwo aku'! To Yahudi-a, muli Israel pai' muli Abraham wo'o-a-kuwo.
					</seg>
					<seg id="b.2CO.11.23" type="verse">
						Ra'uli' -rana, topobago Kristus-ra. Hangkedia' -nami aku', meliu tena-a ngkai hira'! (Mololita-a tohe'i-e, hewa to uma-apa monoto.) Meliu pobago-ku ngkai pobago-ra hira'. Wori' ngkani-a ratarungku', meliu ngkai hira'! Raweba' mperegea-a, meliu ngkai hira'! Wori' ngkani-a neo' mate.
					</seg>
					<seg id="b.2CO.11.24" type="verse">
						Lima ngkani-ama rahuku' to Yahudi: raweba' -a tolu mpulu' sio mela.
					</seg>
					<seg id="b.2CO.11.25" type="verse">
						Tolu ngkani-a rahuku' to Roma: raweba' -a hante lua'. Hangkani wo'o-a radulu tauna rapana' -a hante watu doko' mpatehi-a. Tolu ngkani kapal to kuhawi' matala hi rala tahi'. Hangkani-a nangko hi lolo tahi' hamengia ha'eoa.
					</seg>
					<seg id="b.2CO.11.26" type="verse">
						Rala pomakoa' -ku wori' ngkani-a mporata silaka. Ria ue mowo'. Ria toperampaki. Rabalinai' to Yahudi-a. Rabalinai' -a to bela-ra to Yahudi. Mporata-a silaka hi rala ngata. Mporata-a silaka hi mali ngata. Mporata-a silaka hi lolo tahi'. Mporata-a silaka ngkai tauna to mpo'uli' ompi' hampepangalaa' -ku moto-ra, ntaa' bela-di!
					</seg>
					<seg id="b.2CO.11.27" type="verse">
						Hi rala pobago to kupobago-ki Pue', mobago huduwuku-ku pai' mobago hudu pakulea' -ku. Wori' ngkani uma-a tepoleta', uma-a teponginu, uma-a tepongkoni'. Wori' ngkani-a mo'oro', molengi' pai' uma hono' pohea-ku.
					</seg>
					<seg id="b.2CO.11.28" type="verse">
						Ntani' -na ngkai hawe'ea toe, motomo wo'o kinolo-ku butu eo-na, mpopekiri to Kristen hi butu ngata.
					</seg>
					<seg id="b.2CO.11.29" type="verse">
						Ane ria ompi' hampepangalaa' -ku to susa' apa' lente pepangala' -ra, susa' wo'o-kuwo nono-ku. Ane ria to monawu' hi rala jeko', peda' wo'o-kuwo nono-ku.
					</seg>
					<seg id="b.2CO.11.30" type="verse">
						Ane kana mpo'une' -a woto-ku, ku'une' woto-ku mpotutura hawe'ea kalentea-ku.
					</seg>
					<seg id="b.2CO.11.31" type="verse">
						Hawe'ea to ku'uli' -e we'i, makono omea, uma-a boa'. Alata'ala Tuama-na Pue' Yesus sabi' -ku! Une' -imi duu' kahae-hae-na!
					</seg>
					<seg id="b.2CO.11.32" type="verse">
						Nto'u-ku hi ngata Damsyik, gubernur to hi une' Raja Aretas doko' mpopatehi-a. Nahubui tantara-na mpojaga wobo' ngata bona ma'ala-a rahoko'.
					</seg>
					<seg id="b.2CO.11.33" type="verse">
						Aga doo-ku mpotulungi-a. Ra'ulu-a hi rala karanci ntara hameha' wulou' wala, pai' -a tebahaka.
					</seg>
				</div>
				<div id="b.2CO.12" type="chapter">
					<seg id="b.2CO.12.1" type="verse">
						Uma mpu'u-di ria kalaua-na mpo'une' woto-ta moto-e. Aga nau' wae, ku'une' oa' woto-ku moto toi-e. Kututura-kokoi ulu pangila to napopohiloi-ka Pue'.
					</seg>
					<seg id="b.2CO.12.2" type="verse">
						Ku'inca hadua to Kristen, hampulu' opo' mpae to liu ra'ore' -i hilou hi po'ohaa' Alata'ala to hi suruga. Uma ku'incai ba woto-na mpu'u-di to ra'ore' -e, ba kao' -na-wadi. Alata'ala-wadi to mpo'inca.
					</seg>
					<seg id="b.2CO.12.4" type="verse">
						To monoa' ku'inca, tauna toei ra'ore' hilou hi po'ohaa' to uma mowo kalompe' -na, to rahanga' Firdaus. (Hangkani-pi ku'uli', uma ku'incai ba ra'ore' mpu'u-idi, ba pangila-na-wadi, Alata'ala-wadi to mpo'inca.) Bula-na hi ria, mpo'epe-i lolita to lompe' lia, to ko'ia na'epei tilinga manusia', pai' gati uma rapiliu manusia' mpohowa'.
					</seg>
					<seg id="b.2CO.12.5" type="verse">
						Kakoo-kono-na, natao moto ku'une' tauna to mpohilo pangila to hewa toe. Aga uma-a dota mpo'une' woto-ku moto. Sampale to ku'une' -ki woto-ku moto, hawe'ea kalentea-ku.
					</seg>
					<seg id="b.2CO.12.6" type="verse">
						Kakoo-kono-na, ane doko' ku'une' woto-ku, uma-a boa', apa' ria mpu'u to natao ku'une' -ki woto-kue. Aga kupengkatarii, uma-pi kututura pangila-ku, bona neo' mpai' ria to mpo'une' -a kampo'epe-ra tutura-ku toi. Ane ria to doko' mpo'une' -a, agina ranaa hi gau' -ku pai' ra'epe lolita-ku.
					</seg>
					<seg id="b.2CO.12.7" type="verse">
						Jadi', apa' uma mowo kalompe' -na hawe'ea pangila-kue, Alata'ala mpowai' -a hanyala kaparia, bona neo' mpai' molangko rahi nono-ku. Kaparia toe hewa rui to mpotohu' -a ncuu, pai' hewa suro ngkai Magau' Anudaa' to ntora mposori-a.
					</seg>
					<seg id="b.2CO.12.8" type="verse">
						Tolu ngkani-a mekakae hi Pue', ku'uli': &quot;O Pue', kuperapi' bona nulali-ka-kuwo kaparia toi.&quot;
					</seg>
					<seg id="b.2CO.12.9" type="verse">
						Tapi' na'uli' -ka: &quot;Uma kulali, aga kutulungi-ko hante kabula rala-ku. Hono' -mi toe. Apa' ane lente-ko, karohoa-ku gana kamonoto-na hi rala katuwu' -nu.&quot; Toe-mi ompi' -ompi' pai' bohe nono-ku mpololita hawe'ea kalentea-ku, apa' nto'u-ku lente, karohoa Kristus mpokamoui-a.
					</seg>
					<seg id="b.2CO.12.10" type="verse">
						Jadi', ane lente-a, kupokagoe' moto. Goe' -a ane ba raruge' -a ba rabalinai' -a, ba mporata-a kasusaa' pai' kaparia sabana petuku' -ku hi Kristus. Apa' ane lente-a, nto'u toe-mi moroho-a.
					</seg>
					<seg id="b.2CO.12.11" type="verse">
						Pololita-ku we'i, hewa towojo mpu'u-a apa' ku'une' -kuna woto-ku moto, aga koi' -le ompi' pai' alaa-na hewa toe-ae. Kakoo-kono-na, ke koi' -dile ompi' to mpo'une' -ae. Apa' nau' uma-a-kuwo hewa hema, aga bate suro Pue' Yesus mpu'u-a, uma-a tepatu'ai ngkai suro to hi retu-ra tilou to mpomobohe hanga' -ra moto.
					</seg>
					<seg id="b.2CO.12.12" type="verse">
						Bula-ku dohe-ni, kubabehi tanda-tanda to mpakanoto kasuro-na Pue' Yesus mpu'u-a. Mosabara-a mobago hi rala kasusaa', mpobabehi-a tanda mekoncehi pai' anu mobaraka' hante karohoa to ngkai Pue' Ala.
					</seg>
					<seg id="b.2CO.12.13" type="verse">
						Ha ni'uli' -koina uma hono' petulungia-ku hi koi' -e ompi'! Petulungia-ku hi koi' -le, bate hibalia hante petulungia-ku hi tauna to hi ngata ntani' -na. Ane hi ngata doo, merapi' -a gaji' -ku, tapi' koi' ompi' uma kupomperapii' -koi gaji' -ku. Ha ni'uli' -koina kuposala' toe ompi'? Uma-hanae'!
					</seg>
					<seg id="b.2CO.12.14" type="verse">
						Pe'epei lompe'! Moliwo-a tohe'i-e mpencuai' -koi katolu ngkani-na. Pai' uma-a mpai' mperapii' -koi ba napa-napa. To kupali', bela rewa-ni, nono-ni to kupali', bona nipoka'ahi' -a. Apa' bela-hawo ana' to mpali' pongkoni' totu'a-ra; totu'a to mpali' pongkoni' ana' -ra.
					</seg>
					<seg id="b.2CO.12.15" type="verse">
						Jadi', goe' -a mpopake' hawe'ea to ria hi aku' mpotulungi-koi. Sadia-a mpewai' woto-ku moto mpotulungi-koi. Ane hewa toe kabohe ahi' -ku hi koi' ompi', napa pai' hangkedi' rahi ahi' -ni hi aku'?
					</seg>
					<seg id="b.2CO.12.16" type="verse">
						Ni'inca moto ompi' ka'uma-ku ria mpo'alai' -koi ba napa-napa. Aga ria oa' to mpotuntui' -a, ra'uli' topo'akala-a. Ra'uli' mporata-a rasi' ngkai koi' hante pebagiu-ku.
					</seg>
					<seg id="b.2CO.12.17" type="verse">
						Uma-e' makono! Tauna to kupahawa' tilou, ha ria-ra to mpo'akalai-koi, alaa-na aku' to mporata rasi'? Uma ria.
					</seg>
					<seg id="b.2CO.12.18" type="verse">
						Kuperapi' wengi bona Titus tilou mpehupai' -koi, pai' ria wo'o-pi hadua ompi' kupahawa' mpodohei-i. Ha ria-i Titus mpo'akalai-koi nto'u toe-e? Ni'inca moto ompi', Titus pai' aku' hanono lau-kai, pai' hibalia wo'o pokehii-kai.
					</seg>
					<seg id="b.2CO.12.19" type="verse">
						Neo' ni'uli' hewa toi, hawe'ea to ki'uki' tohe'i, ki'uki' bona mpo'uli' noa' -kai. Ompi' -ompi' to kipoka'ahi'! Mololita-kai tohe'i-e, hi posidaia' -kai hante Kristus. Alata'ala mpotiroi-ta! Hawe'ea to ki'uli', hawe'ea to kibabehi, ki'uli' pai' kibabehi bona mporohoi pepangala' -ni.
					</seg>
					<seg id="b.2CO.12.20" type="verse">
						Apa' koro' -a, nee-neo' mpai' nto'u katilou-ku mpencuai' -koi, kurata-koi uma hewa to kupokono. Pai' wae wo'o koi', uma-a hewa to nipokono. Nee-neo' mpai' kurata-koi nto'u-ni momehono' pai' momepohingii', momepokaroe pai' hore mpopeliu woto-ni moto, momeruge', mometuntui', pai' hore molangko nono. Nee-neo' kurata-koi uma hintuwu' ompi'.
					</seg>
					<seg id="b.2CO.12.21" type="verse">
						Koro' -a nee-neo' mpai' ane rata wo'o-apa hi retu, kehi-ni tohe'e mpaka'ea' -a hi nyanyoa Pue' -ku, Pue' Alata'ala, alaa-ku geo' mpokageoi' wori' tauna to mojeko', apa' ko'ia oa' -ra medea ngkai gau' -ra to sala', pobualo' -ra pai' kehi-ra to uma tumotoa.
					</seg>
				</div>
				<div id="b.2CO.13" type="chapter">
					<seg id="b.2CO.13.1" type="verse">
						Tohe'i-e katolu ngkani-na-ama mpai' tilou mpencuai' -koi. Kiwoi-koi lolita Buku Tomoroli' to mpo'uli': &quot;Ane ria tauna to rapakilu mpobabehi sala', kana ria nte rodua ba tolu to jadi' sabi', bona monoa' -mi kara-kara-na.&quot;
					</seg>
					<seg id="b.2CO.13.2" type="verse">
						Bula-ku dohe-ni karongkani-na wengi, kupopo'ingai' -ramo to mojeko'. Jadi', tempo toi, bula-ku molaa-pidi, kuhulii' wo'o-mi paresa' -ku hi hira' pai' hi hema-hema to mparaluu paresa' toi: ane rata-apa mpai', karapo' mpu'u-a, uma-ra mpai' haduaa to tebahaka ngkai roe-ku.
					</seg>
					<seg id="b.2CO.13.3" type="verse">
						Bo ria-koi to merapi' bona kupopohiloi-koi tanda kanapowiwi-na Kristus mpu'u-a, wae-pi popea! Ane rata-apa mpai' hi retu, nihilo moto mpai' kuasa to nawai' -ka Kristus! Uma mpai' lente paresa' Kristus to kuparata-kokoi, ni'epe moto mpai' karoho-na.
					</seg>
					<seg id="b.2CO.13.4" type="verse">
						Lente mpu'u-ile wengi Kristus nto'u karaparika' -nae. Aga tuwu' nculii' -imi sabana karohoa to ngkai Alata'ala. Kai' wo'o ompi', lente wo'o-kai hangkaa-ngkania hante Kristus. Aga ngkai karohoa-na Alata'ala, bate mporata-kai katuwua' to bo'u hangkaa-ngkania hante Kristus. Jadi' ane rata-a mpai' ompi', nihilo moto karohoa to nawai' -kakai Alata'ala toe.
					</seg>
					<seg id="b.2CO.13.5" type="verse">
						Ompi' -ompi', niparesa' nono-ni moto, ba makono mpu'u-mi pepangala' -ni hi Kristus. Wile nono-ni moto. Ba uma monoto hi koi' ompi' kamo'oha' -na Kristus Yesus hi rala nono-ni? Nee-neo' mpai' boa' -wadi pepangala' -ni.
					</seg>
					<seg id="b.2CO.13.6" type="verse">
						Kusarumaka ompi', monoto wo'o-mi hi koi' kabela-nakai suro to boa'.
					</seg>
					<seg id="b.2CO.13.7" type="verse">
						Mekakae-kai hi Alata'ala bona neo' -koi mpobabehi to sala'. Patuju-kai mosampaya hewa toe, uma-hawo bona monoto kasuro-na Pue' Yesus mpu'u-kai. Patuju-kaile, bona koi' ompi' mpobabehi to lompe'. Nau' tauna to hantongo' tetura tilou mposapuaka oa' kuasa-kai, uma beiwa, asala koi' ompi' mpobabehi to lompe'.
					</seg>
					<seg id="b.2CO.13.8" type="verse">
						Asala nituku' napa to makono, uma-hawo ma'ala kilawa' -koi. Doko' kitulungi oa' -dakoi mpotuku' napa to makono-e.
					</seg>
					<seg id="b.2CO.13.9" type="verse">
						Goe' nono-kai nau' lente-kai, asala koi' -mi to moroho. Mosampaya-kai bona monoto nono-ni mpotuku' Pue'.
					</seg>
					<seg id="b.2CO.13.10" type="verse">
						Toe-die pai' ku'uki' ami' -kokoi sura tohe'i-e bula-ku molaa-pidi, bona ane rata-apa mpai', uma-apa karapo' hante kuasa to nawai' -ka Pue'. Apa' nawai' -a kuasa toi bona mporohoi pepangala' -ni, uma mpokero pepangala' -ni.
					</seg>
					<seg id="b.2CO.13.11" type="verse">
						Ka'omea-na ompi', kana goe' -koi. Pakanoto petuku' -ni hi Pue', pakaroho nono-ni hante paresa' -ku, hanono lau-mokoi pai' tuwu' hintuwu'. Pai' Alata'ala mpodohei-koi: napopohiloi-koi ahi' -na pai' nawai' -koi kalompea' tuwu'.
					</seg>
					<seg id="b.2CO.13.12" type="verse">
						Mometabe-tabe-koi hante nono mpu'u ane hirua' -koi hi pogamparaa.
					</seg>
					<seg id="b.2CO.13.13" type="verse">
						(G13-12) Hawe'ea topepangala' hi Yesus to hi rehe'i mpakatu tabe hi koi' ompi'.
					</seg>
					<seg id="b.2CO.13.14" type="verse">
						(G13-13) Pue' Yesus Kristus mpogane' -koi, Alata'ala tida mpoka'ahi' -koi, duu' -na Inoha' Tomoroli' mpopohintuwu' -koi pai' mpodohei-koi omea. Hudu rei.
					</seg>
				</div>
			</div>
			<div id="b.GAL" type="book">
				<div id="b.GAL.1" type="chapter">
					<seg id="b.GAL.1.2" type="verse">
						Sura toi ngkai aku' Paulus, suro Pue' Yesus, kupakatu hi koi' ompi' -ompi' to Galatia to mepangala' -mi hi Pue' Yesus. Aku' pai' hawe'ea ompi' hampepangalaa' to dohe-ku hi rehe'i mpo'uli' wori' tabe! Bela manusia' to mposuro-a, pai' bela wo'o manusia' to mpo'ongko' -a jadi' suro Pue' Yesus. Yesus Kristus moto-hana to mpopajadi' -a suro-na, hante Alata'ala to Tuama to mpotuwu' nculii' -i ngkai kamatea.
					</seg>
					<seg id="b.GAL.1.3" type="verse">
						Wori' tabe: mekakae-a hi Alata'ala Tuama-ta pai' hi Pue' Yesus Kristus bona nagane' -koi ngkai kabula rala-na pai' nawai' -koi kalompea' tuwu'.
					</seg>
					<seg id="b.GAL.1.4" type="verse">
						Pue' Yesus mpewai' woto-na rapatehi mpotolo' jeko' -ta, bona nabahaka-ta ngkai kuasa dunia' to dada'a toi. Nababehi toe ntuku' konoa Alata'ala Tuama-ta.
					</seg>
					<seg id="b.GAL.1.5" type="verse">
						Une' -imi Alata'ala duu' kahae-hae-na! Amin.
					</seg>
					<seg id="b.GAL.1.6" type="verse">
						Mekehele-a mpokehele-koi ompi'! Ko'ia-di mahae Alata'ala mpokio' -koi hante kabula rala Kristus bona mepangala' -koi hi Kareba Lompe' -e, meleli' lau-mokoi ngkai Alata'ala pai' -koi mpotuku' ohea to ntani' -na.
					</seg>
					<seg id="b.GAL.1.7" type="verse">
						Kakoo-kono-na, uma ria ohea ntani' -na mporata kalompea' ngkai Alata'ala, muntu' Kareba Lompe' to kiparata-mikokoi toe-wadi. Tapi' ria-ra hi retu to mpaka'ingu' -koi hante tudui' -ra to boa'. Patuju-ra doko' mpohala'weo Kareba Lompe' Kristus-ra.
					</seg>
					<seg id="b.GAL.1.8" type="verse">
						Aga ku'uli' -kokoi, hema-hema to mpokeni kareba to ntani' -na to uma hibalia hante Kareba Lompe' to mpolia' kiparata-mikokoi, Alata'ala mpototowi-ra! Nau' ba kai' moto-mi ba paiana mala'eka ngkai suruga mpu'u-i, bate kana natotowi Alata'ala-ra!
					</seg>
					<seg id="b.GAL.1.9" type="verse">
						Bula-kai hi retu-pidi dohe-ni, ria-mi ki'uli' -kokoi hewa toe, pai' kuhulii' tena toe-e lau: ane ria to mpokeni kareba to ntani' -na ngkai to nitarima-mi, bate natotowi Alata'ala-i!
					</seg>
					<seg id="b.GAL.1.10" type="verse">
						Jadi', beiwa-mi ompi'? Ha mpope'une' hi manusia' -a mpo'uli' lolita-ku toe-e we'i? Uma-e'. Doko' mporata pe'une' ngkai Alata'ala-a-wadi-kuna. Ba ni'uli' -koina wae-e ompi', doko' ngala' nono manusia' -a-wadi? Ane ke rapa' -na doko' ngala' nono manusia' -a-wadi, ke uma-a jadi' batua Kristus!
					</seg>
					<seg id="b.GAL.1.11" type="verse">
						Bona ni'inca mpu'u ompi', Kareba Lompe' to kukeni-e, bela ngkai pekiri manusia'.
					</seg>
					<seg id="b.GAL.1.12" type="verse">
						Uma kutarima Kareba Lompe' toe ngkai manusia', uma wo'o ria tauna to mpotudui' -a. Yesus Kristus moto-mi to mpopo'incai-a Kareba Lompe' toe.
					</seg>
					<seg id="b.GAL.1.14" type="verse">
						Tantu ni'inca moto ompi' dala ngkatuwu' -ku ri'ulu, bula-ku mpotuku' agama Yahudi-pidi. Wori' moto doo to hingkala'ia-ku mpotuku' agama Yahudi, aga kudagi omea-ra, apa' kutuku' hawe'ea ada totu'a-ku ngkai nono-ku mpu'u. Nto'u toe ngasa' -a-damo mpobalinai' -ra topetuku' -na Yesus to mepue' hi Alata'ala, doko' kuropuhi-ra.
					</seg>
					<seg id="b.GAL.1.15" type="verse">
						Aga nau' wae gau' -ku, napelihi ami' -ama Alata'ala kako'ia-ku putu, pai' hi tempo to napakatantu nakio' -ama hante kabula rala-na jadi' suro-na.
					</seg>
					<seg id="b.GAL.1.16" type="verse">
						Nto'u toe, napopo'incai-a kahema-na Ana' -na, bona ma'ala kuparata kareba Ana' -na toe hi tauna to bela-ra to Yahudi. Nto'u kanakio' -ku Alata'ala toe, uma-a momewai' ngkalolita hante manusia'.
					</seg>
					<seg id="b.GAL.1.17" type="verse">
						Uma wo'o-a hilou ncala' hi ngata Yerusalem mpopetudui' hi tauna to jadi' suro Pue' Yesus ri'ulu ngkai aku'. Pe'ongko' -kumi hilou hi tana' Arab, pai' ngkai ria nculii' wo'o-ama hilou hi ngata Damsyik.
					</seg>
					<seg id="b.GAL.1.18" type="verse">
						Tolu mpae ngkai ree, pai' lako' hilou-ada hi Yerusalem bona mpencuai' Petrus, mo'oha' -a dohe-na romingku kahae-na.
					</seg>
					<seg id="b.GAL.1.19" type="verse">
						Nto'u toe, hirua' wo'o-a hante Yakobus ompi' -na moto Pue' Yesus. Aga suro Pue' Yesus to ntani' -na, uma-ra kuhiloi. To rodua toera-wadi to kuhilo.
					</seg>
					<seg id="b.GAL.1.20" type="verse">
						Napa to ku'uki' toe we'i ompi' bate makono. Alata'ala to mpotiroi nono-ku!
					</seg>
					<seg id="b.GAL.1.21" type="verse">
						Ngkai ree, hilou-ama hi tana' Siria pai' Kilikia.
					</seg>
					<seg id="b.GAL.1.22" type="verse">
						Kahae-ku hilou tohe'e, uma-a me'onga-onga hi tana' Yudea, topetuku' Kristus hi ria uma mpohiloi lence-ku.
					</seg>
					<seg id="b.GAL.1.23" type="verse">
						Lolita doo-wadi to ra'epe to mpo'uli': &quot;Tauna to mpobalinai' -taele wengi, hi'a lau-mi to mpopalele agama to doko' naropuhi-e wengi.&quot;
					</seg>
					<seg id="b.GAL.1.24" type="verse">
						Toe pai' mpo'une' Alata'ala-ramo, apa' ra'epe napa to jadi' hi aku'.
					</seg>
				</div>
				<div id="b.GAL.2" type="chapter">
					<seg id="b.GAL.2.1" type="verse">
						Hampulu' opo' mpae ngkai ree, hilou wo'o-ama hi Yerusalem hante Barnabas. Pai' Titus wo'o kupo'ema' hilou.
					</seg>
					<seg id="b.GAL.2.2" type="verse">
						Pai' -a hilou hi Yerusalem nto'u toe, apa' ria lolita ngkai Alata'ala to mpo'uli' -ka kana hilou-a. Karata-ku hi Yerusalem, ku'uli' -raka pangkeni to Kristen hi ria napa ihi' Kareba Lompe' to kukeni hi tauna to bela-ra to Yahudi. Koro' -a, nee-neo' mpai' ria to mposalai' tudui' -ku, duu' -na uma ria kalaua-na bago-ku mpotudui' tauna Kareba Lompe', lompe' to mpolia' kupobago-mi, lompe' to bula-na kupobago-pidi. Toe pai' moromu-a muntu' hante pangkeni to Kristen hi Yerusalem.
					</seg>
					<seg id="b.GAL.2.3" type="verse">
						Ka'omea-na, Titus, to kupo'ema' toei, nau' to Yunani-i, uma-i rapewuku bona ratini' ntuku' Atura Musa.
					</seg>
					<seg id="b.GAL.2.4" type="verse">
						Ria moto-ra to mpo'uli' Titus kana ratini'. Tauna toera mpo'uli' Katokristen-ra, ntaa' boa' -ra-wadi. Mesua' bongo-ra hi rala poromua-kai doko' mpolelemata-kai. Apa' patuju-ra bona hawe'ea to Kristen kana mengkoru hi Atura Musa. Tapi' uma mingki' tapengkorui Atura Musa bona jadi' monoa' -ta hi poncilo Alata'ala-e. Tebahaka-tamo ngkai Atura Musa sabana posidaia' -ta hante Kristus Yesus.
					</seg>
					<seg id="b.GAL.2.5" type="verse">
						Uma-kai mengkoru hangkedia' hi tudui' -ra to boa' toe. Bate metantida-kai, bona Kareba Lompe' neo' ragalo hante tudui' -ra to boa' toe, bona Kareba Lompe' to nitarima ompi' bate makono mpu'u.
					</seg>
					<seg id="b.GAL.2.6" type="verse">
						Jadi', pangkeni hi Yerusalem to ra'uli' bohe pangka' -ra toe uma mpotampai ba napa-napa hi tudui' -ku. (Ba bohe mpu'u pangka' -ra ba uma, hibalia-wadi-kuna, apa' Alata'ala uma mpelence tauna.)
					</seg>
					<seg id="b.GAL.2.7" type="verse">
						Uma-ra mpotampai napa-napa hi tudui' -ku, rapangaku' lau-mi ka'aku' -nami to nasarumaka Alata'ala mpokeni Kareba Lompe' hi tauna to bela-ra to Yahudi, hewa Petrus wo'o nasarumaka Alata'ala mpokeni Kareba Lompe' hi to Yahudi.
					</seg>
					<seg id="b.GAL.2.8" type="verse">
						(Apa' Alata'ala mpowai' karohoa hi Petrus jadi' suro Pue' Yesus hi to Yahudi. Pai' Alata'ala wo'o-wadi-kuwo to mpowai' -a karohoa jadi' suro-na hi tauna to bela-ra to Yahudi.)
					</seg>
					<seg id="b.GAL.2.9" type="verse">
						Jadi', Yakobus, Petrus pai' Yohanes toera-e, to lence-na mpototu'ai hawe'ea to Kristen hi Yerusalem, hira' toe mpo'uli': &quot;Makono mpu'u, Paulus nakio' mpu'u-imi Pue' Yesus jadi' suro-na.&quot; Toe pai' momekamu ngkapale-kai, kai' Barnabas hante hira' Yakobus, Petrus pai' Yohanes. Pomekamu ngkapale-kai toe jadi' tanda kahintuwu' -kai. Hibalia lolita kai: kahira' -nami to mpokarebai-ra to Yahudi, pai' kai' -kaiwo, to mpokarebai to bela-ra to Yahudi.
					</seg>
					<seg id="b.GAL.2.10" type="verse">
						Sampale to raperapi', bona uma-kai putu mpotulungi tokabu. Ane toe-hana, bate to kubabehi ami' -mi.
					</seg>
					<seg id="b.GAL.2.11" type="verse">
						Hangkani, nto'u Petrus rata hi ngata Antiokhia, uma kudiki' -diki' mpokamaro-i, apa' sala' mpu'u gau' -na.
					</seg>
					<seg id="b.GAL.2.12" type="verse">
						Lomo' -na uma-i mpelence to Yahudi ba to bela-ra to Yahudi, ngkoni' moto-i hangkaa-ngkania hante topetuku' Yesus to bela-ra to Yahudi. Aga nto'u karata-ra ba hangkuja dua doo-na Yakobus ngkai Yerusalem, mengkawulaa-imi ngkai topetuku' Yesus to bela-ra to Yahudi. Uma-ipi daho' ngkoni' dohe-ra, apa' me'eka' -i mpai' rakehele to Yahudi to lako' rata toera.
					</seg>
					<seg id="b.GAL.2.13" type="verse">
						Pai' to Yahudi to ntani' -na hi Antiokhia to mepue' hi Pue' Yesus, metuku' wo'o-ramo-rawo mpotuku' gau' -na Petrus toe, nau' ra'inca moto ka'uma-na-hawo natao. Duu' -na Barnabas wo'o-hawo mehina loe', uma-ipi ngkoni' dohe-ra to bela-ra to Yahudi.
					</seg>
					<seg id="b.GAL.2.14" type="verse">
						Kuhilo gau' -ra toe uma hintotoa hante tudui' to makono to tarata hi Kareba Lompe'. Toe pai' kukamaro-imi Petrus hi nyanyoa hawe'ea to morumpu, ku'uli' -ki: &quot;Iko to Yahudi-ko, tapi' biasa-na mpotuku' ada-ra to bela-ra to Yahudi-moko, uma-pi mingki' nutuku' ada to Yahudi. Jadi', napa-di pai' doko' nupewuku topetuku' Pue' Yesus to bela-ra to Yahudi mpotuku' ada to Yahudi-e!&quot;
					</seg>
					<seg id="b.GAL.2.15" type="verse">
						Ane kai' Petrus, to Yahudi ami' -ka-kaina ngkai kaputu-kai, uma-kaiwo dada'a gau' -kai hewa tauna to uma mpo'incai Alata'ala.
					</seg>
					<seg id="b.GAL.2.16" type="verse">
						Aga nau' wae, ki'inca kabela-na kehi-kai to lompe' pai' -kai jadi' monoa' hi poncilo Alata'ala. Nau' kituku' lia hawe'ea parenta hi rala Atura Musa, bela tetu to mpomonoa' -kai hi poncilo Alata'ala. Ohea bona jadi' monoa' hi poncilo Alata'ala-le, muntu' mepangala' hi Kristus Yesus-wadi. Toe pai' mepangala' -makai hi Kristus Yesus bona jadi' monoa' -kai hi poncilo-na Alata'ala sabana pepangala' -kai hi Kristus. Uma-pi kisarumaka petuku' -kai hi Atura Musa, apa' uma ria haduaa tauna to jadi' monoa' hi poncilo Alata'ala ngkai kampotuku' -ra parenta to hi rala Atura Musa.
					</seg>
					<seg id="b.GAL.2.17" type="verse">
						Jadi', kai' to Yahudi, doko' jadi' monoa' -ka-kaina hi poncilo Alata'ala ngkai posidaia' -kai hante Kristus. Tapi' meka' ria mpai' tauna to mpo'uli' hewa toi: &quot;Ane mepangala' -wadi-koi hi Kristus pai' uma-pi mengkoru-koi hi Atura Musa, batua-na topojeko' wo'o-wadi-ko-koiwo hibalia hante tauna to bela-ra to Yahudi. Jadi', mojeko' lau-mokoi sabana petuku' -ni hi Kristus tetu.&quot; Uma-e' makono lolita toe ompi'!
					</seg>
					<seg id="b.GAL.2.18" type="verse">
						Ane rapa' -na kubahakai-mi mpotuku' Atura Musa pai' oti toe kukanculihii wo'o-mi mpotuku' Atura toe, mojeko' mpu'u-ama ompi'.
					</seg>
					<seg id="b.GAL.2.19" type="verse">
						Apa' mogaa' -mi posidaia' -ku hante Atura Musa. Ngkai Atura Musa toe pai' alaa-na masala' -ama hi poncilo Alata'ala pai' natao rahuku' mate-a. Toe pai' alaa-na mogaa' -mi posidaia' -ku hante Atura Musa, bona mpotuku' konoa Alata'ala-a-damo. Ma'ala-mi ta'uli' hewa toi: nto'u Kristus mate hi kaju parika', hewa aku' -midie to mate dohe-nae.
					</seg>
					<seg id="b.GAL.2.20" type="verse">
						Bela-pi aku' to tuwu' toi-e, Kristus-mi-hanale to tuwu' hi rala katuwu' -kue. Jadi', kahae-ku hi rala dunia' toi, bate mepangala' -a hi Ana' Alata'ala to mpoka'ahi' -a pai' to mpewai' woto-na rapatehi mposampei-a.
					</seg>
					<seg id="b.GAL.2.21" type="verse">
						Alata'ala mpomonoa' -ta hi poncilo-na ngkai kabula rala-na. Uma-hana lompe' ane tasapuaka kabula rala-na toe. Ane rapa' -na ria mpu'u ohea-ta jadi' monoa' hi poncilo Alata'ala ngkai petuku' -ta hi Atura Musa, ke uma ria kalaua-na Kristus mate.
					</seg>
				</div>
				<div id="b.GAL.3" type="chapter">
					<seg id="b.GAL.3.1" type="verse">
						Wojo mpu'u-koi, ompi' -ompi' to Galatia! Napa-di pai' nipelele' tauna mpobagiu-koi, alaa-na uma-pi nituku' tudui' to makono-e? Tudui' -ku wengi hi koi' ompi' monoto lia, mpakanoto patuju Yesus Kristus mate hi kaju parika'.
					</seg>
					<seg id="b.GAL.3.2" type="verse">
						Kiwoi-e' ompi' napa to jadi' hi koi' moto wengi. Ha mpotarima-koi Inoha' Tomoroli' ngkai petuku' -ni hi Atura Musa? Uma-hawoe'! Nitarima Inoha' Tomoroli' -le apa' ni'epe Kareba Lompe' alaa-na mepangala' -mokoi hi Yesus.
					</seg>
					<seg id="b.GAL.3.3" type="verse">
						Jadi', napa pai' wojo rahi-koi! Lomo' pepangala' -ni hi Yesus, mporata-koi katuwua' to bo'u ngkai kuasa Inoha' Tomoroli'. Ha ni'uli' -koina wae, ma'ala-koi jadi' moroli' wae lau hante pakulea' -ni moto? Uma-e'!
					</seg>
					<seg id="b.GAL.3.4" type="verse">
						Nee-neo' mpai' meleli' mpu'u-koi ngkai petuku' -ni hi Pue' Yesus. Nee-neo' uma-pi ria kalaua-na hawe'ea pegane' Alata'ala to nirasai-mi. Kusarumaka bate ria kalaua-na!
					</seg>
					<seg id="b.GAL.3.5" type="verse">
						Alata'ala mpowai' -koi Inoha' Tomoroli' hante uma ria huka' -na pai' nababehi tanda-tanda to mobaraka' hi laintongo' -ni. Ha nababehi toe sabana kampotuku' -ni Atura Musa? Uma-hawoe'! Nababehi toe apa' kampo'epe-ni Kareba Lompe' mepangala' -mokoi hi Pue' Yesus.
					</seg>
					<seg id="b.GAL.3.6" type="verse">
						Ria lolita Buku Tomoroli' to mpotompo'wiwi Abraham, hewa toi moni-na: &quot;Abraham mpopangala' Alata'ala, pai' ngkai pepangala' -na toe Alata'ala mpotarima-i napomonoa' -i hi poncilo-na.&quot;
					</seg>
					<seg id="b.GAL.3.7" type="verse">
						Jadi', monoto-mi tahilo: hema to mepangala', hira' toe-mi to jadi' muli Abraham.
					</seg>
					<seg id="b.GAL.3.8" type="verse">
						Ngkai owi ria ami' -mi patuju Alata'ala mpomonoa' tauna to bela-ra to Yahudi ngkai pepangala' -ra. Toe pai' hi rala Buku Tomoroli' nalowa ami' -mi Kareba Lompe' hi Abraham, na'uli' -ki: &quot;Ngkai iko mpai' kugane' hawe'ea tauna hi dunia'.&quot;
					</seg>
					<seg id="b.GAL.3.9" type="verse">
						Batua-na, hewa Alata'ala mpogane' Abraham sabana pepangala' -na, wae wo'o hema-hema to mepangala' hi Yesus bate nagane' Alata'ala hangkaa-ngkania hante Abraham.
					</seg>
					<seg id="b.GAL.3.10" type="verse">
						Hi rala Buku Tomoroli' owi te'uki' hewa toi: &quot;Hema to uma tida mpotuku' butu nyala parenta to te'uki' hi rala Atura Musa, bate natotowi-ra Alata'ala.&quot; Jadi', hema to doko' jadi' monoa' hi poncilo Alata'ala hi kampotuku' -ra Atura Musa, natotowi Alata'ala lau-ra mpai', apa' uma hema to mpokule' mpotuku' omea.
					</seg>
					<seg id="b.GAL.3.11" type="verse">
						Jadi', monoto-mi tahilo: uma ria haduaa to monoa' hi poncilo Alata'ala ngkai petuku' -ra hi Atura Musa. Apa' ria wo'o lolita Buku Tomoroli' to mpo'uli' hewa toi: &quot;Tauna to monoa' hi poncilo Alata'ala mporata katuwua' to lompe' ngkai pepangala' -ra.&quot;
					</seg>
					<seg id="b.GAL.3.12" type="verse">
						Ane doko' jadi' monoa' -ta hi poncilo Alata'ala hante petuku' -ta hi Atura Musa, batua-na mposarumaka po'ingku-ta moto, uma-ta mepangala' hi Alata'ala. Apa' ria te'uki' hi rala Buku Tomoroli' to mpo'uli': &quot;Hema to mpobabehi hawe'ea atura toe, hira' -mi to mporata katuwua' ngkai atura toe.&quot;
					</seg>
					<seg id="b.GAL.3.13" type="verse">
						Kita' omea masipato' natotowi Alata'ala apa' tatiboki Atura-na. Aga nau' wae, Kristus mpobahaka-tamo ngkai totowi toe. Te'uki' hi rala Buku Tomoroli' owi hewa toi: &quot;Tauna to ratoe hi kaju bona rapatehi, tauna toei natotowi Alata'ala.&quot; Jadi', nto'u Kristus mate hi kaju parika', Hi'a-mi to mposampei-ta mporata petotowi Alata'ala.
					</seg>
					<seg id="b.GAL.3.14" type="verse">
						Patuju Yesus mate raparika' toe, bona tauna to bela-ra to Yahudi wo'o ma'ala mporata rasi' to najanci Alata'ala hi Abraham. Mporata-ra rasi' toe ngkai posidaia' -ra hante Yesus Kristus. Jadi', ane mepangala' -ta hi Yesus Kristus to mate raparika', mporata-tamo Inoha' Tomoroli' to najanci Alata'ala owi.
					</seg>
					<seg id="b.GAL.3.15" type="verse">
						Ompi' -ompi', ku'ala' tonco ngkai katuwu' -ta eo-eo-na. Rapa' -na ria hadua tauna to mpo'uki' sura pojanci. Ane sura-na toe mpolia' nateke-mi pai' rasaa' ntuku' ada topoparenta, tau ntani' -na uma ma'ala mpodonihii ihi' -na ba mpolawa' kadupa' -na.
					</seg>
					<seg id="b.GAL.3.16" type="verse">
						Wae wo'o hante pojanci Alata'ala-e ompi'. Alata'ala mpobabehi janci-na hi Abraham pai' hi muli-na. (Penotohi lompe' lolita tohe'e we'i. Uma ria te'uki' hewa toi: Alata'ala mpobabehi janci-na &quot;hi muli-muli Abraham&quot; to wori'. To te'uki' hewa toi: Alata'ala mpobabehi janci-na &quot;hi muli Abraham,&quot; hewa to hadua-wadi, apa' to ratoa' hante lolita toe, muli Abraham to hadua-wadi, Hi'a-mi Kristus.)
					</seg>
					<seg id="b.GAL.3.17" type="verse">
						Jadi', poko batua lolita rapa' -ku we'i hewa toi: Pojanci Alata'ala hi Abraham mpolia' nasaa' -mi Alata'ala. Opo' atu tolu mpulu' mpae oti toe, Alata'ala mpowai' wo'o-mi Atura-na hi manusia'. Tapi' uma-i mo'ungkere' ngkai pojanci-na hi Abraham alaa-na uma-pi oko. Pojanci-na hi Abraham toe bate kana madupa'.
					</seg>
					<seg id="b.GAL.3.18" type="verse">
						Ane rapa' -na muli Abraham kana mpotuku' Atura Musa bona mporata napa to najanci Alata'ala, batua-na uma raratai rasi' toe ngkai pojanci Alata'ala. Tapi' Alata'ala mpowai' Abraham rasi' toe sabana pojanci-na. Rasi' toe pewai' mara ngkai kabula rala-na Alata'ala.
					</seg>
					<seg id="b.GAL.3.19" type="verse">
						Jadi', meka' ria mpai' tauna to mpo'uli' hewa toi: &quot;Ane wae-di, napa lau-mi patuju-na Atura Musa-e?&quot; Alata'ala mpowai' Atura Musa ngkabokoa' ngkai pojanci-na hi Abraham, pai' patuju-na bona mpakanoto hi manusia' kamojeko' -ra mpotiboki konoa-na. Patuju Alata'ala, bona manusia' mpotuku' Atura Musa toe duu' -na rata muli-na Abraham to ralowa hi rala pojanci Alata'ala owi, Hi'a-mi Kristus. Alata'ala mpopahawa' mala'eka-na mpoparata Atura-na hi Musa, pai' Musa toei to jadi' tauntongo' to mpoparata Atura Pue' hi ntodea.
					</seg>
					<seg id="b.GAL.3.20" type="verse">
						Jadi', Atura Musa rata hi ntodea mpake' tauntongo'. Tapi' nto'u-na Alata'ala mpobabehi janci-na hi Abraham, uma-hana ria tauntongo'. Alata'ala hadudua-na-wadi to mpobabehi janci toe.
					</seg>
					<seg id="b.GAL.3.21" type="verse">
						Jadi', ha mosisala Atura Musa pai' pojanci Alata'ala? Uma-hawo. Ane rapa' -na ma'ala tatuku' atura-atura to matantu bona tarata katuwua' to lompe', tantu atura toe-mi-hawo jadi' ohea-ta jadi' monoa' hi poncilo Alata'ala.
					</seg>
					<seg id="b.GAL.3.22" type="verse">
						Tapi' hi rala Buku Tomoroli' te'uki' hewa toi: hawe'ea manusia' masala' hi poncilo Alata'ala sabana jeko' -ra. Jadi', uma ria ohea ntani' -na jadi' monoa' hi poncilo-na, muntu' pepangala' -ta hi Yesus Kristus-wadi. Katuwua' to lompe' to najanci Alata'ala, bate nawai' hi hema-hema to mepangala'.
					</seg>
					<seg id="b.GAL.3.23" type="verse">
						Owi, kako'ia-ta mpo'incai mepangala' hi Yesus, mengkoru-ta hi atura pai' parenta. Katuwu' -ta nto'u toe ma'ala rarapai' -ki tauna to ratarungku', apa' tehoo' -ta hante wori' nyala atura pai' parenta. Tehoo' -ta hante atura pai' parenta toe, duu' -na rata-mi tempo-na Alata'ala mpopo'incai-ta kahema-nai Kristus pai' -ta mepangala' hi Hi'a.
					</seg>
					<seg id="b.GAL.3.24" type="verse">
						Atura Musa ma'ala rarapai' -ki guru to mpotete' -ta, duu' -na ta'inca-imi Kristus, bona kita' jadi' monoa' hi poncilo Alata'ala sabana pepangala' -ta hi Kristus.
					</seg>
					<seg id="b.GAL.3.25" type="verse">
						Jadi' hewa too-toi, uma-pi ria kalaua-na tapengkorui Atura Musa bona ke jadi' monoa' -ta hi poncilo Alata'ala. Apa' mpolia' monoa' -tamo hi poncilo-na sabana pepangala' -ta hi Kristus.
					</seg>
					<seg id="b.GAL.3.26" type="verse">
						Jadi', ana' Alata'ala omea-mokoi ompi' sabana pepangala' -ni hi Kristus Yesus.
					</seg>
					<seg id="b.GAL.3.27" type="verse">
						Apa' raniu' omea-mokoi jadi' topetuku' Kristus, pai' hi poncilo Alata'ala, hibalia hante Kristus-mokoi.
					</seg>
					<seg id="b.GAL.3.28" type="verse">
						Alata'ala uma mpelence ba to'apa-ta: to Yahudi ba bela to Yahudi, to tuwu' batua ba to tuwu' maradika, tomane ba tobine-- hi poncilo Alata'ala hibalia omea-koi sabana posidaia' -ni hante Kristus Yesus.
					</seg>
					<seg id="b.GAL.3.29" type="verse">
						Jadi', apa' lawi' mosidai' hante Kristus-mokoie, muli Abraham wo'o-moko-koiwo, pai' mporata wo'o-moko-koiwo napa to najanci Alata'ala hi Abraham.
					</seg>
				</div>
				<div id="b.GAL.4" type="chapter">
					<seg id="b.GAL.4.1" type="verse">
						Hewa toe, ompi': rapa' -na ria hadua ana' maradika. Hawe'ea rewa tuama-na mpai', hi'a omea pue' -na. Aga ane nto'u kakedia' -na-pidi, raponcawa hewa hadua batua-i-pidi.
					</seg>
					<seg id="b.GAL.4.2" type="verse">
						Ria tauna to mpewili' -i pai' mpo'urusi rewa-na, duu' -na rata-mi tempo-na to napakatantu tuama-na.
					</seg>
					<seg id="b.GAL.4.3" type="verse">
						Wae wo'o hante kita' ompi': kako'ia-ta mpo'incai Alata'ala, kita' hewa ana' toei, apa' mengkoru-ta hi ada pai' atura to hi dunia' toi.
					</seg>
					<seg id="b.GAL.4.4" type="verse">
						Aga karata-na tempo to napakatantu Alata'ala, napahawa' -mi Ana' -na tumai hi dunia'. Ana' -na toei putu ngkai hadua tobine, pai' -i mewali to Yahudi to mengkoru hi Atura Musa.
					</seg>
					<seg id="b.GAL.4.5" type="verse">
						Alata'ala mpopahawa' Ana' -na tumai bona mpobahaka-ta ngkai Atura Musa, bona kita' wo'o ma'ala napajadi' ana' -na.
					</seg>
					<seg id="b.GAL.4.6" type="verse">
						Jadi', apa' lawi' ana' Alata'ala-tamoe, Alata'ala mpohubui Inoha' Ana' -na mo'oha' hi rala nono-ta. Ngkai pobago Inoha' Tomoroli' hi rala nono-ta toe, mekio' -ta hi Alata'ala, ta'uli' -ki: &quot;O Mama! O Tuama-ku!&quot;
					</seg>
					<seg id="b.GAL.4.7" type="verse">
						Jadi', uma-pi tapengkorui Atura Musa bona ke jadi' monoa' -ta hi poncilo Alata'ala. Ana' Alata'ala-tamo! Pai' ane ntoa' napo'ana' -tamo, bate nawai' -ta mpai' hawe'ea to naporodo hi ana' -na.
					</seg>
					<seg id="b.GAL.4.8" type="verse">
						Owi kako'ia-ni mpo'incai Alata'ala, mengkoru-koi hi pue' -pue' to mobaraka', aga to bela-ra Alata'ala.
					</seg>
					<seg id="b.GAL.4.10" type="verse">
						Tapi' tempo toi ni'inca-imi Alata'ala-- hiaa' kakono-na Alata'ala-di-hawo to ri'ulu mpo'inca-koi! Jadi', napa-di-koina pai' doko' nikanculihii ada pai' atura to hewa toe-e? Nituku' lau-mi ada agama Yahudi hewa eo palia, tempo mosusa', wula bo'u pai' eo bohe ntani' -na. Ada pai' atura tetu-le uma mpokeni rasi', pai' uma-koi mpai' tebahaka ngkai huku' jeko' -ni ngkai petuku' -ni hi atura tetu-e. Jadi', napa pai' doko' mengkoru nculii' wo'o-mokoi hi ada pai' atura to hewa tetu-e!
					</seg>
					<seg id="b.GAL.4.11" type="verse">
						Koro' -a nee-neo' mpai' uma ria kalaua-na lenge' -ku mpokeni Kareba Lompe' hi koi'.
					</seg>
					<seg id="b.GAL.4.12" type="verse">
						Ompi' -ku to Galatia! Kuperapi' bona nituku' mpu'u ingku-ku. Apa' nau' to Yahudi-a, kubahakai-mi mpotuku' ada to Yahudi bona aku' jadi' hewa koi' to bela-koi to Yahudi. Lompe' lia kehi-ni hi aku' wengi.
					</seg>
					<seg id="b.GAL.4.13" type="verse">
						Tantu nikiwoi-pidi karata-ku hi ngata-ni wengi mpokeni Kareba Lompe' hi koi'. Nto'u toe peda' -a.
					</seg>
					<seg id="b.GAL.4.14" type="verse">
						Haki' -ku toe mpakasusa' -koi. Aga nau' wae, uma-a nipokarungku ba nipoka'oja'. Nitarima lau-ada, niponcawa mala'eka ngkai Alata'ala, niponcawa hewa Kristus Yesus lau-ada.
					</seg>
					<seg id="b.GAL.4.15" type="verse">
						Goe' mpu'u nono-ni nto'u toe ompi'. Jadi' napa pai' mobali' -mi nono-ni tempo toi? Nto'u toe wengi, ku'inca mpu'u ompi', ane ria ba napa-napa to kuparaluu, uma nipekabosi'; kira-kira ane ke bisa-wadi, nau' mata-ni moto-mi nijungki' pai' niwai' -ka, ba ke uma nipekabosi'.
					</seg>
					<seg id="b.GAL.4.16" type="verse">
						Ha ni'uli' -koina, aku' jadi' bali' -ni tempo toi apa' ku'uli' -kokoi napa to makono?
					</seg>
					<seg id="b.GAL.4.17" type="verse">
						Tauna to hantongo' tetura ria, doko' mpu'u-ra ngala' nono-ni. Tapi' patuju-ra uma-hana lompe'. Patuju-ra doko' mpogaa' -koi ngkai aku', bona nituku' -ra hante nono-ni mpu'u.
					</seg>
					<seg id="b.GAL.4.18" type="verse">
						Lompe' lau-di ane ria to doko' ngala' nono-ni. Uma muntu' bula-ku dohe-ni, lingku' -ku wo'o, lompe' oa' ane ria to doko' ngala' nono-ni, asala patuju-ra lompe'.
					</seg>
					<seg id="b.GAL.4.19" type="verse">
						Ompi' -ompi', kuponcawa ana' -ku moto-mokoi. Aga susa' -mi nono-ku toi-e mpopenonoi-koi, pai' bate susa' oa' mpai' nono-ku ane ko'ia-koi jadi' hewa Kristus.
					</seg>
					<seg id="b.GAL.4.20" type="verse">
						Doko' lia-ama hi retu dohe-ni ompi', bona lolita-ku to karapo' ma'ala kubalii'. Apa' tuhu-mi nono-ku toi-e ompi'.
					</seg>
					<seg id="b.GAL.4.21" type="verse">
						Ee koi' to doko' mengkoru hi Atura Musa, pe'epei-kae' lolita-ku! Ku'uli' -kokoi napa to te'uki' hi rala Buku Atura Musa.
					</seg>
					<seg id="b.GAL.4.22" type="verse">
						Te'uki' hewa toi: Abraham, rodua-ki ana' -na. Ana' -na to hadua putu ngkai Hagar, to tuwu' batua-i. Pai' ana' -na to hadua putu ngkai Sara, bela-i-hana batua.
					</seg>
					<seg id="b.GAL.4.23" type="verse">
						Ana' to putu ngkai tobine to tuwu' batua, putu hewa ana' biasa ntuku' konoa manusia'. Tapi' ana' to putu ngkai tobine to bela-i batua, putu ntuku' janci Alata'ala hi Abraham.
					</seg>
					<seg id="b.GAL.4.25" type="verse">
						Tutura tohe'e ma'ala jadi' tudui' hi kita'. Tobine to rodua toera mpobatuai ronyala ohea jadi' monoa' hi poncilo Alata'ala. Hagar ma'ala rarapai' -ki tauna to doko' jadi' monoa' hi poncilo Alata'ala hi kampotuku' -ra Atura Musa. Apa' hawe'ea tauna to mpotuku' Atura Musa tuwu' hewa batua, apa' mengkoru-ra hi Atura Musa hewa batua mengkoru hi maradika-na. Jadi', Hagar toei ma'ala rarapai' -ki Bulu' Sinai hi tana' Arab. Pai' Hagar toei ma'ala rarapai' -ki ngata Yerusalem to hi dunia' toi. Apa' pue' ngata Yerusalem tuwu' hewa batua, napobatua Atura Musa.
					</seg>
					<seg id="b.GAL.4.26" type="verse">
						Sara ma'ala rarapai' -ki Yerusalem to hi suruga. Sara toe-imile to tapotina kita' toi-e ompi', apa' uma-i tuwu' batua, pai' kita' uma-ta napobatua Atura Musa.
					</seg>
					<seg id="b.GAL.4.28" type="verse">
						Tohe'e hewa lolita Buku Tomoroli' to mpo'uli': Goe' -ko-kona iko tobine to lalo, to uma-ko-kona hangkania mo'ana'. Goe' pai' mohahelo' -ko, to uma hangkania ntodohaka mpo'ote ana'. Apa' nau' lalo-ko, meliu mpai' kawori' muli-nu ngkai tobine to mo'anai' ami'.&quot;
					</seg>
					<seg id="b.GAL.4.29" type="verse">
						Nto'u toe owi, ana' Abraham to putu hewa ana' biasa mpobalinai' tu'ai-na to putu ntuku' janci Alata'ala. Wae wo'o to jadi' tempo toi-e: tauna to doko' mpewuku-ta mpotuku' Atura Musa mpobalinai' -ta to mpotuku' konoa Inoha' Tomoroli'.
					</seg>
					<seg id="b.GAL.4.30" type="verse">
						Tapi' napa to te'uki' hi rala Buku Tomoroli'? Te'uki' hewa toi: &quot;Popalai-i tobine to tuwu' batua tetui hante ana' -na! Apa' ana' batua toe uma ma'ala mpotarima sosora tuama-na hangkaa-ngkania hante ana' to putu ngkai tobine to uma tuwu' batua.&quot;
					</seg>
					<seg id="b.GAL.4.31" type="verse">
						Jadi', kita' toi-e ompi', uma-ta-tana hewa ana' Hagar, to tuwu' batua. Kita' toi-e hewa ana' Sara, to uma tuwu' batua.
					</seg>
				</div>
				<div id="b.GAL.5" type="chapter">
					<seg id="b.GAL.5.1" type="verse">
						Kristus mpobahaka-tamo ngkai Atura Musa bona tebahaka mpu'u-tamo. Toe pai' pakatida nono-ni, neo' -pi dota rapobatua nculii'!
					</seg>
					<seg id="b.GAL.5.2" type="verse">
						Epe-dile! Aku' Paulus mpo'uli' -kokoi: ane doko' jadi' monoa' -koi hi poncilo Alata'ala hante mpotuku' ada petini' Atura Musa, batua-na, Kristus uma-pi mokalaua hi koi'.
					</seg>
					<seg id="b.GAL.5.3" type="verse">
						Ku'uli' wo'o: hema to mpopetini' ntuku' Atura Musa, kana mpotuku' wo'o-ra hawe'ea parenta ntani' -na hi rala Atura Musa.
					</seg>
					<seg id="b.GAL.5.4" type="verse">
						Ane doko' jadi' monoa' -koi hi poncilo Alata'ala hi kampotuku' -ni Atura Musa, niputuhi lau-mi posidaia' -ni hante Kristus. Alata'ala doko' mpomonoa' mara-koi ngkai kabula rala-na. Jadi', ane doko' nipomonoa' moto woto-ni, nihuna lau-mi pewai' -na toe.
					</seg>
					<seg id="b.GAL.5.5" type="verse">
						Aga ane kai' ompi', ngkai petete' Inoha' Tomoroli' kisarumaka Alata'ala-wadi mpomonoa' -kai sabana pepangala' -kai hi Kristus Yesus. Pai' bate toe-mi to kipopea hante nono mpu'u.
					</seg>
					<seg id="b.GAL.5.6" type="verse">
						Ane mosidai' -ta-damo hante Kristus Yesus, ba ratini' -ta ba uma, uma-pi beiwa. Poko-nale, mepangala' hi Yesus, pai' pepangala' -ta toe incana ane ma'ahi' -ta hi doo.
					</seg>
					<seg id="b.GAL.5.7" type="verse">
						Owi, lompe' petuku' -ni hi Kareba Lompe'. Hiaa' napa pai' uma-pi nituku' tudui' to makono-e? Hema-ra to mpohala'tara-koie?
					</seg>
					<seg id="b.GAL.5.8" type="verse">
						Tudui' -ra tetu bela ngkai Alata'ala, to mpokio' -koi jadi' topetuku' -na.
					</seg>
					<seg id="b.GAL.5.9" type="verse">
						Ria lolita bulawa to mpo'uli' hewa toi: &quot;Ragi to hangkedi' mpakawoke' lunu to wori'.&quot; Pai' tudui' -ra tetu-mi to hewa ragi.
					</seg>
					<seg id="b.GAL.5.10" type="verse">
						Aga nau' wae, apa' hintuwu' -tamo hi rala Pue', bate kuparasaya ka'uma-na mpai' nipangalai' -ra to mpokeni tudui' to boa' tetu. Pai' tauna to mpaka'ingu' -koi tetura lou, bate nahuku' -ra mpai' Alata'ala, uma napenara' ba hema-ra.
					</seg>
					<seg id="b.GAL.5.11" type="verse">
						Ompi' -ompi', ria tauna to mpo'uli' aku' moto mpotudui' tauna mpotuku' ada petini' Atura Musa. Uma-hanae' makono lolita toe! Ane ke hewa toe tudui' -ku, ke uma-a ra'ewa to Yahudi. Tudui' -kule: kita' kana mepangala' hi Kristus, apa' muntu' ngkai kamate-na Kristus raparika' pai' -ta jadi' monoa' hi poncilo Alata'ala-e. Ngkai tudui' -ku toe-die pai' alaa-na ngasa' -ra to Yahudi mpo'ewa-ae.
					</seg>
					<seg id="b.GAL.5.12" type="verse">
						Agina-pi tauna to mpolengo pepangala' -ni tetu-rae ria uma muntu' ratini', agina rapentolui lau-ramo!
					</seg>
					<seg id="b.GAL.5.13" type="verse">
						Alata'ala mpokio' -ta jadi' ana' -na, bona tebahaka-tamo. Aga neo' ta'uli' hewa toi: &quot;Ane tebahaka mpu'u-ta ngkai Atura Musa, ma'ala-ta mpobabehi napa konoa-ta.&quot; Neo' ompi'! Kana momepoka'ahi' pai' mometulungi-ta hadua bo hadua.
					</seg>
					<seg id="b.GAL.5.14" type="verse">
						Ria parenta to mpo'uli': &quot;Kana tapoka'ahi' doo-ta hewa pompoka'ahi' -ta woto-ta moto.&quot; Ane tatuku' parenta to hanyala toe, hibali tatuku' -mi hawe'ea parenta to hi rala Atura Pue'.
					</seg>
					<seg id="b.GAL.5.15" type="verse">
						Hiaa' ane ntora motuda' pai' momehingki' -koi, pelompehi-e', himpau silaka-koi mpai'.
					</seg>
					<seg id="b.GAL.5.16" type="verse">
						Hewa toi patuju-ku: kana tatuku' petete' Inoha' Tomoroli' bona neo' tatuku' kahinaa nono to dada'a.
					</seg>
					<seg id="b.GAL.5.17" type="verse">
						Apa' kahinaa nono to dada'a mosisala hante konoa Inoha' Tomoroli', pai' konoa Inoha' Tomoroli' mosisala hante kahinaa nono to dada'a. Ane tatuku' to hanyala, uma tatuku' to hanyala-na. Ane tatuku' konoa Inoha' Tomoroli', uma tababehi kada'aa to hi rala nono-ta.
					</seg>
					<seg id="b.GAL.5.18" type="verse">
						Jadi', ane natete' Inoha' Tomoroli' -ta-damo, uma mingki' tapengkorui Atura Pue' to naparata Musa.
					</seg>
					<seg id="b.GAL.5.19" type="verse">
						Incana lia kehi to tababehi ane tatuku' kahinaa nono to dada'a. Rapa' -na: mobualo' ba mogau' sala' -ta hante tobine ba tomane, ba kehi ntani' -na to uma tumotoa,
					</seg>
					<seg id="b.GAL.5.20" type="verse">
						mepue' hi pue' -pue' ntani' -na ngkai Alata'ala, medoti, mohuku' hi doo, motuda', mohiri', moroe, mpopeliu woto-ta moto, doko' mogaa' pai' doko' me'ewa,
					</seg>
					<seg id="b.GAL.5.21" type="verse">
						mohingi', mengkakalangu-langu, ntora mosusa', pai' wori' nyala wo'o-pi ntani' -na. Kupopo'ingai' ami' -mokoi wengi, pai' kupopo'ingai' tena-koi wae lau: hema to mogau' hewa toe, uma-ra mpai' jadi' ntodea Alata'ala hi rala Kamagaua' -na.
					</seg>
					<seg id="b.GAL.5.22" type="verse">
						Tapi' ane natete' -ta Inoha' Tomoroli', kehi-ta hewa toi: mpoka'ahi' doo-ta, goe' -ta, rodo nono-ta, mosabara, mo'olu pai' lompe' kehi-ta, tida pepangala' -ta,
					</seg>
					<seg id="b.GAL.5.23" type="verse">
						dingki' nono-ta, pai' mpokuasai woto-ta moto. Uma ria atura napa-napa to mpotagi po'ingku to hewa toe.
					</seg>
					<seg id="b.GAL.5.24" type="verse">
						Ma'ala ta'uli' hewa toi: kita' to napobagia Kristus Yesus, raparika' -tamo hangkaa-ngkania hante Hi'a-- batua-na, mogaa' -mi posidaia' -ta hante kahinaa nono-ta to dada'a, uma-pi tatuku' konoa-ta moto.
					</seg>
					<seg id="b.GAL.5.25" type="verse">
						Ane Inoha' Tomoroli' mpowai' -ta tuwu' to bo'u, wae-pi, bate mpotuku' Inoha' Tomoroli' toe-ta-damo.
					</seg>
					<seg id="b.GAL.5.26" type="verse">
						Neo' molangko nono-ta, neo' momepedahi ngkanono ba momepohingii'.
					</seg>
				</div>
				<div id="b.GAL.6" type="chapter">
					<seg id="b.GAL.6.1" type="verse">
						Ompi' -ompi', ane mpohilo-ta ompi' hampepangalaa' -ta mpobabehi gau' to sala', kita' to nakuasai Inoha' Tomoroli' kana mpotete' nculii' -i-hawo hi ohea to makono. Aga neo' -hawo ngkerepa' lolita-ta, kana tapololitai-i hante ka'olu-olu-na. Pai' pelompehi, bona neo' mpai' kita' wo'o rasori mpobabehi jeko'.
					</seg>
					<seg id="b.GAL.6.2" type="verse">
						Kana mometulungi-ta hadua bo hadua, ba hema-ta to hi rala kasusaa', bona ngkai kehi-ta toe, tatuku' -mi atura Kristus.
					</seg>
					<seg id="b.GAL.6.3" type="verse">
						Ane ria hadua tauna to mpo'uli' meliu-i ngkai doo-na, hiaa' uma-di, batua-na mpopakawa' woto-na moto-imi-hawo.
					</seg>
					<seg id="b.GAL.6.4" type="verse">
						Agina butu dua-ta mpetonoi kehi-ta, ba lompe' -di ba uma. Ane lompe', ma'ala tapokagoe'. Neo' -ta mponaa kehi doo.
					</seg>
					<seg id="b.GAL.6.5" type="verse">
						Apa' butu dua-nata hore-hore mpotangku kehi-ta moto.
					</seg>
					<seg id="b.GAL.6.6" type="verse">
						Tauna to ratudui' Lolita Alata'ala kana mpobagii to mpotudui' -i ngkai rasi' ba napa-napa to ria hi hi'a.
					</seg>
					<seg id="b.GAL.6.7" type="verse">
						Mo'inga' -inga' -ta ompi'! Ane ta'uli' ma'ala-ta mpopakawa' Alata'ala, bate mpopakawa' woto-ta moto-tamo. Napa to tahu'a, tetu wo'o mpai' to tapepae.
					</seg>
					<seg id="b.GAL.6.8" type="verse">
						Ane tauna ntora mpobabehi kehi to ntuku' kahinaa nono-na to dada'a, wua' -na mpai': ragaa' -i ngkai Alata'ala duu' kahae-hae-na. Tapi' ane tauna mpobabehi kehi to mpotuku' konoa Inoha' Tomoroli', wua' -na mpai' ngkai Inoha' Tomoroli' toe: mporata-i katuwua' to lompe' dohe Alata'ala duu' kahae-hae-na.
					</seg>
					<seg id="b.GAL.6.9" type="verse">
						Toe-mi ompi' pai' neo' taka'ohai mpobabehi kehi to lompe', apa' ane tida-ta mpobabehi kehi to lompe', bate rata mpai' tempo-na tarata wua' -na.
					</seg>
					<seg id="b.GAL.6.10" type="verse">
						Jadi', bula-ta mologa-pidi, kana mpobabehi to lompe' -ta hi hawe'ea tauna, peliu-liu-nami hi ompi' hampepangalaa' -ta.
					</seg>
					<seg id="b.GAL.6.11" type="verse">
						Petonoi-e'! Bagia sura tohe'i-e ku'uki' hante pale-ku moto. Nihilo moto kabohe ntanii' ukia' -ku.
					</seg>
					<seg id="b.GAL.6.12" type="verse">
						Guru to mpokeni tudui' to boa' tetura ria mpotuku' ada to kahiloa hi mali-na-wadi, apa' doko' mpope'une' -ra hi doo. Toe pai' ra'uli' kana ratini' -koi ntuku' Atura Musa. Patuju-ra bona neo' -ra mpai' rabalinai' to Yahudi. Me'eka' -ra ane mepangala' -ra hi Kristus to mate raparika' pai' uma-ra mpotuku' ada toe, to Yahudi mpobalinai' -ra.
					</seg>
					<seg id="b.GAL.6.13" type="verse">
						Hiaa' kakoo-kono-na tauna to mpotuku' ada petini' tetura, uma wo'o-ra-wadi-rawo mpotuku' hawe'ea Atura Musa. Patuju-ra, ke ratini' -koi bona bohe nono-ra hi kampotuku' -ni hawa' -ra.
					</seg>
					<seg id="b.GAL.6.14" type="verse">
						Aga aku' -e-kuna, uma-a dota mpomobohe nono-ku, muntu' mpomobohe Pue' -ta Yesus Kristus-a, to mate raparika'. Ma'ala-mi ta'uli': nto'u Yesus raparika', aku' wo'o raparika' dohe-na, apa' mogaa' -mi posidaia' -ku hante hawe'ea to hi dunia' toi, uma-pi ria to kusarumaka ntani' -na ngkai Hi'a.
					</seg>
					<seg id="b.GAL.6.15" type="verse">
						Ratini' ba uma, bela toe poko-na. Poko-nale, katuwua' to bo'u ngkai Alata'ala.
					</seg>
					<seg id="b.GAL.6.16" type="verse">
						Mekakae-a hi Alata'ala bona kalompea' tuwu' pai' ahi' -na nawai' hi hawe'ea tauna to mpotuku' tudui' toi, duu' -na hi tauna to Israel to napobagia Alata'ala.
					</seg>
					<seg id="b.GAL.6.17" type="verse">
						Ka'omea-na, kuperapi' bona neo' -pi ria tauna to mposusai' -a. Apa' rari' webaa' to hi woto-kue, tanda ka'aku' -nami batua Pue' Yesus.
					</seg>
					<seg id="b.GAL.6.18" type="verse">
						Ompi', kusarumaka Pue' -ta Yesus Kristus mpogane' -koi ngkai kabula rala-na. Hudu rei.
					</seg>
				</div>
			</div>
			<div id="b.EPH" type="book">
				<div id="b.EPH.1" type="chapter">
					<seg id="b.EPH.1.1" type="verse">
						Sura toi ngkai aku', Paulus, suro Kristus Yesus ntuku' konoa Alata'ala, kupakatu tilou hi koi' to Kristen to hi Efesus, to tida mepangala' hi Kristus Yesus.
					</seg>
					<seg id="b.EPH.1.2" type="verse">
						Wori' tabe: mekakae-a hi Alata'ala Tuama-ta pai' Pue' Yesus Kristus, bona nagane' -koi ngkai kabula rala-na pai' nawai' -koi kalompea' tuwu'.
					</seg>
					<seg id="b.EPH.1.3" type="verse">
						Mai-tamo mpo'une' Alata'ala, Tuama-na Pue' -ta Yesus Kristus! Apa' nagane' -tamo hante butu nyala gane' to lompe' hi rala suruga, ngkai posidaia' -ta hante Kristus.
					</seg>
					<seg id="b.EPH.1.4" type="verse">
						Kako'ia-na dunia' toi rapajadi', napelihi ami' -tamo jadi' mosidai' hante Kristus, bona kita' jadi' bagia-na to uma ria kasalaia' -na hi poncilo-na.
					</seg>
					<seg id="b.EPH.1.5" type="verse">
						Ngkai owi napakatantu ami' -mi kana'ongko' -nata jadi' ana' -na, ngkai kanape'ahi' -ta. Na'ongko' -ta jadi' ana' -na hante petauntongoi' -na Yesus Kristus, apa' toe-mi konoa-na pai' kabotu' -na ngkai lomo' -na.
					</seg>
					<seg id="b.EPH.1.6" type="verse">
						Toe pai' masipato' ta'une' -i Alata'ala, apa' uma mowo kabohe ahi' -na hi kita'. Ngkai kabula rala-na nawai' maraa-ta ahi' -na toe ngkai posidaia' -ta hante Yesus, Ana' -na to nape'ahi'.
					</seg>
					<seg id="b.EPH.1.7" type="verse">
						Ngkai raa' kamate-na Yesus pai' ngkai posidaia' -ta hante Hi'a, Alata'ala mpotolo' -ta, na'ampungi sala' -ta ngkai kabula rala-na to bohe lia.
					</seg>
					<seg id="b.EPH.1.8" type="verse">
						Napopohiloi-ta ahi' -na to uma ria huka' -na, nanotohi nono-ta pai' napopo'incai-ta hawe'ea patuju-na.
					</seg>
					<seg id="b.EPH.1.10" type="verse">
						Ntuku' konoa-na moto, napopo'incai-ta patuju-na to uma ra'incai manusia' ngkai owi. Patuju-na toe: bona butu nyala-na, lompe' to hi suruga ba to hi dunia', napopohintuwu' hi posidai' -ra hante Kristus, pai' Kristus-mi to jadi' hewa Woo' ngkai butu nyala-na. Ngkai owi Alata'ala mpakatantu ami' -mi patuju-na to nababehi hante Kristus toe, pai' patuju-na toe bate napadupa' ane rata-pi tempo-na.
					</seg>
					<seg id="b.EPH.1.11" type="verse">
						Alata'ala mpobabehi butu nyala-na ntuku' konoa-na pai' kabotu' -na moto. Ngkai lomo' kajadi' dunia' napelihi-tamo pai' napakatantu ami' -mi kakita' -na to jadi' bagia-na ngkai posidaia' -ta hante Kristus.
					</seg>
					<seg id="b.EPH.1.12" type="verse">
						Toe pai' masipato' lia Alata'ala ra'une' pai' rapomobohe sabana kabohe ahi' -na hi kai' to Yahudi, apa' kai' -mi to ri'ulu mposarumaka Kristus.
					</seg>
					<seg id="b.EPH.1.13" type="verse">
						Wae wo'o koi', napobagia Alata'ala wo'o-moko-koiwo. Apa' kampo'epe-ni Kareba to makono, nipangala' -mi Kareba Lompe' toe, pai' nahore-mokoi Alata'ala ngkai huku' jeko' -ni. Pai' ngkai posidaia' -ni hante Kristus, Alata'ala mpowai' -koi Inoha' Tomoroli' to najanci owi. Inoha' Tomoroli' toei hewa saa' hi rala nono-ta, apa' Hi'a to jadi' pompetonoi-na kakita' -na bagia-na Alata'ala.
					</seg>
					<seg id="b.EPH.1.14" type="verse">
						Alata'ala mpowai' -ta Inoha' Tomoroli' bona mporohoi janci-na hi kita', bona monoto hi kita' kanawai' -ta wo'o mpai' hawe'ea to najanci-taka. Nawai' -ta hawe'ea to najanci-taka toe hi eo mpeno-na. Nto'u toe mpai', nabahaka-ta ngkai dunia' to dada'a toi, pai' -ta na'ongko' hilou hi suruga, apa' lawi' kita' bagia-na. Toe pai' masipato' lia ta'une' pai' tapomobohe-i Alata'ala.
					</seg>
					<seg id="b.EPH.1.15" type="verse">
						Jadi', ane kupenonoi hawe'ea rasi' to nirata-mi toe-e ompi', uma mowo pontarima kasi-ku hi Alata'ala. Kaku'epe-na kareba to mpo'uli' kamepangala' -nimi hi Pue' Yesus pai' kama'ahi' -ni hi hawe'ea tauna to mpopangala' Pue' Yesus,
					</seg>
					<seg id="b.EPH.1.16" type="verse">
						uma-a putu mpo'uli' tarima kasi hi Alata'ala sabana koi', pai' kukahangai' oa' -koi hi rala posampaya-ku.
					</seg>
					<seg id="b.EPH.1.17" type="verse">
						Mekakae-a hi Alata'ala, Tuama-na Pue' -ta Yesus Kristus pai' Tuama-ta to bohe hanga' -na, kuperapi' bona nanotohi nono-ni hante baraka' Inoha' Tomoroli', duu' -na ni'inca mpu'u-i Alata'ala.
					</seg>
					<seg id="b.EPH.1.18" type="verse">
						Kuperapi' bona nabajahi nono-ni, bona ni'inca beiwa kalompe' -na rasi' to nisarumaka ngkai Alata'ala to mpokio' -koi jadi' ana' -na. Kuperapi' bona nabajahi nono-ni bona ni'inca ka'uma-na mowo kabohe rasi' to naporodo ami' -mi hi hawe'ea tauna to napo'ana',
					</seg>
					<seg id="b.EPH.1.19" type="verse">
						pai' bona ni'inca wo'o ka'uma-na mowo baraka' -na mpotulungi-ta to mepangala' hi Hi'a. Baraka' -na toe hibalia hante karoho-na pai' kuasa-na to bohe lia
					</seg>
					<seg id="b.EPH.1.20" type="verse">
						to napake' mpopemata Kristus ngkai kamatea pai' mpopohura-i hi mali ka'ana-na hi rala suruga.
					</seg>
					<seg id="b.EPH.1.21" type="verse">
						Kuasa to nawai' -ki Kristus toe, meliu kabohe-na ngkai kuasa hawe'ea topoparenta, hawe'ea to mokuasa, hawe'ea to mobaraka', pai' hawe'ea to rapue'. Kuasa to nawai' -ki Kristus toe meliu kabohe-na ngkai hawe'ea to mporata huraa to molangko, uma muntu' hi to tuwu' tempo toi, tapi' hante to tuwu' hi eo mpeno wo'o.
					</seg>
					<seg id="b.EPH.1.22" type="verse">
						Hawe'ea to ria, Alata'ala mpopengkoru hi Kristus, pai' na'ongko' -i jadi' Pangkeni to mpoparentai hawe'ea tauna to mpopangala' -i. Kristus Woo' -ta,
					</seg>
					<seg id="b.EPH.1.23" type="verse">
						pai' kita' Woto-na. Hawe'ea to ria hi Hi'a, ria wo'o hi kita' ntodea-na. Pai' Hi'a-mi to mpokuasai butu nyala-na hiapa-apa.
					</seg>
				</div>
				<div id="b.EPH.2" type="chapter">
					<seg id="b.EPH.2.1" type="verse">
						Ri'ulu, kako'ia-ni mepangala' hi Yesus, hewa to mate-mokoi, ko'ia niratai katuwua' to ngkai Alata'ala apa' mojeko' -koi pai' mpotiboki hawa' Alata'ala-koi.
					</seg>
					<seg id="b.EPH.2.2" type="verse">
						Nto'u toe, po'ingku-ni eo-eo-na mpotuku' kabiasaa tauna to dada'a hi dunia' toi, koi' mpotuku' konoa Magau' Anudaa'. Magau' Anudaa' toei, tadulako to mpokuasai anudaa' to hi lolo raoa. Duu' hewa toe lau, mobago oa' -i hi rala nono tauna to uma mengkoru hi Alata'ala.
					</seg>
					<seg id="b.EPH.2.3" type="verse">
						Ri'ulu, kita' omea hibalia hewa hira': po'ingku-ta mpotuku' kahinaa nono-ta to dada'a, pai' -ta mpobabehi konoa nono pai' pekiri-ta to dada'a. Nto'u toe masipato' lia-ta nakaroe Alata'ala, apa' gati kehi-tami toe-e, hibalia hante kehi tau ntani' -na.
					</seg>
					<seg id="b.EPH.2.4" type="verse">
						Aga uma mowo kalompe' nono-na Alata'ala, uma mowo kabohe ahi' -na to napopohiloi-taka.
					</seg>
					<seg id="b.EPH.2.5" type="verse">
						Bula-ta hewa to mate-pidi sabana petibokia-ta, nawai' -ta katuwua' to bo'u hangkaa-ngkania hante Kristus. Jadi', muntu' ngkai kabula rala-na Alata'ala pai' -ta tehore ngkai huku' jeko' -ta.
					</seg>
					<seg id="b.EPH.2.6" type="verse">
						Ngkai posidaia' -ta hante Kristus Yesus, Alata'ala mpopemata-ta pai' napopohura-tamo hi pohuraa karabilaa' to hi rala suruga hangkaa-ngkania hante Kristus.
					</seg>
					<seg id="b.EPH.2.7" type="verse">
						Patuju Alata'ala, bona hi eo-eo to tumai, natudo' ka'uma-na mowo kabohe ahi' -na pai' kalompe' nono-na hi kita', to tarata ngkai posidaia' -ta hante Kristus Yesus.
					</seg>
					<seg id="b.EPH.2.8" type="verse">
						Alata'ala mpohore-ta ngkai huku' jeko' -ta, muntu' ngkai kabula rala-na-wadi, sabana pepangala' -ta hi Yesus. Nahore-ta toe, bela ngkai kalompe' kehi-ta. Toe bate pewai' mara Alata'ala hi kita',
					</seg>
					<seg id="b.EPH.2.9" type="verse">
						bela ngkai po'ingku-ta. Toe pai' uma ria haduaa to ma'ala mpo'uli': &quot;Ngkai kalompe' po'ingku-kule pai' -a nahore Alata'ala ngkai huku' jeko' -kue.&quot;
					</seg>
					<seg id="b.EPH.2.10" type="verse">
						Uma ria haduaa to ma'ala mpo'uli' hewa toe, apa' katuwua' to bo'u to tarata-mi toi-e, tarata ngkai Alata'ala-hana. Napajadi' -tamo manusia' to bo'u to mosidai' hante Kristus Yesus, bona mpobabehi-ta po'ingku to lompe', hewa to napakatantu ami' -mitaka.
					</seg>
					<seg id="b.EPH.2.11" type="verse">
						Jadi', ompi' -ompi', kiwoi-dile tuwu' -ni to ri'ulu-e. Ntuku' ngkai kaputu-ni, bela-koi to Yahudi. To Yahudi mpohanga' -koi &quot;tauna to uma tetini',&quot; pai' to Yahudi toera mpo'uli' kahira' -na-wadi-rana bagia-na Alata'ala, apa' tetini' -ra-rana ntuku' atura agama-ra. Ada petini' toe, ada to rababehi manusia' hi wotoloka' -ra-wadi.
					</seg>
					<seg id="b.EPH.2.12" type="verse">
						Nto'u toe, ko'ia ria posidaia' -ni hante Kristus. Hewa to hi mali-nako-koina, uma-koi hampodooa hante to Yahudi to napelihi-ramo Alata'ala jadi' ntodea-na. Uma ria bagia-ni hi rala pojanci to nababehi Alata'ala hi to Yahudi. Uma ria poncarumakaa-ni hi rala dunia' toi, apa' molaa-koi ngkai Alata'ala.
					</seg>
					<seg id="b.EPH.2.13" type="verse">
						Aga tempo toi, ngkai posidaia' -ni hante Kristus Yesus, uma-pi hewa toe tuwu' -ni. Koi' to molaa ngkai Alata'ala ri'ulu-e, mohu' -mokoi sabana raa' kamate-na Kristus.
					</seg>
					<seg id="b.EPH.2.15" type="verse">
						Apa' Kristus, Hi'a-mi to mpopohintuwu' -ta hante Alata'ala pai' hante doo-ta. Napewai' woto-na rapatehi jadi' tolo' woto-ta, pai' ngkai kamate-na toe nabahaka-tamo ngkai Atura agama Yahudi hante hawe'ea parenta pai' hawa' -na. Nababehi toe bona mpogero posisalaa to mpo'oloi' to Yahudi pai' to bela-ra to Yahudi hewa walatana'. Jadi', kai' to Yahudi hante koi' to bela-koi to Yahudi, napopohintuwu' -tamo. Napopohintuwu' -ta toe, bona napajadi' -ta manusia' to bo'u to mosidai' hante Hi'a. Hewa toe-mi ohea-na Kristus mpobabehi kahintuwuaa'.
					</seg>
					<seg id="b.EPH.2.16" type="verse">
						Hante kamate-na hi kaju parika' toe, Kristus mpopohintuwu' to Yahudi pai' to bela to Yahudi, pai' ngkai ree napopohintuwu' omea-tamo hante Alata'ala. Kamate-na Kristus hi kaju parika' toe mpo'oti hawe'ea posisalaa.
					</seg>
					<seg id="b.EPH.2.17" type="verse">
						Toe pai' tumai-i Kristus mpopalele kareba kahintuwuaa' hi koi' to molaa ngkai Alata'ala, pai' hi hira' to mohu' ami' -ramo-rana.
					</seg>
					<seg id="b.EPH.2.18" type="verse">
						Apa' ngkai petauntongoi' -na Kristus, kita' omea ma'ala mpomohui' Alata'ala to Tuama, lompe' kai' to Yahudi, lompe' koi' to bela-koi to Yahudi. Ma'ala tamohui' -i hante kuasa Inoha' Tomoroli' to hanyala lau-wadi hi kita' omea.
					</seg>
					<seg id="b.EPH.2.19" type="verse">
						Ngkai toe-mi, ompi' -ompi' to bela-koi to Yahudi, ri'ulu hewa tauna to hi mali-na-ko-koina. Aga wae lau uma-pi hewa toe. Wae lau hampodooa-mokoi hante hawe'ea tauna to mepangala' hi Yesus. Hantomi lau-mokoi hante hawe'ea ana' Alata'ala.
					</seg>
					<seg id="b.EPH.2.20" type="verse">
						Kita' to mpangala' Yesus ma'ala rarapai' -ki tomi to nawangu Alata'ala. Suro-suro Pue' Yesus pai' nabi-nabi, hira' -mi pongkoto' watu pai' tuha' -na. Pai' Kristus Yesus, Hi'a-mi parawatu.
					</seg>
					<seg id="b.EPH.2.21" type="verse">
						Kita' to mosidai' hante Yesus hewa bola' pai' rewa ntani' -na to rapomeduncu hi lolo parawatu to moroho, bona mpowangu tomi to moroli' to natao napo'ohai' Pue' Ala.
					</seg>
					<seg id="b.EPH.2.22" type="verse">
						Pai' koi' wo'o ompi', ngkai posidaia' -ni hante Kristus, bula-ni rawangu-mi hangkaa-ngkania hante hawe'ea tauna to mepangala' hi Kristus, jadi' hantomi tomi to napo'ohai' Alata'ala hante kuasa Inoha' Tomoroli'.
					</seg>
				</div>
				<div id="b.EPH.3" type="chapter">
					<seg id="b.EPH.3.1" type="verse">
						Jadi' ngkai toe-mi, aku' Paulus, batua-na Kristus Yesus, mosampaya hi Alata'ala, mposampayai-koi. Aku' toi, bula-ku ratarungku' -kuna, sabana mpokeni-a Kareba Lompe' hi koi' to bela-koi to Yahudi.
					</seg>
					<seg id="b.EPH.3.2" type="verse">
						Tantu ni'epe-mi beiwa Alata'ala mpowai' -a pobago-ku toi, bona mpokeni-a Kareba Lompe' to mpo'uli' kama'ahi' -na Alata'ala hi koi' to bela-koi to Yahudi.
					</seg>
					<seg id="b.EPH.3.6" type="verse">
						Owi, ria patuju-na Alata'ala to ko'ia ra'incai manusia'. Patuju-na toe-le: bona tauna to bela-ra to Yahudi mporata wo'o-ra-rawo rasi' ngkai Alata'ala hangkaa-ngkania hante to Yahudi. Patuju-na wo'o, bona to bela-ra to Yahudi hawoto lau-ramo hante to Yahudi, pai' -ra mporata wo'o-rawo napa to najanci Alata'ala hi hawe'ea ana' -na. Mporata-ra toe, ngkai posidaia' -ra hante Kristus Yesus, apa' lawi' mepangala' -ramo hi Kareba Lompe'. Owi, patuju Alata'ala hante to Yahudi pai' to bela-ra to Yahudi toe ko'ia ra'incai manusia'. Aga Alata'ala moto-mi mpopo'incai-a patuju-na toe hi rala pangila, hewa to oti-mi ku'uki' we'i. To ku'uki' toe, nau' rede' -wadi, aga mpakanoto patuju-na Alata'ala to napadupa' Kristus. Pai' ane nibasa, nipaha mpai' patuju-na Alata'ala to ko'ia ra'incai manusia' ngkai owi-e, hewa to kupaha wo'o-kuwo aku'. Ri'ulu, patuju-na toe uma raparata hi manusia'. Aga tempo toi patuju Alata'ala toe monoto-mi hi kai' suro-na pai' nabi-na to moroli', apa' Inoha' Tomoroli' mpakanoto-mikakai.
					</seg>
					<seg id="b.EPH.3.7" type="verse">
						Jadi' aku' -mi to mpokeni Kareba Lompe' to mpo'uli' beiwa ohea-na Alata'ala mpopohintuwu' to Yahudi pai' to bela-ra to Yahudi. Pobago-ku mpokeni Kareba Lompe' toe kuponcawa rasi' bohe, apa' ngkai kabula rala-na Alata'ala, na'ongko' -a jadi' topobago-na, pai' narohoi-a hante karohoa to ngkai Hi'a moto bona kukule' mpokamu bago toe.
					</seg>
					<seg id="b.EPH.3.8" type="verse">
						Ngkai hawe'ea topepangala' hi Pue' Yesus, aku' toi-mi-kuna to meliu kakedi' tuwu' -ku. Aga nau' wae, aku' lau-di to napompowaii' rasi' toe, bona aku' to mpopalele Kareba Lompe' hi tauna to bela-ra to Yahudi, mpo'uli' -raka kabohe rasi' to tarata ngkai Kristus, to uma bisa rapetudu manusia'.
					</seg>
					<seg id="b.EPH.3.9" type="verse">
						Nawai' wo'o-a bago mpakanoto hi hawe'ea tauna beiwa Alata'ala mpopohintuwu' to Yahudi pai' to bela-ra to Yahudi ngkai posidaia' -ra hante Yesus. Ngkai owi, Alata'ala to mpajadi' langi' bo dunia', ko'ia napopehuwu patuju-na toe.
					</seg>
					<seg id="b.EPH.3.10" type="verse">
						Patuju-na, bona ntepu'u ngkai tempo toi napopohiloi hi hawe'ea topoparenta pai' anu mobaraka' to hi lolo raoa kamonoto-na mpohawai' butu nyala-na. Napopohiloi-ra toe hi kanapopohintuwu' -ra to Yahudi pai' to bela-ra to Yahudi ngkai posidaia' -ra hante Kristus.
					</seg>
					<seg id="b.EPH.3.11" type="verse">
						Alata'ala mpobabehi hawe'ea toe ntuku' patuju-na to napakatantu ngkai lomo' kajadi' dunia', pai' patuju-na toe napadupa' hi rala woto-na Kristus Yesus Pue' -ta.
					</seg>
					<seg id="b.EPH.3.12" type="verse">
						Ngkai posidaia' -ta hante Kristus Yesus toe-mi, pai' ngkai pepangala' -ta hi Hi'a, daho' -tamo mpomohui' Alata'ala, uma-pi morara' nono-ta, apa' ta'inca-mi kanatarima-ta.
					</seg>
					<seg id="b.EPH.3.13" type="verse">
						Ngkai toe-mi, ompi', kuperapi' bona neo' mere' nono-ni mpo'epe karatarungku' -ku, apa' napa to kutodohaka toi mpokeni rasi' hi koi'.
					</seg>
					<seg id="b.EPH.3.14" type="verse">
						Toe-mi ompi' -ompi' to bela-koi to Yahudi, ane kupenonoi hawe'ea rasi' to nirata-mi ngkai posidaia' -ni hante Kristus, mowingkotu' -ama hi nyanyoa Alata'ala to Tuama,
					</seg>
					<seg id="b.EPH.3.15" type="verse">
						to Tapotuama omea, lompe' kita' to hi dunia', lompe' hawe'ea ihi' suruga.
					</seg>
					<seg id="b.EPH.3.16" type="verse">
						Mosampaya-a hi Alata'ala to bohe lia baraka' -na, kuperapi' bona ngkai baraka' -na to bohe toe narohoi nono-ni hante Inoha' -na,
					</seg>
					<seg id="b.EPH.3.17" type="verse">
						duu' -na Kristus tida mo'oha' hi rala nono-ni ngkai pepangala' -ni. Mosampaya-a bona katuwu' -ni telihii hante ahi' Alata'ala, pai' ahi' -na toe morali' hi rala nono-ni.
					</seg>
					<seg id="b.EPH.3.19" type="verse">
						Mosampaya-a bona koi', hangkaa-ngkania hante hawe'ea topepangala' hi Kristus, mpo'inca ka'uma-na mowo kabohe-na ahi' Kristus hi kita'. Ahi' -na toe uma hudu ra'uli', uma ma'ala rapetudu kanala-na, pai' uma takulei' mpohuka' kabohe-na. Mosampaya-a bona nirasai ahi' -na toe hi rala katuwu' -ni, bona hawe'ea to ria hi Alata'ala ria wo'o hi koi'.
					</seg>
					<seg id="b.EPH.3.20" type="verse">
						Bohe lia baraka' -na Alata'ala to mobago hi rala katuwu' -ta. Hante baraka' -na toe ma'ala nababehi meliu tena ngkai hawe'ea to taperapi', ma'ala nababehi meliu tena ngkai hawe'ea to tapekiri.
					</seg>
					<seg id="b.EPH.3.21" type="verse">
						Toe pai' masipato' lia tapomobohe hanga' -na sabana ahi' -na hi kita' to mpopangala' -i. Une' -imi hante hanga' Kristus Yesus, ngkai wae lau duu' kahae-hae-na. Amin.
					</seg>
				</div>
				<div id="b.EPH.4" type="chapter">
					<seg id="b.EPH.4.1" type="verse">
						Ngkai toe-mi ompi' -ompi', ohe'i paresa' ngkai aku' to ratarungku' sabana pobago-ku hi Pue': kuparesai' -koi bona mo'ingku-koi hewa to masipato' hi ana' Alata'ala, apa' lawi' nakio' -mokoi jadi' ana' -na.
					</seg>
					<seg id="b.EPH.4.2" type="verse">
						Kana dingki' nono-ta pai' mo'olu oa' kehi-ta hi butu nyala-na. Neo' mpotima' kasalaa' doo, agina mosabara pai' moloe ahi' -ta hi himpau kita'.
					</seg>
					<seg id="b.EPH.4.3" type="verse">
						Peloo-lompehi bona neo' ria posisalaa, apa' Inoha' Tomoroli' -mi to mpopohintuwu' -ta omea. Kahintuwuaa' -ta toe kana tapewili' lompe'.
					</seg>
					<seg id="b.EPH.4.4" type="verse">
						Hawe'ea-ta to mepangala' hi Yesus Kristus, hewa to hawoto lau-ta-wadi, pai' hadua lau-wadi Inoha' Tomoroli' to hi rala nono-ta omea. Hibalia-wadi poncarumakaa-ta omea, apa' Alata'ala mpokio' -ta jadi' ana' -na.
					</seg>
					<seg id="b.EPH.4.5" type="verse">
						Hadua-wadi Pue' -ta, hanyala-wadi pepangala' -ta, pai' hibalia wo'o-wadi karaniu' -ta hi petuku' -ta hi Pue' Yesus.
					</seg>
					<seg id="b.EPH.4.6" type="verse">
						Hadua lau-wadi Alata'ala to Tapotuama omea, pai' Hi'a to mpokuasai omea, to mpobago omea, pai' to mpo'ohai' -ta omea.
					</seg>
					<seg id="b.EPH.4.7" type="verse">
						Aga nau' ria kahibalia-ta toe, uma hibalia kola' -ta, apa' hi butu-butu dua-nata hore-hore rawai' pakulea' mpokamu bago Pue', ntuku' napa to nakolai' -taka Kristus.
					</seg>
					<seg id="b.EPH.4.8" type="verse">
						Toe pai' ria lolita Buku Tomoroli' owi to mpolowa Kristus, moni-na hewa toi: Ka'oti-na mpodagi bali' -na, ngkahe' -imi hilou hi po'ohaa' to hi kalangkoa-na, pai' -i mpobagi rasi' hi ntodea-na.&quot;
					</seg>
					<seg id="b.EPH.4.9" type="verse">
						Napa batua-na lolita tohe'e? Ane ngkahe' -i hilou hi kalangkoa-na, tantu mana'u ncala' -i tumai hi kadingkia' -na, batua-na hi dunia' tohe'i.
					</seg>
					<seg id="b.EPH.4.10" type="verse">
						Kristus to mana'u toei, Hi'a wo'o-wadi to ngkahe' hilou duu' -na mporata-i pohuraa to meliu kalangko-na ngkai hawe'ea to hi langi', bona Hi'a to mpokuasai butu nyala-na.
					</seg>
					<seg id="b.EPH.4.11" type="verse">
						Kristus toe-imi to mpobagi rasi' hi topetuku' -na: hantongo' -ra nawai' pakulea' jadi' suro-na, hantongo' nawai' pakulea' jadi' nabi to mpohowa' lolita Alata'ala, hantongo' nawai' pakulea' mpopalele Kareba Lompe' hi tauna to ko'ia mpo'epei, pai' hantongo' wo'o nawai' pakulea' jadi' pangkeni to mpewili' pai' to mpotudui' hawe'ea topetuku' -na.
					</seg>
					<seg id="b.EPH.4.12" type="verse">
						Nabagi-taka rasi' toe bona hawe'ea topetuku' -na rarewai hono', bona tapakule' mpewili' bago-na pai' bona kamoroo-rohoa posidaia' -ta hante Hi'a pai' hi himpau ompi' hampepangalaa' -ta hi rala Woto Kristus.
					</seg>
					<seg id="b.EPH.4.13" type="verse">
						Nabagi-taka rasi' toe, duu' -na rata mpai' tempo-na kita' omea jadi' hanono lau-ta-damo apa' kita' omea mpo'inca pai' mpopangala' Ana' Alata'ala. Kamoroo-rohoa pai' kamonoo-notoa-tamo, duu' -na uma-pi ria kakuraa' -ta, hibalia hante Kristus-tamo.
					</seg>
					<seg id="b.EPH.4.14" type="verse">
						Ane hewa toe-tamo, uma-tapa hewa ana' -ana' to jolia rabagiu ba hewa rauniri to nawaro ngolu' hilou tumai. Uma-tapa katuku' -tuku' hinyai' tudui' -tudui', uma-pi ncaliu ta'ome' lolita tauna to doko' mpobagiu-ta hante akala-ra to mepanawu'.
					</seg>
					<seg id="b.EPH.4.15" type="verse">
						Uma-tapa jolia rabagiu apa' moroho-mi pengkamu-ta hi tudui' to makono hante nono to ma'ahi'. Kamoroo-rohoa pai' kamonoo-notoa-ta hi butu nyala-na, duu' -na hibalia-tamo hante Kristus. Kristus toei taponcawa Woo' -ta,
					</seg>
					<seg id="b.EPH.4.16" type="verse">
						pai' kita' omea rarapai' -ki bagia ngkai Woto Kristus. Ane hi woto manusia', butu nyala bagia-na momeduncu lompe' pai' mome'umpu' lompe' bona jadi' hawoto lau. Wae wo'o kita' to mepangala' hi Kristus: ngkai posidaia' -ta hante Hi'a, mosidai' -tamo hi himpau kita'. Pai' ane butu-butu dua-nata hore-hore mpewili' bago to nabagii-taka Pue', kamoroo-rohoa petuku' -ta hi Pue', pai' katedoo-donihia kahintuwuaa' -ta hadua bo hadua sabana ahi' -ta hi himpau kita'.
					</seg>
					<seg id="b.EPH.4.17" type="verse">
						Ngkai toe-mi, hante kuasa to nawai' -ka Pue' tohe'i, ku'uli' pai' kuparesai' -koi hante kanoto-noto-na: neo' -pi nituku' po'ingku tauna to uma mpo'incai Alata'ala, apa' uma mokalaua pekiri-ra.
					</seg>
					<seg id="b.EPH.4.18" type="verse">
						Mobengi nono-ra. Uma raratai katuwua' to ngkai Alata'ala, apa' uma mpu'u ra'incai tudui' to makono ngkai Alata'ala. Uma ra'incai apa' ngkai kamotu'a nono-ra.
					</seg>
					<seg id="b.EPH.4.19" type="verse">
						Uma-pi ra'incai me'ea', alaa-na mpotuku' -ra konoa woto-ra to dada'a, pai' rapokono rahi mpobabehi butu nyala gau' to uma tumotoa.
					</seg>
					<seg id="b.EPH.4.20" type="verse">
						Hiaa' koi', bela gau' to hewa toe to natudui' -kokoi Kristus.
					</seg>
					<seg id="b.EPH.4.21" type="verse">
						Tantu ni'epe-mi libu' -na, pai' ngkai posidaia' -ni hante Hi'a ratudui' -mokoi tudui' to makono to tarata ngkai Yesus.
					</seg>
					<seg id="b.EPH.4.22" type="verse">
						Ratudui' -mokoi hewa toi: kana nibahakai po'ingku-ni to ri'ulu to nituku' kako'ia-ni mepangala' hi Pue'. Hawe'ea kahinaa to nituku' nto'u toe mpopanawu' -koi pai' mpogero katuwu' -ni.
					</seg>
					<seg id="b.EPH.4.23" type="verse">
						Ratudui' -koi mpobahaka po'ingku-ni to ri'ulu toe, pai' mpopebo'ui nono bo pekiri-ni hi Alata'ala.
					</seg>
					<seg id="b.EPH.4.24" type="verse">
						Pai' ngkai ree babehi-mi po'ingku to bo'u, apa' lawi' Alata'ala mpopajadi' -mokoi manusia' to bo'u, to monoa' pai' moroli' mpu'u, ntuku' po'ingku-na Alata'ala.
					</seg>
					<seg id="b.EPH.4.25" type="verse">
						Toe-mi ompi', bahakai mpu'u-mi po'ingku-ni to ri'ulu toe: neo' -pi moboa', agina mpo'uli' to monoa' hi doo, apa' kita' omea bagia ngkai Woto Kristus-tamo.
					</seg>
					<seg id="b.EPH.4.26" type="verse">
						Ane moroe, neo' roe-ta tohe'e mpakeni-ta mojeko'. Neo' -ta moroe duu' limpa eo,
					</seg>
					<seg id="b.EPH.4.27" type="verse">
						bona neo' mpai' ria loga-na Magau' Anudaa' mposori-ta.
					</seg>
					<seg id="b.EPH.4.28" type="verse">
						Tauna to biasa manako, neo' -pi-hawo manako oa'. Agina mobago-ra hante pale-ra moto mpali' pongkoni' -ra, bona ma'ala-ra mpobagii doo to nakakurai'.
					</seg>
					<seg id="b.EPH.4.29" type="verse">
						Neo' ria lolita to dada'a howa' ngkai wiwi-ta. Agina mpohowa' lolita to mpotulungi pai' mporohoi nono doo, hewa to masipato'. Lolita to hewa toe mpokeni kalompea' hi tauna to mpo'epe.
					</seg>
					<seg id="b.EPH.4.30" type="verse">
						Pelompehi po'ingku-ta bona neo' mpopedahi nono Inoha' Tomoroli' to nawai' -taka Alata'ala. Kiwoi-e': Inoha' Tomoroli' toei hewa saa' hi rala nono-ta, apa' Hi'a to jadi' pompetonoi-na kakita' -na bagia-na Alata'ala. Ngkai karia-na Inoha' Tomoroli' hi rala nono-ta toe, monoa' -mi ta'inca karata mpai' tempo-na Alata'ala mpobahaka mpu'u-ta ngkai dunia' to dada'a toi.
					</seg>
					<seg id="b.EPH.4.31" type="verse">
						Jadi', bahaka-mi hawe'ea kehi to hewa toi: jolia peda' nono, moroe pai' mowuku nono, motuda', metipo' pai' metuntui'-- bahaka-mi omea hante hawe'ea kehi ntani' -na to dada'a.
					</seg>
					<seg id="b.EPH.4.32" type="verse">
						Kana lompe' nono-ta pai' momepoka'ahi' -ta hadua bo hadua, pai' mpo'ampungi sala' doo, hewa Alata'ala mpo'ampungi sala' -ta sabana posidaia' -ta hante Kristus.
					</seg>
				</div>
				<div id="b.EPH.5" type="chapter">
					<seg id="b.EPH.5.1" type="verse">
						Jadi', lawi' napo'ana' Alata'ala-tamo pai' nape'ahi' -tamoe, toe pai' kana tatuku' kehi Alata'ala.
					</seg>
					<seg id="b.EPH.5.2" type="verse">
						Hi po'ingku-ta eo-eo-na, kana ma'ahi' -ta hi doo, hewa Kristus wo'o mpoka'ahi' -ta; napewai' woto-na rapatehi bona mpotolo' -ta. Pobabehi-na toe mpakagoe' nono Alata'ala, hewa pepue' to mohonga to ratonu hi Hi'a.
					</seg>
					<seg id="b.EPH.5.3" type="verse">
						Aga neo' mpu'u ria to mobualo' ba to mpobabehi gau' -gau' to babo' ntani' -na ba to mpokahina anu doo. Gau' to hewa toe uma natao hi kita' to napobagia Alata'ala. Agina to hewa toe neo' rapotompo'wiwi hi laintongo' -ta.
					</seg>
					<seg id="b.EPH.5.4" type="verse">
						Uma wo'o natao ane metarahu-ta ba mpohowa' lolita to uma ria tuju-na ba mpo'uli' ore' -ore' to uma natao ra'epe hi tilinga doo. Agina tapake' wiwi-ta mpo'uli' tarima kasi hi Alata'ala.
					</seg>
					<seg id="b.EPH.5.5" type="verse">
						Apa' bona ni'inca: hema-hema to mobualo' ba to mpobabehi gau' to babo' ntani' -na ba to mpokahina anu doo, uma ria bagia-ra hi rala Kamagaua' Kristus pai' Alata'ala. Tauna to mogau' hewa toe, ma'ala-mi ta'uli' mepue' -ra hi napa to rapokahina toe.
					</seg>
					<seg id="b.EPH.5.6" type="verse">
						Jadi', neo' -ta ma'ala rabagiu hante lolita tauna to doko' mpohinai-ta mpobabehi gau' to hewa toe. Bate uma makono lolita-ra toe. Apa' ngkai gau' -gau' to hewa toe, Alata'ala mpokaroe tauna to uma mengkoru hi Hi'a.
					</seg>
					<seg id="b.EPH.5.7" type="verse">
						Jadi', neo' tadohei-ra hi rala pogau' -ra tohe'e.
					</seg>
					<seg id="b.EPH.5.8" type="verse">
						Apa' owi, mobengi-pidi nono-ni, aga wae lau mobaja-mokoi ngkai posidaia' -ni hante Pue'. Jadi', mo'ingku-mokoi hewa tauna to mobaja-mi nono-ra.
					</seg>
					<seg id="b.EPH.5.10" type="verse">
						Petonoi napa kehi to masipato' hi poncilo Pue'. Apa' ngkai kamobaja nono-ni toe mehupa' hawe'ea kehi to lompe', to monoa' pai' to monoto.
					</seg>
					<seg id="b.EPH.5.11" type="verse">
						Jadi', neo' tapenau' gau' -ra to hi rala kabengia-na-pidi, apa' uma ria gau' to lompe' to mehupa' ngkai kabengia-na. Agina tapolonto' lau-mi kadada'a-na gau' -ra toe.
					</seg>
					<seg id="b.EPH.5.12" type="verse">
						Apa' gau' -gau' to rababehi ngkawuni toe, nau' ralolita-wadi me'eai' lia.
					</seg>
					<seg id="b.EPH.5.13" type="verse">
						Aga ane tauna to dada'a mpohilo po'ingku-ni to lompe', lonto' lau-mi kadada'a po'ingku-ra hira' toe, alaa-na rabahakai-mi gau' -ra to mobengi, pai' jadi' mobaja wo'o-ramo-rawo.
					</seg>
					<seg id="b.EPH.5.14" type="verse">
						Toe pai' ria rona' to mpo'uli': Molike-mokoi toleta', Memata-mokoi ngkai kamatea-ni, Pai' Kristus mpobajahi nono-ni.&quot;
					</seg>
					<seg id="b.EPH.5.15" type="verse">
						Toe pai' kana tapelompehi po'ingku-ta: neo' hewa tauna to wojo, agina mo'ingku-ta hewa tauna to monoto nono-ra.
					</seg>
					<seg id="b.EPH.5.16" type="verse">
						Kana tapake' lompe' loga to ria hi kita', apa' tempo toi-e dada'a lia kehi manusia'.
					</seg>
					<seg id="b.EPH.5.17" type="verse">
						Toe pai' neo' kabua' -bua' -na kehi-ta, pekiri lompe' napa kehi to napokono Pue'.
					</seg>
					<seg id="b.EPH.5.18" type="verse">
						Neo' malangu, apa' toe-hana mpopehuwu kahinaa to dada'a. Kana nakuasai Inoha' Tomoroli' -tamo. Ngkai kuasa Inoha' Tomoroli' toe,
					</seg>
					<seg id="b.EPH.5.19" type="verse">
						momerohoi ngkanono-ta hante mpoporona' mazmur, rona' pe'une' pai' rona' ntani' -na to nawai' -taka Inoha' Tomoroli'; morona' goe' -goe' -ta mpo'une' Pue' hante nono-ta mpu'u;
					</seg>
					<seg id="b.EPH.5.20" type="verse">
						mpo'uli' tarima kasi oa' hi Alata'ala to Tuama hante hanga' Yesus Kristus Pue' -ta ngkai butu nyala-na to nawai' -taka;
					</seg>
					<seg id="b.EPH.5.21" type="verse">
						pai' momepengkorui hadua bo hadua hewa pebila' -ta hi Kristus.
					</seg>
					<seg id="b.EPH.5.22" type="verse">
						Tobine-tobine, kana mengkoru-koi hi tomane-ni, hewa pengkoru-ni hi Pue'.
					</seg>
					<seg id="b.EPH.5.23" type="verse">
						Hewa rapa' -na hi woto manusia', bagia to hi wongko-na mpu'u, woo', pai' woo' toe-mi to mpohawai' woto-na. Wae wo'o tomane ma'ala rarapai' -ki woo' hi tobine-na, hewa Kristus wo'o jadi' Woo' hi kita' to mpopangala' -i. Kita' to mpopangala' -i ma'ala rarapai' -ki bagia ngkai Woto-na Kristus. Pai' Hi'a-mi Magau' Tompohore-ta ngkai huku' jeko' -ta.
					</seg>
					<seg id="b.EPH.5.24" type="verse">
						Jadi', hewa kita' omea mengkoru hi Kristus, wae wo'o-hawo tobine kana mengkoru hi tomane-na hi butu nyala-na.
					</seg>
					<seg id="b.EPH.5.25" type="verse">
						Pai' koi' -koiwo tomane, kana nipoka'ahi' tobine-ni, hewa Kristus mpoka'ahi' -ta to mpopangala' -i, duu' -na napewai' woto-na rapatehi bona mpotolo' -ta.
					</seg>
					<seg id="b.EPH.5.26" type="verse">
						Hante pobabehi-na toe napatani' -ta jadi' bagia-na moto, nabohoi' -ta ngkai jeko' hante ue peniu' pai' hante lolita-na,
					</seg>
					<seg id="b.EPH.5.27" type="verse">
						bona kita' to jadi' bagia-na toe jadi' moroli' pai' ncola, hante uma ria kasalaia' ba rugea' -na, bona natao-ta nakaratai.
					</seg>
					<seg id="b.EPH.5.28" type="verse">
						Jadi', hewa ahi' -na Kristus hi kita' toe, wae wo'o-hawo tomane kana mpoka'ahi' tobine-na, hewa pompoka'ahi' -na woto-na moto. Hema to mpoka'ahi' tobine-na, hewa mpoka'ahi' woto-na moto-imi.
					</seg>
					<seg id="b.EPH.5.29" type="verse">
						Uma-hawo ria tauna to mpokahuku' woto-na moto. Bate najaga pai' napewili'. Wae wo'o Kristus mpewili' tauna to mpopangala' -i.
					</seg>
					<seg id="b.EPH.5.30" type="verse">
						Napewili' -ta apa' kita' to mpopangala' -i, jadi' bagia ngkai Woto-natamo.
					</seg>
					<seg id="b.EPH.5.31" type="verse">
						Hi rala Buku Tomoroli' te'uki' hewa toi: &quot;Toe-mi pai' hadua tomane mpalahii tina tuama-na, pai' tuwu' hintuwu' hante tobine-na, bona hira' tau rodua toe jadi' hewa hadua lau-ra-damo.&quot;
					</seg>
					<seg id="b.EPH.5.32" type="verse">
						Lolita toi, walatu to monala batua-na. Aga patuju-ku hi rehe'i, mpotompo'wiwi-a posidaia' Kristus hante kita' ntodea-na.
					</seg>
					<seg id="b.EPH.5.33" type="verse">
						Aga nau' wae, bate ria wo'o kalaua-na hi kita' omea: butu dua tomane kana mpoka'ahi' tobine-na hewa pompoka'ahi' -na woto-na moto, pai' tobine wo'o-hawo kana mpobila' tomane-na.
					</seg>
				</div>
				<div id="b.EPH.6" type="chapter">
					<seg id="b.EPH.6.1" type="verse">
						Ana' -ana', tuku' hawa' totu'a-ni hewa kampotuku' -ni Pue', apa' toe to masipato' nibabehi.
					</seg>
					<seg id="b.EPH.6.2" type="verse">
						Hi rala Buku Tomoroli' te'uki' parenta toi: &quot;Kana tabila' tina pai' tuama-ta.&quot; Ngkai parenta to hampulu', lako' toi-di parenta to ria janci-na.
					</seg>
					<seg id="b.EPH.6.3" type="verse">
						Janci toe: &quot;Ane tabila' tina pai' tuama-ta, lompe' pai' moloe tuwu' -ta hi rala dunia' toi.&quot;
					</seg>
					<seg id="b.EPH.6.4" type="verse">
						Pai' koi' to tuama, neo' nipedahi nono ana' -ni. Pewili' -ra-dile, tudui' pai' paresai' -ra hante paresa' to ngkai Pue'.
					</seg>
					<seg id="b.EPH.6.5" type="verse">
						Ompi' -ompi' -ku to rapobatua, tuku' hawa' maradika-ni hi rala dunia' toi. Bila' pai' pengkorui-ra ngkai kabula nono-ni. Toe nibabehi hewa pengkoru-ni hi Kristus.
					</seg>
					<seg id="b.EPH.6.6" type="verse">
						Neo' nibabehi toe nto'u-na nahilo maradika-ni-wadi bona ngalai' ra'une' manusia' -wada-koi. Mobago-koi hewa batua Kristus to mpotuku' konoa Alata'ala hante nono mpu'u.
					</seg>
					<seg id="b.EPH.6.7" type="verse">
						Mobago hante kagoe' nono-ni, niponcawa pobago-ni hi Pue', uma muntu' hi manusia'.
					</seg>
					<seg id="b.EPH.6.8" type="verse">
						Penonoi-koi: butu dua tauna to mpobabehi bago to lompe' bate mporata hiwili-na ngkai Pue', lompe' batua lompe' to bela-i batua.
					</seg>
					<seg id="b.EPH.6.9" type="verse">
						Pai' koi' -koiwo to ramaradika, wae wo'o-koiwo kehi-ni hi batua-ni. Neo' -koiwo nipongasai' -ra. Apa' penonoi-koi: koi' to ramaradika pai' batua-nie, hadua lau-wadi Pue' -ni, Hi'a-mi Pue' to hi rala suruga. Uma-i-hana mpelence tauna.
					</seg>
					<seg id="b.EPH.6.10" type="verse">
						Ka'omea-na ompi', kana moroho-ta hante karohoa to tarata ngkai kabaraka' -na Pue', lawi' mosidai' -tamo hante Hi'a.
					</seg>
					<seg id="b.EPH.6.11" type="verse">
						Henta-mi hawe'ea rewa mpanga'e to naporodo-taka Alata'ala, bona moroho pokore-ta mpo'ewa akala-akala Magau' Anudaa'.
					</seg>
					<seg id="b.EPH.6.12" type="verse">
						Apa' hi panga'e-ta toi-e, uma-ta mpo'ewa manusia'. Mpo'ewa-ta to mokuasa pai' anu mobaraka' to uma kahiloa. Mpo'ewa-ta tadulako-tadulako kabengia to mokuasa hi wongko dunia'. Mpo'ewa-ta wori' nyala seta pai' anudaa' to mpokuasai raoa.
					</seg>
					<seg id="b.EPH.6.13" type="verse">
						Ngkai toe-mi, henta-mi hawe'ea rewa mpanga'e to ngkai Alata'ala, bona ane rata eo panga'ea, tapakule' moto mpai' mpo'ewa perumpa' -perumpa' bali', bona rata hi kahudua panga'ea, bate moroho oa' pokore-ta.
					</seg>
					<seg id="b.EPH.6.14" type="verse">
						Jadi', pakaroho mpu'u pokore-ta hante rewa mpanga'e to ngkai Alata'ala. Pakaroho petuku' -ta hi tudui' to makono, taponcawa salepe' to taperii hi hope' -ta bona neo' -ta lempe'. Pakanoa' po'ingku-ta, taponcawa baju ahe' to mpetalawai' woto-ta ngkai pesori.
					</seg>
					<seg id="b.EPH.6.15" type="verse">
						Kana sadia-ta mpopalele Kareba Lompe' to mpopohintuwu' manusia' hante Alata'ala, taponcawa sapatu' to mpakaroho pokore-ta.
					</seg>
					<seg id="b.EPH.6.16" type="verse">
						Pai' hi butu nyala-na kana moroho pepangala' -ta hi Alata'ala-wadi. Pepangala' -ta toe taponcawa kaliawo to tatamaeo ncuu. Hante pepangala' -ta toe, ma'ala tajungki' hawe'ea rewa mpanga'e to memoho' to natoa' -taka anudaa'.
					</seg>
					<seg id="b.EPH.6.17" type="verse">
						Kana tasarumaka Alata'ala to mpobahaka-tamo ngkai huku' jeko' -ta. Katebahaka-ta ngkai huku' jeko' -ta toe taponcawa songko ahe' to mporohoi-ta bona tida nono-ta. Pai' Lolita Alata'ala taponcawa piho' to ngkai Inoha' Tomoroli'.
					</seg>
					<seg id="b.EPH.6.18" type="verse">
						Pai' hi rala panga'e-ni mpo'ewa Magau' Anudaa' toe, mosampaya pai' mekakae oa' -koi hi Alata'ala. Hi butu nyala-na mosampaya-koi ntuku' petete' Inoha' Tomoroli'. Hi rala posampaya-ni toe, kana mojaga oa' pai' neo' lempe', neo' nibahakai mposampayai hawe'ea topepangala' hi Pue' Yesus.
					</seg>
					<seg id="b.EPH.6.19" type="verse">
						Pai' niposampayai wo'o-a-kuwo, bona nto'u-ku mololita, Alata'ala mpowai' -a pololita to manopa', bona bia' -a mpoparata Kareba Lompe' to uma ra'incai manusia' ngkai owi.
					</seg>
					<seg id="b.EPH.6.20" type="verse">
						Pue' Yesus mpo'ongko' -a jadi' suro-na, bona mpokeni-a Kareba Lompe', duu' -na ohe'i-ama hi rala tarungku'. Jadi', posampayai-a-kuwo bona bia' -a mpololita Kareba Lompe' toe hewa to kasipato' -na.
					</seg>
					<seg id="b.EPH.6.21" type="verse">
						Jadi', bona ni'inca kababeiwa-ku pai' kababeiwa-na pobago-ku, mposuro-a ompi' -ta Tikhikus tilou, bona hi'a-damo mpo'uli' -kokoi napa omea to majadi' hi rehe'i. Tikhikus toei, ompi' -ta to tape'ahi', pai' topobago to tida hi rala pobago Pue'.
					</seg>
					<seg id="b.EPH.6.22" type="verse">
						Toe pai' kusuro-i tilou bona mpo'uli' -kokoi hi retu kabeiwa-nakai, bona tetanta'u nono-ni.
					</seg>
					<seg id="b.EPH.6.23" type="verse">
						Kusarumaka Alata'ala to Tuama pai' Pue' Yesus Kristus mpowai' kalompea' tuwu' hi hawe'ea ompi' hampepangalaa' -ku. Kusarumaka Alata'ala mpodonihii ahi' -ni pai' pepangala' -ni.
					</seg>
					<seg id="b.EPH.6.24" type="verse">
						Pue' mpogane' hawe'ea tauna to mpoka'ahi' Pue' -ta Yesus Kristus hante ahi' to uma ria ka'oraa-na.
					</seg>
				</div>
			</div>
			<div id="b.PHI" type="book">
				<div id="b.PHI.1" type="chapter">
					<seg id="b.PHI.1.1" type="verse">
						Sura toi ngkai aku' Paulus pai' Timotius, batua Kristus Yesus, kipakatu tilou hi koi' ompi' -ompi' hampepangalaa' -kai hi rala Kristus Yesus to hi ngata Filipi, duu' -na hi pangkeni-ni pai' tauna to mpokamu pobago Pue' hi laintongo' -ni.
					</seg>
					<seg id="b.PHI.1.2" type="verse">
						Wori' tabe: mekakae-kai hi Alata'ala Tuama-ta pai' hi Pue' Yesus Kristus bona nagane' -koi ngkai kabula rala-na pai' nawai' -koi kalompea' tuwu'.
					</seg>
					<seg id="b.PHI.1.3" type="verse">
						Butu ngkani-na kukiwoi-koi ompi', ku'uli' oa' tarima kasi hi Pue' -ku, Pue' Alata'ala.
					</seg>
					<seg id="b.PHI.1.4" type="verse">
						Pai' butu ngkani posampaya-ku, goe' oa' nono-ku mposampayai-koi omea.
					</seg>
					<seg id="b.PHI.1.5" type="verse">
						Ku'uli' tarima kasi hi Pue' Alata'ala, apa' ngkai lomo' -na duu' tempo toi-e nitulungi ncuu-a hi rala bago-ku mpopalele Kareba Lompe'.
					</seg>
					<seg id="b.PHI.1.6" type="verse">
						Alata'ala moto-mi to mobago hi rala nono-ni mpobago bago to lompe', pai' kuparasaya pobago to natepu'u-mi tetu napokaliliu duu' -na hudu hi eo karata-na nculii' Kristus Yesus.
					</seg>
					<seg id="b.PHI.1.7" type="verse">
						Toto-na lia-a mpoinono-koi omea hewa toe-e ompi', apa' kupoka'ahi' -koi, apa' hampobagoa-ku omea-koi hi rala pobago to nawai' -ka Alata'ala toi. Nitulungi ncuu-a, lompe' bula-ku rala tarungku' toi-e, lompe' nto'u-ku mpo'uli' noa' -ku pai' mpakanoto kamakono-na Kareba Lompe'.
					</seg>
					<seg id="b.PHI.1.8" type="verse">
						Alata'ala mposabii' kamakono-na lolita-ku tohe'i. Lentora mpu'u-a ngkalentorai-koi omea, pai' kalentora-ku toi, hewa ahi' -na Kristus Yesus moto.
					</seg>
					<seg id="b.PHI.1.9" type="verse">
						Jadi', toi-mi pomperapia' -ku hi Alata'ala, bona ahi' -ni katedoo-donihia karoho-na, pai' tedonihii wo'o kamonoto nono-ni pai' pe'inca-ni mpo'inca napa to natao nibabehi.
					</seg>
					<seg id="b.PHI.1.10" type="verse">
						Ane hewa toe-mokoi ompi', ni'inca mpu'u-mi mpelihi napa to meliu kalompe' -na. Mosampaya-a bona moroli' katuwu' -ni hante uma ria kasalaia' -na hi eo karata-na nculii' Kristus.
					</seg>
					<seg id="b.PHI.1.11" type="verse">
						Mosampaya-a bona monoa' oa' po'ingku-ni sabana pobago Yesus Kristus hi rala tuwu' -ni, alaa-na wori' tauna mpo'une' pai' mpomobohe Alata'ala.
					</seg>
					<seg id="b.PHI.1.12" type="verse">
						Jadi', bona ni'inca ompi', nau' ratarungku' -a tohe'i-e, goe' moto-a, apa' ngkai karatarungku' -ku toi, kawoo-woria' lau-mi tauna to mpo'epe Kareba Lompe'.
					</seg>
					<seg id="b.PHI.1.13" type="verse">
						Tantara to mpodoo tomi magau' pai' hawe'ea tauna hi rehe'i mpo'inca karatarungku' -ku toi apa' batua Kristus-a.
					</seg>
					<seg id="b.PHI.1.14" type="verse">
						Wae wo'o, wori' -mi ompi' hampepangalaa' -ta to hi rehe'i terohoi pepangala' -ra, apa' rahilo napa to jadi' hi aku' bula-ku ratarungku', alaa-na uma-rapa me'eka', kabii-biaa' lau-ramo mpopalele Lolita Alata'ala.
					</seg>
					<seg id="b.PHI.1.15" type="verse">
						Ria wo'o-ra hantongo' to ngkeni Kareba Kristus apa' mohingi' -ra pai' doko' mpo'ewa-a. Aga ria moto wo'o-ra hantongo' to mpokeni Kareba Kristus hante karoli' nono-ra.
					</seg>
					<seg id="b.PHI.1.16" type="verse">
						Hira' mpopalele Kareba Kristus apa' nakeni ahi' -ra, apa' ra'inca ka'aku' -na to na'ongko' Alata'ala jadi' suro-na to mpakanoto Kareba Lompe' hi hawe'ea tauna.
					</seg>
					<seg id="b.PHI.1.17" type="verse">
						Tapi' tauna to mohingi' toera we'i, mpopalele Kareba Kristus hante patuju to dada'a, apa' doko' mpomobohe hanga' -ra moto-wadi. Ra'uli' -ranale, babehia-ra toe mpodonihii kasusaa' -ku hi rala tarungku'.
					</seg>
					<seg id="b.PHI.1.18" type="verse">
						Aga nau' wae, uma kutapari. Apa' nau' ba beiwa, lompe' hante patuju to sala' ba hante patuju to makono, Kareba Kristus bate rapalele! Toe-mi to mpakagoe' nono-kue. Pai' bate goe' oa' -a,
					</seg>
					<seg id="b.PHI.1.19" type="verse">
						apa' nau' ba napa mpai' to jadi' hi aku', ku'inca hante posampaya-ni ompi', pai' hante petulungi Inoha' Tomoroli' to ngkai Yesus Kristus, bate mporata-a mpai' to lompe'.
					</seg>
					<seg id="b.PHI.1.20" type="verse">
						Konoa-ku pai' to kusarumaka lia, bona neo' -a mporata ea' hi pobago-ku toi. Kusarumaka bate bia' ncuu-a mpo'uli' posabi' -ku-- peliu-liu-nami tempo toi-e-- bona ba tuwu' ba mate-a, hanga' Kristus rapomobohe hi rala woto-ku.
					</seg>
					<seg id="b.PHI.1.21" type="verse">
						Apa' ane aku' tuwu', Kristus-mile to tuwu' hi rala tuwu' -kue. Pai' nau' ba mate-a, kurasi' lia.
					</seg>
					<seg id="b.PHI.1.22" type="verse">
						Aga ane tuwu' -a-pada hi dunia' toi, ma'ala-a-pidi mpokamu bago to mokalaua. Jadi', uma ku'incai to'uma-i to kupelihi.
					</seg>
					<seg id="b.PHI.1.23" type="verse">
						To ronyala toe mpomediii' nono-ku. Doko' lia-a mpalahii dunia' toi pai' hilou tida dohe Kristus, apa' toe to meliu kalompe' -na.
					</seg>
					<seg id="b.PHI.1.24" type="verse">
						Aga ane tuwu' -a-pada hi dunia' toi, bohe-pi kalaua-na hi koi' ompi', apa' niparaluu-a-pidi.
					</seg>
					<seg id="b.PHI.1.25" type="verse">
						Toe monoto lia hi rala nono-ku. Toe pai' ku'uli', bate tuwu' -a-pada mpai', pai' kupoka'ala-pidi tilou mpencuai' -koi, mpotulungi-koi bona tampai karoho pepangala' -ni hi Pue' Yesus pai' tampai kagoe' -ni mepangala' hi Hi'a.
					</seg>
					<seg id="b.PHI.1.26" type="verse">
						Jadi', ane ria-apa mpai' nculii' dohe-ni pai' nihilo-ama, karoo-rohoa-mi nono-ni mpo'une' Kristus Yesus.
					</seg>
					<seg id="b.PHI.1.27" type="verse">
						Jadi', nau' ba napa to jadi' hi aku', po'ingku-ni kana to masipato' hi tauna to mpotuku' Kareba Lompe' Kristus. Ba kupohirua' -pidi-kokoi mpai' ompi' ba uma-pi, kusarumaka ku'epe moto mpai' kareba to mpo'uli' katida pokore-ni, hanono pai' hintuwu' -koi mobago bona wori' tauna mepangala' hi Kareba Lompe'.
					</seg>
					<seg id="b.PHI.1.28" type="verse">
						Nau' ba napa-napa to jadi', neo' mpu'u-koi me'eka' hi tauna to mpo'ewa-koi. Apa' toe mpakanoto kanahuku' -ra mpai' Alata'ala, pai' koi' ompi' tebahaka ngkai huku', apa' Alata'ala mpobahaka-koi ngkai huku' jeko' -ni.
					</seg>
					<seg id="b.PHI.1.29" type="verse">
						Neo' -koi me'eka', apa' Alata'ala mpelihi-koi uma muntu' mepangala' hi Kristus, tapi' napelihi wo'o-koi bona mporata kaparia bona hanga' Kristus rapomobohe.
					</seg>
					<seg id="b.PHI.1.30" type="verse">
						Jadi' hewa toe lau, mporata kaparia mpu'u-mokoi, hibalia hante kaparia to kurata aku' toi-e, lompe' kaparia to nihilo moto-mi bula-ku ria-pidi dohe-ni wengi, lompe' kaparia to kurata hi rehe'i-e, hewa to ni'epe moto-mi.
					</seg>
				</div>
				<div id="b.PHI.2" type="chapter">
					<seg id="b.PHI.2.1" type="verse">
						Jadi' ompi' -ompi', ku'inca katerohoi-na nono-ni apa' mosidai' -mokoi hante Kristus. Tetanta'u-mi nono-ni apa' napoka'ahi' -mokoi. Hintuwu' -mokoi apa' ngkai petete' Inoha' Tomoroli'. Momepoka'ahi' -koi hadua bo hadua.
					</seg>
					<seg id="b.PHI.2.2" type="verse">
						Bo lawi' oo mpu'u-koi, kuperapi' bona nipakagoe' mpu'u-ka nono-ku: tuwu' hintuwu' -koi hante ahi' -ni hibalia, nono-ni hibalia, patuju-ni hibalia.
					</seg>
					<seg id="b.PHI.2.3" type="verse">
						Neo' mpomobohe woto-ni moto-wadi, neo' mpope'une'. Agina-pi-hana hore-hore mpakadingki' nono, ta'uli' doo melabi ngkai kita'.
					</seg>
					<seg id="b.PHI.2.4" type="verse">
						Neo' mpenonoi woto-ta moto, pekiri wo'o katuwu' doo.
					</seg>
					<seg id="b.PHI.2.5" type="verse">
						Nono-ni kana hewa nono-na Kristus Yesus:
					</seg>
					<seg id="b.PHI.2.6" type="verse">
						Nau' tuwu' mpo'Alata'ala-i, uma-i mpentaei kahibalia-na hante Alata'ala.
					</seg>
					<seg id="b.PHI.2.7" type="verse">
						Nabahaka omea-mi tetu, pai' -i tuwu' mpobatua. Mewali manusia' -i hante wotoloka' manusia'.
					</seg>
					<seg id="b.PHI.2.8" type="verse">
						Pai' ka'oti-nai jadi' manusia', mengkadingki' -imi, pai' -i mpotuku' hawa' Alata'ala, duu' -na mate raparika' hewa hadua tauna to dada'a.
					</seg>
					<seg id="b.PHI.2.9" type="verse">
						Toe-mi pai' Alata'ala mpo'ongko' -i hi pohuraa to molangko lia, pai' nawai' -i kuasa to meliu ngkai hawe'ea kuasa to ntani' -na,
					</seg>
					<seg id="b.PHI.2.10" type="verse">
						bona hawe'ea to tuwu' mengkoru hi Yesus, lompe' ihi' suruga, lompe' ihi' dunia', lompe' to hi po'ohaa' tomate, hawe'ea-ra mpai' mowilingkudu menyompa hi Hi'a,
					</seg>
					<seg id="b.PHI.2.11" type="verse">
						pai' -ra mpangaku': Yesus Kristus, Hi'a-mi Pue', alaa-na Alata'ala to Tuama rapomobohe.
					</seg>
					<seg id="b.PHI.2.12" type="verse">
						Toe-mi ompi' to kupe'ahi', ku'inca kampotuku' -ni hawa' -ku. Bula-ku ria dohe-ni, nituku' mpu'u hawa' -ku. Jadi', peliu-liu-nami tempo toi bula-ku molaa, kuperapi' bona nipelompehi mpu'u po'ingku-ni, hewa to masipato' hi tauna to nahore Alata'ala ngkai huku' jeko' -ra. Mengkoru-mokoi hi Alata'ala, pai' poka'eka' mpu'u-koi mpobabehi po'ingku to dada'a.
					</seg>
					<seg id="b.PHI.2.13" type="verse">
						Apa' Alata'ala moto-mi to mobago hi rala nono-ni, pai' alaa-na dota-koi mpotuku' konoa-na, pai' nawai' wo'o-koi karohoa mpotuku' konoa-na.
					</seg>
					<seg id="b.PHI.2.14" type="verse">
						Napa-napa to nibabehi, neo' ngkunuti ba momehono',
					</seg>
					<seg id="b.PHI.2.15" type="verse">
						bona monoa' hi hawe'ea tauna ka'ana' -na Alata'ala mpu'u-koi, to uma ria kasalaia' -ni, to tuwu' moroli' pai' uma ria patuju-ni to dada'a. Hewa betue' mehini hi rala kabengia-na, wae wo'o koi' hi laintongo' tauna to bengku' pai' dada'a nono-ra,
					</seg>
					<seg id="b.PHI.2.16" type="verse">
						apa' niparata-raka Kareba Lompe' to ngkeni katuwua'. Ane hewa toe po'ingku-ni ompi', bohe mpai' nono-ku hi karata-na nculii' Kristus. Apa' po'ingku-ni toe-mi to mpakanoto hawe'ea bago-ku uma wa bayangi', ria moto wua' -na.
					</seg>
					<seg id="b.PHI.2.17" type="verse">
						Ompi' -ompi', ngkai lomo' kakukarebai-nakoi Kareba Lompe', mepangala' -mokoi hi Pue' Yesus, pai' nitonu katuwu' -ni hi Hi'a bona mpobabehi konoa-na. Jadi', nau' rahuku' mate mpu'u-a mpai' sabana pobago-ku mpokarebai-koi Kareba Lompe' -e, uma kutapari. Bate mpo'uli' tarima kasi oa' -a hi Alata'ala, pai' goe' -a hangkaa-ngkania hante koi'.
					</seg>
					<seg id="b.PHI.2.18" type="verse">
						Kusarumaka wo'o bona ompi' -ompi' motarima kasi pai' goe' hangkaa-ngkania hante aku'.
					</seg>
					<seg id="b.PHI.2.19" type="verse">
						Ane napokono Pue' Yesus, ria patuju-ku mpohubui Timotius tilou mpencuai' -koi, bona ane nculii' -ipi tumai, tetanta'u-a mpo'epe kareba-ni.
					</seg>
					<seg id="b.PHI.2.20" type="verse">
						Muntu' Timotius-kuwo to hi rehe'i to mpohibalia-ki nono-ku pai' to mpekiri kalompea' -ni ompi'.
					</seg>
					<seg id="b.PHI.2.21" type="verse">
						Ane to ntani' -ntani' -naera, mpenonoi woto-ra moto-ra-wadi, uma-ra mpenonoi konoa-na Yesus Kristus.
					</seg>
					<seg id="b.PHI.2.22" type="verse">
						Aga ane Timotius, nihilo moto-mi-koiwo karoho peparasaya-na. Mobago-i dohe-ku mpopalele Kareba Lompe'. Kai' roduaa, hewa ntali ana' -wadi-kai.
					</seg>
					<seg id="b.PHI.2.23" type="verse">
						Jadi', ane ku'inca-damo mpai' kahudua kara-kara-ku, kuhubui-imi tilou mpencuai' -koi.
					</seg>
					<seg id="b.PHI.2.24" type="verse">
						Pai' kusarumaka hante petulungi Pue', uma moto-a mahae tilou mpencuai' -koi.
					</seg>
					<seg id="b.PHI.2.25" type="verse">
						Sampale-di, ane ompi' -ta Epafroditus, to mahae-mi nihubui tumai mpongawa' -a, ku'uli' agina kuhubui lau-imi tilou nculii' hi koi'. Kai' rodua hewa tantara to hampanga'ea, apa' hampobagoa-kai hi rala pobago Pue', pai' natulungi-a hi rala kaparia-ku.
					</seg>
					<seg id="b.PHI.2.26" type="verse">
						Lentora lia-imi hi koi' omea ompi', pai' susa' nono-na, meka' ba lue' ni'epe-mi kapeda' -na wengi.
					</seg>
					<seg id="b.PHI.2.27" type="verse">
						Peda' mpu'u-idi, neo' napomate-ki. Tapi' mo'uri' nculii' -imi apa' Alata'ala mpoka'ahi' -i-- aga uma muntu' hi'a, aku' wo'o napoka'ahi', apa' ane ke mate mpu'u-i wengi, ke katedoo-donihia-mi kasusaa' -ku.
					</seg>
					<seg id="b.PHI.2.28" type="verse">
						Toe pai' ku'uli' agina kupesahui mpohubui-i nculii' tilou, bona ane hirua' -pokoi, tetanta'u-mokoi, pai' aku' hi rehe'i monu-mi nono-ku.
					</seg>
					<seg id="b.PHI.2.29" type="verse">
						Wae-pi, tarima-imi hi rala hanga' Pue' hante kagoe' nono-ni. Bila' wo'o hawe'ea tauna to mpohibalia-ki nono-na.
					</seg>
					<seg id="b.PHI.2.30" type="verse">
						Ngkai pobago-na mpobago-ki Kristus, neo' mate lia-i. Uma-i mpenonoi woto-na moto, apa' doko' -i nipopale hi rehe'i mpotulungi-a.
					</seg>
				</div>
				<div id="b.PHI.3" type="chapter">
					<seg id="b.PHI.3.1" type="verse">
						Wae-pi ompi' -ompi', kana goe' -koi apa' lawi' mosidai' -mokoi hante Pue'.
					</seg>
					<seg id="b.PHI.3.2" type="verse">
						Mo'inga' -inga' -koi hi tauna to mpokeni tudui' to dada'a, kehi-ra hewa dike' to mau. Doko' -ra mpewuku-koi ratini' ntuku' Atura Musa. Neo' -ra nipangalai'! Apa' bela ngkai karatini' -ta pai' -ta jadi' monoa' hi poncilo Alata'ala.
					</seg>
					<seg id="b.PHI.3.3" type="verse">
						Kita' toi-mile to monoa' hi poncilo Alata'ala-e, kita' to mpopue' -i ngkai petete' Inoha' Alata'ala, bohe nono-ta apa' mosidai' -tamo hante Kristus Yesus. Uma-ta ncarumaka ada to kahiloa-wadi bona ngalai' jadi' monoa' -ta hi poncilo Alata'ala.
					</seg>
					<seg id="b.PHI.3.4" type="verse">
						Kakono-na, aku' wo'o ma'ala mposarumaka ada tetu-e. Ane ria tauna to mpoperaha petuku' -ra hi ada to kahiloa-wadi, peliu-liu-nami aku'!
					</seg>
					<seg id="b.PHI.3.5" type="verse">
						Ratini' -a hi umuru kawalu eo-na ntuku' Atura Musa. To Yahudi mpu'u-a, muli to Israel, ngkai posantina-na Benyamin. Kako'ia-ku mepangala' hi Pue' Yesus, kutuku' Atura Musa ntuku' tudui' to Parisi.
					</seg>
					<seg id="b.PHI.3.6" type="verse">
						Nto'u toe mantata' mpu'u petuku' -ku hi agama Yahudi, duu' -na ngasa' -a mposesa' -ra topetuku' Yesus. Kutuku' butu nyala parenta to hi rala Atura Musa, uma ria to kutiboki-na.
					</seg>
					<seg id="b.PHI.3.7" type="verse">
						Hawe'ea toe owi ku'uli' rasi' -ku. Tapi' tempo toi ku'uli' mepakarugi-wadi, apa' muntu' Kristus-damo to kusarumaka.
					</seg>
					<seg id="b.PHI.3.8" type="verse">
						Meliu ngkai toe, butu nyala-na ku'uli' mepakarugi omea-wadi, apa' to meliu kalompe' -na, mpo'inca-ama Kristus Yesus Pue' -ku. Jadi', kubahaka-mi hawe'ea to ntani' -na, kuponcawa momo-damo, bona ma'ala-a mporata Kristus,
					</seg>
					<seg id="b.PHI.3.9" type="verse">
						pai' mposidai' -ki. Alata'ala mpo'uli' kamonoa' -ku hi poncilo-na, bela ngkai petuku' -ku hi Atura Musa, tapi' ngkai pepangala' -ku hi Kristus. Aku' jadi' monoa' hi poncilo Alata'ala, bela ngkai po'ingku-ku, tapi' muntu' ngkai Alata'ala-hana, apa' mepangala' -a.
					</seg>
					<seg id="b.PHI.3.10" type="verse">
						Kahinaa-ku mpu'u, doko' ku'inca-i-kuna Kristus, doko' kurasai baraka' to mpotuwu' -i nculii' ngkai kamatea. Doko' kurata kaparia hewa to narata, duu' -na ba mate-a hibalia hante Hi'a,
					</seg>
					<seg id="b.PHI.3.11" type="verse">
						bona rapotuwu' nculii' wo'o-a-kuwo mpai' ngkai kamatea.
					</seg>
					<seg id="b.PHI.3.12" type="verse">
						Ompi' -ompi', uma ku'uli' kakurata-na mpu'u-mi hawe'ea toe, duu' -na moroli' -ama hante uma-pi ria jeko' -ku. Uma-kuwo. Aga kuhuduwukui bona kurata hawe'ea toe, bona jadi' moroli' mpu'u-a-- apa' toe-mi pai' napelihi-a Kristus Yesus jadi' bagia-na.
					</seg>
					<seg id="b.PHI.3.14" type="verse">
						Ompi' -ku omea, kupangaku' moto, ko'ia moroli' mpu'u-a hante uma-pi ria jeko' -ku. Aga hanyala to kubabehi: kulipo' -mi hawe'ea to kutilingkurihi, pai' kuhuduwukui mperapai to kunyanyohi. Aku' hewa tauna to motanta' mokeno: uma kupe'ili' to hi tilingkuria-ku, mokeno ncuu-a mperapai to kutoa'. Kuhuduwukui mpotuku' konoa Alata'ala, bona mporata-a mpai' parasee pedagia to nawai' -ka hi suruga-- apa' toe-mi pai' nakio' -a jadi' mosidai' hante Kristus Yesus.
					</seg>
					<seg id="b.PHI.3.15" type="verse">
						Jadi', kita' to monoto-mi petuku' -ta hi Pue', kana hanono lau-ta mo'ingku hewa to ku'uli' we'i. Aga ane ria-koi to mosisala-pidi pekiri-ni ngkai pekiri-ku, Alata'ala moto mpai' to mponotohi-koi.
					</seg>
					<seg id="b.PHI.3.16" type="verse">
						Sampale-di, napa-hawo to ta'inca-mi, toe to kana tatuku'.
					</seg>
					<seg id="b.PHI.3.17" type="verse">
						Ompi' -ku omea, kuperapi' bona nipenau' po'ingku-ku. Bula-kai ria dohe-ni, kipopohiloi-mokoi kehi to lompe'. Petonoi pai' penonoi tauna to mpotuku' po'ingku-kai toe.
					</seg>
					<seg id="b.PHI.3.18" type="verse">
						Apa' hewa to jau-mi ku'uli' -kokoi-- pai' ku'uli' tena wae lau hante kageo' -ku-- wori' -ramo tauna to dada'a gau' -ra. Hante gau' -ra toe, mposapuaka-ra patuju-na Kristus mate raparika'.
					</seg>
					<seg id="b.PHI.3.19" type="verse">
						Tauna to hewa toe bate mporata silaka hi rala naraka. Konoa woto-ra moto, toe-mi to rapue'. Gau' -ra to me'eai', toe-mi to rapomobohe-ki nono-ra. Katuwu' -ra to hi dunia' toi, toe-wadi to rapoinono.
					</seg>
					<seg id="b.PHI.3.20" type="verse">
						Aga kita' ompi', uma ma'ala hewa toe gau' -ta, apa' ihi' ngata suruga-ta-tana. Ngkai ria mpai' katumaia-na Magau' Tompohore-ta ngkai huku' jeko' -ta, Pue' Yesus Kristus. Hi'a-mi to takalentorai pai' to tapopea.
					</seg>
					<seg id="b.PHI.3.21" type="verse">
						Ane tumai-ipi mpai', wotoloka' -ta to lente toi, nabalii' bona hibalia hante woto-na to uma mowo kabaraka' -na. Ma'ala-hana nababehi toe, apa' meliu kuasa-na ngkai hawe'ea kuasa to ntani' -na. Hante kuasa-na toe, napopengkoru butu nyala-na to ria.
					</seg>
				</div>
				<div id="b.PHI.4" type="chapter">
					<seg id="b.PHI.4.1" type="verse">
						Toe-mi ompi' to kupe'ahi' pai' to kukalentorai: pakaroho mpu'u-mi pokore-ni mpopangala' Pue'. Koi' -die ompi' kabohea nono-kue pai' to mpakagoe' nono-ku.
					</seg>
					<seg id="b.PHI.4.2" type="verse">
						Ompi' -ku Euodia pai' ompi' -ku Sintikhe! Kuperapi' bona hintuwu' -koi hewa to masipato' hi tauna to mepangala' hi Pue'.
					</seg>
					<seg id="b.PHI.4.3" type="verse">
						Pai' kuperapi' hi iko, Sunsugus, ema' -ku to tida, tulungi-ra-rawo tobine to rodua toera, bona neo' -rapa mosisala. Bula-ku hi retu-pidi dohe-ni, mobago ntomo-ra mpodohei-a mpopalele Kareba Lompe', hante Klemens pai' wo'o doo-doo hampobagoa-ku to ntani' -na. Hanga' -ra ria omea te'uki' hi rala Buku Katuwua'.
					</seg>
					<seg id="b.PHI.4.4" type="verse">
						Ompi' -ompi', kana goe' oa' -koi, apa' mosidai' -mokoi hante Pue'. Hangkani-pi ku'uli': pakagoe' ncuu nono-ni.
					</seg>
					<seg id="b.PHI.4.5" type="verse">
						Kusarumaka hawe'ea tauna mpohilo kalompe' nono-ni. Kiwoi-e', uma-pi mahae rata Pue'!
					</seg>
					<seg id="b.PHI.4.6" type="verse">
						Neo' mpokakoro' ba napa-napa. Hi butu nyala-na tida oa' -koi mosampaya, mekakae, merapi' hi Alata'ala, pai' mpo'uli' oa' tarima kasi.
					</seg>
					<seg id="b.PHI.4.7" type="verse">
						Ane nitonu kakoroa' -ni hi Alata'ala, nawai' -koi kalompea' to meliu ngkai pekiri manusia', alaa-na rodo-mi nono-ni pai' pekiri-ni hi posidaia' -ni hante Kristus Yesus.
					</seg>
					<seg id="b.PHI.4.8" type="verse">
						Ka'omea-na ompi', kuperapi' bona nipenonoi oa' napa-napa to lompe' pai' to natao ra'une'. Napa to makono, napa to masipato', napa to monoa', napa to moroli', napa to ncola, pai' napa to lompe' ra'epe doo, toe-mi to nipenonoi.
					</seg>
					<seg id="b.PHI.4.9" type="verse">
						Napa to nipenau' ngkai aku', lompe' tudui' -ku to ni'epe-mi pai' to nitarima, duu' -na gau' -ku to nihilo moto-mi, toe-mi to nibabehi. Ane hewa toe-pi kehi-ni, Alata'ala mpodohei-koi pai' mpakarodo nono-ni.
					</seg>
					<seg id="b.PHI.4.10" type="verse">
						Goe' lia nono-ku ompi', pai' -a mpo'une' Pue', apa' nau' mahae-tamo mogaa', nipakatu wo'o-mi petulungi-ni hi aku'. Uma-le ku'uli' ba uma-apa nikiwoi. Nikiwoi oa' -a, ka'uma-na ria loga-ni-wadi mpotulungi-a.
					</seg>
					<seg id="b.PHI.4.11" type="verse">
						Pai' ku'uli' toe, uma patuju-ku mpo'uli' karia-na kakuraa' -ku. Apa' kupobiasa moto-mi tuwu' goe' hante napa to ria.
					</seg>
					<seg id="b.PHI.4.12" type="verse">
						Ku'inca tuwu' hi anu hangkedi', ku'inca wo'o tuwu' hi anu to melabi. Nau' ba napa-napa to mporumpa' -a, ku'inca oa' mpakagoe' nono-ku-- nto'u bohu nto'u mo'oro', wori' ba hangkedi', nakariai ba nakakurai'.
					</seg>
					<seg id="b.PHI.4.13" type="verse">
						Kupakule' oa' mponyanyo butu to merumpa', apa' Kristus mporohoi nono-ku.
					</seg>
					<seg id="b.PHI.4.14" type="verse">
						Aga nau' wae, lompe' lia nono-ni ompi' mpotulungi-a hi rala kasusaa' -ku tohe'i-e.
					</seg>
					<seg id="b.PHI.4.15" type="verse">
						Ompi' -ompi' to Filipi! Lomo' pompohawu' -ku Kareba Lompe' hi ngata-ni, pai' -a me'ongko' ngkai propinsi Makedonia, uma ria to Kristen hi ngata ntani' -na to mpopakatui-a doi. Muntu' koi' -wadi ompi' to mpohorongko-a nto'u toe, hewa to ni'inca moto-mi ompi'.
					</seg>
					<seg id="b.PHI.4.16" type="verse">
						Pai' uma muntu' toe, nto'u-ku hi ngata Tesalonika-pidi, ria kakuraa' -ku, ba hangkuja ngkani-mokoi mpakatui-a ba napa-napa.
					</seg>
					<seg id="b.PHI.4.17" type="verse">
						Pai' ku'uli' toe, uma kadoko' -ku mporata pewai' -wadi. Konoa-ku mpu'u, bona ngkai kalompe' nono-ni toe-e, katedoo-donihia pegane' Alata'ala hi koi' ompi'.
					</seg>
					<seg id="b.PHI.4.18" type="verse">
						Jadi' bona ni'inca: hawe'ea to nipakatu, kutarima-mi, kudoa omea-mi ngkai Epafroditus. Pakatu-ni toe mpohonoi' pai' melabi-mi ngkai to kuparaluu. Pewai' -ni toe hewa anu mohonga to nipopepue' hi Alata'ala. Napokono lia, pai' goe' nono-na mpodoa.
					</seg>
					<seg id="b.PHI.4.19" type="verse">
						Uma bisa kuhiwili kalompe' nono-ni ompi'. Alata'ala to kupue', Hi'a-damo to mpakagana hawe'ea kaparaluua-ni, ntuku' ka'uaa' -na to uma mowo kabohe-na, hi posidaia' -ni hante Kristus Yesus.
					</seg>
					<seg id="b.PHI.4.20" type="verse">
						Une' -mi Alata'ala Tuama-ta duu' kahae-hae-na. Amin.
					</seg>
					<seg id="b.PHI.4.21" type="verse">
						Parata-ka-kuwo tabe-ku hi hawe'ea topepangala' hi Kristus Yesus to hi retu. Doa wo'o-koi tabe ngkai ompi' -ompi' hampepangalaa' -ni to dohe-ku hi rehe'i.
					</seg>
					<seg id="b.PHI.4.22" type="verse">
						Hawe'ea topepangala' hi Yesus to hi ngata rehe'i, nte hira' to hi tomi magau', mpakatu tabe hi koi' ompi'.
					</seg>
					<seg id="b.PHI.4.23" type="verse">
						Pue' -ta Yesus Kristus mpogane' -koi omea. Hudu rei-mi.
					</seg>
				</div>
			</div>
			<div id="b.COL" type="book">
				<div id="b.COL.1" type="chapter">
					<seg id="b.COL.1.1" type="verse">
						Sura toi ngkai aku' Paulus, to na'ongko' Alata'ala jadi' suro Kristus Yesus ntuku' konoa-na, pai' ngkai Timotius, ompi' hampepangalaa' -ta,
					</seg>
					<seg id="b.COL.1.2" type="verse">
						kipakatu tilou hi koi' ompi' hampepangalaa' -kai to hi Kolose, to napobagia-mi Alata'ala pai' to mepangala' -mi hi Kristus. Wori' tabe: mekakae-kai hi Alata'ala Tuama-ta, kiperapi' bona nagane' -koi ngkai kabula rala-na pai' nawai' -koi kalompea' tuwu'.
					</seg>
					<seg id="b.COL.1.3" type="verse">
						Butu ngkani-na kiposampayai-koi, mpo'uli' tarima kasi oa' -kai hi Alata'ala Tuama-na Pue' -ta Yesus Kristus,
					</seg>
					<seg id="b.COL.1.4" type="verse">
						apa' ki'epe-mi kareba to mpo'uli' kamepangala' -nimi hi Kristus Yesus pai' kama'ahi' -ni hi hawe'ea topepangala' hi Kristus Yesus.
					</seg>
					<seg id="b.COL.1.5" type="verse">
						Mepangala' pai' ma'ahi' -koi hewa toe, apa' ncarumaka Alata'ala-mokoi, nipopea napa to natimamahi-kokoi hi suruga, hewa to ni'epe moto-mi hi rala Kareba Lompe' to raparata-kokoi. Kareba Lompe' toe, makono mpu'u-hana,
					</seg>
					<seg id="b.COL.1.6" type="verse">
						pai' tetolele-mi hi humalili' dunia', alaa-na kawoo-woria' -mi tauna to mepangala' hi Pue' Yesus duu' -na mpobabehi-ramo po'ingku to lompe'. Wae wo'o to jadi' hi koi' -e ompi'. Kampo'epe-ni Kareba Lompe' toe, mepangala' -mokoi hi Pue' Yesus, duu' -na ni'inca mpu'u-mi kabula rala-na Alata'ala.
					</seg>
					<seg id="b.COL.1.7" type="verse">
						Ni'epe Kareba Lompe' toe ngkai Epafras, doo hampobagoa-kai to kipoka'ahi'. Epafras toei, batua Kristus to tida mobago mpotulungi-koi.
					</seg>
					<seg id="b.COL.1.8" type="verse">
						Hi'a to mpo'uli' -kakai kanipoka'ahi' -ra hawe'ea topetuku' Pue' Yesus sabana baraka' Inoha' Tomoroli'.
					</seg>
					<seg id="b.COL.1.9" type="verse">
						Jadi', ompi' -ompi', ngkai lomo' kaki'epe-na kareba to mpokahangai' -koi, kiposampayai ncuu-mokoi. Mekakae-kai hi Alata'ala, kiperapi' bona nawai' -koi kanotoa nono pai' pe'inca mpo'inca hawe'ea konoa-na,
					</seg>
					<seg id="b.COL.1.10" type="verse">
						bona po'ingku-ni masipato' hi tauna to mpotuku' Pue', pai' hawe'ea kehi-ni mpakagoe' nono-na. Mosampaya-kai, bona nipobago butu nyala pobago to lompe', pai' bona katedoo-donihia noto-ni mpo'inca Alata'ala.
					</seg>
					<seg id="b.COL.1.11" type="verse">
						Merapi' -kai hi Alata'ala bona narohoi nono-ni hante hawe'ea kuasa-na, ntuku' kabaraka' -na to uma mowo kabohe-na, bona ntaha pai' tari oa' -koi, nau' ba napa-napa to mporumpa' -koi.
					</seg>
					<seg id="b.COL.1.12" type="verse">
						Mosampaya-kai bona goe' oa' nono-ni mpo'uli' tarima kasi hi Tuama-ta, apa' Hi'a-mi to mpo'ongko' -koi jadi' ana' -na, alaa-na masipato' -koi mporata bagia hangkaa-ngkania hante hawe'ea topetuku' -na hi rala Kamagaua' -na to mobaja.
					</seg>
					<seg id="b.COL.1.13" type="verse">
						Nabahaka-tamo ngkai kuasa kabengia-na, pai' -ta napajadi' ntodea-na hi rala Kamagaua' Ana' -na to nape'ahi'.
					</seg>
					<seg id="b.COL.1.14" type="verse">
						Ana' -na toe-imi to jadi' tolo' woto-ta, bona te'ampungi jeko' -ta.
					</seg>
					<seg id="b.COL.1.15" type="verse">
						Alata'ala, uma-i kahiloa. Aga ane ta'inca kehi pai' baraka' -na Ana' -na, ta'inca-mi kehi pai' baraka' -na Alata'ala. Ma'ala-mi ta'uli', Ana' -na toe-imi to Ulumua', apa' meliu kuasa-na ngkai hawe'ea to napajadi' Alata'ala.
					</seg>
					<seg id="b.COL.1.16" type="verse">
						Apa' Hi'a-mi to napopale Alata'ala mpopajadi' hawe'ea to ria, lompe' to hi suruga lompe' to hi dunia', to kahiloa pai' to uma kahiloa. Hawe'ea mala'eka pai' karampua, hawe'ea anu mobaraka' pai' to mokuasa-- hawe'ea-na napajadi' hante baraka' -na pai' ntuku' konoa-na.
					</seg>
					<seg id="b.COL.1.17" type="verse">
						Kako'ia-na ria napa-napa, mpolia' ria-imi-hana. Pai' hawe'ea to ria nakuasai pai' napewili' hante baraka' -na.
					</seg>
					<seg id="b.COL.1.18" type="verse">
						Kita' to mepangala' hi Kristus ma'ala rarapai' -ki woto-na, pai' Kristus woo' -ta. Hewa woo' mpokuasai woto, wae wo'o Hi'a mpokuasai hawe'ea tauna to mepangala' hi Hi'a. Pai' Hi'a-mi to mpowai' -ta katuwua' to bo'u, apa' Hi'a-mi to Ulumua', batua-na, to lomo' -na tuwu' nculii' ngkai kamatea. Alaa-na, Hi'a-mi to poko-na ngkai hawe'ea to ria.
					</seg>
					<seg id="b.COL.1.19" type="verse">
						Ane ta'inca-i Ana' Alata'ala toei, ta'inca-imi Alata'ala, apa' Alata'ala mpobotuhi bona hawe'ea kehi pai' baraka' -na, ria wo'o hi Ana' -na toei hante uma ria kakuraa' -na.
					</seg>
					<seg id="b.COL.1.20" type="verse">
						Alata'ala mpohubui Ana' -na tumai mate hi kaju parika', bona hawe'ea to ria rapopohintuwu' nculii' hante Hi'a, lompe' to hi dunia' lompe' to hi suruga. Kamate-na Yesus hi kaju parika' toe-mi to mpopohintuwu' hawe'ea-na hante Alata'ala.
					</seg>
					<seg id="b.COL.1.21" type="verse">
						Owi-koi ompi', molaa-koi ngkai Alata'ala. Nipobali' -ki apa' dada'a nono-ni pai' po'ingku-ni.
					</seg>
					<seg id="b.COL.1.22" type="verse">
						Aga tempo toi, ngkai kamate Ana' -na, hintuwu' -mokoi hante Alata'ala, pai' napomoroli' -mokoi duu' -na uma-pi ria kasalaia' -ni ba kakuraa' -ni hi poncilo-na.
					</seg>
					<seg id="b.COL.1.23" type="verse">
						Toe-mi ompi', tida-mokoi mepangala', neo' mogego', neo' nipelele' ba hema-hema to doko' mpobagiu-koi. Perohoi ngkakamu tudui' to ni'epe-mi. Neo' nibahakai ncarumaka napa to najanci-kokoi Alata'ala hi rala Kareba Lompe'. Kareba Lompe' toe, rapalele-mi hi humalili' dunia'. Pai' aku', jadi' pahawaa' Pue' wo'o-ama-kuwo, mpopalele Kareba toe.
					</seg>
					<seg id="b.COL.1.24" type="verse">
						Hewa toe lau ompi', goe' moto-a mpokolo kaparia sabana pobago-ku mpotulungi-koi. Apa' ria-pidi kaparia to kana kutodohaka sabana pobago-ku hi Kristus, pai' kaparia to kurata tempo toi, kurata sabana pobago-ku hi hawe'ea topepangala' hi Kristus. Kita' omea to mepangala' hi Kristus ma'ala rarapai' -ki woto-na.
					</seg>
					<seg id="b.COL.1.25" type="verse">
						Alata'ala mpo'ongko' -a jadi' pahawaa' -na, nasarumaka-ka aku' bago toi, bona aku' -mi to mpoparata hawe'ea Lolita-na hi koi' to bela-koi to Yahudi.
					</seg>
					<seg id="b.COL.1.27" type="verse">
						Alata'ala doko' mpopo'incai hawe'ea topetuku' -na beiwa kalompe' patuju-na hi koi' to bela-koi to Yahudi. Patuju-na toe: bona Kristus mo'oha' hi rala nono-ni, bona monoa' kamporata-ni kabohea tuwu' dohe Alata'ala. Patuju-na Alata'ala toe mo'atu-atu mpae-mi ko'ia ra'incai manusia'. Tapi' hewa toe lau patuju-na toe rapakanoto-mi hi hawe'ea tauna to napobagia.
					</seg>
					<seg id="b.COL.1.28" type="verse">
						Jadi', Kareba Kristus toe-mi to kipalele hi hawe'ea tauna, ntuku' hawe'ea kanotoa nono-kai. Kiparesai' pai' kitudui' -ra, pai' kitete' -ra butu dua-na, bona ane rata-kai hi nyanyoa Alata'ala, ma'ala kikeni-ra butu dua-na hi Hi'a hante uma ria kakuraa' -ra, apa' mosidai' -ramo hante Kristus.
					</seg>
					<seg id="b.COL.1.29" type="verse">
						Toe-mi pai' mobago ntomo-ae, kuhuduwukui mpokamu bago-ku, ntuku' karohoa to nawai' -ka Kristus, apa' moroho mpu'u kabaraka' -na hi rala katuwu' -ku.
					</seg>
				</div>
				<div id="b.COL.2" type="chapter">
					<seg id="b.COL.2.1" type="verse">
						Jadi', doko' ku'uli' -kokoi beiwa katomo pobago-ku hi hawe'ea tauna to ko'ia mpohiloi-a, lompe' koi' to hi Kolose, lompe' hira' to hi Laodikia.
					</seg>
					<seg id="b.COL.2.2" type="verse">
						Pai' ku'uli' -kokoi toe, bona terohoi nono-ni omea pai' momepoka'ahi' -koi, duu' -na hintuwu' -mokoi. Konoa-ku, bona monoto mpu'u nono-ni mpopaha patuju-na Alata'ala to ko'ia ra'incai manusia' ngkai owi. Konoa-ku, bona ni'inca patuju-na Alata'ala toe hante uma ria kamoraraa' -na-- batua-na, bona ni'inca-imi Kristus.
					</seg>
					<seg id="b.COL.2.3" type="verse">
						Apa' Kristus toe-imi kunci to mpobea-taka hawe'ea pe'inca pai' kanotoa nono-na Alata'ala to tewuni.
					</seg>
					<seg id="b.COL.2.4" type="verse">
						Patuju-ku mpo'uli' -kokoi toi-e, bona neo' -koi ma'ala rabagiu tauna hante lolita-ra to mpo'oluhi-koi.
					</seg>
					<seg id="b.COL.2.5" type="verse">
						Apa' nau' molaa-a ngkai koi', hi rala nono-ku ria moto-a dohe-ni. Pai' goe' lia-a mpo'epe kahintuwua' -ni pai' katida pepangala' -ni hi Kristus.
					</seg>
					<seg id="b.COL.2.6" type="verse">
						Jadi' ompi' -ompi', lawi' nitarima-imi Kristus Yesus jadi' Pue' -ni, wae-pi po'ingku-ni butu eo-na kana mpotuku' konoa-na, apa' mosidai' -mokoi hante Hi'a.
					</seg>
					<seg id="b.COL.2.7" type="verse">
						Pakatiri pai' pakatida nono-ni hi Hi'a, pakatede' pepangala' -ni, hewa to oti-mi ratudui' -kokoi. Pai' hi rala nono-ni mpo'uli' tarima kasi oa' -koi hi Alata'ala.
					</seg>
					<seg id="b.COL.2.8" type="verse">
						Pelompehi-koi, bona neo' mpai' ria tauna to mpobagiu-koi pai' mpewuku-koi mpotuku' tudui' agama to uma makono pai' to uma ria kalaua-na. Apa' tudui' -ra toe, tudui' to mehupa' ngkai pekiri manusia' -wadi, ratudui' -koi mpotuku' ada pai' atura to mpokahangai' dunia' toi-wadi. Tudui' -ra toe uma ngkai Kristus.
					</seg>
					<seg id="b.COL.2.9" type="verse">
						Jadi', neo' -koi ma'ala rabagiu, apa' hi rala woto-na Kristus hawe'ea kehi pai' baraka' Alata'ala mo'oha' hante uma ria kakuraa' -na.
					</seg>
					<seg id="b.COL.2.10" type="verse">
						Hi'a-mi to meliu kamokuasa-na ngkai hawe'ea kuasa pai' hawe'ea baraka'. Jadi', ane mosidai' hante Kristus-ta-damo, hono' -mi, uma-pi ria kakuraa' -ta.
					</seg>
					<seg id="b.COL.2.11" type="verse">
						Ngkai posidaia' -ta hante Kristus, ma'ala-mi ta'uli' ratini' -tamo. Karatini' -ta toe, bela petini' to rababehi manusia', tapi' petini' hi rala nono-ta to nababehi Kristus. Batua-na, nabahaka-tamo ngkai kuasa jeko' to hi rala nono-ta.
					</seg>
					<seg id="b.COL.2.12" type="verse">
						Nto'u karaniu' -ta hi rala hanga' Kristus, ma'ala-mi ta'uli' mate pai' ratana wo'o-ta hangkaa-ngkania hante Kristus. Pai' nto'u karaniu' -ta hi rala hanga' Kristus toe, ma'ala ta'uli' rapotuwu' nculii' wo'o-tamo hangkaa-ngkania hante Hi'a, sabana pepangala' -ta hi baraka' Alata'ala to mpopotuwu' -i nculii' ngkai kamatea.
					</seg>
					<seg id="b.COL.2.13" type="verse">
						Ri'ulu, kako'ia-ni mepangala' hi Kristus, hewa to mate-pidi-koi, apa' mpotiboki-koi hawa' -na Alata'ala, pai' uma-koi ratini' ntuku' ada agama Yahudi apa' bela-koi to Yahudi. Aga nau' wae, koi' to ri'ulu hewa to mate sabana jeko' -nie, napotuwu' nculii' -mokoi hangkaa-ngkania hante Kristus ngkai posidaia' -ni hante Hi'a, pai' na'ampungi-mi hawe'ea petiboki-ni.
					</seg>
					<seg id="b.COL.2.14" type="verse">
						Ane kakono-na, masala' omea-ta pai' natao rahuku' pai' -ta ragaa' ngkai Alata'ala, apa' mpotiboki-ta atura-na. Tapi' ngkai kamate-na Yesus hi kaju parika', Alata'ala mpopori hawe'ea petiboki-ta, pai' nabahaka-tamo ngkai atura to tatiboki toe, alaa-na uma-tapa oko rahuku'.
					</seg>
					<seg id="b.COL.2.15" type="verse">
						Nto'u Kristus rapatehi hi kaju parika', nadagi-mi hawe'ea anudaa' to mokuasa pai' to mobaraka', pai' napalele pedagia-na toe hante kanoto-noto-na.
					</seg>
					<seg id="b.COL.2.16" type="verse">
						Ompi' -ompi', ria tauna to doko' mpewuku-koi mpotuku' ada agama-ra. Rasalai' -koi apa' uma nituku' palia hi pongkoni' pai' hi ponginu. Rasalai' -koi apa' uma nituku' ada eo bohe agama Yahudi, hewa eo bohe wula bo'u ba palia mobago hi Eo Sabat. Neo' nipangalai' tauna toera,
					</seg>
					<seg id="b.COL.2.17" type="verse">
						apa' hawe'ea ada pai' atura toe-e lau, hewa walatu-wadi. Alata'ala mpowai' atura toe owi, bona mpowalatu kalompea' to rata ngkabokoa'. Kristus, Hi'a-mi kadupa' -na walatu toe-e.
					</seg>
					<seg id="b.COL.2.18" type="verse">
						Jadi', ane ria tauna to mposalai' -koi apa' uma nituku' tudui' -ra, neo' nipangalai' -ra. Ra'uli' tauna toera, ria inca-ra apa' ria-ra to mpohilo pangila. Ra'uli' uma-koi mpai' natarima Alata'ala ane uma-koi mpakadingki' nono-ni pai' mponyompa mala'eka. Neo' nipelele' tauna toera mposalai' -koi. Molangko nono-ra hante uma ria huraa-ra, apa' tudui' -ra toe mehuwu ngkai nono-ra moto to mpopekiri dunia' toi-wadi.
					</seg>
					<seg id="b.COL.2.19" type="verse">
						Tauna toera uma-pi ngkakamu tudui' to mparipoko Kristus-- hiaa' bo Kristus toe-idi to taponcawa woo' -tae. Kita' omea to mepangala' hi Kristus ma'ala rarapai' -ki woto-na Kristus. Hewa woo' mpokuasai woto pai' woto toe rapoposidai' pai' rapome'umpu' hante ua' -na, wae wo'o Kristus mpopohintuwu' -ta pai' mpokeni-ta bona kamoroo-rohoa petuku' -ta hi Hi'a, ntuku' konoa Alata'ala.
					</seg>
					<seg id="b.COL.2.20" type="verse">
						Kita' to mepangala' hi Kristus, ma'ala-mi ta'uli' mate-tamo hangkaa-ngkania hante Kristus. Apa' ngkai posidaia' -ta hante Hi'a, tebahaka-tamo ngkai ada pai' atura to hi dunia' toi, uma-pi tatuku' ada pai' atura toe bona jadi' monoa' -ta hi poncilo Alata'ala. Jadi', apa' mate mpu'u-tamo hangkaa-ngkania hante Kristus-e, neo' -pi tapengkorui oa' atura to wori' nyala toe, hewa tauna to ko'ia tebahaka ngkai atura toe.
					</seg>
					<seg id="b.COL.2.21" type="verse">
						Neo' -pi tatuku' atura to mpo'uli': &quot;Neo' raganga toi!&quot; &quot;Neo' rakoni' tetu!&quot; &quot;Neo' rareo toi pai' tetu!&quot;
					</seg>
					<seg id="b.COL.2.22" type="verse">
						Atura to hewa toe uma mpokeni kalompea' hi kita', apa' mpokahangai' pongkoni' pai' rewa to uma tida duu' kahae-hae-na, rapake' hangkale'liu-wadi ka'omea-na oti. Atura toe mehuwu ngkai hawa' pai' tudui' manusia' -wadi.
					</seg>
					<seg id="b.COL.2.23" type="verse">
						Ane hiloa-nale, lompe' -damo atura toe, apa' tauna to mpotuku' atura toe, hewa to mo'agama mpu'u-ra: mpakadingki' nono-ra, pai' -ra mpotuku' ada agama to mposesa' woto-ra. Hiaa' kakono-na uma-le ria kalaua-na atura toe-e, apa' tauna to mpotuku' atura toe mpotuku' konoa nono-ra to dada'a-wadi.
					</seg>
				</div>
				<div id="b.COL.3" type="chapter">
					<seg id="b.COL.3.1" type="verse">
						Kita' to mepangala' hi Kristus, ma'ala ta'uli' rapotuwu' nculii' -tamo hangkaa-ngkania hante Kristus, apa' Alata'ala mpowai' -ta katuwua' to bo'u ngkai posidaia' -ta hante Hi'a. Jadi', apa' rapotuwu' nculii' mpu'u-tamo hangkaa-ngkania hante Kristus-e, kana tapali' -mi napa to hi suruga, hi kariaa-na Kristus mohura hi mali ngka'ana Alata'ala.
					</seg>
					<seg id="b.COL.3.2" type="verse">
						Batua-na: tapenonoi katuwu' -ta to bo'u to mosidai' hante Kristus to hi suruga, neo' -pi ntora tapenonoi katuwua' -ta to hi dunia' -wadi.
					</seg>
					<seg id="b.COL.3.4" type="verse">
						Apa' kita' toi, ma'ala ta'uli' mate-tamo hangkaa-ngkania hante Hi'a. Pai' tarata-mi katuwua' to bo'u ngkai Kristus, to mo'oha' dohe Alata'ala hi suruga. Kristus toe-imile to mpowai' -ta katuwua' to bo'u. Tempo toi, ko'ia-i tahiloi. Tapi' ane rata nculii' -i-damo mpai', napopehuwu-mi kabohe tuwu' -na. Pai' kita' wo'o mpai' ompi', rapomobohe wo'o-ta-tawo hangkaa-ngkania hante Hi'a.
					</seg>
					<seg id="b.COL.3.5" type="verse">
						Jadi', apa' mate-tamo hangkaa-ngkania hante Kristus-e, kana tabahaka-mi kehi-ta to mosidai' hante tuwu' -ta to ri'ulu. Neo' mobualo', neo' mogau' sala' ba mpobabehi gau' -gau' to uma tumotoa ntani' -na. Neo' mpokahina to dada'a, neo' mpokahina anu doo. Apa' tauna to mogau' hewa toe, ma'ala ta'uli' mepue' -ra hi napa to rapokahina toe.
					</seg>
					<seg id="b.COL.3.6" type="verse">
						Pai' Alata'ala bate mpokaroe tauna to mpotiboki hawa' -na.
					</seg>
					<seg id="b.COL.3.7" type="verse">
						Ri'ulu, kako'ia-ni mengkoru hi Alata'ala, bate toe-mi gau' -ni.
					</seg>
					<seg id="b.COL.3.8" type="verse">
						Tapi' tempo toi, tabahaka mpu'u-mi hawe'ea kehi to hewa toe. Neo' moroe, neo' mowuku nono, neo' mohuku'. Neo' -hawo howa' ngkai wiwi-ta lolita peruge', petuntui' ba petarahu.
					</seg>
					<seg id="b.COL.3.9" type="verse">
						Neo' moboa' hi doo. Tabahakai hawe'ea kehi to hewa toe, apa' tebahaka-tamo ngkai katuwu' -ta pai' gau' -ta to ri'ulu to tatuku' kako'ia-ta mepangala' hi Pue' Yesus,
					</seg>
					<seg id="b.COL.3.10" type="verse">
						pai' tarata-mi katuwua' to bo'u, apa' Alata'ala mpajadi' -ta manusia' to bo'u. Nabo'ui ncuu nono-ta bona tatuku' kehi-na, pai' bona ta'inca mpu'u-mpu'u-i.
					</seg>
					<seg id="b.COL.3.11" type="verse">
						Jadi', apa' napajadi' -tamo manusia' to bo'u-e, uma-pi tapoposisala to Yahudi pai' to bela-ra to Yahudi, apa' hi poncilo Alata'ala hibalia-wadi tauna to ratini' pai' tauna to uma ratini'. Uma napelence tauna to mosikola ba to uma mosikola, maradika ba batua. Kristus toe-mi poko-na ngkai hawe'ea, pai' Hi'a-mi to mpo'ohai' -ta hawe'ea.
					</seg>
					<seg id="b.COL.3.12" type="verse">
						Alata'ala mpoka'ahi' -ta pai' napelihi-tamo jadi' bagia-na to moroli'. Toe pai' kana mometulungi-ta pai' lompe' nono-ta hadua bo hadua, pakadingki' nono-ta, paka'olu kehi-ta, pai' mosabara hi doo.
					</seg>
					<seg id="b.COL.3.13" type="verse">
						Neo' ntima' sala' doo ba mowuku nono hi doo. Ampungi doo to masala' hi kita'. Hewa Pue' mpo'ampungi sala' -ta, wae wo'o kita' kana mpo'ampungi doo-ta to masala' hi kita' hante karoli' nono-ta.
					</seg>
					<seg id="b.COL.3.14" type="verse">
						Meliu ngkai toe, kana momepoka'ahi' -ta, apa' ane momepoka'ahi' -ta, hintuwu' -tamo hante uma ria ruke-na.
					</seg>
					<seg id="b.COL.3.15" type="verse">
						Alata'ala mpokio' -tamo pai' napajadi' -ta hewa hawoto lau hi rala posidaia' -ta hante Kristus. Jadi', neo' tababehi napa-napa to mpokero kahintuwuaa' pai' karodoa nono-ta to ngkai Kristus toe. Pai' mpo'uli' tarima kasi oa' -ta.
					</seg>
					<seg id="b.COL.3.16" type="verse">
						Lolita Kristus kana tapo'enu', tapoluba', pai' tapoinono oa'. Mometudui' pai' momerohoi ngkanono-ta, ntuku' hawe'ea kanotoa nono-ta. Mpoporona' -ta mazmur, rona' pe'une' pai' rona' ntani' -na to nawai' -taka Inoha' Tomoroli'. Morona' -ta ngkai nono-ta mpu'u mpo'uli' tarima kasi hi Alata'ala.
					</seg>
					<seg id="b.COL.3.17" type="verse">
						Napa-napa to tababehi, to talolita, babehi pai' lolita-mi hi rala hanga' Pue' Yesus. Pai' uli' tarima kasi hi Alata'ala to Tuama hi rala hanga' Pue' Yesus.
					</seg>
					<seg id="b.COL.3.18" type="verse">
						Hawe'ea to motomanei, mengkoru-koi hi tomane-ni, hewa to masipato' hi tobine to mpotuku' Pue'.
					</seg>
					<seg id="b.COL.3.19" type="verse">
						Pai' koi' wo'o tomane, neo' -koi karapo' hi tobine-ni, kana nipoka'ahi' -ra.
					</seg>
					<seg id="b.COL.3.20" type="verse">
						Ana' -ana', tuku' hawe'ea hawa' totu'a-ni, apa' toe to masipato' hi ana' to mpotuku' Pue', pai' toe to napokono Pue'.
					</seg>
					<seg id="b.COL.3.21" type="verse">
						Pai' koi' to tuama, neo' nipedahi nono ana' -ni, bona neo' mpai' mere' nono-ra.
					</seg>
					<seg id="b.COL.3.22" type="verse">
						Ompi' -ompi' to tuwu' batua, tuku' hawe'ea hawa' maradika-ni to hi dunia' toi. Neo' nituku' hawa' -ra nto'u-ni rahilo-wadi apa' kadoko' -ni ra'une' -wadi. Tuku' hawa' -ra ngkai kabula nono-ni, hewa pengkoru-ni hi Pue'.
					</seg>
					<seg id="b.COL.3.23" type="verse">
						Napa-napa pobago to rahubui-kokoi, nipobago hante nono mpu'u, niponcawa pobago-ni hi Pue', uma muntu' hi manusia'.
					</seg>
					<seg id="b.COL.3.24" type="verse">
						Penonoi-koi: Pue' moto mpai' to mpowai' -koi hiwili-na, hewa to najanci hi hawe'ea tauna to napo'ana'. Kristus, Hi'a-mi Maradika-ni, pai' koi' -mi batua-na.
					</seg>
					<seg id="b.COL.3.25" type="verse">
						Hema-hema to mpobabehi to dada'a, narata moto mpai' hiwili bago-na to dada'a, apa' Pue' uma mpelence tauna.
					</seg>
				</div>
				<div id="b.COL.4" type="chapter">
					<seg id="b.COL.4.1" type="verse">
						Koi' to ramaradika, wai' batua-ni napa to lompe' pai' to masipato', apa' ni'inca moto-mi karia-na Maradika-ni hi suruga.
					</seg>
					<seg id="b.COL.4.2" type="verse">
						Tida-koi mosampaya, neo' nibahakai mpo'uli' tarima kasi hi Alata'ala.
					</seg>
					<seg id="b.COL.4.3" type="verse">
						Pai' kai', niposampayai wo'o-ka-kaiwo, bona nabea-kakai Alata'ala ohea mpopalele Lolita-na to mpololita patuju-na to napadupa' Kristus. Patuju-na toe ko'ia ra'incai manusia' ngkai owi, aga hewa toe lau, aku' -mi to mpopalele Kareba Kristus toe. Toe pai' ratarungku' -ama tohe'i-e.
					</seg>
					<seg id="b.COL.4.4" type="verse">
						Jadi', posampayai-a-kuwo, bona kupakanoto Kareba Kristus hewa to kasipato' -na.
					</seg>
					<seg id="b.COL.4.5" type="verse">
						Ane niposigalo-raka to uma hampepangalaa' -ta, pakanoto mpu'u nono-ni, pai' pake' lompe' loga to ria hi koi', nibawai-ra mepangala' hi Pue'.
					</seg>
					<seg id="b.COL.4.6" type="verse">
						Ane nipololitai-ra, paka'olu lolita-ni bona mpokeni kalompea' hi doo. Pai' pekiri lompe' bona ni'inca mpotompoi' pompekunea' -ra.
					</seg>
					<seg id="b.COL.4.7" type="verse">
						Ompi' -ompi', mposuro-a ompi' -ta Tikhikus tilou, bona na'uli' -kokoi napa omea to jadi' hi aku'. Tikhikus toei, ompi' -ta to tape'ahi', pai' doo hampobagoa-ku to tida hi rala pobago Pue'.
					</seg>
					<seg id="b.COL.4.8" type="verse">
						Kusuro-i tilou bona ni'inca kababeiwa-kai, pai' bona narohoi nono-ni.
					</seg>
					<seg id="b.COL.4.9" type="verse">
						Dohe Tikhikus, kusuro wo'o Onesimus, ompi' -ta to tape'ahi' to tida mepangala' hi Pue', to hingka ngata-ni moto. Hira' -damo mpai' to mpo'uli' -kokoi hawe'ea to jadi' hi rehe'i.
					</seg>
					<seg id="b.COL.4.10" type="verse">
						Aristarkhus, to dohe-ku hi rala tarungku', mpakatu tabe-na hi koi'. Markus ompi' -na Barnabas, mpakatu wo'o-i tabe-na. (Kiwoi-e' to kuperapi' wengi: ane rata-ipi mpai', nitarima-i hi rala tomi-ni!)
					</seg>
					<seg id="b.COL.4.11" type="verse">
						Tabe wo'o ngkai Yesus, to rahanga' wo'o Yustus. Ngkai hawe'ea to Yahudi, to tolu toe-ramo to mobago dohe-ku mpobago bago Kamagaua' Alata'ala. Pai' hira' -mi-kuwo to mporohoi nono-ku.
					</seg>
					<seg id="b.COL.4.12" type="verse">
						Tabe wo'o ngkai Epafras, batua Kristus Yesus to hingka ngata-ni moto. Mosampaya oa' -i mpekakae-kokoi nte nono-na mpu'u, bona moroho pokore-ni pai' monoto pepangala' -ni mpotuku' hawe'ea konoa Alata'ala hante uma ria ruke-na.
					</seg>
					<seg id="b.COL.4.13" type="verse">
						Kusabii' moto kamobago ntomo-na mpobago-kokoi to hi Kolose, duu' -na ompi' -ta to hi Laodikia pai' Hierapolis wo'o.
					</seg>
					<seg id="b.COL.4.14" type="verse">
						Tabe wo'o ngkai Dokter Lukas to tape'ahi', pai' ngkai Demas.
					</seg>
					<seg id="b.COL.4.15" type="verse">
						Parata-kaka-kaiwo tabe-kai hi ompi' hampepangalaa' -ni to hi ngata Laodikia. Tabe-kai hi Nimfa hante to Kristen to moromu hi rala tomi-na.
					</seg>
					<seg id="b.COL.4.16" type="verse">
						Ane oti-mi nibasa sura toi hangkaa-ngkania, kuperapi' bona nipakatu wo'o hilou hi to Kristen to hi Laodikia bona rabasa wo'o-rawo. Pai' sura-ku to kupakatu hilou hi Laodikia, nibasa wo'o-koiwo mpai'.
					</seg>
					<seg id="b.COL.4.17" type="verse">
						Uli' -ki Arkhipus bona naposipolea bago to nawai' -ki Pue'!
					</seg>
					<seg id="b.COL.4.18" type="verse">
						Tabe ngkai aku' Paulus. Ka'omea sura toi ku'uki' hante pale-ku moto. Kiwoi-a-kuwo bula-ku hi rala tarungku' -pidi toi. Pue' mpogane' -koi. Hudu rei-mi.
					</seg>
				</div>
			</div>
			<div id="b.1TH" type="book">
				<div id="b.1TH.1" type="chapter">
					<seg id="b.1TH.1.1" type="verse">
						Sura toi ngkai kai' tau tolu: Paulus, Silas pai' Timotius, kipakatu tilou hi koi' ompi' -ompi' hampepangalaa' -kai to hi Tesalonika, to mepue' -mi hi Alata'ala to Tuama pai' hi Pue' Yesus Kristus! Wori' tabe: mekakae-kai hi Alata'ala bona nagane' -koi ngkai kabula rala-na pai' nawai' -koi kalompea' tuwu'.
					</seg>
					<seg id="b.1TH.1.2" type="verse">
						Uma-kai putu mpo'uli' tarima kasi hi Alata'ala sabana koi' ompi', pai' kiporalasampaya oa' -koi.
					</seg>
					<seg id="b.1TH.1.3" type="verse">
						Ane mosampaya-kai hi Alata'ala Tuama-ta, kikiwoi oa' pobago-ni to nipobago sabana pepangala' -ni, pai' kikiwoi wo'o petulungi-ni hi doo sabana ahi' -ni, pai' kikiwoi kantaha-ni hi rala pebalinaia' apa' ncarumaka-koi hi karata-na nculii' Yesus Kristus Pue' -ta.
					</seg>
					<seg id="b.1TH.1.4" type="verse">
						Ki'inca moto ompi', Alata'ala mpoka'ahi' -koi pai' napelihi-mokoi jadi' bagia-na.
					</seg>
					<seg id="b.1TH.1.5" type="verse">
						Ki'inca toe apa' uma kiparata kareba mara hi koi' ompi'. Kareba Lompe' to kiparata-kokoi toe, kiparata hante baraka' ngkai Inoha' Tomoroli'. Pai' kiparasaya mpu'u kamakono-na Kareba Lompe' toe. Ni'inca moto kehi-kai pai' petulungi-kai hi koi' bula-kai hi retu-pidi wengi dohe-ni. Kehi-kai toe-le mpakanoto-kokoi kamakono-na Kareba to kikeni.
					</seg>
					<seg id="b.1TH.1.6" type="verse">
						Pai' koi' ompi', kani'epe-na Kareba Lompe' toe, nituku' -mi kehi-kai, pai' kehi-na Pue' Yesus wo'o. Apa' nau' rabalinai' gaga-koi, goe' oa' nono-ni mpotarima Kareba Lompe' toe. Inoha' Tomoroli' -hana to mpowai' -koi kagoea' tetu-e ompi'.
					</seg>
					<seg id="b.1TH.1.7" type="verse">
						Jadi', kehi-ni tetu rapotonco hawe'ea ompi' hampepangalaa' -ta to hi tana' Makedonia pai' Akhaya.
					</seg>
					<seg id="b.1TH.1.9" type="verse">
						Apa' ntepu'u ngkai koi', Lolita Pue' rapalele hobo' hi Makedonia pai' Akhaya. Meliu ngkai toe, pepangala' -ni hi Alata'ala rapotompo'wiwi hiapa-apa. Hiapa pomakoa' -kai, ra'inca ami' -mi pue' ngata tutura-na, beiwa kanipangala' -na Kareba Lompe' to kikeni-kokoi. Uma mingki' ki'uli' ba apa-apa, apa' rapotompo'wiwi ami' -mi kanibahakai-nami mpopue' pinotau, pai' megoli-mokoi mepue' hi Alata'ala to makono pai' to tuwu' liu-liu.
					</seg>
					<seg id="b.1TH.1.10" type="verse">
						Rapotompo'wiwi wo'o kampopea-ni karata-na nculii' Yesus Ana' Alata'ala ngkai suruga. Alata'ala mpotuwu' -i nculii', pai' Hi'a-mi to mpobahaka-ta ngkai roe Alata'ala to mporumpa' ihi' dunia' toi mpai'.
					</seg>
				</div>
				<div id="b.1TH.2" type="chapter">
					<seg id="b.1TH.2.1" type="verse">
						Ni'inca moto ompi' uma-wakai lenge' mara mpokeni Kareba Lompe' hi koi'.
					</seg>
					<seg id="b.1TH.2.2" type="verse">
						Kako'ia-kai rata hi ngata-ni retu, rabalinai' pai' raruge' -kai hi ngata Filipi-- ni'inca moto-mi tutura-na ompi'. Aga nau' wori' to mpo'ewa-kai, Alata'ala mporohoi nono-kai bona bia' -kai mpoparata Kareba Lompe' to ngkai Alata'ala hi koi' wo'o.
					</seg>
					<seg id="b.1TH.2.3" type="verse">
						Uma kibawai-koi mpotuku' tudui' to uma makono. Uma wo'o ria patuju nono-kai to dada'a, uma-kai doko' mpobagiu ba hema-hema.
					</seg>
					<seg id="b.1TH.2.4" type="verse">
						Uma wo'o-kai mololita mpakagoe' nono manusia' -wadi. Mololita-kai bona mpakagoe' nono Alata'ala, apa' Hi'a-mi to mpoparesa' nono-kai, pai' na'uli' kanatao-kai mpokeni Kareba Lompe' toe.
					</seg>
					<seg id="b.1TH.2.5" type="verse">
						Ni'inca moto ompi', uma-kai ria mololita mpolinuruhi-koi, uma-kai mpolerui patuju to dada'a doko' mporata ba napa-napa ngkai koi'. Alata'ala moto sabi' -kai!
					</seg>
					<seg id="b.1TH.2.6" type="verse">
						Uma wo'o-kai mpope'une' hi koi' ba hi tau ntani' -na. Kakoo-kono-na, uma-kai sala' mperapii' -koi ompi', apa' suro-na Kristus mpu'u-kai.
					</seg>
					<seg id="b.1TH.2.7" type="verse">
						Aga uma kibabehi hewa toe. Bula-kai retu-pidi wengi, mo'alusu' po'ingku-kai, hewa hadua totina mpewili' ana' -na.
					</seg>
					<seg id="b.1TH.2.8" type="verse">
						Kiparata-kokoi Kareba Lompe' ngkai Alata'ala. Pai' meliu ngkai toe, ba tuwu' ba mate-kai, bate sadia-kai mpotulungi-koi, apa' kipoka'ahi' lia-koi.
					</seg>
					<seg id="b.1TH.2.9" type="verse">
						Tantu nikiwoi moto ompi' kamowewa-kai wengi mobago, hinamengi hina'eo-kai mpali' pongkoni' -kai, bona neo' -kai mposesei' -koi bula-kai mpotudui' -koi Kareba Lompe' to ngkai Alata'ala.
					</seg>
					<seg id="b.1TH.2.10" type="verse">
						Ni'inca moto kamoroli' po'ingku-kai wengi hi koi' to mepangala' -mi hi Pue' Yesus. Monoa' po'ingku-kai, uma ria kasalaia' -na. Koi' -mi sabi' -kai ompi', hante Alata'ala wo'o.
					</seg>
					<seg id="b.1TH.2.11" type="verse">
						Ni'inca moto pepewili' -kai hi koi' butu dua-ni, hewa hadua tuama mpewili' ana' -ana' -na. Kirohoi pai' ki'apui nono-ni,
					</seg>
					<seg id="b.1TH.2.12" type="verse">
						pai' kiparesai' mpu'u-koi bona po'ingku-ni masipato' hi ntodea-na Alata'ala. Apa' Alata'ala mpokio' -koi jadi' ntodea-na hi rala Kamagaua' -na bona mporata-koi bagia hi rala kabohe tuwu' -na.
					</seg>
					<seg id="b.1TH.2.13" type="verse">
						Ria-pi hanyala to mpakeni-kai mpo'uli' tarima kasi oa' hi Alata'ala. Apa' kareba to ni'epe ngkai kai' nitarima hewa Lolita Alata'ala mpu'u, uma nitarima hewa lolita manusia' -wadi. Pai' bate wae mpu'u, kareba toe bate Lolita Alata'ala to mobago ncuu hi rala nono-ni to mepangala' hi Pue'.
					</seg>
					<seg id="b.1TH.2.14" type="verse">
						Ki'inca toe ompi', apa' napa to jadi' hi to Kristen hi tana' Yudea to mepue' hi Alata'ala, wae wo'o to jadi' hi koi'. Koi' rabalinai' hingka ngata-ni moto, wae wo'o ompi' -ta to napobagia Kristus Yesus hi Yudea toera rabalinai' hingka to Yahudi-ra.
					</seg>
					<seg id="b.1TH.2.15" type="verse">
						To Yahudi toe wo'o-ra-wadi to mpopatehi nabi-nabi owi pai' mpopatehi Pue' Yesus, duu' -na kai' wo'o-mi rabalinai' to Yahudi toera. Me'ewa ncuu-ra hi konoa Alata'ala, pai' jadi' bali' hawe'ea tauna-ramo.
					</seg>
					<seg id="b.1TH.2.16" type="verse">
						Apa' ralawa' -lawa' ncuu ohea-kai bona ngalai' neo' kiparata kareba to mpokeni kalompea' hi tauna to bela-ra to Yahudi Jadi', ngkai hawe'ea gau' -ra to Yahudi toe, melabi rahi-mi jeko' -ra, pai' ka'omea-na mporata-ramo roe Alata'ala.
					</seg>
					<seg id="b.1TH.2.17" type="verse">
						Ompi' -ompi', ngkai pogaa' -ta to hampai' tohe'i-e, lentora lia-kai mpokalentorai-koi. Nau' mogaa' -ta hi mata, aga kipoimata-mata oa' -koi hi rala nono-kai. Jadi', kipali' -mi ohea-kai tilou mpencuai' -koi.
					</seg>
					<seg id="b.1TH.2.18" type="verse">
						Ria mpu'u-mi wengi hawa' -kai ke tilou mpencuai' -koie. Aku' Paulus, ba hangkuja ngkani-ama moliwo tilou, aga Magau' Anudaa' melawa'.
					</seg>
					<seg id="b.1TH.2.19" type="verse">
						Doko' mpu'u-kai mpencuai' -koi, apa' ane rata-ipi mpai' Pue' -ta Pue' Yesus, pai' -ta morumpu hi nyanyoa-na, koi' -mi to jadi' wua' bago-kai to kisarumaka. Nto'u toe mpai', goe' pai' bohe nono-kai sabana koi' ompi'.
					</seg>
					<seg id="b.1TH.2.20" type="verse">
						Bate koi' -mile kabohea pai' kagoea' nono-kaie!
					</seg>
				</div>
				<div id="b.1TH.3" type="chapter">
					<seg id="b.1TH.3.2" type="verse">
						Ka'omea-na, uma-pi kidadahi kalentora-kai. Toe pai' ki'uli', agina aku' mepopea hi ngata Atena, pai' ompi' -ta Timotius kipahawa' tilou hi koi' ompi' -ompi' hi Tesalonika. Timotius toei, doo hampobagoa-kai hi rala pobago Alata'ala, apa' natulungi-kai mpokeni Kareba Kristus. Jadi', kipahawa' mpu'u-imi Timotius tilou, ki'uli' -ki: &quot;Iko-mi to hilou mpokinomo ompi' -ta hi Tesalonika, nurohoi pai' nupomotede' pepangala' -ra.&quot;
					</seg>
					<seg id="b.1TH.3.3" type="verse">
						Kipahawa' -i tilou toe, bona neo' mpai' ria haduaa to mokalingka pepangala' -ra sabana pebalinai' to mporumpa' -koi. Apa' ta'inca moto ompi', pebalinai' to mporumpa' -ta toe, gati patuju Alata'ala ami' -mi hi kita' to Kristen.
					</seg>
					<seg id="b.1TH.3.4" type="verse">
						Bula-kai retu-pidi wengi, ki'uli' ami' -mi karia-ra mpai' to mpobalinai' -ta. Hiaa' madupa' mpu'u-mi, hewa to ni'inca moto-mi ompi'.
					</seg>
					<seg id="b.1TH.3.5" type="verse">
						Jadi', toe-die pai' kuhubui-i Timotius tilou-e, bona ku'inca kabeiwa-na pepangala' -ni, apa' uma mpu'u-pi kudadahi kalentora-ku. Pai' koro' -a, nee-neo' nasori Magau' Topesori-koi duu' -na napanawu' -koi pai' uma-pi ria kalaua lenge' -kai mpokeni Kareba Lompe' hi koi'.
					</seg>
					<seg id="b.1TH.3.6" type="verse">
						Jadi', hewa toe lau, rata nculii' -imi Timotius hi rehe'i, pai' naparata-mikakai kareba to mpakagoe' -kai. Na'uli': &quot;To Tesalonika toera ria, moroho moto pepangala' -ra pai' ahi' -ra. Rapolio oa' -ta pai' lentora wo'o-ra-rawo doko' mpohirua' -taka, hewa kita' wo'o doko' mpohirua' -raka.&quot;
					</seg>
					<seg id="b.1TH.3.7" type="verse">
						Mpo'epe kareba to nakeni Timotius toe, tetanta'u-makai ompi'. Nau' rabalinai' pai' rapakasusa' -kai hi rei, tetanta'u oa' nono-kai mpo'epe kamoroho-na pepangala' -ni.
					</seg>
					<seg id="b.1TH.3.8" type="verse">
						Jadi', morawa-mi nono-kai, apa' moroho pepangala' -ni hi Pue' Yesus.
					</seg>
					<seg id="b.1TH.3.9" type="verse">
						Uma mowo kagoe' -kai mpokagoe' -koi ompi'. Jadi', napa to ma'ala kihiwili-ki Alata'ala ngkai hawe'ea kagoea' to nawai' -kakai toe? Uma ria ntani' -na, muntu' mpo'uli' tarima kasi-kai hi rala posampaya-kai hi Alata'ala Tuama-ta.
					</seg>
					<seg id="b.1TH.3.10" type="verse">
						Hinamengi hina'eo-kai merapi' hi Alata'ala hante nono mpu'u bona nabea ohea-kai mpencuai' -koi, bona kipohonoi' to kura' hi pepangala' -ni.
					</seg>
					<seg id="b.1TH.3.11" type="verse">
						Mosampaya-kai hi Alata'ala Tuama-ta pai' hi Pue' -ta Pue' Yesus, kiperapi' bona nabea-kakai ohea mpohirua' -kokoi ompi'.
					</seg>
					<seg id="b.1TH.3.12" type="verse">
						Kiperapi' bona katedoo-donihia ahi' -ni, alaa-na momepoka'ahi' mpu'u-koi hadua bo hadua, pai' -koi mpoka'ahi' hawe'ea tauna, hewa ahi' -kai hi koi'.
					</seg>
					<seg id="b.1TH.3.13" type="verse">
						Kiperapi' hi Alata'ala bona narohoi nono-ni, bona moroli' -koi hante uma ria kasalaia' -ni hi nyanyoa-na ane rata-ipi mpai' Pue' Yesus hante hawe'ea topetuku' -na to moroli'.
					</seg>
				</div>
				<div id="b.1TH.4" type="chapter">
					<seg id="b.1TH.4.1" type="verse">
						Ka'omea-na ompi', kiperapi' bona nituku' hawa' -hawa' to ni'epe-mi ngkai kai', bona po'ingku-ni mpotuku' konoa Alata'ala. Kakoo-kono-na, lompe' -mi po'ingku-ni toe lau. Aga hante kuasa to nawai' -kakai Pue' Yesus, kiperapi' pai' kiparesai' mpu'u-koi bona nidonihii tena-pidi kalompe' po'ingku-ni toe-e.
					</seg>
					<seg id="b.1TH.4.2" type="verse">
						Ni'inca-mi tudui' to oti kiparata-kokoi hante kuasa Pue' Yesus.
					</seg>
					<seg id="b.1TH.4.3" type="verse">
						Tohe'i konoa Alata'ala, bona moroli' katuwu' -ta, neo' -hawo mogau' sala' hante toronaa ba hante tobine doo.
					</seg>
					<seg id="b.1TH.4.4" type="verse">
						Butu dua tomane kana mpodoo lompe' tobine-ra, ntuku' ohea to lompe' hi poncilo Alata'ala pai' hi poncilo manusia'.
					</seg>
					<seg id="b.1TH.4.5" type="verse">
						Neo' napakeni hina nono-ta to dada'a, hewa to biasa jadi' hi tauna to uma mpo'incai Alata'ala.
					</seg>
					<seg id="b.1TH.4.6" type="verse">
						Hi gau' tomane pai' tobine toe, neo' -ta mpobabehi to sala' hi doo ba mpobagiu doo. Oti-mi kipolonto' -kokoi wengi pehuku' -na Alata'ala hi tauna to mogau' hewa toe.
					</seg>
					<seg id="b.1TH.4.8" type="verse">
						Apa' napa patuju-na Alata'ala mpokio' -ta ompi'? Uma-ta nakio' bona mogau' sala'. Nakio' -tale pai' nawai' -ta Inoha' -na to moroli', bona moroli' katuwu' -ta. Jadi', hema to mposapuaka tudui' tohe'i-e, uma-i mposapuaka manusia'. Alata'ala-hana to nasapuaka.
					</seg>
					<seg id="b.1TH.4.9" type="verse">
						Kakaliliua-na ompi', ane gau' mpoka'ahi' ompi' hampepangalaa' -ta, kakono-na uma-pi-hawo mingki' ki'uki' -kokoi ba apa-apa. Apa' Alata'ala mpotudui' -koi momepoka'ahi' hadua bo hadua.
					</seg>
					<seg id="b.1TH.4.10" type="verse">
						Nipoka'ahi' hawe'ea ompi' hampepangalaa' -ni hi Makedonia. Aga kiperapi' mpu'u ompi', bona nidonihii tena-pidi po'ingku-ni tetu.
					</seg>
					<seg id="b.1TH.4.11" type="verse">
						Pelompehi mpu'u bona tuwu' hintuwu' hante doo. Penonoi bago-ni moto, neo' mpogalo urusia doo. Mobago mpali' pongkoni' -ni, hewa to oti-mi kitudui' -kokoie wengi.
					</seg>
					<seg id="b.1TH.4.12" type="verse">
						Ane hewa toe po'ingku-ni, uma-koi mpai' karapi' -rapi' hi doo. Pai' tauna to uma mepangala' hi Pue' Yesus mpobila' -koi.
					</seg>
					<seg id="b.1TH.4.13" type="verse">
						Ompi' -ompi', patuju-kai bona ni'inca mpu'u-hawo napa to jadi' hi doo-ta to mate, bona neo' susa' rahi nono-ni hewa tauna to uma ncarumaka Alata'ala.
					</seg>
					<seg id="b.1TH.4.14" type="verse">
						Taparasaya Yesus mate-imi pai' tuwu' nculii' -i. Toe pai' taparasaya bate toe wo'o mpai' to jadi' hi hawe'ea tauna to mate-mi to mepangala' hi Yesus. Ane tumai-i mpai' Pue' Yesus, Alata'ala mpokeni-ra tumai hangkaa-ngkania hante Hi'a.
					</seg>
					<seg id="b.1TH.4.15" type="verse">
						Tohe'i-mi tudui' to kitarima ngkai Pue' Yesus. Ane rata nculii' -ipi mpai' Pue', kita' to tuwu' -pidi nto'u toe, uma-ta meri'ulu ngkai doo-ta to mpolia' mate-mi.
					</seg>
					<seg id="b.1TH.4.16" type="verse">
						Apa' ane mana'u-ipi mpai' Pue' tumai ngkai suruga, ta'epe pekio' tadulako mala'eka hante moni sangkakala Alata'ala. Pai' hi tanda toe, tuwu' nculii' -ramo tomate to mepangala' hi Kristus.
					</seg>
					<seg id="b.1TH.4.17" type="verse">
						Oti toe-di, kita' to tuwu' -pidi ra'ore' dohe-ra hilou hi rala limu' mpohirua' -ki Pue' hi lolo raoa. Pai' tida-tamo dohe Pue' duu' kahae-hae-na.
					</seg>
					<seg id="b.1TH.4.18" type="verse">
						Jadi' ngkai toe-mi ompi', mometanta'u-mokoi hadua bo hadua hante lolita tohe'e.
					</seg>
				</div>
				<div id="b.1TH.5" type="chapter">
					<seg id="b.1TH.5.1" type="verse">
						Ompi' omea, uma mingki' ki'uki' -kokoi ba nto'uma mpu'u eo karataa Pue'.
					</seg>
					<seg id="b.1TH.5.2" type="verse">
						Apa' ni'inca moto ompi': hewa karataa topanako ngkabengia, wae wo'o mpai' Eo Karataa Pue', konce mpai' ihi' dunia' nakaratai.
					</seg>
					<seg id="b.1TH.5.3" type="verse">
						Rata mpai' tempo-na, tauna mpo'uli': &quot;Lompe' moto katuwu' -ta, uma ria to tapoka'eka'.&quot; Ntaa' we'i, nto'u toe-midi kanarumpa' -ra silaka-e! Tohe'e mpai' jadi' ncorobaa, hewa pontodohaka tobine to neo' mo'ana'. Uma ria ohea-ra mpasalewa huku' -ra.
					</seg>
					<seg id="b.1TH.5.4" type="verse">
						Aga koi', ompi', uma-koi hi rala kabengia-na. Uma-koi mpai' konce hi eo karataa Pue' Yesus, hewa hi karataa topanako.
					</seg>
					<seg id="b.1TH.5.5" type="verse">
						Mobaja-mi nono-ni omea, mo'ingku-koi hewa tauna to momako' hi eo-na. Uma-ta hewa tauna to mpobabehi gau' to dada'a hi rala kabengia-na.
					</seg>
					<seg id="b.1TH.5.6" type="verse">
						Jadi', mo'inga' -inga' -ta pai' mpakanoto nono-ta. Neo' -ta leta' hewa tauna to hi rala kabengia-na-pidi.
					</seg>
					<seg id="b.1TH.5.7" type="verse">
						Apa' tauna to turu pai' malangu, turu pai' malangu hi bengi-na.
					</seg>
					<seg id="b.1TH.5.8" type="verse">
						Tapi' kita' toi-e, tauna to hi rala kabajaa-na. Toe pai' kana tapakanoto nono-ta. Kana tapomotede' mpu'u pepangala' -ta hi Pue' pai' ahi' -ta hi doo, bona moroho-ta hewa tantara to mpobaju baju ahe'. Kana ncarumaka-ta Alata'ala, kanawai' -nata kalompea' hi eo mpeno-na, bona moroho-ta hewa tantara to mosongkoi songko ahe'.
					</seg>
					<seg id="b.1TH.5.9" type="verse">
						Kana tapakanoto nono-ta, apa' Alata'ala uma mpelihi-ta bona mporata roe-na. Napelihi-tale bona nahore-ta ngkai huku' jeko' -ta pai' nawai' -ta kalompea' sabana petolo' Pue' -ta Yesus Kristus.
					</seg>
					<seg id="b.1TH.5.10" type="verse">
						Yesus Kristus mate mpotolo' -ta, bona ane rata-ipi mpai', tuwu' hangkaa-ngkania hante Hi'a-tamo, ba tuwu' -ta-pidi nto'u toe ba mpolia' mate-tamo.
					</seg>
					<seg id="b.1TH.5.11" type="verse">
						Toe-mi ompi', mome'apui-koi, pai' momerohoi mponono-mokoi, hewa to nibabehi-mi toe-e lau.
					</seg>
					<seg id="b.1TH.5.12" type="verse">
						Ompi' -ompi', kiperapi' bona nibila' -ra to mpokamu bago Pue' hi laintongo' -ni, apa' hira' to jadi' totu'a-ni hi rala Pue' pai' to mpoparesai' -koi.
					</seg>
					<seg id="b.1TH.5.13" type="verse">
						Bila' pai' pengkorui mpu'u-ra, pai' poka'ahi' -ra sabana pobago-ra toe. Tuwu' hintuwu' hadua bo hadua.
					</seg>
					<seg id="b.1TH.5.14" type="verse">
						Ompi', kiperapi' bona niparesai' -ra-rawo to lose mobago. Apui-ra to mere' nono-ra. Pe'inte' -ra to lente pepangala' -ra. Mosabara hi hawe'ea tauna.
					</seg>
					<seg id="b.1TH.5.15" type="verse">
						Ane ria to mogau' dada'a hi kita', neo' tapehawai hante gau' to dada'a wo'o. Agina-pi tababehi oa' to lompe' hi doo-ta pai' hi hawe'ea tauna.
					</seg>
					<seg id="b.1TH.5.16" type="verse">
						Kana goe' ncuu-ta,
					</seg>
					<seg id="b.1TH.5.17" type="verse">
						tida mosampaya,
					</seg>
					<seg id="b.1TH.5.18" type="verse">
						pai' mpo'uli' tarima kasi hi Alata'ala nau' ba napa to jadi', apa' toe-mi konoa Alata'ala hi kita' to mosidai' hante Kristus Yesus.
					</seg>
					<seg id="b.1TH.5.19" type="verse">
						Neo' nilawa' pobago Inoha' Tomoroli'.
					</seg>
					<seg id="b.1TH.5.20" type="verse">
						Neo' uma nisaile' lolita tauna ane mpohowa' -ra Lolita Alata'ala.
					</seg>
					<seg id="b.1TH.5.21" type="verse">
						Pekiri lompe' butu mela-na, niponciloi ba ngkai Alata'ala mpu'u-di ba bela-di, pai' kakamu to lompe'.
					</seg>
					<seg id="b.1TH.5.22" type="verse">
						Pelelii' hawe'ea kehi to dada'a.
					</seg>
					<seg id="b.1TH.5.23" type="verse">
						Mekakae-a hi Alata'ala to mpowai' -ta kalompea' tuwu', kuperapi' bona napakaroli' kehi-ni, duu' -na moroli' mpu'u-koi. Kuperapi' bona napewili' -koi, lompe' woto-ni lompe' nono ba kao' -ni, bona uma ria kasalaia' -ni nau' hangkedi' ane rata nculii' -ipi Pue' -ta Yesus Kristus.
					</seg>
					<seg id="b.1TH.5.24" type="verse">
						Alata'ala mpokio' -ta mpotuku' -i. Jadi', Hi'a wo'o-wadi to mpopadupa' hawe'ea tohe'e, apa' napadupa' oa' janci-na.
					</seg>
					<seg id="b.1TH.5.25" type="verse">
						Ompi' -ompi', kiperapi' bona niposampayai wo'o-ka-kaiwo.
					</seg>
					<seg id="b.1TH.5.26" type="verse">
						Parata-kaka-kaiwo tabe-kai pai' ahi' -kai hi hawe'ea ompi' hi rala Pue' Yesus to hi retu-ra.
					</seg>
					<seg id="b.1TH.5.27" type="verse">
						Hante kuasa to nawai' -ka Pue', kuperapi' bona sura toi nibasa hi nyanyoa hawe'ea ompi' hampepangalaa' to hi retu-ra.
					</seg>
					<seg id="b.1TH.5.28" type="verse">
						Pue' -ta Yesus Kristus mpogane' -koi.
					</seg>
				</div>
			</div>
			<div id="b.2TH" type="book">
				<div id="b.2TH.1" type="chapter">
					<seg id="b.2TH.1.2" type="verse">
						Sura toi ngkai kai' tau tolu: Paulus, Silas pai' Timotius, kipakatu tilou hi koi' ompi' -ompi' hampepangalaa' -kai to hi ngata Tesalonika, to mepue' -mi hi Alata'ala Tuama-ta pai' hi Pue' Yesus Kristus! Wori' tabe: mekakae-kai hi Alata'ala to Tuama pai' hi Pue' Yesus Kristus bona nagane' -koi ngkai kabula rala-na pai' nawai' -koi kalompea' tuwu'.
					</seg>
					<seg id="b.2TH.1.3" type="verse">
						Ompi' -ompi'! Bate uma-kai putu mpo'uli' tarima kasi hi Alata'ala sabana koi'. Masipato' mpu'u kipohewa toe, apa' kamoroo-rohoa mpu'u-mi pepangala' -ni hi Pue', pai' katedoo-donihia wo'o-mi ahi' -ni omea mpoka'ahi' doo-ni.
					</seg>
					<seg id="b.2TH.1.4" type="verse">
						Toe pai' hi ngata ntani' -na ki'une' -koi hi ompi' -ompi' -ta to mepue' -mi hi Alata'ala. Bohe lia nono-kai, ki'uli': &quot;To Tesalonika toera ria, nau' -ra rabalinai' pai' mporata kasusaa', uma mobali' nono-ra, bate tida oa' -ra mepangala' hi Pue' Yesus.&quot;
					</seg>
					<seg id="b.2TH.1.5" type="verse">
						Jadi', hi katida pepangala' -ni toe, tahilo kanoa' pobotuhi-na Alata'ala: ntaha-koi hi rala kasusaa' to mporumpa' -koi sabana petuku' -ni hi Alata'ala, toe pai' Alata'ala mpo'uli' kamasipato' -ni jadi' ntodea-na hi rala Kamagaua' -na.
					</seg>
					<seg id="b.2TH.1.6" type="verse">
						Alata'ala mpobabehi to monoa': napehawai mpai' kehi-ra to mpobalinai' -koi,
					</seg>
					<seg id="b.2TH.1.7" type="verse">
						pai' nabahaka-koi ngkai kasusaa' -ni ompi', wae wo'o kai'. Nabahaka-ta nto'u Pue' Yesus mehupa' pai' mana'u tumai ngkai suruga hante hawe'ea mala'eka-na to mobaraka'.
					</seg>
					<seg id="b.2TH.1.8" type="verse">
						Mana'u-i tumai hante apu to wewo', mpohuku' -ra to uma dota mpo'incai Alata'ala pai' to uma dota mpotuku' Kareba Yesus Pue' -ta.
					</seg>
					<seg id="b.2TH.1.9" type="verse">
						Tauna to uma mepangala' toera rahuku' duu' kahae-hae-na, ratadi molaa-ra ngkai Pue' alaa-na uma-pi rahiloi kabaraka' -na pai' kabohe tuwu' -na.
					</seg>
					<seg id="b.2TH.1.10" type="verse">
						Hawe'ea toe jadi' hi karata-na nculii' Pue' Yesus. Nto'u toe mpai', hawe'ea topetuku' -na mpomobohe hanga' -na, hawe'ea tauna to mpangala' -i mpo'uli': &quot;Uma mowo kabaraka' -na!&quot; Pai' koi' wo'o ompi' bate mpomobohe hanga' -na hi eo toe, apa' nipangala' -mi kareba to kiparata-kokoi.
					</seg>
					<seg id="b.2TH.1.11" type="verse">
						Toe-mi pai' kiposampayai oa' -koi ompi'. Hi posampaya-kai toe ki'uli' hewa toi: &quot;O Alata'ala Tuama-kai! Kiperapi' bona to Tesalonika toera nupajadi' to masipato' rahanga' topetuku' -nu, apa' lawi' nupelihi-ramo jadi' topetuku' -nu. Kiperapi' bona hante baraka' -nu nupadupa' hawe'ea patuju-ra doko' mpobabehi to lompe', pai' nuposipolea hawe'ea pobago-ra to rapobago sabana pepangala' -ra hi Pue' Yesus.&quot; Toe-mi sampaya-kai mposampayai-koi ompi'.
					</seg>
					<seg id="b.2TH.1.12" type="verse">
						Pai' -kai mosampaya hewa toe, bona ngkai kehi-ni to lompe' hanga' Yesus Pue' -ta rapomobohe, pai' bona koi' wo'o mpai' napomobohe Pue' Yesus. Hawe'ea toe bate madupa' sabana kabula rala-na Alata'ala Tuama-ta pai' sabana Pue' Yesus Kristus.
					</seg>
				</div>
				<div id="b.2TH.2" type="chapter">
					<seg id="b.2TH.2.2" type="verse">
						Kakaliliua-na ompi', doko' ki'uli' -kokoi hamela romela, mpo'uli' napa to jadi' ane rata nculii' -ipi Pue' -ta Yesus Kristus mporumpu-ta dohe-na. Ria tauna to mpo'uli' -kokoi mpolia' rata-mi eo karataa Pue'. Aga uma makono lolita-ra toe. Meka' ba ria tauna to mpo'uli' Inoha' Tomoroli' mpopo'incai-ra toe, ba ria tauna to mpotudui' -koi tudui' hewa toe. Ba meka' ria mpu'u to mpo'uli' karia-na sura ngkai aku' to mpo'uli' karata-nami Eo Pue'. Aga kiperapi' mpu'u-mpu'u ompi', neo' -koi jolia ingu' ba morara' nono-ni, apa' uma makono kareba toe.
					</seg>
					<seg id="b.2TH.2.4" type="verse">
						Nau' ba beiwa mpu'u-mi lolita doo, neo' -koi ma'ala rabagiu. Apa' kako'ia-na rata eo toe, to ronyala toi ulu kana jadi': wori' tauna ngkala'ura ngkai pepangala' -ra, pai' mehupa' -mi hadua tauna to dada'a to mpo'ewa Alata'ala. Tauna to dada'a toei, molangko nono-na, mpopeliu tuwu' -nai ngkai hawe'ea to rapue' hi dunia'. Pai' daho' -i-hana mohura hi rala Tomi Alata'ala, mpo'uli' kahi'a-nami Alata'ala. Jadi', monoa' ami' -mi karatadi-na hi naraka.
					</seg>
					<seg id="b.2TH.2.5" type="verse">
						Tantu nikiwoi-pidi ompi', kakutudui' -ni wengi hawe'ea toe-e lau nto'u-ku retu-pidi dohe-ni.
					</seg>
					<seg id="b.2TH.2.6" type="verse">
						Ane tempo toi, ko'ia mehupa' tauna to dada'a toei, apa' ria-pidi to mpolawa' -i. Tantu nikiwoi moto napa to mpolawa' -i tetu. Jadi', ane rata-damo tempo to napakatantu Alata'ala, mehupa' -imi tauna to dada'a toei.
					</seg>
					<seg id="b.2TH.2.7" type="verse">
						Tempo toi, kuasa to mpokuasai-i mobago bongo hi dunia'. Aga woto-na ko'ia mehupa', apa' telawa' oa' -i-pidi. Jadi', ane rawi'iha-damo topelawa' tetui,
					</seg>
					<seg id="b.2TH.2.8" type="verse">
						lako' mehupa' -idi tauna to dada'a toei. Aga ane rata-ipi Pue' Yesus hante kabaraka' -na to mehini, ora-mi kuasa tauna to dada'a toei, pai' Pue' Yesus mpopatehi-i, natohoo hante inoha' to ngkai nganga-na.
					</seg>
					<seg id="b.2TH.2.9" type="verse">
						Ane tauna to dada'a toei, mehupa' -i mpai' hante baraka' bohe ngkai Magau' Anudaa', pai' -i mpobabehi wori' nyala tanda mekoncehi to mebagiu.
					</seg>
					<seg id="b.2TH.2.10" type="verse">
						Hawe'ea akala-na to dada'a napake' mpobagiu tauna to monoa' ami' -mi kamporata-ra silaka. Mporata silaka-rale, apa' oja' -ra mpotarima kareba to makono, pai' uma-ra mengkoru hi Alata'ala bona nahore-ra ngkai huku' jeko' -ra.
					</seg>
					<seg id="b.2TH.2.11" type="verse">
						Toe-die pai' Alata'ala mpopakatu hanyala noto hi tauna toera to mpobagiu-ra, alaa-na mepangala' -ra hi lolita boa' to nakeni tauna to dada'a toei.
					</seg>
					<seg id="b.2TH.2.12" type="verse">
						Ka'omea-na mpai', Alata'ala mpohuku' hawe'ea tauna to mpokono jeko' pai' to uma mpangalai' kareba to makono.
					</seg>
					<seg id="b.2TH.2.13" type="verse">
						Jadi', ompi' -ompi' to nape'ahi' Pue', toto-na lia-kai mpo'uli' tarima kasi oa' hi Alata'ala sabana koi'. Apa' napelihi-mokoi ngkai lomo' -na bona tehore-koi ngkai huku' jeko' -ni. Tehore-koi ngkai huku' jeko' -ni toe, hante kuasa Inoha' Tomoroli' to mpopajadi' -koi bagia Alata'ala to moroli', pai' hante pepangala' -ni hi kareba to makono.
					</seg>
					<seg id="b.2TH.2.14" type="verse">
						Toe-mi pai' nakio' -koi ompi' hi kampo'epe-ni Kareba Lompe' to kiparata-kokoi. Nakio' -koi bona mporata-koi bagia hi kabohe tuwu' -na Pue' -ta Yesus Kristus.
					</seg>
					<seg id="b.2TH.2.15" type="verse">
						Jadi' ngkai toe-mi ompi', pakaroho pepangala' -ni, perohoi ngkakamu hawe'ea to kitudui' -kokoi, lompe' to ki'uli' hante wiwi, lompe' to ki'uki' hi rala sura.
					</seg>
					<seg id="b.2TH.2.16" type="verse">
						Alata'ala mpopohiloi-tamo ahi' -na, pai' napakaroho nono-ta duu' kahae-hae-na pai' nawai' -ta poncarumakaa to lompe' sabana kabula rala-na. Toe pai' mekakae-a hi Pue' -ta Yesus Kristus hante Alata'ala Tuama-ta
					</seg>
					<seg id="b.2TH.2.17" type="verse">
						bona narohoi pai' napakatida nono-ni ompi', bona lolita pai' po'ingku-ni lompe' omea.
					</seg>
				</div>
				<div id="b.2TH.3" type="chapter">
					<seg id="b.2TH.3.1" type="verse">
						Ka'omea-na ompi', kiperapi' bona niposampayai wo'o-ka-kaiwo. Lomo' -lomo' -na, merapi' hi Pue' bona kawoo-woria' tauna mpo'epe pai' mpotarima Lolita Pue', hewa to jadi' hi koi' -e wengi.
					</seg>
					<seg id="b.2TH.3.2" type="verse">
						Merapi' wo'o-koi bona Alata'ala mpobahaka-kai ngkai tauna to dada'a pai' to mebalinai', apa' uma hawe'ea tauna mepangala' hi Lolita Pue' toe.
					</seg>
					<seg id="b.2TH.3.3" type="verse">
						Aga uma molaka' pompewili' -na Pue' Yesus hi koi'. Narohoi nono-ni pai' napetalawai' -koi ngkai to dada'a.
					</seg>
					<seg id="b.2TH.3.4" type="verse">
						Jadi', apa' lawi' Pue' to mpewili' -koie, toe pai' monoa' -mi ki'inca kanituku' -na napa to kitudui' -kokoi, pai' nipokaliliu mpai' mpotuku' napa-napa to kitudui' -kokoi.
					</seg>
					<seg id="b.2TH.3.5" type="verse">
						Kisarumaka Pue' Yesus mpotete' -koi, duu' -na ni'inca mpu'u ahi' Alata'ala hi koi', bona ntaha-koi hi rala kasusaa', hewa kantaha-na Kristus wo'o.
					</seg>
					<seg id="b.2TH.3.6" type="verse">
						Ompi' -ompi', hante kuasa to nawai' -kakai Pue' Yesus Kristus, kihawai' -koi: neo' mporomu-raka ompi' hampepangalaa' -ni to lose pai' to uma mpotuku' atura to nitarima ngkai kai'.
					</seg>
					<seg id="b.2TH.3.7" type="verse">
						Ni'inca moto ompi' po'ingku-kai nto'u-kai dohe-ni wengi, ka'uma-kai lose. Po'ingku-kai tetu-mile to kana nituku' -e.
					</seg>
					<seg id="b.2TH.3.8" type="verse">
						Uma-kai mpokoni' pongkoni' to uma ki'oli. Hinamengi hina'eo-kai mobago pai' mowewa bona neo' -kai mposesei' -koi.
					</seg>
					<seg id="b.2TH.3.9" type="verse">
						Kakoo-kono-na, uma-kai sala' mperapii' -koie. Tapi' doko' kipopohiloi-koi tonco to lompe' bona nituku'.
					</seg>
					<seg id="b.2TH.3.10" type="verse">
						Bula-kai retu-pidi dohe-ni wengi, ria ami' -mi hawa' to kitu'u-kokoi, ki'uli': tauna to uma dota mobago, neo' -i rawai' pongkoni'.
					</seg>
					<seg id="b.2TH.3.11" type="verse">
						Pai' -kai mpo'uli' hewa toe-e, ta'uli' -mi-hawo, apa' ki'epe karia-ra hi retu to mengkalose. Sese' -ra mpogalo urusia doo-wadi, uma-ra mpobago lompe' bago-ra moto.
					</seg>
					<seg id="b.2TH.3.12" type="verse">
						Jadi', hante kuasa to nawai' -kakai Pue' Yesus Kristus, kihawai' -ra tauna toera pai' ki'apui nono-ra bona rodo-ra mobago mpali' pongkoni' -ra.
					</seg>
					<seg id="b.2TH.3.13" type="verse">
						Aga koi', ompi' -ompi' omea, neo' nika'ohai mpobabehi to lompe'.
					</seg>
					<seg id="b.2TH.3.14" type="verse">
						Ane rapa' -na ria to uma dota mpotuku' napa to ki'uki' hi rala sura toi, petonoi-ra. Neo' niposigalo-raka, bona me'ea' -ra.
					</seg>
					<seg id="b.2TH.3.15" type="verse">
						Aga neo' wo'o-ra wa niponcawa bali' -ni. Paresai' -ra, apa' lawi' nipo'ompi' -ra hi rala Pue' Yesus.
					</seg>
					<seg id="b.2TH.3.16" type="verse">
						Ngkai Pue' -wadi kalompea' tuwu' -ta. Toe pai' mekakae-a hi Pue', kuperapi' bona nawai' -koi kalompea' tuwu' butu eo-na pai' hi butu nyala-na. Pue' mpodohei-koi omea.
					</seg>
					<seg id="b.2TH.3.17" type="verse">
						Tabe ngkai aku', Paulus. Kahudua sura tohe'i-e, pale-ku moto-mi to mpo'uki'. Hewa tohe'i lence ukia' -ku hi rala hawe'ea sura-ku, bona monoa' ni'inca kasura-ku mpu'u.
					</seg>
					<seg id="b.2TH.3.18" type="verse">
						Pue' -ta Yesus Kristus mpogane' -koi omea.
					</seg>
				</div>
			</div>
			<div id="b.1TI" type="book">
				<div id="b.1TI.1" type="chapter">
					<seg id="b.1TI.1.1" type="verse">
						Sura toi ngkai aku' Paulus, suro Kristus Yesus. Aku' jadi' suro-na ntuku' hawa' Alata'ala, Magau' Tompohore-ta ngkai huku' jeko' -ta, pai' ntuku' hawa' Kristus Yesus to jadi' poncarumakaa-ta.
					</seg>
					<seg id="b.1TI.1.2" type="verse">
						Sura toi kupakatu hi iko Timotius, to kuponcawa ana' -ku moto apa' hibalia pepangala' -ta hi Kristus Yesus. Wori' tabe: mekakae-a hi Alata'ala to Tuama pai' hi Kristus Yesus Pue' -ta bona nagane' -ko ngkai kabula rala-na, napopohiloi-ko ahi' -na, pai' nawai' -ko kalompea' tuwu'.
					</seg>
					<seg id="b.1TI.1.3" type="verse">
						Kuperapi' bona iko bate tida hi Efesus, hewa to ku'uli' -mi wengi kame'ongko' -ku tumai hi Makedonia. Apa' ria hi retu ba hangkuja dua tauna to mpokeni tudui' to uma makono, pai' iko kana mpotagi-ra bona neo' -rapa metudui' oa' hewa toe.
					</seg>
					<seg id="b.1TI.1.4" type="verse">
						Tagi-ra bona neo' -pi ntora mpenonoi jarita-jarita boa' pai' tutura po'ompi' to uma ria kahudua-na. Apa' tauna to ntora mpenonoi jarita pai' tutura toe, ntora momehono' -wadi, uma ratuku' patuju Alata'ala to ta'inca ngkai pepangala' -ta hi Hi'a.
					</seg>
					<seg id="b.1TI.1.5" type="verse">
						Patuju hawa' -ku toi, bona momepoka'ahi' -ta omea. Apa' nono-ta napomoroli' -mi Alata'ala, ta'inca hi rala nono-ta ka'uma-napi masala' -ta hi poncilo-na, pai' mepangala' mpu'u-ta hi Pue' Yesus. Toe pai' alaa-na ma'ala-ta momepoka'ahi'.
					</seg>
					<seg id="b.1TI.1.6" type="verse">
						Ria-ra ba hangkuja dua tauna to uma-pi mpotuku' ohea toe. Meleli' -ramo ngkai ohea to makono, pai' -ra ntora mpololita lolita to uma ria kalaua-na.
					</seg>
					<seg id="b.1TI.1.7" type="verse">
						Doko' -ra jadi' guru Atura Musa, hiaa' bo uma moto ra'incai kalaua-na. Ra'uli' -rana, pante-ra mpakanoto batua-na Atura Musa, hiaa' kakoo-kono-na uma-di ra'incai patuju-nae.
					</seg>
					<seg id="b.1TI.1.8" type="verse">
						Ta'inca moto kalompe' -na Atura Musa, asala tapake' ntuku' ohea to makono.
					</seg>
					<seg id="b.1TI.1.9" type="verse">
						Bona makono pompake' -ta, kana takiwoi patuju-na Atura Musa. Atura Musa uma rababehi-raka tauna to monoa' po'ingku-ra. Patuju-nale, bona mpotagi tauna to mpotiboki atura pai' tauna to mekahia', to uma mengkoru hi Alata'ala, to mojeko', to uma mposaile' agama, to mpotuku' kagoea' dunia' -wadi, to mpopatehi tina-ra ba tuama-ra, pai' topepatehi ntani' -na.
					</seg>
					<seg id="b.1TI.1.10" type="verse">
						Patuju Atura Musa, bona mpotagi tauna to mobualo', to mogau' sala' tomane hingka tomane-na ba tobine hingka tobine-na, to mpo'ala' tauna bona rapobatua, to boa', to mosabi' boa', pai' hema-hema to mpobabehi to mosisala hante tudui' to makono.
					</seg>
					<seg id="b.1TI.1.11" type="verse">
						Tudui' to makono toe tarua' hi rala Kareba Lompe' to ngkai Alata'ala to bohe tuwu' -na pai' to natao ra'une'. Kareba Lompe' toe, napopokoloi-ka aku' -mi bona kupalele.
					</seg>
					<seg id="b.1TI.1.12" type="verse">
						Aku' mpo'uli' tarima kasi hi Pue' -ta Kristus Yesus, apa' na'ongko' -ama jadi' topobago-na, nawai' -a karohoa, pai' na'uli' kanatao-ku mpokamu bago-na.
					</seg>
					<seg id="b.1TI.1.13" type="verse">
						Ri'ulu-a mporuge' Yesus, ngasa' mpu'u-a mpobalinai' topetuku' -na. Aga nau' wae, napoka'ahi' moto-a, apa' nto'u toe ko'ia-a-kuwo mepangala' hi Hi'a, jadi' uma ku'incai kalaua-na napa to kubabehi.
					</seg>
					<seg id="b.1TI.1.14" type="verse">
						Aga nau' hewa apa-mi kabohe jeko' -ku, meliu tena kabohe ahi' -na Pue' -ta. Natulungi-a ngkai kabula rala-na, alaa-na kupangala' pai' kupoka'ahi' -imi Kristus Yesus.
					</seg>
					<seg id="b.1TI.1.15" type="verse">
						Ria lolita bulawa to mpo'uli' hewa toi: &quot;Kristus Yesus tumai hi dunia' bona mpohore topojeko' ngkai huku' jeko' -ra.&quot; Makono mpu'u lolita toe pai' masipato' taparasaya omea. Jadi', ngkai hawe'ea topojeko', aku' toi-mi to meliu jeko' -ku.
					</seg>
					<seg id="b.1TI.1.16" type="verse">
						Hiaa' toe-mile pai' napoka'ahi' -ama Alata'ala-e, bona hi rala tuwu' -ku aku' to meliu kamojeko' -ku toi-e, Yesus Kristus ma'ala mpotudo' kamoloe posabara-na. Jadi', hi rala katuwu' -ku toi, ahi' Pue' jadi' monoto lia, alaa-na aku' -mi jadi' tonco hi hawe'ea tauna to rata ngkabokoa', bona mepangala' hi Yesus wo'o-ramo-rawo pai' -ra mporata katuwua' to lompe' duu' kahae-hae-na.
					</seg>
					<seg id="b.1TI.1.17" type="verse">
						Masipato' lia tabila' pai' ta'une' Alata'ala, Magau' to moparenta duu' kahae-hae-na, to uma ria kamatea-na, to uma kahiloa, pai' to uma ria karodua-na. Masipato' tabila' -i pai' tapomobohe hanga' -na duu' kahae-hae-na. Amin! Wae mpu'u-hana!
					</seg>
					<seg id="b.1TI.1.18" type="verse">
						Timotius, ana' -ku! Tuku' -mi hawa' to kutu'u-koko toi. Kiwoi lolita-ra pangkeni agama to mpo'apui nono-nu pai' to mpoparesai' -ko. Paresa' -ra toe nupo'enu' oa', bona moroho-ko mpobago bago to nukamu, hewa hadua tantara to bia' manga'e.
					</seg>
					<seg id="b.1TI.1.19" type="verse">
						Perohoi pepangala' -nu, pai' babehi oa' gau' to lompe' hewa to nu'inca hi rala nono-nu. Ria ba hangkuja dua tauna to uma-pi mposaile' hawe'ea toe, alaa-na mokero-mi pepangala' -ra.
					</seg>
					<seg id="b.1TI.1.20" type="verse">
						Rodua to mokero pepangala' -ra toe, hira' Himeneus pai' Aleksander. To rodua toera kutonu hi kuasa Magau' Anudaa' bona nahuku' -ra, bona neo' -rapa mpokedi' kuasa Alata'ala hante tudui' -ra to dada'a toe.
					</seg>
				</div>
				<div id="b.1TI.2" type="chapter">
					<seg id="b.1TI.2.1" type="verse">
						Lomo' -lomo' -na, mohawa' -a bona hawe'ea topetuku' Pue' Yesus mosampaya, mpobua' pekakae, pomperapia' pai' pontarima kasi-ta hi Alata'ala. Mosampaya-ta mposampayai hawe'ea tauna,
					</seg>
					<seg id="b.1TI.2.2" type="verse">
						mposampayai magau' duu' -na hawe'ea topoparenta. Kana taposampayai-ra, bona rodo-hawo katuwu' -ta pai' neo' -tawo ria to mpobalinai' -ta, bona mologa-ta mepue' hi Alata'ala pai' mpobabehi oa' gau' to natao rabila' doo.
					</seg>
					<seg id="b.1TI.2.3" type="verse">
						Posampaya to hewa toe-mi to lompe', pai' to napokono Alata'ala, Magau' Tompohore-ta ngkai huku' jeko' -ta.
					</seg>
					<seg id="b.1TI.2.4" type="verse">
						Apa' konoa-na bona hawe'ea tauna tehore ngkai huku' jeko' -ra, pai' -ra mpo'inca tudui' to makono.
					</seg>
					<seg id="b.1TI.2.5" type="verse">
						Hadua lau-wadi Alata'ala, pai' hadua wo'o-wadi Tauntongo' to mpopohintuwu' Alata'ala hante manusia'. Tauntongo' toei, manusia' wo'o-i-hawo, Hi'a-mi Kristus Yesus.
					</seg>
					<seg id="b.1TI.2.6" type="verse">
						Napewai' woto-na rapatehi bona mpotolo' hawe'ea manusia'. Nababehi toe hi tempo to napakatantu Alata'ala, bona monoto-mi tahilo konoa Alata'ala bona hawe'ea manusia' tehore ngkai huku' jeko' -ra.
					</seg>
					<seg id="b.1TI.2.7" type="verse">
						Toe pai' na'ongko' -ama Alata'ala jadi' suro-na. Nahubui-a mpopalele kareba toe hi tauna to bela-ra to Yahudi. Nahubui-a mpotudui' -ra tudui' to makono, bona mepangala' -ra hi Yesus. Makono to ku'uli' toe, uma-a boa'.
					</seg>
					<seg id="b.1TI.2.8" type="verse">
						Konoa-ku, bona butu ngkani mogampara, tomane-tomane mpo'ongko' pale-ra mosampaya. Aga kana to moroli' gau' -ra, uma-hawo natao ane mosampaya-ra bula-ra moroe pai' momehono'.
					</seg>
					<seg id="b.1TI.2.9" type="verse">
						Wae wo'o-hawo tobine. Tobine kana mpopake' pohea to natao, ntuku' ada to lompe'. Neo' mpenasa pohea-ra bona ra'une' doo, neo' mpopenyala wuluwoo', neo' mporampai woto hante bulawa ba mutiara pai' pohea-pohea to masuli' oli-na.
					</seg>
					<seg id="b.1TI.2.10" type="verse">
						Agina tobine ra'une' sabana po'ingku-ra to lompe', hewa to natao hi tobine to mengkoru hi Alata'ala.
					</seg>
					<seg id="b.1TI.2.11" type="verse">
						Tobine kana mengkalino mpe'epei tudui' hante nono to dingki'.
					</seg>
					<seg id="b.1TI.2.12" type="verse">
						Uma kupiliu tobine mpotudui' ba mpohawai' tomane. Kana mengkalino-ra mpe'epei-wadi.
					</seg>
					<seg id="b.1TI.2.13" type="verse">
						Apa' to lomo' -na napajadi' Alata'ala, Adam, pai' lako' Hawa.
					</seg>
					<seg id="b.1TI.2.14" type="verse">
						Pai' bela Adam to nabagiu Magau' Anudaa', Hawa-hana to rabagiu, pai' alaa-na mpotiboki-i parenta Alata'ala.
					</seg>
					<seg id="b.1TI.2.15" type="verse">
						Toe pai' tobine mpotodohaka kaparia hi po'ana' -ra. Aga nau' wae, mporata moto-ra kalompea' ane tida-ra mepangala' hi Pue', tida mpoka'ahi' doo, pai' tuwu' moroli' ntuku' ada to lompe'.
					</seg>
				</div>
				<div id="b.1TI.3" type="chapter">
					<seg id="b.1TI.3.1" type="verse">
						Makono mpu'u lolita to mpo'uli' hewa toi: tauna to doko' jadi' pangkeni agama mpokahina bago to lompe'.
					</seg>
					<seg id="b.1TI.3.2" type="verse">
						Toe pai' pangkeni agama kana to uma ria kasalaia' -na. Motobinei hadua-wadi, pai' kana na'inca mpengkatarii konoa nono-na to dada'a, monoto nono-na, pai' mo'ada lompe' -i. Kana jole' -i metorata, pai' baka' metudui'.
					</seg>
					<seg id="b.1TI.3.3" type="verse">
						Uma ma'ala topalangu-langu ba to jolia motuda'. Kana to mo'olu nono-na, to tuwu' hintuwu' hante doo, pai' to uma doko' doi-wadi.
					</seg>
					<seg id="b.1TI.3.4" type="verse">
						Kana na'inca mpo'atoro' lompe' tauna to tida hi rala tomi-na, pai' ana' -na kana mengkoru hi totu'a-ra pai' mpobila' -ra.
					</seg>
					<seg id="b.1TI.3.5" type="verse">
						Apa' ane ria tauna to uma mpo'incai mpo'atoro' tauna hi rala tomi-na moto, uma wo'o mpai' lompe' pompewili' -na ompi' -ompi' hampepangalaa' -ta, to mepangala' hi Alata'ala.
					</seg>
					<seg id="b.1TI.3.6" type="verse">
						Hadua pangkeni agama uma ma'ala to lako' mepangala' hi Pue' Yesus, apa' molangko mpai' nono-na, alaa-na mporata huku' -i hewa to rahuku' -ki Magau' Anudaa'.
					</seg>
					<seg id="b.1TI.3.7" type="verse">
						Wae wo'o, pangkeni agama kana to uma ria kasalaia' -na hi poncilo tauna to bela-ra to Kristen. Apa' ane uma-i hewa toe, ratuntui' -i mpai', alaa-na Magau' Anudaa' mposori pai' mpopanawu' -i.
					</seg>
					<seg id="b.1TI.3.8" type="verse">
						Wae wo'o-hawo kehi to ratuntu' hi tauna to jadi' topetulungi hi pobago Pue'. Kana to monoto kehi-ra pai' to natao rabila'. Uma ma'ala to boa', uma ma'ala to nginu nta'uo' to melanguhi, pai' uma ma'ala to mpopekiri doi-wadi.
					</seg>
					<seg id="b.1TI.3.9" type="verse">
						Kana mpokakamu mpu'u-ra tudui' to naparata-mitaka Alata'ala, pai' mpotuku' tudui' toe hante karoli' -roli' nono-ra.
					</seg>
					<seg id="b.1TI.3.10" type="verse">
						Ane ria tauna to doko' jadi' topetulungi hi pobago Pue', raparesa' ulu kehi-na, pai' ane uma-i kasalaia', lako' ma'ala-idi ra'ongko' mpokamu bago toe.
					</seg>
					<seg id="b.1TI.3.11" type="verse">
						Wae wo'o tobine-ra, kana to monoto kehi-ra pai' to natao rabila', neo' to ngkeni lolita hilou-tumai. Kana ra'inca mpengkatarii konoa nono-ra to dada'a, pai' monoa' gau' -ra bona ma'ala-ra rasarumaka hi butu nyala-na.
					</seg>
					<seg id="b.1TI.3.12" type="verse">
						Topetulungi hi pobago Pue', motobinei hadua-wadi, kana ra'inca mpo'atoro' lompe' ana' -ra pai' tauna to hi rala tomi-ra.
					</seg>
					<seg id="b.1TI.3.13" type="verse">
						Ane lompe' pobago-ra mpobago bago Pue', wori' tauna mpobila' -ra, pai' hangkedi' kabia' -ra mpololita pepangala' -ra hi Kristus Yesus.
					</seg>
					<seg id="b.1TI.3.14" type="verse">
						Timotius, moliwo-ama tilou mpencuai' -ko. Aga nau' wae, ku'uki' moto-koko sura toi,
					</seg>
					<seg id="b.1TI.3.15" type="verse">
						bona ane rapa' -na mahae-a mpai' rata, nu'inca napa po'ingku to natao hi butu dua tauna to napo'ana' Alata'ala. Apa' kita' toi, mepue' -ta hi Alata'ala to tuwu' duu' kahae-hae-na. Kita' toi-mi to ngkakamu tudui' to makono to ngkai Alata'ala. Moroho pepangala' -ta hi tudui' toe, pai' tajaga tudui' toe bona uma hema to mpobalii'.
					</seg>
					<seg id="b.1TI.3.16" type="verse">
						Uma mowo kalompe' -na tudui' to tatuku' hi pengkoru-ta hi Alata'ala. Ngkai owi, tudui' toe ko'ia rapopehuwu hi manusia', tapi' hewa toe lau napopehuwu-mitaka Alata'ala. Apa' mepangala' -ta hi Alata'ala to mewali manusia'. Inoha' Tomoroli' mpakanoto kahema-na, pai' -i rahilo mala'eka. Rapalele kareba-na hi tauna to ko'ia mpo'incai Alata'ala. Tauna hi humalili' dunia' mepangala' hi Hi'a. Ra'ongko' -imi hilou hi suruga, pai' -i rawai' kabohea tuwu'.
					</seg>
				</div>
				<div id="b.1TI.4" type="chapter">
					<seg id="b.1TI.4.1" type="verse">
						Inoha' Tomoroli' mpo'uli' -taka hante kalonto' -lonto' -na napa mpai' to jadi' hi eo-eo to tumai. Nto'u toe mpai', hantongo' tauna mengkala'ura ngkai pepangala' -ra hi tudui' to makono. Mengkoru lau-ra hi noto to mepohala'tara, pai' -ra mpotuku' tudui' to ngkai seta.
					</seg>
					<seg id="b.1TI.4.2" type="verse">
						Tudui' toe raparata tauna to boa', hanyala lolita-ra hanyala kehi-ra. Mobengi nono-ra, uma-pi ra'incai me'ea' ane rababehi gau' to dada'a.
					</seg>
					<seg id="b.1TI.4.3" type="verse">
						Metudui' -ra bona tauna neo' ncamoko pai' neo' mpokoni' to rapalii'. Hiaa' hawe'ea konia' toe, napajadi' Alata'ala bona rakoni'. Kita' to mepangala' hi Kristus pai' to mpo'inca-mi tudui' to makono, ma'ala takoni' pongkoni' toe pai' -ta mpo'uli' tarima kasi hi Alata'ala.
					</seg>
					<seg id="b.1TI.4.4" type="verse">
						Apa' hawe'ea to napajadi' Alata'ala, lompe' omea, uma ria to rapalii' ane tatarima hante pontarima kasi hi Alata'ala.
					</seg>
					<seg id="b.1TI.4.5" type="verse">
						Ntuku' Lolita Alata'ala, hawe'ea ma'ala takoni', pai' taposampayai wo'o bona nagane' -taka.
					</seg>
					<seg id="b.1TI.4.6" type="verse">
						Ane nutudui' -ra ompi' -ompi' hampepangalaa' -ta hawe'ea toe, iko jadi' topobago Kristus Yesus to lompe', pai' nuperohoi nono-nu moto hante Lolita Alata'ala to tapangala' pai' hante tudui' to lompe' to mahae-mi nutuku'.
					</seg>
					<seg id="b.1TI.4.7" type="verse">
						Neo' nutadi tempo-nu mpewulihi' jarita-jarita boa' pai' lolita to uma mpokeni-ta mengkoru hi Alata'ala. Huduwukui mporohoi nono-nu mengkoru hi Alata'ala.
					</seg>
					<seg id="b.1TI.4.8" type="verse">
						Apa' ane tarohoi wotoloka' -ta, hangkedi' -wadi kalaua-na. Tapi' ane tarohoi nono-ta mengkoru hi Alata'ala, wori' kalaua-na, apa' pengkoru-ta hi Alata'ala toe mpokeni rasi' hi katuwu' -ta tempo toi, pai' hi katuwu' -ta hi eo mpeno-na wo'o.
					</seg>
					<seg id="b.1TI.4.9" type="verse">
						Makono mpu'u lolita toe we'i pai' masipato' taparasaya omea.
					</seg>
					<seg id="b.1TI.4.10" type="verse">
						Toe-mi pai' mobago ngkoro-ta, apa' ncarumaka-ta hi Alata'ala to tuwu' duu' kahae-hae-na, Magau' Tompohore hawe'ea tauna, peliu-liu-nami tauna to mepangala'.
					</seg>
					<seg id="b.1TI.4.11" type="verse">
						Hawe'ea to ku'uli' -koko toi, tudui' -raka pai' hawai' -ra bona ratuku'.
					</seg>
					<seg id="b.1TI.4.12" type="verse">
						Nau' mongura-pidi-ko, aga neo' -ko ma'ala rapemarua'. Kana jadi' tonco-ko hi ompi' -ompi' hampepangalaa' hi rala pololita-nu, pogau' -nu, ahi' -nu hi doo-doo, pepangala' -nu hi Pue', pai' po'ingku-nu to moroli'.
					</seg>
					<seg id="b.1TI.4.13" type="verse">
						Kako'ia-ku rata, neo' nu'oloi' mpobasa Buku Tomoroli' hi ompi' -ompi' hampepangalaa', nu'apui nono-ra pai' nutudui' -ra.
					</seg>
					<seg id="b.1TI.4.14" type="verse">
						Neo' -ko lempe' mpobago bago-nu tetu, ntuku' pakulea' to nawai' -koko Inoha' Tomoroli'. Nawai' -ko pakulea' tetu nto'u tauna mpoparata Lolita Alata'ala mpoparesai' -ko, pai' pangkeni agama mpodampa pale-ra hi tanuana' -nu mpo'ongko' -ko jadi' pangkeni agama.
					</seg>
					<seg id="b.1TI.4.15" type="verse">
						Neo' nubahakai mpobago hawe'ea toe, nuparipoko mpu'u, bona monoto hi hawe'ea tauna kabaka' -nu mpokamu pobago Pue'.
					</seg>
					<seg id="b.1TI.4.16" type="verse">
						Jagai po'ingku-nu, pai' jagai wo'o tudui' -nu. Tida-ko mpobago hawe'ea toe, apa' ngkai toe mpai' mporata-ko kalompea', wae wo'o tauna to mpo'epe tudui' -nu.
					</seg>
				</div>
				<div id="b.1TI.5" type="chapter">
					<seg id="b.1TI.5.1" type="verse">
						Ane mpotudui' -ko tauna to meliu umuru-ra ngkai iko, neo' karapo' rahi. Agina nupoka'olu lolita-nu mpo'apui nono-ra, nuponcawa tuama-nu moto. Kabilasa nuponcawa ompi' -nu.
					</seg>
					<seg id="b.1TI.5.2" type="verse">
						Tobine to meliu umuru-ra ngkai iko nuponcawa tina-nu. Pai' tobine to mongura ngkai iko nuponcawa tu'ai-nu, pai' pelompehi bona moroli' gau' -nu pai' pekiri-nu.
					</seg>
					<seg id="b.1TI.5.3" type="verse">
						Ane ria tobine to balu mpu'u, to uma mpu'u ria to mpewili' -ra, ompi' -ompi' hampepangalaa' -ta kana mpewili' -ra-rawo.
					</seg>
					<seg id="b.1TI.5.4" type="verse">
						Aga ane tobalu to ria moto-ki ana' -na ba kumpu-na, ana' pai' kumpu-na toe-ramo to lomo' -lomo' -na kana ratudui' mpewili' -i, bona mpohiwili kehi totu'a-ra. Apa' toe-mi to mpakagoe' nono Alata'ala.
					</seg>
					<seg id="b.1TI.5.5" type="verse">
						Ane tobine to balu mpu'u, batua-na uma hema to mpewili' -i, ncarumaka Alata'ala-i-wadi, hina'eo hinamengi mosampaya-i mekakae hi Alata'ala.
					</seg>
					<seg id="b.1TI.5.6" type="verse">
						Aga tobalu to mpali' kagoea' -ra-wadi, hewa to mate-mi kao' -ra nau' tuwu' -ra-pidi.
					</seg>
					<seg id="b.1TI.5.7" type="verse">
						Parata-raka hawa' -ku toi, bona uma kasalaia' kehi-ra.
					</seg>
					<seg id="b.1TI.5.8" type="verse">
						Apa' ane ria tauna to mpo'uli' mepangala' -i hi Alata'ala, tapi' uma-i mpewili' totu'a-na pai' tauna to hi rala tomi-na moto, kehi-na toe mposapuaka pepangala' -na, meliu kada'a-na ngkai tauna to uma mepangala' hi Alata'ala.
					</seg>
					<seg id="b.1TI.5.9" type="verse">
						Tobalu to ma'ala rapopesua' hanga' -ra hi rala buku tobalu, muntu' to hewa toi: umuru-ra uma kura' ngkai ono mpulu' mpae, motomanei hangkani-ra-wadi.
					</seg>
					<seg id="b.1TI.5.10" type="verse">
						Kana to monoto kalompe' gau' -ra, rapa' -na: mpewili' lompe' ana' -ra, jole' mpopehani toliu, mpotulungi ompi' -ompi' hampepangalaa' -ra, mpojampangi tauna to hi rala kasusaa', pai' biasa mpobabehi butu nyala pobago to lompe'. Tobalu to hewa toe-mi to natao rapewili' ompi' -ompi' hampepangalaa'.
					</seg>
					<seg id="b.1TI.5.12" type="verse">
						Ane tobalu ngkanguraa, neo' ulu ra'uki' hanga' -ra hi rala buku tobalu. Apa' ane ria-pidi hina-ra doko' motomanei, bate motomanei-ra mpai'. Ka'omea-na masala' -ramo apa' mpotiboki-ra pojanci-ra hi Kristus wengi to mpo'uli' kampobago-ra bago Pue' -wadi.
					</seg>
					<seg id="b.1TI.5.13" type="verse">
						Jadi', ane mongura-ra-pidi, neo' ra'uki' hanga' -ra hi rala buku tobalu. Apa' mengkalose-ra-wadi mpai', pai' ntora kakancua' -ncua' hi tomi doo. Pai' uma muntu' lose-ra, topotau' lolita wo'o-ra, doko' mpogalo urusia doo, pai' ntora mpololita lolita to uma natao ralolita.
					</seg>
					<seg id="b.1TI.5.14" type="verse">
						Toe pai' ku'uli' tobalu ngkanguraa agina motomanei lau-ra-rawo, mo'anai', pai' mpewili' lompe' tauna to hi rala tomi-ra, bona neo' mpai' ria ohea bali' -ta mpotuntui' -ta to mpotuku' Kristus.
					</seg>
					<seg id="b.1TI.5.15" type="verse">
						Pai' -a mpo'uli' hewa toe, apa' ria-ramo tobalu to uma-pi mpotuku' konoa Kristus, mpotuku' konoa Magau' Anudaa' -ramo.
					</seg>
					<seg id="b.1TI.5.16" type="verse">
						Ane ria to Kristen, pai' ria posantina-ra to balu, agina hira' toe-mi to mpewili' -i. Uma-hawo ohea-na ane hawe'ea ompi' hampepangalaa' -ta kana mpewili' tobalu toe. Apa' ompi' -ompi' hampepangalaa' -ta kana mpewili' tobalu to balu mpu'u, to uma hema to mpewili' -ra.
					</seg>
					<seg id="b.1TI.5.17" type="verse">
						Pangkeni agama to lompe' pompakeni-ra, toto-na lia-ra rawai' gaji' rongkani lau kawori' -na ngkai tau ntani' -na, peliu-liu-nami pangkeni to metudui' pai' mpoparata Lolita Pue'.
					</seg>
					<seg id="b.1TI.5.18" type="verse">
						Apa' hi rala Buku Tomoroli' te'uki' hewa toi: &quot;Japi to rapopobago mpotodu gandum, neo' ramumu' nguju-ra, pelele' moto-ra ngkuku' ngkalako'.&quot; Pai' te'uki' wo'o: &quot;Topobago masipato' rawai' gaji' -ra.&quot;
					</seg>
					<seg id="b.1TI.5.19" type="verse">
						Ane ria pangkeni agama to rapakilu, neo' ncaliu nutarima pepakilu toe. Sampale ane rasabii' rodua ba tolu tauna, pai' lako' nutarima.
					</seg>
					<seg id="b.1TI.5.20" type="verse">
						Ane ria mpu'u sala' -na, paresai' -i hi nyanyoa hawe'ea ompi' hampepangalaa', bona me'eka' -ra mpotuku' gau' -na.
					</seg>
					<seg id="b.1TI.5.21" type="verse">
						Kuparesai' mpu'u-ko Timotius, bona nutuku' hawe'ea hawa' -ku toi, neo' -ko mpelence tauna, neo' mopahamalia. Alata'ala pai' Kristus Yesus moto mpotiroi-ta, nte mala'eka-na to moroli'!
					</seg>
					<seg id="b.1TI.5.22" type="verse">
						Neo' nusosai mpo'ongko' tauna jadi' pangkeni agama, nee-neo' mpai' iko lau-mi to rakahurui ane mpobabehi-ra jeko'. Nuparesa' ulu kehi-ra, pai' lako' nudampa pale-nu hi tanuana' -ra mpo'ongko' -ra jadi' pangkeni agama. Pelompehi bona moroli' oa' po'ingku-nu.
					</seg>
					<seg id="b.1TI.5.23" type="verse">
						Neo' -ko nginu ue nonto-wadi. Agina nugaloi anggur hangkedi', apa' mpo'ingai' ta'i-nu to jolia peda'.
					</seg>
					<seg id="b.1TI.5.24" type="verse">
						Tauna hantongo', nau' ko'ia rapohurai kara-kara-ra, incana ami' -mi jeko' -ra. Aga tauna hantongo' wo'o, sampale ra'inca jeko' -ra ane oti-pi rapohurai kara-kara-ra.
					</seg>
					<seg id="b.1TI.5.25" type="verse">
						Wae wo'o, ria tauna to monoto lia kalompe' kehi-ra. Pai' ria wo'o to uma incana hi doo kehi-ra to lompe', aga na'inca oa' Pue' kehi-ra to lompe' toe.
					</seg>
				</div>
				<div id="b.1TI.6" type="chapter">
					<seg id="b.1TI.6.1" type="verse">
						Ane ompi' -ompi' hampepangalaa' -ta to tuwu' batua, tudui' -ra bona mpobila' pai' mpengkorui maradika-ra hi butu nyala-na, bona neo' mpai' ria tauna to mporuge' hanga' Alata'ala ba mporuge' tudui' -ta.
					</seg>
					<seg id="b.1TI.6.2" type="verse">
						Ane rapa' -na maradika-ra to Kristen wo'o-i-hawo, neo' ra'uli' hewa toi: &quot;Uma mingki' kutuku' hawa' -na, apa' hingka ompi' -ku moto-i-hawo hi rala Pue'.&quot; Agina kaloo-lompea' lau-di pongkamu-ra bago maradika-ra, apa' maradika to rapobago-ki toe, ompi' hampepangalaa' -ra to rapoka'ahi'.
					</seg>
					<seg id="b.1TI.6.3" type="verse">
						Ria moto-ra hantongo' to mpokeni tudui' to mosisala hante tudui' -ta. Uma rapangalai' tudui' to makono to ngkai Pue' -ta, Pue' Yesus Kristus. Uma rapangalai' lolita to mpotudui' -ta mengkoru hi Pue' Ala.
					</seg>
					<seg id="b.1TI.6.4" type="verse">
						Tauna to hewa toe, mengkakapante-pante-ra-wadi, uma ra'incai napa-napa. Konoa-ra, ntora momehono' pai' mpali' pome'anua lolita-wadi. Ngkai tudui' -ra toe, pai' alaa-na wori' tauna mohingi', motuda', metuntui', merai',
					</seg>
					<seg id="b.1TI.6.5" type="verse">
						pai' momepodaa'. Pekiri tauna toera uma-pi katonoa, uma ra'incai tudui' to makono. Ra'uli' -rana, ma'ala-ra mporata rasi' ngkai po'agama-ra.
					</seg>
					<seg id="b.1TI.6.6" type="verse">
						Makono moto-di, po'agama-ta mpokeni rasi' bohe, asala rodo-mi nono-ta hante napa to ria hi kita'.
					</seg>
					<seg id="b.1TI.6.7" type="verse">
						Apa' uma ria hanyalaa to takeni tumai hi rala dunia'. Pai' uma wo'o mpai' ria hanyalaa to takeni mpalai.
					</seg>
					<seg id="b.1TI.6.8" type="verse">
						Jadi', ane ria-damo pongkoni' pai' pohea-ta, hono' -mi-hawo.
					</seg>
					<seg id="b.1TI.6.9" type="verse">
						Aga tauna to doko' mo'ua', mojoli-ra rasori mpobabehi jeko', wori' kahinaa to mpohilu' -ra. Kahinaa-ra toe uma ria kalaua-na, mpokeni silaka lau-wadi. Ka'omea-na, manusia' to doko' mo'ua', monawu' hi rala jeko', alaa-na silaka-ramo.
					</seg>
					<seg id="b.1TI.6.10" type="verse">
						Apa' ngkai kampokahina-ta doi mehupa' wori' nyala kehi to dada'a. Ria mpu'u tauna to sese' mpali' doi, alaa-na meleli' -ramo ngkai pepangala' -ra, pai' wori' kasusaa' mporumpa' -ra.
					</seg>
					<seg id="b.1TI.6.11" type="verse">
						Aga iko Timotius, batua Alata'ala-moko-kona. Pokalaa tuwu' -nu ngkai hawe'ea kehi to hewa toe we'i lou. Huduwukui mpotuku' po'ingku to monoa'. Mengkoru hi Alata'ala. Perohoi pepangala' -nu hi Kristus pai' ahi' -nu hi doo. Tari hi rala kasusaa', mo'alusu' kehi hi doo.
					</seg>
					<seg id="b.1TI.6.12" type="verse">
						Neo' nubahakai mpotuku' ohea pepangala' -ta, perohoi ngkakamu katuwua' to lompe' duu' kahae-hae-na. Apa' toe-mi patuju-na Alata'ala mpokio' -ko jadi' bagia-na, bona mporata-ko katuwua' to lompe' toe. Nakio' -ko jadi' bagia-na, pai' hi nyanyoa wori' tauna mpolia' nu'uli' -mi kanupangala' -na Pue' Yesus.
					</seg>
					<seg id="b.1TI.6.13" type="verse">
						Jadi', toi-mi paresa' -ku hi iko Timotius. Kuparesai' -ko hi nyanyoa Alata'ala to mpowai' katuwua' hi butu nyala-na, pai' hi nyanyoa Kristus Yesus to mpo'uli' posabi' to makono hi nyanyoa Pontius Pilatus.
					</seg>
					<seg id="b.1TI.6.14" type="verse">
						Kuparesai' -ko mpotuku' hawe'ea hawa' toe hante uma ria ruke-na ba kasalaia' -na, duu' hi karata-na nculii' Pue' -ta Yesus Kristus mpai'.
					</seg>
					<seg id="b.1TI.6.15" type="verse">
						Eo karata-na Pue' -ta, Alata'ala moto to mpakatantu ntuku' konoa-na moto. Hadudua-na Hi'a-wadi to mokuasa, to natao ra'une', Magau' ngkai hawe'ea magau', Pue' ngkai hawe'ea pue'.
					</seg>
					<seg id="b.1TI.6.16" type="verse">
						Hadudua-na Hi'a-wadi to uma ria kamatea-na. Mo'oha' -i hi rala hini to uma mowo pehini-na. Uma haduaa to ma'ala mpomohui' -i ba mpohilo-i, apa' uma-i kahiloa. Muntu' Hi'a-wadi to natao rabila' pai' to natao moparenta duu' kahae-hae-na. Amin! Wae mpu'u-hana!
					</seg>
					<seg id="b.1TI.6.17" type="verse">
						Ane tauna to mo'ua' hi rala dunia' toi, tudui' -ra bona neo' molangko nono-ra pai' neo' ncarumaka rewa dunia', apa' rewa dunia' uma ria katoroa' -na. Agina ncarumaka-ra Alata'ala to mpowai' -ta hawe'ea rasi' hante uma ria huka' -na bona tapokagoe'.
					</seg>
					<seg id="b.1TI.6.18" type="verse">
						Paresai' -ra bona mpobabehi oa' gau' to lompe', mpotulungi doo, jole' mewai', pai' lompe' nono-ra.
					</seg>
					<seg id="b.1TI.6.19" type="verse">
						Apa' ane lompe' po'ingku-ra hewa toe, ma'ala-mi ta'uli': mporumpu-ra rewa to lompe' hi rala suruga, to ma'ala rasarumaka hi eo mpeno-na, pai' mporata-ra katuwua' to lompe' mpu'u.
					</seg>
					<seg id="b.1TI.6.20" type="verse">
						Timotius, Alata'ala mposarumaka-ko mpokeni tudui' to makono. Jadi', jaga lompe' tudui' toe, bona neo' mpai' hema to mpobalii'. Neo' nupo'ema' -ra to mpokeni lolita to uma ria tuju-na pai' to uma mpokeni-ta mengkoru hi Pue' Ala. Neo' nupo'ema' -ra to mpokeni tudui' to mosisala hante tudui' to makono. Ra'uli' -rana, ria inca-ra, ntaa' uma-di makono-e.
					</seg>
					<seg id="b.1TI.6.21" type="verse">
						Ra'uli' ria inca-ra, hiaa' ngkai petuku' -ra hi inca-ra toe, meleli' lau-ramo ngkai pepangala' -ra hi Yesus. Pue' mpogane' -koi omea. Hudu rei-mi.
					</seg>
				</div>
			</div>
			<div id="b.2TI" type="book">
				<div id="b.2TI.1" type="chapter">
					<seg id="b.2TI.1.2" type="verse">
						Sura toi ngkai aku' Paulus, kupakatu tilou hi iko Timotius, ana' -ku to kupe'ahi'. Ntuku' konoa Alata'ala na'ongko' -ama jadi' suro Kristus Yesus, bona mpoparata kareba pojanci Alata'ala. Pojanci Alata'ala toe: kamporata-ta katuwua' to lompe' duu' kahae-hae-na, ngkai posidaia' -ta hante Kristus Yesus. Wori' tabe: mekakae-a hi Alata'ala Tuama-ta pai' hi Kristus Yesus Pue' -ta, kuperapi' bona nagane' -ko ngkai kabula rala-na, napopohiloi-ko ahi' -na, pai' nawai' -ko kalompea' tuwu'.
					</seg>
					<seg id="b.2TI.1.3" type="verse">
						Lomo' -na, aku' mpo'uli' tarima kasi hi Alata'ala to kupue' hante karoli' nono-ku, hewa pepue' -ra ntu'a-ku owi. Mpo'uli' tarima kasi oa' -a hi Alata'ala sabana iko Timotius, pai' uma-a putu mpokiwoi-ko hi rala posampaya-ku, lompe' hi eo-na lompe' hi bengi-na.
					</seg>
					<seg id="b.2TI.1.4" type="verse">
						Kupolio oa' kamo'ili ue mata-nu geo'. Pai' lentora-ama doko' mpohilo-ko, bona hono' kagoea' -ku.
					</seg>
					<seg id="b.2TI.1.5" type="verse">
						Motarima kasi mpu'u-a hi Alata'ala, apa' kukiwoi moto pepangala' -nu hi Pue' Yesus hante nono-nu mpu'u. Lomo' -na to mepangala' hi Yesus, ntu'a-nu Lois pai' tina-nu Eunike. Pai' iko wo'o Timotius, kuparasaya pepangala' -nu bate hewa pepangala' -ra tina-nu pai' ntu'a-nu.
					</seg>
					<seg id="b.2TI.1.6" type="verse">
						Jadi', Timotius! Toe pai' kupopokiwoii-ko bona nu'apui moto nono-nu, bona neo' -ko lente mpobago bago to nakolai' -koko Alata'ala, nto'u-na kujama woo' -nu mpo'ongko' -ko jadi' pangkeni agama.
					</seg>
					<seg id="b.2TI.1.7" type="verse">
						Neo' -ko me'eka' mpobago bago-nu toe, apa' ane ria ka'ekaa' hi rala nono-ta, ka'ekaa' toe bela-i to ngkai Alata'ala. Apa' Alata'ala mpowai' -ta Inoha' Tomoroli', pai' Inoha' Tomoroli' toei mpowai' -ta karohoa mpokamu bago-ta, mpoka'ahi' doo, pai' mpengkatarii konoa-ta moto.
					</seg>
					<seg id="b.2TI.1.8" type="verse">
						Toe pai' kuparesai' -ko, bona neo' -ko me'ea' jadi' sabi' Pue' -ta, pai' neo' wo'o-ko me'ea' mpangaku' ka'aku' -na doo-nu apa' ratarungku' -a-kuna. Apa' pai' -a ratarungku' toi-e, sabana pobago-ku mpokeni Kareba Pue'. Jadi' iko wo'o Timotius, kana mosadia wo'o-ko-kowo mpokolo kaparia sabana pobago-nu mpokeni Kareba Lompe'. Alata'ala moto to mpowai' -ko karohoa mpokolo kaparia toe.
					</seg>
					<seg id="b.2TI.1.9" type="verse">
						Nahore-tamo ngkai huku' jeko' -ta pai' nakio' -ta jadi' bagia-na to moroli'. Nahore pai' nakio' -ta toe, uma sabana po'ingku-ta to lompe'. Nababehi toe, muntu' ngkai kabula rala-na, pai' ntuku' patuju-na moto-hawo. Apa' kako'ia-na dunia' rapajadi', ria ami' -mi patuju-na Alata'ala mpowai' -ta kalompea' ngkai kabula rala-na sabana posidaia' -ta hante Kristus Yesus.
					</seg>
					<seg id="b.2TI.1.10" type="verse">
						Pai' hewa toe lau, napadupa' mpu'u-mi patuju-na toe, apa' rata-imi Yesus Kristus jadi' Magau' Tompohore-ta ngkai huku' jeko' -ta. Yesus mpodagi kamatea-- batua-na: nau' mate-ta mpai', napotuwu' nculii' moto-ta hi eo mpeno pai' nawai' -ta katuwua' to uma ria kahudua-na, ane mepangala' -ta hi Kareba Lompe'.
					</seg>
					<seg id="b.2TI.1.11" type="verse">
						Toe pai' na'ongko' -ama Alata'ala jadi' suro Pue' Yesus, bona aku' mpoparata Kareba Lompe' toi hi tauna to bela-ra to Yahudi, pai' mpotudui' -ra bona mepangala' -ra hi Yesus.
					</seg>
					<seg id="b.2TI.1.12" type="verse">
						Jadi', ngkai pobago-ku mpokeni Kareba Lompe' toe-e, pai' alaa-ku mporata kaparia duu' -na ratarungku' -ama tohe'i-e. Aga nau' wae, uma-a me'ea'. Apa' ku'inca kahema-na to kupangala', pai' kusarumaka Hi'a-damo to mpewili' -a, pai' bate monoto hi rala nono-ku kamobaraka' -na mpewili' -a duu' rata hi Eo Kiama.
					</seg>
					<seg id="b.2TI.1.13" type="verse">
						Timotius! Kiwoi tudui' to nu'epe ngkai aku'. Tudui' toe-mi to makono, pai' tudui' toe-mi to kana nupotonco oa'. Neo' nubahakai mepangala' hi Kristus Yesus pai' mpoka'ahi' doo ngkai posidaia' -nu hante Kristus Yesus.
					</seg>
					<seg id="b.2TI.1.14" type="verse">
						Alata'ala mposarumaka-ta mpokeni tudui' to makono. Jadi', hante petulungi-na Inoha' Tomoroli' to mo'oha' hi rala nono-ta, jaga lompe' tudui' toe, neo' nupelele' ba hema-hema mpohala'tara.
					</seg>
					<seg id="b.2TI.1.15" type="verse">
						Nu'inca moto, ngkai hawe'ea to Kristen hi propinsi Asia, neo' uma-pi haduaa to tono' hi aku'. Bangku' hira' Figelus pai' Hermogenes, rapalahii-ama-kuna.
					</seg>
					<seg id="b.2TI.1.18" type="verse">
						Aga ane Onesiforus-hana, wori' ngkani-i mpotanta'u-a. Apa' nau' ratarungku' -a, uma-i me'ea' mpokinomo-a. Karata-na hi Roma rei, nahuduwukui mpopali' -a, duu' napohirua' -maka. Pai' nu'inca moto kawori' petulungia-na hi aku' wengi bula-ku hi Efesus. Mekakae-a hi Pue', kuperapi' bona nagane' hawe'ea ompi' -na Onesiforus, pai' bona napopohiloi ahi' -na hi Onesiforus hi Eo Kiama.
					</seg>
				</div>
				<div id="b.2TI.2" type="chapter">
					<seg id="b.2TI.2.1" type="verse">
						Jadi', Timotius ana' -ku! Pakaroho mpu'u nono-nu hante karohoa to tarata ngkai Kristus Yesus ngkai kabula rala-na Alata'ala.
					</seg>
					<seg id="b.2TI.2.2" type="verse">
						Nu'epe moto wengi hawe'ea tudui' -ku, pai' wori' wo'o tauna to mposabii' pai' mpo'epe tudui' -ku toe. Jadi', tudui' toe kana nuparata wo'o-raka tauna to ma'ala rasarumaka pai' to nginca mpotudui' tau ntani' -na.
					</seg>
					<seg id="b.2TI.2.3" type="verse">
						Jadi', Timotius, kana sadia wo'o-ko-kowo mpokolo kaparia hangkaa-ngkania hante aku', hewa tantara Kristus Yesus to lompe'.
					</seg>
					<seg id="b.2TI.2.4" type="verse">
						Apa' ane tantara to lompe' -hana, bate tari-i mpokolo kaparia, pai' uma-i sese' mpo'urusi urusia-na moto, apa' doko' -i mpakagoe' nono tadulako-na.
					</seg>
					<seg id="b.2TI.2.5" type="verse">
						Wae wo'o, tauna to mpobago bago Pue' ma'ala rarapai' -ki tauna to motanta' mokeno. Kana natuku' atura-atura po'orea', apa' ane uma natuku', uma-i mpai' mporata parasee.
					</seg>
					<seg id="b.2TI.2.6" type="verse">
						Pai' tauna to mpobago bago Pue' ma'ala rarapai' -ki topolia'. Ane mobago ntomo-i, masipato' lia ane hi'a to lomo' -na mpokoni' wua' polia' -na.
					</seg>
					<seg id="b.2TI.2.7" type="verse">
						Poinono paresa' -ku toi, Pue' moto mponotohi nono-nu bona nupaha omea.
					</seg>
					<seg id="b.2TI.2.8" type="verse">
						Kolo-mi kaparia, pai' kiwoi Yesus Kristus, to tuwu' nculii' ngkai kamatea, Magau' Topetolo' muli Magau' Daud. Toe-mi ihi' -na Kareba Lompe' to kukeni-e.
					</seg>
					<seg id="b.2TI.2.9" type="verse">
						Ngkai kampokeni-ku Kareba Lompe' toe-mi, pai' alaa-ku ngkolo kaparia, duu' -na oi-ama rahilu' hi rala tarungku' hewa tauna to dada'a. Aga Lolita Alata'ala uma-hana tehilu'.
					</seg>
					<seg id="b.2TI.2.10" type="verse">
						Toe pai' ku'agi-mi mpengkatarii hawe'ea toi-e. Nau' -a rabalinai', kupalele oa' Lolita Alata'ala, bona tauna to napelihi-mi mpo'epe pai' mpopangala', duu' -na mporata-ra kalompea' pai' katuwua' to ncola duu' kahae-hae-na ngkai posidaia' -ra hante Kristus Yesus.
					</seg>
					<seg id="b.2TI.2.11" type="verse">
						Kolo-mi kaparia, apa' makono mpu'u lolita to mpo'uli': Ane ntoa' mate-ta-damo dohe-na, bate tuwu' wo'o-ta mpai' dohe-na.
					</seg>
					<seg id="b.2TI.2.12" type="verse">
						Ane mosabara-ta mpokolo kaparia, moparenta wo'o-ta-tawo mpai' dohe-na. Aga ane tasapu-di petuku' -ta hi Hi'a, nasapu wo'o-ta-tawo mpai' kakita' -na topetuku' -na.
					</seg>
					<seg id="b.2TI.2.13" type="verse">
						Nau' molaka' pepangala' -ta hi Hi'a, uma molaka' pepewili' -na hi kita'. Apa' uma-i bisa mo'ungkere' ngkai lolita-na.
					</seg>
					<seg id="b.2TI.2.14" type="verse">
						Timotius! Popokiwoii-ra hawe'ea to ku'uli' tohe'i. Paresai' -ra hi rala hanga' Pue' Ala bona neo' -ra momehono' mpomehonoi' ada agama. Apa' pomehonoa' to hewa toe uma ria kalaua-na hi rala katuwu' -ta, mpokero lau-wadi pepangala' -ra to mpo'epe.
					</seg>
					<seg id="b.2TI.2.15" type="verse">
						Aga iko Timotius, parata tudui' to makono hante kanoa' -noa' -na. Huduwukui mpokamu bago-nu toe, bona ane rata-ko mpai' hi nyanyoa Alata'ala, uma-ko me'ea'. Na'uli' -koko mpai': &quot;Iko-mi topobago-ku to lompe'!&quot;
					</seg>
					<seg id="b.2TI.2.16" type="verse">
						Neo' nudohei-ra tauna to mpokeni lolita to uma mo'ihi. Apa' tudui' -ra toe uma mpokeni tauna mpakaroli' katuwu' -ra. Tudui' -ra toe mpokeni tauna kamolaa-laaa lau-di ngkai Alata'ala.
					</seg>
					<seg id="b.2TI.2.17" type="verse">
						Tudui' to hewa toe melelei hewa haki' pai' mpakada'a katuwu' wori' tauna. Himeneus pai' Filetus, hira' roduaa toe-mi to mpokeni tudui' to dada'a hewa toe.
					</seg>
					<seg id="b.2TI.2.18" type="verse">
						Meleli' -ra ngkai tudui' to makono, ra'uli' -rana timpaliu-mi pemataa hawe'ea tauna to mate. Tudui' -ra to uma makono toe mpaka'ingu' lau-mi ba hangkuja dua tauna, alaa-na mere' -mi pepangala' -ra.
					</seg>
					<seg id="b.2TI.2.19" type="verse">
						Aga nau' wae, Lolita Alata'ala bate makono pai' ma'ala raparasaya. Lolita Alata'ala hewa parawatu to uma molengo. Hi rala Lolita Alata'ala te'uki' hewa toi: Na'inca Pue' kahema-ra to napobagia,&quot; Hema-hema to mpo'uli' Kayesus-na Pue' -ra, kana mpobahakai gau' -ra to dada'a.&quot;
					</seg>
					<seg id="b.2TI.2.20" type="verse">
						Hi rala tomi to bohe, wori' nyala rewa hi poruhea. Ria rewa to lompe', hewa rapa' -na to rababehi ngkai bulawa pai' salaka'. Ria wo'o to rababehi ngkai kaju ba tana' pulu' -wadi. To lompe', rahenta ane ria torata to rabila'. To uma lompe' rahi, rahenta eo-eo-na.
					</seg>
					<seg id="b.2TI.2.21" type="verse">
						Jadi', ane tabahakai kehi-ta to dada'a, kita' jadi' hewa rewa to lompe', to rahenta mpobila' torata. Batua-na, kita' jadi' topobago to moroli' pai' to ria kalaua-na hi Pue' -ta, pai' sadia-ta mpobago butu nyala pobago to lompe'.
					</seg>
					<seg id="b.2TI.2.22" type="verse">
						Toe pai' kuparesai' -ko Timotius, neo' nutuku' kahinaa nono to biasa hi tauna to mongura. Huduwukui mpotuku' gau' to napokono Pue', perohoi pepangala' -nu hi Pue' pai' ahi' -nu hi doo. Tuwu' hintuwu' hante hawe'ea tauna to mekakae hi Pue' ngkai karoli' nono-ra.
					</seg>
					<seg id="b.2TI.2.23" type="verse">
						Ria tauna to ntora mpomehonoi' tudui' to uma ria kalaua-na, tapi' ko'ia monoto nono-ra mpo'inca tudui' to makono. Neo' nudohei-ra hi rala pomehonoa' -ra toe, apa' nu'inca moto, lolita-ra toe mpobabehi posisalaa lau-wadi, alaa-na uma-pi hintuwu' tauna.
					</seg>
					<seg id="b.2TI.2.24" type="verse">
						Pai' uma-hawo natao ane kita' to jadi' batua-na Pue' uma hintuwu' hante doo-ta. Kana tapoka'olu po'ingku-ta hi hawe'ea tauna, pante metudui', pai' mosabara.
					</seg>
					<seg id="b.2TI.2.26" type="verse">
						Tauna to me'ewa kana tapaka'olu mpotanee' -ra, meka' ba lue' Pue' mpalogai-ra medea ngkai pe'ewa-ra duu' -na monoto-mi nono-ra pai' ra'inca tudui' to makono, alaa-na tebahaka-ra ngkai kuasa Magau' Anudaa' to mpewuku-ra mpotuku' konoa-na.
					</seg>
				</div>
				<div id="b.2TI.3" type="chapter">
					<seg id="b.2TI.3.1" type="verse">
						Bona nu'inca, hi eo-eo to tumai, susa' katuwu' -ta hi dunia' toi, apa' dada'a lia gau' manusia'.
					</seg>
					<seg id="b.2TI.3.2" type="verse">
						Apa' wori' mpai' tauna to mpoka'ahi' woto-ra moto-wadi, doko' jadi' topo'ua', mpope'une', molangko nono, pai' mporuge' doo-ra. Uma-ra mengkoru hi totu'a-ra, uma ra'incai motarima kasi, uma-ra mposaile' Alata'ala,
					</seg>
					<seg id="b.2TI.3.3" type="verse">
						uma-ra ma'ahi', pai' uma-ra dota hintuwu'. Ntora mpotuntui' doo-ra-wadi, uma-ra mpokuasai kahinaa woto-ra moto, seke-ra, pai' -ra mpokahuku' to lompe'.
					</seg>
					<seg id="b.2TI.3.4" type="verse">
						Mpopanawu' doo-ra, mekahia' -ra pai' rika' pekiri-ra, mpopeliu kapantea-ra. Uma-ra mpotuku' konoa Alata'ala, mpotuku' kagoea' -ra-wadi.
					</seg>
					<seg id="b.2TI.3.5" type="verse">
						Ane gau' to rahilo doo, mpotuku' moto-ra ada agama hewa tauna to mengkoru hi Alata'ala. Tapi' kuasa Alata'ala to ma'ala mpobalii' nono-ra, rasapuaka lau-wadi-rana. Neo' nuposigalo-raka tauna to hewa toe gau' -ra.
					</seg>
					<seg id="b.2TI.3.6" type="verse">
						Ria-ra hantongo' to mpokeni tudui' -ra to uma makono hi tomi doo, pai' -ra mpobagiu tobine to lente pepangala' -ra bona tobine toera mpopangala' tudui' -ra. Tobine toera, wori' lia jeko' -ra, pai' wori' nyala kahinaa nono-ra to mpokuasai-ra.
					</seg>
					<seg id="b.2TI.3.7" type="verse">
						Doko' mpo'epe tudui' ncuu-ra, aga uma oa' monoto nono-ra mpo'inca tudui' to makono.
					</seg>
					<seg id="b.2TI.3.8" type="verse">
						Guru to boa' toera, bengku' pekiri-ra pai' boa' pepangala' -ra, alaa-na Alata'ala mpotulaka-ra. Mpo'ewa-ra tudui' to makono, hewa Yanes pai' Yambres mpo'ewa nabi Musa owi.
					</seg>
					<seg id="b.2TI.3.9" type="verse">
						Yanes pai' Yambres toera, topobago-na Firaun to mpo'ewa nabi Musa hante pake' -ra. Aga uma-ra hompe mpo'ewa baraka' Pue' Ala to ria hi nabi Musa. Wae wo'o mpai' to jadi' hi guru to boa' tempo toi. Uma-ra mpai' hompe mpo'ewa tudui' to makono, apa' kawojoa-ra bate incana mpai' hi hawe'ea tauna.
					</seg>
					<seg id="b.2TI.3.10" type="verse">
						Aga iko Timotius, apa' mahae-moko mpo'ema' -a, nu'inca lia-mi tudui' -ku pai' kehi-ku pai' patuju tuwu' -ku. Nuhilo moto-mi pepangala' -ku, kamosabara-ku pai' ahi' -ku, pai' kantaha-ku hi rala kasusaa'.
					</seg>
					<seg id="b.2TI.3.11" type="verse">
						Nuhilo moto kakupengkatarii-na pebalinai' pai' kasusaa' to mporumpa' -a hi ngata Antiokhia, hi Ikonium pai' hi Listra. Uma mowo pebalinai' toe! Aga Pue' mpobahaka-a ngkai hawe'ea toe lau.
					</seg>
					<seg id="b.2TI.3.12" type="verse">
						Bate toe-midi! Hawe'ea tauna to mpotuku' Kristus Yesus pai' to doko' mengkoru hi Alata'ala bate rabalinai'.
					</seg>
					<seg id="b.2TI.3.13" type="verse">
						Tapi' tauna to dada'a pai' topebagiu, tampai lau-mi kadada'a kehi-ra. Mpobagiu-ra doo hante tudui' -ra to boa', ntaa' hante hira' wo'o-midi-rawo to tebagiu-e.
					</seg>
					<seg id="b.2TI.3.14" type="verse">
						Aga iko Timotius, kana tida-ko ngkakamu tudui' to oti-mi ratudui' -koko pai' to nupangala' mpu'u-mi. Nu'inca kamakono-na tudui' toe, apa' nu'inca kahema-ra to mpotudui' -ko.
					</seg>
					<seg id="b.2TI.3.15" type="verse">
						Ngkai kakedia' -nu nu'inca-mi ihi' Buku Tomoroli'. Buku Tomoroli' toe to ma'ala mponotohi nono-ta duu' -na mepangala' -ta hi Kristus Yesus pai' -ta tehore ngkai huku' jeko' -ta.
					</seg>
					<seg id="b.2TI.3.16" type="verse">
						Hawe'ea to te'uki' hi rala Buku Tomoroli', ra'uki' hante noto ngkai Alata'ala, pai' ria kalaua-na hi kita'. Hante Buku Tomoroli' kita' ma'ala mpoparata tudui' to makono, mpo'ewa tudui' to sala', mpokolompehii kehi to dada'a, pai' mpotudui' tauna bona monoa' po'ingku-ra.
					</seg>
					<seg id="b.2TI.3.17" type="verse">
						Hante Buku Tomoroli', kita' to jadi' topobago Alata'ala rarewai hono', apa' Buku Tomoroli' toe tahenta mpobago butu nyala pobago to lompe'.
					</seg>
				</div>
				<div id="b.2TI.4" type="chapter">
					<seg id="b.2TI.4.1" type="verse">
						Timotius! Paresa' -ku toi ku'uli' ngkai nono-ku mpu'u. Rata mpai' tempo-na Pue' Yesus rata nculii' jadi' Magau' hi dunia' toi, pai' -i mpohurai kara-kara hawe'ea tauna, lompe' to tuwu' -pidi, lompe' to mate-ramo. Toe pai' hi rala hanga' Alata'ala pai' Kristus Yesus kuparesai' -ko:
					</seg>
					<seg id="b.2TI.4.2" type="verse">
						Parata-mi Lolita Alata'ala. Kana sadia-ko mpoparata Lolita-na hi tempo to lompe' ba hi tempo to dada'a. Ewa-ra to mpokeni tudui' to sala', tagi-ra to dada'a po'ingku-ra, apui nono-ra bona lompe' po'ingku-ra. Mosabara ncuu-ko mpotudui' -ra.
					</seg>
					<seg id="b.2TI.4.3" type="verse">
						Apa' rata mpai' tempo-na, uma-rapa dota mpe'epei tudui' to makono. Mpopali' -ra wori' guru to mpotudui' -ra lolita to mpakagoe' nono-ra, bona ma'ala-ra mpotuku' kahinaa nono-ra moto.
					</seg>
					<seg id="b.2TI.4.4" type="verse">
						Mengkawongo-ra ane mpo'epe-ra tudui' to makono, pai' rata'a tilinga-ra ane mpo'epe-ra tudui' to ratamangko-wadi.
					</seg>
					<seg id="b.2TI.4.5" type="verse">
						Toe pai' kuparesai' -ko Timotius: pakanoto nono-nu bona sadia-ko nau' napa-napa-mi to jadi', ntaha-ko mpokolo kaparia, mobago-ko mpopalele Kareba Lompe' hi tauna to ko'ia mpo'epei, posipolea hawe'ea pobago to nawai' -koko Pue'.
					</seg>
					<seg id="b.2TI.4.6" type="verse">
						Kuwai' -ko paresa' -ku toi, apa' ku'inca uma-apa mahae hi dunia' toi, neo' rata-mi ioa' -ku. Pai' ane rapatehi-apa mpai', kutonu katuwu' -ku toi hi Alata'ala, hewa pepue' -ku hi Hi'a.
					</seg>
					<seg id="b.2TI.4.7" type="verse">
						Kutuku' lompe' -mi ohea to napakatantu-ka Pue'. Kuposipolea-mi pobago-ku. Uma mogego' pepangala' -ku duu' hi ka'omea-na.
					</seg>
					<seg id="b.2TI.4.8" type="verse">
						Jadi' hewa toe lau, rodo-mi parasee pedagia-ku hi suruga, apa' kutuku' -mi konoa Pue'. Nawai' -a parasee toe hi Eo Kiama, nto'u napohurai kara-kara hawe'ea tauna hante kanoa' -noa' -na. Pai' uma muntu' aku' -wadi to mporata parasee toe-e. Nawai' wo'o-ra hawe'ea tauna to mpoka'ahi' -i pai' to mpopea karata-na nculii'.
					</seg>
					<seg id="b.2TI.4.9" type="verse">
						Timotius, kuperapi' bona sohi' -ko tumai mpencuai' -a.
					</seg>
					<seg id="b.2TI.4.10" type="verse">
						Apa' neo' uma-pi hema to mpo'emai' -a hi rei. Demas, napalahii-ama-kuna, apa' mpokahina-i katuwu' -na hi dunia' toi. Hilou-i hi Tesalonika. Ane Kreskes, hilou-i hi Galatia. Titus hilou hi Dalmatia.
					</seg>
					<seg id="b.2TI.4.11" type="verse">
						Muntu' Lukas-damo to hi rehe'i dohe-ku. Ane tumai-ko mpai', taraliu-ka-kuwo Markus nupo'ema' -i tumai dohe-nu, apa' ma'ala-i mpongawa' -a hi rala bago-ku.
					</seg>
					<seg id="b.2TI.4.12" type="verse">
						Tikhikus kuhubui tilou hi Efesus.
					</seg>
					<seg id="b.2TI.4.13" type="verse">
						Kuperapi' wo'o bona nukeni-ka-kuwo baju lengi' -ku, to kubahaka hi ngata Troas hi tomi Karpus. Keni wo'o buku-ku to hi retu. To kuparaluu mpu'u, buku to rababehi ngkai kuliba.
					</seg>
					<seg id="b.2TI.4.15" type="verse">
						Mo'inga' -ko hi Aleksander, topante mpobabehi rewa ngkai ngkala tetui, apa' na'ewa mpu'u-ta bona neo' ria tauna to mpopangala' tudui' -ta. Wori' gau' -na to dada'a hi aku'. Pue' moto mpai' mpohiwili-ki gau' -na.
					</seg>
					<seg id="b.2TI.4.16" type="verse">
						Lomo' rapohurai kara-kara-ku wengi, uma-pi haduaa to tono' hi aku'. Rapalahii omea-ama-kuna. Mekakae-a hi Pue' bona neo' napehawai kehi-ra toe.
					</seg>
					<seg id="b.2TI.4.17" type="verse">
						Aga nau' uma ria doo-ku to mpodohei-a, Pue' tida oa' mpodohei-a. Nawai' -a karohoa mpohudu bago-ku mpopalele Kareba Lompe', bona hawe'ea tauna to bela-ra to Yahudi ma'ala mpo'epe. Ka'omea-na, nabahaka-a ngkai pale-ra to doko' mpopatehi-a.
					</seg>
					<seg id="b.2TI.4.18" type="verse">
						Wae wo'o mpai' to jadi' tempo toi. Nau' ba rapatehi mpu'u-a mpai', Pue' bate mpobahaka-a ngkai hawe'ea to dada'a, pai' nakeni-a mesua' hi rala Kamagaua' -na hi suruga hante uma kura' napa-napa. Tapomobohe-mi hanga' -na duu' kahae-hae-na. Amin!
					</seg>
					<seg id="b.2TI.4.19" type="verse">
						Parata-ka-kuwo tabe-ku hi Priska pai' Akwila, pai' hi ompi' -na Onesiforus.
					</seg>
					<seg id="b.2TI.4.20" type="verse">
						Erastus, ria-i-pidi hi ngata Korintus. Trofimus kupalahii hi Miletus apa' peda' -i.
					</seg>
					<seg id="b.2TI.4.21" type="verse">
						Nupesahui-e' tumai kako'ia-na rata tempo lengi'! Wori' tabe ngkai hira' Ebulus, Pudes, Linus pai' Klaudia, pai' ngkai hawe'ea ompi' hampepangalaa' to hi rehe'i.
					</seg>
					<seg id="b.2TI.4.22" type="verse">
						Pue' mpodohei-ko, Timotius. Pai' Pue' mpogane' -koi omea. Hudu rei.
					</seg>
				</div>
			</div>
			<div id="b.TIT" type="book">
				<div id="b.TIT.1" type="chapter">
					<seg id="b.TIT.1.1" type="verse">
						Sura toi ngkai aku' Paulus, batua Alata'ala pai' suro Yesus Kristus. Na'ongko' -a jadi' suro-na, pai' nahubui-a mporohoi pepangala' tauna to napelihi-ramo Alata'ala. Nahubui wo'o-a mpotudui' -ra tudui' to makono. Ane tatuku' tudui' to makono toe, mengkoru-ta hi Alata'ala,
					</seg>
					<seg id="b.TIT.1.2" type="verse">
						duu' -na mporata-tamo katuwua' to lompe' duu' kahae-hae-na, hewa to najanci-taka. Apa' kako'ia-na napajadi' dunia', mojanci-i kanawai' -ta katuwua' to lompe'-- pai' Alata'ala uma-i-hana moboa'.
					</seg>
					<seg id="b.TIT.1.3" type="verse">
						Jadi', hi tempo to napakatantu, napopo'incai mpu'u-tamo ohea mporata katuwua' to lompe', apa' nahubui-ramo suro-na mpopalele Lolita-na. Pai' aku' toi-mi hadua to mpopalele Lolita-na toe, ntuku' hawa' Alata'ala, Magau' Tompohore-ta ngkai huku' jeko' -ta.
					</seg>
					<seg id="b.TIT.1.4" type="verse">
						Sura toi kupakatu hi iko Titus, to kuponcawa ana' inote-ku moto-moko apa' hampepangalaa' -tamo. Wori' tabe: mekakae-a hi Alata'ala to Tuama pai' hi Kristus Yesus Magau' Tompohore-ta ngkai huku' jeko' -ta, kuperapi' bona nagane' -ko ngkai kabula rala-na pai' nawai' -ko kalompea' tuwu'.
					</seg>
					<seg id="b.TIT.1.5" type="verse">
						Patuju-ku mpohubui-ko tida hi Kreta, bona iko-damo mpo'atoro' pobago-ta to ko'ia oti. Jadi', hewa to oti-mi kuhawai' -koko, mpo'ongko' -ra pangkeni-pangkeni agama hi butu-butu ngata hi retu.
					</seg>
					<seg id="b.TIT.1.6" type="verse">
						Ane tauna to jadi' pangkeni agama, kana tauna to uma kasalaia' gau' -ra, to motobinei hadua-wadi, ana' -ra kana mepangala' wo'o hi Kristus, pai' bela-ra ana' to rakahangai' to sapa pai' to mekahia'.
					</seg>
					<seg id="b.TIT.1.7" type="verse">
						Apa' tauna to jadi' pangkeni hi rala agama-ta, pahawaa' to mpo'urusi pobago Alata'ala. Toe pai' kana to uma ria kasalaia' -ra: uma ma'ala to molangko nono ba to jolia moroe, uma ma'ala topalangu-langu ba to ntora motuda' pai' to doko' doi-wadi.
					</seg>
					<seg id="b.TIT.1.8" type="verse">
						Tauna to nu'ongko' jadi' pangkeni agama, kana tauna to jole' metorata, tida mpobabehi to lompe', monoto pai' monoa' nono-ra, moroli' po'ingku-ra pai' to mpokule' mpengkatarii kahinaa nono-ra to dada'a.
					</seg>
					<seg id="b.TIT.1.9" type="verse">
						Kana moroho pongkakamu-ra tudui' to tapangala', hewa to oti-mi ratudui' -taka, bona ra'inca mpotudui' tauna tudui' to makono pai' mpo'apui nono-ra, pai' ra'inca wo'o mpokamaro-ra to mposapuaka tudui' -ta.
					</seg>
					<seg id="b.TIT.1.10" type="verse">
						Patuju-ku mpo'uli' -koko toe-e, apa' wori' -ramo tauna to mpo'ewa tudui' -ta, peliu-liu-nami hira' to mpotuku' ada petini' Atura Musa. Mekahia' -ra, pai' mpobagiu doo-ra hante tudui' -ra to uma ria kalaua-na toe.
					</seg>
					<seg id="b.TIT.1.11" type="verse">
						Tauna to hewa toera kana ratagi, neo' nupiliu-ra metudui'! Apa' wori' ntomi tauna to jadi' ingu' mpo'epe tudui' -ra to uma tumotoa. Pai' patuju-ra metudui', bona mporata gaji' -ra-wadi. Uma-hawo lompe' kehi to hewa toe.
					</seg>
					<seg id="b.TIT.1.12" type="verse">
						Ria-hana hadua nabi to Kreta owi to mpo'uli' hewa toi: &quot;To Kreta-le, paka' to moboa', dike' to mau, jampa pai' lose.&quot;
					</seg>
					<seg id="b.TIT.1.13" type="verse">
						Wae mpu'u-di! Toe pai' kana nuparesai' mpu'u-ra to Kreta tetura ria, bona tida-ra mepangala' hi tudui' to makono.
					</seg>
					<seg id="b.TIT.1.14" type="verse">
						Paresai' -ra bona neo' -pi rapangala' jarita to Yahudi to ratamangko-wadi pai' parenta-parenta to ngkai manusia' to mposapuaka tudui' to makono.
					</seg>
					<seg id="b.TIT.1.15" type="verse">
						Hi tauna to moroli' nono-ra, uma ria napa-napa to rapalii'. Aga tauna to dada'a nono-ra pai' to uma mepangala', uma ria to moroli', apa' bengku' ami' -mi pekiri-ra, pai' rapo'ihi moto-mi gau' -ra to dada'a, duu' -na uma-pi rarasai kamasala' -ra.
					</seg>
					<seg id="b.TIT.1.16" type="verse">
						Ra'uli' -rana, ra'inca moto-i Alata'ala, ntaa' monoto-midi kaboa' -rae, apa' po'ingku-ra uma mpotuku' konoa-na. Babo' lia kehi-ra hi poncilo-na. Uma-ra dota rahawai', pai' uma rakulei' mpobabehi kehi napa-napa to lompe'.
					</seg>
				</div>
				<div id="b.TIT.2" type="chapter">
					<seg id="b.TIT.2.1" type="verse">
						Aga iko Titus, kana nutudui' -ra topetuku' hi Pue' Yesus hi retu bona po'ingku-ra hintotoa hante tudui' to makono.
					</seg>
					<seg id="b.TIT.2.2" type="verse">
						Totu'a-totu'a tomane kana nutudui' bona monoto nono-ra, bona ra'inca mpengkatarii kahinaa nono-ra to dada'a, pai' bona po'ingku-ra hewa totu'a to natao rabila'. Pepangala' -ra hi Pue' Yesus kana mantata' mpu'u, ahi' -ra hi doo ngkai nono mpu'u, ntaha-ra hi rala kasusaa'.
					</seg>
					<seg id="b.TIT.2.3" type="verse">
						Wae wo'o totu'a tobine, tudui' -ra bona po'ingku-ra hewa tauna to mengkoru hi Pue' Ala, neo' mpotuntui' doo, neo' tukia' nginu to melanguhi, pai' tida-ra mpotudui' doo bona mpelompehi po'ingku-ra.
					</seg>
					<seg id="b.TIT.2.4" type="verse">
						Ane hewa toe kehi-ra totu'a tobine-e, ma'ala-ra mpotudui' tobine to mongura-pidi bona ra'inca wo'o-rawo mpoka'ahi' tomane-ra pai' ana' -ra,
					</seg>
					<seg id="b.TIT.2.5" type="verse">
						monoto nono-ra, moroli' gau' -ra, mpewili' lompe' ana' -ra pai' tomi-ra, lompe' nono-ra, pai' mengkoru hi tomane-ra. Ane hewa toe po'ingku-ra, uma mpai' hema to mporuge' Lolita Alata'ala.
					</seg>
					<seg id="b.TIT.2.6" type="verse">
						Wae wo'o tomane-tomane to mongura, tudui' -ra bona monoto nono-ra, pai' bona ra'inca mpengkatarii butu nyala kahinaa nono-ra to dada'a.
					</seg>
					<seg id="b.TIT.2.7" type="verse">
						Pai' iko-kowo Titus, kana jadi' tonco-ko hi doo. Ane metudui' -ko, metudui' ngkai nono-nu mpu'u, pai' kana monoa' kehi-nu bona natao-ko rabila' doo.
					</seg>
					<seg id="b.TIT.2.8" type="verse">
						Pololita-nu kana to makono oa' hante uma ria kasalaia' -na. Ane hewa toe po'ingku-nu, me'ea' hulii' lau-ra mpai' tauna to uma tono' hi kita', apa' uma-hawo ria lolita to dada'a to ma'ala raruge' -taka.
					</seg>
					<seg id="b.TIT.2.9" type="verse">
						Ane batua-batua, tudui' -ra bona mengkoru hi maradika-ra hi butu nyala-na, pai' -ra mpobabehi oa' konoa maradika-ra. Neo' -ra mehono',
					</seg>
					<seg id="b.TIT.2.10" type="verse">
						pai' neo' -ra mponongko' rewa maradika-ra. Kana rapelompehi oa' kehi-ra, bona rahilo maradika-ra kama'ala-ra rasarumaka. Apa' ane hewa toe kehi batua-batua to Kristen, hawe'ea tauna mpai' mpo'une' tudui' -ta to mpo'uli' Alata'ala Magau' Tompohore-ta ngkai huku' jeko' -ta.
					</seg>
					<seg id="b.TIT.2.11" type="verse">
						Kana nutudui' -ra po'ingku to natao hewa toe, apa' Alata'ala mpobea-mi ohea hi hawe'ea manusia' bona tehore-ta ngkai huku' jeko' -ta. Nababehi toe ngkai kabula rala-na.
					</seg>
					<seg id="b.TIT.2.12" type="verse">
						Ngkai kabula rala-na toe, natudui' -ta mpobahakai kehi-ta to uma napokonoi pai' kahinaa nono-ta to tatuku' kako'ia-ta mepangala' hi Hi'a. Natudui' -ta mpenotohi nono-ta, tapakanoa' kehi-ta, pai' -ta mengkoru hi Hi'a bula-ta tuwu' -pidi hi dunia' toi.
					</seg>
					<seg id="b.TIT.2.13" type="verse">
						Apa' bula-ta tuwu' -pidi hi dunia' toi, tapopea kajadia' to uma mowo kalompe' -na pai' to tasarumaka lia. Nto'u toe mpai', hawe'ea tauna mpohilo kabaraka' -na Alata'ala to bohe tuwu' -na pai' Magau' Tompohore-ta ngkai huku' jeko' -ta, Hi'a-mi Yesus Kristus.
					</seg>
					<seg id="b.TIT.2.14" type="verse">
						Napewai' woto-na rapatehi mpotolo' jeko' -ta, nabahaka-ta ngkai hawe'ea kehi-ta to dada'a, napakaroli' -ta pai' napajadi' -ta ntodea-na pai' bagia-na, to baka' mpobabehi kehi to lompe'.
					</seg>
					<seg id="b.TIT.2.15" type="verse">
						Jadi', Titus, hawe'ea toe we'i kana nutudui' -raka. Apui nono-ra pai' paresai' -ra. Neo' -ko me'ea', apa' ria huraa-nu mpotudui' -ra. Neo' nupelele' ba hema-hema to uma mpangalai' -ko.
					</seg>
				</div>
				<div id="b.TIT.3" type="chapter">
					<seg id="b.TIT.3.1" type="verse">
						Popokiwoii-ra to Kristen to hi retu-ra bona mengkoru-ra hi topoparenta pai' hi totu'a ngata. Kana ratuku' hawa' topoparenta pai' sadia mpobago hawe'ea pobago to lompe'.
					</seg>
					<seg id="b.TIT.3.2" type="verse">
						Neo' metuntui', neo' momehono'. Kana rapaka'olu kehi-ra, pai' rapakadingki' oa' nono-ra hi hawe'ea tauna.
					</seg>
					<seg id="b.TIT.3.3" type="verse">
						Apa' owi-e, mobengi wo'o-pidi-tawo nono-ta, uma ta'incai ohea to makono hilou hi Pue' Ala, tatiboki Atura-na. Katuwu' -ta owi-le nakuasai kahinaa nono to dada'a pai' kagoea' dunia' to uma lompe'. Dada'a nono-ta, mohingi' -ta hi doo, mohuku' pai' momepokahuku' -ta-wadi.
					</seg>
					<seg id="b.TIT.3.4" type="verse">
						Aga nau' hewa toe kadada'a kehi-ta, Alata'ala mpoka'ahi' -ta pai' napopohiloi-tamo kalompe' nono-na hi kanahore-ta ngkai huku' jeko' -ta.
					</seg>
					<seg id="b.TIT.3.6" type="verse">
						Napa pai' nahore-ta ngkai huku' jeko' -ta toe-e? Ba nahore-ta apa' monoa' kehi-ta? Bela-hawo. Nahore-ta toe, muntu' ngkai kalompe' nono-na moto-hawo. Yesus Kristus mate mpotolo' jeko' -ta jadi' Magau' Tompohore-ta, alaa-na Alata'ala mpowai' -tamo Inoha' Tomoroli', to uma mowo kabohe kuasa-na hi rala nono-ta. Hante kuasa Inoha' Tomoroli' toe, nabohoi' -tamo ngkai jeko' -ta, nawai' -ta katuwua' to bo'u pai' nono to bo'u.
					</seg>
					<seg id="b.TIT.3.7" type="verse">
						Patuju-na Alata'ala mpobabehi toe, bona ngkai kabula rala-na napomonoa' -tamo hi poncilo-na, duu' -na mporata-ta katuwua' to lompe' duu' kahae-hae-na, hewa to najanci hi hawe'ea tauna to napo'ana'.
					</seg>
					<seg id="b.TIT.3.8" type="verse">
						Makono-hanale lolita toe-e we'i. Toe pai' kuperapi' bona nupomotede' mpu'u lolita-nu mpakanoto hawe'ea tudui' toe hi ompi' -ompi' to mepangala' -mi hi Alata'ala, bona tida-ra mpobabehi gau' to lompe'. Tudui' toe-mi to lompe', pai' to mokalaua hi manusia'.
					</seg>
					<seg id="b.TIT.3.9" type="verse">
						Ria wo'o tauna to ntora momebaro pai' momehono' -wadi, mpomehonoi' atura agama Yahudi ba tutura po'ompi'. Neo' -pi nupiliu-ra metudui'. Pelelii' lau-mi pomehonoa' to rabehi-behi tauna to wojo tetura. Apa' uma ria rasi' -na pai' uma ria kalaua-na.
					</seg>
					<seg id="b.TIT.3.10" type="verse">
						Ane ria tauna to mpobabehi pogaaa' hi ompi' -ompi' hampepangalaa' -ta, tanee' -ra nte hangkani ba rongkani. Ane uma oa' rabahakai, neo' -pi nupiliu-ra mpotudui' ntodea.
					</seg>
					<seg id="b.TIT.3.11" type="verse">
						Apa' monoa' -mi nu'inca: tauna to hewa toe, tungkai' meleli' -ra ngkai tudui' to makono. Mpohuku' woto-ra moto-ramo-rawo hante jeko' -ra to ratungkai' toe.
					</seg>
					<seg id="b.TIT.3.12" type="verse">
						Ane rata-ipi Artemas ba Tikhikus to kusuro tilou, nupari-pari tumai mpohirua' -ka hi ngata Nikopolis, apa' patuju-ku tida hi ria-a mpai' nto'u tempo lengi'.
					</seg>
					<seg id="b.TIT.3.13" type="verse">
						Ane Zenas, guru Atura Musa tetui, pai' Apolos, kuperapi' bona nipope'ongko' lompe' -ra, bona uma ria kakuraa' -ra hi pomakoa' -ra.
					</seg>
					<seg id="b.TIT.3.14" type="verse">
						Ompi' -ompi' hampepangalaa' -ta kana tida oa' mpobago bago to lompe', bona mporata-ra kaparaluua eo-eo-na, nee-neo' mpai' uma ria kalaua tuwu' -ra.
					</seg>
					<seg id="b.TIT.3.15" type="verse">
						Wori' tabe ngkai hawe'ea doo-ku to hi rehe'i. Parata wo'o-kaka-kaiwo tabe-kai hi bale-bale hampepangalaa' -kai hi retu. Pue' mpogane' -koi omea.
					</seg>
				</div>
			</div>
			<div id="b.PHM" type="book">
				<div id="b.PHM.1" type="chapter">
					<seg id="b.PHM.1.1" type="verse">
						Sura toi ngkai aku' Paulus, to ratarungku' sabana pobago-ku mpopalele kareba Kristus Yesus, pai' ngkai Timotius, ompi' hampepangalaa' -ta, kipakatu hi iko Filemon, ompi' -kai to kipoka'ahi' pai' ema' hampobagoa-kai.
					</seg>
					<seg id="b.PHM.1.2" type="verse">
						Kipakatu wo'o hi Apfia, tina-kai to kipoka'ahi', pai' hi Arkhipus, doo hampobagoa-kai, pai' hi hawe'ea to Kristen to moromu hi tomi-ni.
					</seg>
					<seg id="b.PHM.1.3" type="verse">
						Wori' tabe: mekakae-kai hi Alata'ala Tuama-ta pai' hi Pue' Yesus Kristus, kiperapi' bona nagane' -koi ngkai kabula rala-na pai' nawai' -koi kalompea' tuwu'.
					</seg>
					<seg id="b.PHM.1.4" type="verse">
						Butu ngkani posampaya-ku, kukahangai' oa' -ko ompi', pai' -a mpo'uli' tarima kasi hi Alata'ala.
					</seg>
					<seg id="b.PHM.1.5" type="verse">
						Apa' ku'epe katida pepangala' -nu hi Pue' Yesus pai' kabohe ahi' -nu hi hawe'ea topetuku' -na.
					</seg>
					<seg id="b.PHM.1.6" type="verse">
						Mosampaya-a bona mobale mpu'u-ta hi rala Pue' Yesus, pai' bona pobale-ta toe mpokeni-ta bona tampai pe'inca-ta mpo'inca hawe'ea rasi' to lompe' to tarata ngkai posidaia' -ta hante Kristus.
					</seg>
					<seg id="b.PHM.1.7" type="verse">
						Goe' lia-ama pai' terohoi nono-ku mpo'epe beiwa kabohe ahi' -nu toe. Hawe'ea topetuku' Alata'ala tejumpuhi nono-ra sabana iko ompi'.
					</seg>
					<seg id="b.PHM.1.8" type="verse">
						Ompi' -ku Filemon! Kakono-kono-na, ma'ala lia-a mpoparentai-ko mpobabehi to kana nubabehi, apa' ria moto kuasa to nawai' -ka Kristus,
					</seg>
					<seg id="b.PHM.1.9" type="verse">
						pai' aku' Paulus, hadua totu'a pai' bula-ku ratarungku' sabana pobago-ku hi Kristus Yesus. Aga mpokiwoi kabohe ahi' -nu tetu-e ompi', ku'uli' uma-a mpoparentai-ko. Merapi' -a-wadi.
					</seg>
					<seg id="b.PHM.1.10" type="verse">
						Ta'uli' -mi-hawo pomperapia' -kue, bona nudoa lompe' -i-hawo ana' -ku Onesimus tohe'i-e. Kupo'ana' mpu'u-i, apa' bula-ku ratarungku' tohe'i-e, aku' to mpokeni-i mepangala' hi Pue' Yesus. Jadi', aku' -mi to napotuama hi rala pepangala'.
					</seg>
					<seg id="b.PHM.1.11" type="verse">
						Ane owi, uma-i motuju hi iko Filemon. Aga wae lau ria-mi tuju-na, uma muntu' hi iko, hi aku' wo'o motuju-i.
					</seg>
					<seg id="b.PHM.1.12" type="verse">
						Jadi' wae lau, ana' -ku to kupe'ahi' toii kuhubui tilou nculii'.
					</seg>
					<seg id="b.PHM.1.13" type="verse">
						Ane nono-kule, kutaha-i-pidi hi rehe'i dohe-ku kuponcawa sampei-nu, bona hi'a-damo mpotulungi-a bula-ku ratarungku' sabana pobago-ku mpokeni Kareba Lompe'.
					</seg>
					<seg id="b.PHM.1.14" type="verse">
						Aga uma-a dota mpotaha-i hi rehe'i ane ko'ia kahibaliaa-ta. Konoa-ku bona napa to nubabehi, nubabehi ngkai nono-nu moto, uma-ko baha kupewuku.
					</seg>
					<seg id="b.PHM.1.15" type="verse">
						Toe pai' kuhubui-imi tilou, ku'uli' meka' pogaa' -ni to hampai' toi-e napo'ohea Pue', bona nculii' -i hi iko duu' kahae-hae-na.
					</seg>
					<seg id="b.PHM.1.16" type="verse">
						Jadi', uma-ipi nuponcawa hewa batua-nu-wadi. Melabi ngkai toe, ompi' hampepangalaa' -nuimi to nupoka'ahi'. Aku', kupoka'ahi' -imi, peliu-liu-nami mpai' iko. Nupoka'ahi' -i apa' hingka manusia' -nui, pai' nupoka'ahi' -i apa' ompi' -nui hi rala Pue'.
					</seg>
					<seg id="b.PHM.1.17" type="verse">
						Toe-mi ompi', lawi' aku' nuponcawa ema' hampepangalaa' -nue, kuperapi' bona nudoa-imi nculii' Onesimus hewa pompodoa-nu aku'.
					</seg>
					<seg id="b.PHM.1.18" type="verse">
						Ane ba ria-mi-hawo sala' -na ba ria inta-na hi iko, aku' -damo to ngkolo-ki.
					</seg>
					<seg id="b.PHM.1.19" type="verse">
						Toe pai' ku'uki' hi rehe'i hante pale-ku moto-mi: aku' Paulus mpobayari omea. (Uma-le mingki' kupopokiwoii-ko ka'aku' -na to mpotudui' -ko mepangala' hi Pue'. Jadi', mo'inta kehi-ko hi aku' -e.)
					</seg>
					<seg id="b.PHM.1.20" type="verse">
						Toe-mi ompi', apa' mo'ompi' -tamo hi rala Pue' -e, tuku' -ka-kuwo pomperapia' -ku toi. Doa nculii' -imi Onesimus, bona goe' nono-ku ngkai po'ompi' -ta hi rala Kristus.
					</seg>
					<seg id="b.PHM.1.21" type="verse">
						Mpo'uki' -a sura tohe'i, kusarumaka nubabehi napa to kuperapi'. Pai' kuparasaya bate melabi pobabehi-nu ngkai to kuperapi'.
					</seg>
					<seg id="b.PHM.1.22" type="verse">
						Pai' wo'o, kuperapi' bona nuporodo-ka-kuwo poturua hi tomi-nu, apa' kusarumaka Pue' Alata'ala mpotompoi' posampaya-ni, bona tebahaka-a ngkai tarungku' toi, bona ma'ala-a mpencuai' -koi.
					</seg>
					<seg id="b.PHM.1.23" type="verse">
						Epafras, to ria dohe-ku rala tarungku' sabana pobago-na mpopalele kareba Kristus Yesus, mpakatu wo'o-i-hawo tabe-na.
					</seg>
					<seg id="b.PHM.1.24" type="verse">
						Tarima wo'o tabe-ra doo-doo hampobagoa-ku, hira' Markus, Aristarkhus, Demas pai' Lukas.
					</seg>
					<seg id="b.PHM.1.25" type="verse">
						Pue' -ta Yesus Kristus mpogane' -koi omea. Hudu rei-mi.
					</seg>
				</div>
			</div>
			<div id="b.HEB" type="book">
				<div id="b.HEB.1" type="chapter">
					<seg id="b.HEB.1.1" type="verse">
						Owi, wori' ngkani Alata'ala mololita hi ntu'a-ta nte wiwi nabi-nabi, pai' wori' nyala ohea to napake' mpololitai-ra.
					</seg>
					<seg id="b.HEB.1.2" type="verse">
						Aga hi tempo kamohua' Eo Kiama tohe'i, mololita-i hi kita' hante wiwi Ana' -na moto-mi. Hi'a-mi to napopale Alata'ala mpopajadi' langi' pai' dunia'. Pai' napakatantu ka'Ana' -na toe-imi mpai' to mpobagia hawe'ea to ria.
					</seg>
					<seg id="b.HEB.1.3" type="verse">
						Hi'a-mi to mpopohiloi-ta kabohe tuwu' -na Alata'ala. Kehi-na pai' kabaraka' -na hibalia hante kehi pai' kabaraka' -na Alata'ala. Hi'a to mpokuasai pai' mpewili' hawe'ea to ria hante lolita-na to mobaraka'. Ka'oti-na mpobohoi' manusia' ngkai jeko' -ra, hilou-imi mohura hi mali ngka'ana Alata'ala hi Pohuraa Kamagaua' -na hi suruga.
					</seg>
					<seg id="b.HEB.1.4" type="verse">
						Mporata-i huraa to meliu kalangko-na ngkai huraa hawe'ea mala'eka, apa' hanga' to natarima ngkai Alata'ala meliu katebila' -na ngkai hanga' to rawai' -raka mala'eka.
					</seg>
					<seg id="b.HEB.1.5" type="verse">
						Uma hangkania Alata'ala mpololitai nau' hadua mala'eka hewa toi: Iko-mi Ana' -ku, Eo toe lau kupo'Ana' -moko.&quot; Aku' Napotuama, pai' Hi'a kupo'Ana'.&quot;
					</seg>
					<seg id="b.HEB.1.6" type="verse">
						Pai' nto'u Alata'ala mpohubui Ana' Ulumua' -na tumai hi dunia', hewa toi lolita-na: Hawe'ea mala'eka-ku kana mponyompa Ana' -ku tohe'ei.&quot;
					</seg>
					<seg id="b.HEB.1.7" type="verse">
						Ane Alata'ala mpotompo'wiwi mala'eka, hewa toi lolita-na: Alata'ala mpobabehi mala'eka-na jadi' pahawaa' -na to hewa ngolu' pai' to hewa jela' apu.&quot;
					</seg>
					<seg id="b.HEB.1.8" type="verse">
						Hiaa' hi Ana' -na toei, Alata'ala mpo'uli' -ki hewa tohe'i: O Alata'ala! Iko Magau' duu' kahae-hae-na, moparenta-ko hante kanoa' -noa' -na.
					</seg>
					<seg id="b.HEB.1.9" type="verse">
						Iko mpokono kehi to monoa' pai' mpokahuku' kehi to bengku'. Toe-mi pai' Pue' -nu Pue' Alata'ala mpobila' -ko meliu ngkai doo-doo-nu: natuai-ko hante lana tanda pebila' -na, bona mpakagoe' nono-nu.&quot;
					</seg>
					<seg id="b.HEB.1.10" type="verse">
						Na'uli' wo'o Alata'ala mpo'uli' -ki Ana' -na: O Pue', Iko-mi to ngkai lomo' -na mpopajadi' dunia', pai' pale-nu moto-mi to mpajadi' langi'.
					</seg>
					<seg id="b.HEB.1.11" type="verse">
						Hawe'ea toe mpai' bate mogero. Aga Iko, uma-ko mobali'. Langi' pai' dunia' jadi' hae hewa pohea,
					</seg>
					<seg id="b.HEB.1.12" type="verse">
						nutilu' mpobaju, pai' nusampei to bo'u. Aga Iko, uma ria kabalia' -nu, pai' tuwu' -nu uma ria kahudua-na.&quot;
					</seg>
					<seg id="b.HEB.1.13" type="verse">
						Uma-i ria Alata'ala mpololitai ba hadua mala'eka hewa to napololitai-ki Ana' -na toei, hewa tohe'i moni-na: Mohura-moko hi mali ngka'ana-ku, duu' -na kupopengkoru hawe'ea bali' -nu hi Iko.&quot;
					</seg>
					<seg id="b.HEB.1.14" type="verse">
						Ane hawe'ea mala'eka, pahawaa' Alata'ala-ra-wadi, to napahawa' mpotulungi tauna to mporata katuwua' to lompe' duu' kahae-hae-na.
					</seg>
				</div>
				<div id="b.HEB.2" type="chapter">
					<seg id="b.HEB.2.1" type="verse">
						Jadi', apa' meliu kabohe tuwu' -na Yesus ngkai mala'eka-e, kana tapelompehi mpu'u-e' mpokakamu kareba to ta'epe-mi, nee-neo' mpai' kamolaa-laaa-ta ngkai pepangala' -ta.
					</seg>
					<seg id="b.HEB.2.2" type="verse">
						Apa' Atura Pue' to raparata hante wiwi mala'eka hi ntu'a-ta owi, uma ria kabalia' -na, pai' tauna to uma mpotuku' ba mpangala' bate mporata huku' ntuku' kehi-ra.
					</seg>
					<seg id="b.HEB.2.3" type="verse">
						Jadi', hangkedi' katomo-na pehuku' Alata'ala hi tauna to uma mposaile' kareba kalompea' to naparata Ana' Alata'ala hi kita'! Apa' meliu kalompe' -na kareba toe ngkai lolita to raparata mala'eka owi. Jadi', ane uma tasaile' kalompea' toe, bate uma-tale tebahaka ngkai huku' -e! Pue' Yesus moto-mi to lomo' -na mpopalele kareba kalompea' toe. Pai' tauna to mpo'epe kareba toe ngkai wiwi-na moto-mi, hira' to mpotutura-taka, alaa-na ta'inca kamakono-na.
					</seg>
					<seg id="b.HEB.2.4" type="verse">
						Pai' Alata'ala mporohoi tena posabi' -ra, apa' nawai' -ra baraka' mpobabehi wori' nyala tanda mekoncehi pai' anu mobaraka', pai' ria wo'o-ra to nabagii baraka' ngkai Inoha' Tomoroli' ntuku' konoa-na moto, bona ria pakulea' -ra mpobago bago-na.
					</seg>
					<seg id="b.HEB.2.5" type="verse">
						Bela mala'eka to mporata kuasa ngkai Alata'ala bona moparenta hi dunia' to bo'u mpai', hewa dunia' to talolita toi-e.
					</seg>
					<seg id="b.HEB.2.6" type="verse">
						Kuasa toe mpai' nawai' Alata'ala hi manusia'. Hi rala Buku Tomoroli' ria lolita to mpakanoto toe, moni-na hewa toi: O Pue' Ala, napa-ra-rawo manusia' pai' lue' nupenonoi-rae? Napa-i ana' manusia' pai' -i nutapari-e?
					</seg>
					<seg id="b.HEB.2.7" type="verse">
						Nupajadi' -i tepahi'ara' hangkedi' ngkai mala'eka, Nupomobohe-i pai' nuwai' -i huraa karabilaa'.
					</seg>
					<seg id="b.HEB.2.8" type="verse">
						Nuwai' -i kuasa mpoparentai butu nyala-na.&quot;
					</seg>
					<seg id="b.HEB.2.9" type="verse">
						Aga tahilo-imi Yesus: bula-na tuwu' hi dunia' toi, tepahi'ara' -i hangkedi' ngkai mala'eka. Pai' tempo toi rapomobohe-imi pai' -i rawai' huraa karabilaa', apa' mporata-imi kaparia duu' -na mate. Apa' ngkai kabula rala-na Alata'ala, nabotuhi bona Yesus rapatehi jadi' tolo' woto hawe'ea manusia'.
					</seg>
					<seg id="b.HEB.2.10" type="verse">
						Alata'ala mpopajadi' butu nyala-na, pai' hawe'ea to ria mpotuku' kabotu' -na. Patuju-na, doko' -i mpo'ongko' -ra tauna napajadi' ana' -na pai' napomobohe-ra. Toe pai' nabotuhi bona Yesus kana mporata kaparia duu' -na mate. Masipato' lia kabotu' -na Alata'ala toe, apa' ngkai kaparia to narata Yesus toe, Yesus jadi' Topetolo' to uma ria kakuraa' -na, to mpotate ohea to tatara bona mporata kalompea'.
					</seg>
					<seg id="b.HEB.2.11" type="verse">
						Yesus mpomoroli' -ta ngkai jeko' -ta. Hi'a to mpomoroli' pai' kita' to napomoroli', hadua lau-damo Tuama-ta. Toe pai' uma-i me'ea' mpo'uli' kanapo'ompi' -ta.
					</seg>
					<seg id="b.HEB.2.12" type="verse">
						Na'uli' Yesus mpo'uli' -ki Alata'ala hewa tohe'i: Kupomobohe hanga' -nu hi ompi' -ompi' -ku. Hi poromua topetuku' -nu morona' -a mpo'une' -ko.&quot;
					</seg>
					<seg id="b.HEB.2.13" type="verse">
						Na'uli' tena Yesus: Poncarumakaa-ku, Pue' Alata'ala-wadi.&quot; Ohe'i-ama, hangkaa-ngkania hante ana' -ana' to nawai' -ka Alata'ala.&quot;
					</seg>
					<seg id="b.HEB.2.14" type="verse">
						Tauna to nahanga' ana' toera, manusia' hante wotoloka' to kana mate. Jadi', toe-mi pai' Yesus wo'o mewali manusia' pai' tuwu' hibalia hante manusia', bona ngkai kamate-na nagero kuasa Magau' Anudaa', to mpokeni kamatea hi manusia'.
					</seg>
					<seg id="b.HEB.2.15" type="verse">
						Kamatea-na toe-mi to napo'ohea mpobahaka-ta ngkai kamatea. Apa' ri'ulu, tuwu' hewa batua ncuu-ta, apa' mpoka'eka' -ta kamatea.
					</seg>
					<seg id="b.HEB.2.16" type="verse">
						Jadi', monoto-mi ta'inca: bela mala'eka to natulungi, kita' muli Abraham-hana to natulungi.
					</seg>
					<seg id="b.HEB.2.17" type="verse">
						Toe pai' Yesus kana mewali manusia' pai' jadi' hibalia hante kita' ompi' -ompi' -na hi butu nyala-na, bona Hi'a jadi' Imam Bohe to ma'ahi' pai' to tida hi kampobago-na bago to nawai' -ki Alata'ala, mpohompo' jeko' ntodea.
					</seg>
					<seg id="b.HEB.2.18" type="verse">
						Yesus mporata kaparia nto'u-na rasori, toe pai' ma'ala-i mpotulungi tauna to rasori, apa' Hi'a, mporata pesori wo'o-i-hawo.
					</seg>
				</div>
				<div id="b.HEB.3" type="chapter">
					<seg id="b.HEB.3.1" type="verse">
						Ompi' -ompi' to napobagia Alata'ala pai' to nakio' mesua' hi suruga! Penoto' kahema-nai Suro Alata'ala pai' Imam Bohe to taparasaya, Hi'a-mi Yesus.
					</seg>
					<seg id="b.HEB.3.2" type="verse">
						Tida-i mpokamu bago to nahubui-ki Alata'ala, hewa Musa wo'o owi tida mpokamu bago-na mpewili' tomi Alata'ala-- batua-na, mpewili' ntodea-na Alata'ala.
					</seg>
					<seg id="b.HEB.3.3" type="verse">
						Penoto' -i Yesus, apa' masipato' -i mporata pebila' to meliu ngkai Musa, hewa hadua tauna to mpowangu tomi meliu karabila' -na ngkai tomi to nawangu.
					</seg>
					<seg id="b.HEB.3.4" type="verse">
						Butu tomi, bate ria-hawo to mpobabehi. Aga to mpobabehi butu nyala-na, Alata'ala.
					</seg>
					<seg id="b.HEB.3.5" type="verse">
						Musa tida mpokamu bago-na mpewili' ntodea Alata'ala, hewa hadua topobago to tida mpokamu bago-na hi rala tomi pue' -na. Pai' napa to nababehi Musa toe mpowalatu kalompea' to napopehuwu Alata'ala ngkabokoa'.
					</seg>
					<seg id="b.HEB.3.6" type="verse">
						Hiaa' Kristus, bela-i muntu' topobago-wadi, Ana' Alata'ala mpu'u-i-hana, to tida mpokamu bago-na jadi' Pangkeni to mpohawai' hawe'ea ihi' tomi Alata'ala. Ihi' tomi Alata'ala toe, kita' toi-mi lau ompi', asala tida oa' nono-ta mposarumaka Yesus-wadi, pai' neo' -ta morara'.
					</seg>
					<seg id="b.HEB.3.7" type="verse">
						Jadi', ompi' -ompi', pe'epei paresa' Inoha' Tomoroli' to te'uki' hi rala Buku Tomoroli' owi. Na'uli' hewa toi: Eo toe lau, ane ni'epe-damo libu' Alata'ala-e,
					</seg>
					<seg id="b.HEB.3.8" type="verse">
						neo' nipakatu'a nono-ni hewa ntu'a-ni owi, to nakeni nabi Musa malai ngkai tana' Mesir. Ntu'a-ni owi mposapuaka Alata'ala pai' rasori-i hi papada to wao' raponciloi-ki kamosabara-na.
					</seg>
					<seg id="b.HEB.3.9" type="verse">
						Na'uli' Alata'ala: `Ntu'a-ni mposori-a pai' mpemai-mai roe-ku, hiaa' bo rahilo hante mata-ra moto-mi napa to kubabehi-raka rala-na opo' mpulu' mpae.
					</seg>
					<seg id="b.HEB.3.10" type="verse">
						Toe pai' gigi nono-ku hi tauna toera, apa' mekahia' oa' -ra, oja' -ra mpotuku' konoa-ku.
					</seg>
					<seg id="b.HEB.3.11" type="verse">
						Moroe-a, pai' alaa-ku mosumpa, ku'uli': uma mpu'u-ra mpai' ma'ala mesua' hi rala ngata to ke kuwai' -raka, pai' uma-ra mporatai pento'oa dohe-ku.'&quot;
					</seg>
					<seg id="b.HEB.3.12" type="verse">
						Ompi' -ompi', pelompehi-koie', nee-neo' mpai' ria-koi to hewa toe kadada'a nono-ni, neo' mpai' ria-koi to uma mepangala' alaa-na nitilingkurihi-mi Alata'ala to Tuwu'!
					</seg>
					<seg id="b.HEB.3.13" type="verse">
						Agina momerohoi ngkanono-koi butu-butu eo-na, bona neo' mpai' ria-koi to nabagiu jeko' duu' -na motu'a-mi nono-ni. Momerohoi ngkanono-koi bula-ni tuwu' -pidi hi tempo to rahanga' &quot;eo toe lau,&quot;-- batua-na, bula-na ria-pidi loga-ni.
					</seg>
					<seg id="b.HEB.3.14" type="verse">
						Apa' kita' tohe'i, mporata-tamo bagia hi rala Kristus, asala napa to taparasaya ngkai lomo' -na takakamu ncuu hante nono to uma morara' duu' hi ka'omea-na.
					</seg>
					<seg id="b.HEB.3.15" type="verse">
						Momerohoi ngkanono-koi butu-butu eo-na, hewa to te'uki' hi rala ayat to tabasa we'i to mpo'uli': Eo toe lau, ane ni'epe-damo libu' Alata'ala-e, neo' nipakatu'a nono-ni, hewa ntu'a-ni owi to mesapuaka.&quot;
					</seg>
					<seg id="b.HEB.3.16" type="verse">
						Apa' ane to Yahudi to napakeni nabi Musa malai ngkai tana' Mesir owi, ra'epe moto-mi libu' Alata'ala, tapi' ka'omea-na rasapuaka.
					</seg>
					<seg id="b.HEB.3.17" type="verse">
						Toe pai' nakaroe-ra rala-na opo' mpulu' mpae. Mate omea-ramo hi rala papada to wao' sabana jeko' -ra.
					</seg>
					<seg id="b.HEB.3.18" type="verse">
						To Yahudi toe-ramole to natoa' Alata'ala hante sumpa-na to mpo'uli': &quot;Uma mpu'u-ra ma'ala mporata pento'oa dohe-ku.&quot; Uma-ra napiliu mporata pento'oa-na toe, apa' uma-ra mengkoru hi Hi'a.
					</seg>
					<seg id="b.HEB.3.19" type="verse">
						Jadi', monoto-mi ta'inca ka'uma-ra rapiliu mesua' pai' mporata pento'oa dohe Alata'ala apa' uma-ra mepangala'.
					</seg>
				</div>
				<div id="b.HEB.4" type="chapter">
					<seg id="b.HEB.4.1" type="verse">
						Jadi', apa' lawi' ria-pidi janci Alata'ala to mpalogai-ta mporata pento'oa dohe-nae, toe pai' kana mo'inga' mpu'u-ta, nee-neo' mpai' ria nte hadua ngkai laintongo' -ta to hiloa-na uma-i mporatai.
					</seg>
					<seg id="b.HEB.4.2" type="verse">
						Apa' kita' toi, raparata wo'o-mitaka-tawo kareba lompe', hewa to Yahudi owi. Aga kareba lompe' toe uma mpokeni rasi' hi hira', apa' ra'epe mara-wadi-rana, uma rapangalai'.
					</seg>
					<seg id="b.HEB.4.3" type="verse">
						Muntu' kita' to mepangala' -wadi to mporata pento'oa dohe Alata'ala toe-e. Ane tauna to uma mepangala', uma-ra mporatai, ntuku' Lolita Alata'ala we'i to mpo'uli': Moroe-a, pai' alaa-ku mosumpa, ku'uli': uma mpu'u-ra ma'ala mporata pento'oa dohe-ku.&quot;
					</seg>
					<seg id="b.HEB.4.4" type="verse">
						Ria te'uki' hi rala Buku Tomoroli' lolita to mpokahangai' eo kapitu-na hewa toi: &quot;Hi eo kapitu-na Alata'ala mento'o ngkai hawe'ea bago-na.&quot;
					</seg>
					<seg id="b.HEB.4.5" type="verse">
						Pai' Lolita Alata'ala to ta'epe we'i mpo'uli': Uma mpu'u-ra ma'ala mporata pento'oa dohe-ku.&quot;
					</seg>
					<seg id="b.HEB.4.6" type="verse">
						Hira', uma raratai pento'oa dohe Alata'ala apa' uma-ra mengkoru hi Hi'a. Tapi' patuju-na Alata'ala, kana ria tauna to mporata pento'oa toe.
					</seg>
					<seg id="b.HEB.4.7" type="verse">
						Toe pai' Alata'ala mpakatantu eo to ntani' -na wo'o, bona manusia' mporata pento'oa dohe-na. Eo to napakatantu, eo toe-mi lau ompi', hi eo kampo'epe-ta libu' Alata'ala. Apa' ba hangkuja atu mpae ngkabokoa' ngkai nabi Musa, Magau' Daud mpo'uki' Lolita Alata'ala to ta'epe-mi we'i to mpo'uli': Eo toe lau, ane ni'epe-damo libu' Alata'ala-e, neo' nipakatu'a nono-ni.&quot;
					</seg>
					<seg id="b.HEB.4.8" type="verse">
						Owi, Yosua to mpokeni-ra to Yahudi mesua' hi tana' Kanaan. Aga bela toe-wadi to ra'uli' pento'oa dohe Alata'ala. Ane ke toe-wadi pento'oa dohe Alata'ala to rajanci-e, ke uma-pi ria lolita Alata'ala to mpokahangai' eo ntani' -na.
					</seg>
					<seg id="b.HEB.4.9" type="verse">
						Jadi', ria-pidi loga hi ntodea-na Alata'ala mporata pento'oa dohe-na. Pento'oa toe, hewa pento'oa-na Alata'ala hi eo kapitu-na.
					</seg>
					<seg id="b.HEB.4.10" type="verse">
						Apa' ane mento'o-ta dohe Alata'ala, batua-na, tabahakai-mi ncarumaka hi pobago-ta moto, ncarumaka hi Alata'ala-ta-damo. Ma'ala-mi ta'uli', mento'o-tamo ngkai bago-ta, hewa Alata'ala wo'o mento'o ngkai bago-na hi eo kapitu-na.
					</seg>
					<seg id="b.HEB.4.11" type="verse">
						Ngkai toe-mi ompi', mai-tamo mpohuduwukui bona tarata pento'oa dohe Alata'ala toe, nee-neo' mpai' ria-ta to ngkala'ura ngkai pepangala' -ta, hewa to Yahudi owi to uma mengkoru hi Alata'ala.
					</seg>
					<seg id="b.HEB.4.12" type="verse">
						Apa' Lolita Alata'ala, lolita to tuwu' pai' to mobaraka', meliu kabaka' -na ngkai piho' to baka' ntimalia. Apa' hewa piho' metohu' duu' rata hi pome'umpua' wuku pai' uta' wuku, wae wo'o Lolita Alata'ala metohu' duu' rata hi nono pai' kao' -ta. Lolita Alata'ala mpowile pekiri-ta pai' patuju to hi rala nono-ta.
					</seg>
					<seg id="b.HEB.4.13" type="verse">
						Uma ria hanyalaa to tewuni hi poncilo-na. Butu nyala-na lonto' pai' morawa hi Hi'a. Hi Hi'a toe-imi mpai' kana tapangaku' kehi-ta.
					</seg>
					<seg id="b.HEB.4.14" type="verse">
						Jadi', ria-taka Imam Bohe to meliu mpu'u kabohe tuwu' -na: Hi'a-mi Yesus Ana' Alata'ala. Hilou-imi mpotara langi' pai' mesua' hi rala suruga mponyanyo Alata'ala jadi' Imam Bohe-ta to mpome'alai' -ta. Toe pai' kana taperohoi ngkakamu pepangala' -ta, pai' neo' tabahakai mpangaku' Kayesus-na Pue' -ta.
					</seg>
					<seg id="b.HEB.4.15" type="verse">
						Apa' Imam Bohe-ta tohe'i-e, bela-i imam to uma mporasai kalentea-ta. Narasai moto, apa' rasori wo'o-imi-hawo hi butu nyala-na hewa kita', aga uma-i-hana mojeko'.
					</seg>
					<seg id="b.HEB.4.16" type="verse">
						Ngkai toe-mi ompi', neo' -tapa me'eka'. Daho' -tamo rata hi nyanyoa Alata'ala apa' Yesus-mi Imam Bohe-ta. Mai-tamo mpomohui' Alata'ala hi Pohuraa-na to hi suruga, apa' ma'ahi' -i. Mai-ta mpomohui' -i, bona tarasai ahi' -na, pai' -ta natulungi ngkai kabula rala-na, nto'u-na taparaluu.
					</seg>
				</div>
				<div id="b.HEB.5" type="chapter">
					<seg id="b.HEB.5.1" type="verse">
						Butu dua Imam Bohe rapelihi ngkai laintongo' hingka manusia', pai' -ra ra'ongko' mpobago bago Alata'ala. Imam Bohe, pangkeni agama to mponyanyo Alata'ala mpokeni hanga' ntodea. Bago-ra, mposumale' porewua mpohompo' jeko' ntodea pai' mpotonu pepue' ntani' -na hi Alata'ala.
					</seg>
					<seg id="b.HEB.5.2" type="verse">
						Imam Bohe, manusia' wo'o-ra-wadi-rawo, pai' bate wori' wo'o-hawo kalentea-ra. Toe pai' ra'inca mpaka'olu kehi-ra mpewili' tauna to ko'ia monoto nono-ra pai' to ko'ia mpo'incai ohea to makono.
					</seg>
					<seg id="b.HEB.5.3" type="verse">
						Jadi', apa' lente moto wo'o-ra-rawo Imam Bohe toera-e, toe pai' kana mpotonu-ra pepue' mpohompo' jeko' -ra moto. Uma wule' pepue' ntodea to ratonu, tapi' pepue' mpohompo' jeko' -ra moto wo'o-rawo.
					</seg>
					<seg id="b.HEB.5.4" type="verse">
						Pai' wo'o, uma-hawo ria tauna to mpo'ongko' moto-mi woto-na jadi' Imam Bohe. Tauna to jadi' Imam Bohe, Alata'ala-wadi-hana to mpo'ongko' pai' mpokio' -ra hi bago tohe'e, hewa to jadi' owi hi Harun.
					</seg>
					<seg id="b.HEB.5.5" type="verse">
						Wae wo'o Kristus, uma-i mpokalangko woto-na moto, uma na'ongko' moto-mi woto-na jadi' Imam Bohe. Alata'ala-hana to mpo'ongko' -i, na'uli' -ki: Iko-mi Ana' -ku, Eo toe lau kupo'Ana' -moko.&quot;
					</seg>
					<seg id="b.HEB.5.6" type="verse">
						Pai' hi ayat ntani' -na na'uli' wo'o Alata'ala: Iko-mi imam duu' kahae-hae-na, hewa pobago-na Melkisedek owi.&quot;
					</seg>
					<seg id="b.HEB.5.7" type="verse">
						Nto'u-na Yesus tuwu' rala dunia' tohe'i, me'au-i geo' mekakae pai' mpohowa' pomperapia' -na hi Alata'ala. Na'inca kamobaraka' -na Alata'ala mpobahaka-i ngkai kamatea, aga uma-i mpotuku' konoa-na moto, bate mengkoru-i hi konoa Alata'ala. Toe pai' Alata'ala mpo'epe pomperapia' -na.
					</seg>
					<seg id="b.HEB.5.8" type="verse">
						Nau' Ana' Alata'ala mpu'u-i, mporata kaparia wo'o-i-hawo, pai' -i mengkoru hi Alata'ala hewa manusia'.
					</seg>
					<seg id="b.HEB.5.9" type="verse">
						Pai' ngkai pengkoru-na toe, Yesus jadi' Topetolo' to uma ria kakuraa' -na, pai' pehupaa' katuwua' to lompe' duu' kahae-hae-na hi hawe'ea tauna to mengkoru hi Hi'a.
					</seg>
					<seg id="b.HEB.5.10" type="verse">
						Pai' Alata'ala mpo'ongko' -i jadi' Imam Bohe hewa Melkisedek owi.
					</seg>
					<seg id="b.HEB.5.11" type="verse">
						Ompi' -ompi', kakoo-kono-na, wori' -pidile ke to kulolita-kokoie mpotompo'wiwi Yesus pai' Melkisedek toe, aga mokoro mponotohi-kokoi apa' hewa to mengkawongo-koi, uma nita'a tilinga-ni mpo'epe tudui'.
					</seg>
					<seg id="b.HEB.5.12" type="verse">
						Mahae-mokoi mpotuku' Pue' Yesus. Kakoo-kono-na tempo-namile jadi' pangkeni Lolita Pue' -koie. Tapi' lence-na, kana mekaguru oa' -pidi-koi hi tau ntani' -na, apa' ko'ia oa' ni'incai mpu'u tudui' agama Kristen ngkai lomo' -na. Bangku' tudui' to mojoli ko'ia nituku' lompe', peliu-nami mpai' tudui' to mokoro! Hewa ana'lei-pidi-koi: ko'ia nikulei' mpokoni' koni' to mokara, ntii' -pidi to nikule' -na.
					</seg>
					<seg id="b.HEB.5.13" type="verse">
						Tauna to ntii' -hawo-le, ana'lei-ra-pidi. Batua-na, ko'ia monoto nono-ra mpoposisala napa to makono pai' napa to sala'.
					</seg>
					<seg id="b.HEB.5.14" type="verse">
						Koni' to mokara, bagia tauna to kama-mi. Batua-na, tauna to mpoinono pai' mpotuku' tudui' to makono, duu' -na monoto-ramo, ra'inca-mi mpoposisala kehi to lompe' pai' kehi to dada'a.
					</seg>
				</div>
				<div id="b.HEB.6" type="chapter">
					<seg id="b.HEB.6.3" type="verse">
						Jadi', ompi' -ompi', agina tabahakai-mi ulu mpololita tudui' agama Kristen to lomo' -na, hewa tudui' hi tauna to lako' jadi' to Kristen, pai' mai-tamo mpololita tudui' kakaliliua-na. Tauna to lako' jadi' to Kristen kana ratudui' bona medea ngkai gau' to uma ria kalaua-na pai' -ra mepangala' hi Alata'ala. Ratudui' -ra bona mpopeniu' hi rala hanga' Pue' Yesus, pai' pangkeni agama mpojama woo' -ra. Ratudui' -ra napa to jadi' hi eo mpeno: Alata'ala mpotuwu' nculii' tauna to mate, pai' nahuku' tauna to dada'a kehi-ra duu' kahae-hae-na. Aga neo' -hawo tahulii' tudui' to lomo' -na toe. Mai-tamo mpololita tudui' kakaliliua-na, ane napalogai-ta-pidi Alata'ala.
					</seg>
					<seg id="b.HEB.6.4" type="verse">
						Apa' ane tauna to tungkai' ngkala'ura ngkai pepangala' -ra, uma-rapa ma'ala ratete' nculii' bona medea-ra ngkai jeko'. Apa' ri'ulu, ria-ramo hi rala kabajaa-na, pai' rarasai moto-mi pegane' Alata'ala hi rala katuwu' -ra; ratarima wo'o-mi-rawo bagia ngkai Inoha' Tomoroli';
					</seg>
					<seg id="b.HEB.6.5" type="verse">
						ra'inca moto kalompe' -na Lolita Alata'ala, pai' rarasai hi rala katuwu' -ra baraka' to ngkai dunia' to rata mpai'.
					</seg>
					<seg id="b.HEB.6.6" type="verse">
						Hiaa' oti toe, ane tungkai' ngkala'ura-ra ngkai pepangala' -ra, uma-rapa ma'ala ratete' nculii' bona medea-ra ngkai jeko'. Apa' ma'ala-mi ta'uli': mpoparika' nculii' lau-ramo Ana' Alata'ala, pai' raruge' -i hi mata ntodea.
					</seg>
					<seg id="b.HEB.6.7" type="verse">
						Tana' to jau na'udai pai' to nakatuwui' hinu'a to ria kalaua-na hi tauna topolia', tana' toe nagane' Alata'ala.
					</seg>
					<seg id="b.HEB.6.8" type="verse">
						Aga ane tana' toe nakatuwui' jono' pai' rui-wadi, uma ria kalaua-na. Natotowi Alata'ala lau-imi mpai', pai' ka'omea-na oti rasuwe.
					</seg>
					<seg id="b.HEB.6.9" type="verse">
						Aga koi' ompi' -ompi' to kipe'ahi', nau' wae-mi lolita-kai, kisarumaka uma-koi hewa tana' to natotowi Alata'ala toe we'i. Ki'inca karia-na wua' -ni to meliu kalompe' -na, tetu-mi pepangala' -ni pai' kehi-ni to natao hi tauna to mporata kalompea' ngkai Alata'ala.
					</seg>
					<seg id="b.HEB.6.10" type="verse">
						Alata'ala bate monoa' -i. Uma nalipo' bago-ni to nipobago-ki pai' ahi' -ni mpoka'ahi' -i. Monoto kampoka'ahi' -ni Alata'ala, apa' wori' petulungi-ni hi himpau ompi' hampepangalaa' -ni, lompe' hi tempo to timpaliu-mi, lompe' hi tempo toi.
					</seg>
					<seg id="b.HEB.6.11" type="verse">
						Aga kiperapi' mpu'u ompi', bona butu dua-ni mpohuduwukui mpobabehi oa' po'ingku to hewa toe duu' hi ka'omea-na, bona nirata mpu'u mpai' napa to nisarumaka ngkai Alata'ala.
					</seg>
					<seg id="b.HEB.6.12" type="verse">
						Nee-neo' mpai' ria-koi to mengkawongo. Tuku' -mi-hana tonco tauna to mpangala' Alata'ala pai' to mosabara mpopea duu' kamporata-ra napa to najanci-raka.
					</seg>
					<seg id="b.HEB.6.14" type="verse">
						Nto'u Alata'ala mpo'uli' janci-na hi Abraham, narohoi pojanci-na hante posumpa-na, na'uli': &quot;Mpu'u-mpu'u ku'uli' kakupadupa' -na mpai' napa to kujanci-koko toi: kugane' -ko hante pegane' to bohe, pai' kupopomuli wori' -ko.&quot; Uma ria to meliu tuwu' -na ngkai Alata'ala, toe pai' mosumpa-i mpokahangai' woto-na moto.
					</seg>
					<seg id="b.HEB.6.15" type="verse">
						Abraham, tida-i mepangala' hi Alata'ala, duu' -na mporata-i to najanci-ki.
					</seg>
					<seg id="b.HEB.6.16" type="verse">
						Ane rapa' -na manusia' mosumpa, biasa-na mosumpa-i ngkahangai' to meliu kabohe tuwu' -na ngkai hi'a. Sumpa-na toe mporohoi lolita-na bona uma-pi hema to mebaro.
					</seg>
					<seg id="b.HEB.6.17" type="verse">
						Wae wo'o Alata'ala: kampo'uli' -na janci-na hi Abraham pai' hi muli-na, doko' narohoi nono-ra bona ra'inca ka'uma-na mobali' kabotu' -na. Toe pai' narohoi tena lolita pojanci-na toe hante mosumpa.
					</seg>
					<seg id="b.HEB.6.18" type="verse">
						Alata'ala, uma-i boa' mpo'uli' janci-na, uma wo'o-i boa' mpohowa' sumpa-na. Pai' lolita-na to ronyala toe uma mobali'. Jadi', ngkai pojanci pai' posumpa-na Alata'ala toe, moroho-mi nono-ta ompi'. Apa' kita' toi, tauna to mpopepotuwu' hi Alata'ala, tasarumaka Hi'a-damo to mpowai' -ta kalompea'. Ngkai pojanci pai' posumpa Alata'ala toe, terohoi-mi nono-ta bona neo' tabahakai ncarumaka Alata'ala pai' mpopea napa to najanci-taka hi eo mpeno-na.
					</seg>
					<seg id="b.HEB.6.19" type="verse">
						Poncarumakaa-ta toe hewa parawatu to mpakatida nono-ta bona neo' mogego' pepangala' -ta. Hi rala Kemah Pepuea' to nawangu nabi Musa owi, ria kain porini-olo' to mpolawa' ohea manusia', bona neo' -ra mesua' hi rala Kamar to meliu tena Karoli' -na. Tapi' kita', uma ria to mpolawa' ohea-ta mpohirua' -ki Alata'ala.
					</seg>
					<seg id="b.HEB.6.20" type="verse">
						Daho' -tamo mpohirua' -ki, apa' Yesus meri'ulu-imi mesua' hi ria, mpobea-taka ohea-ta bona tatuku'. Yesus-mi jadi' Imam Bohe-ta duu' kahae-hae-na, to hewa Melkisedek owi.
					</seg>
				</div>
				<div id="b.HEB.7" type="chapter">
					<seg id="b.HEB.7.1" type="verse">
						Melkisedek toei, raja hi ngata Salem owi, pai' imam wo'o-i, to mpokamu bago mpepue' hi Alata'ala Topejadi'. Nto'u-na Abraham nculii' ngkai panga'ea mpodagi raja-raja, Melkisedek toe-imi to tumai mpotomu-i pai' mpogane' -i.
					</seg>
					<seg id="b.HEB.7.2" type="verse">
						Oti toe, Abraham mpobagi rewa to narata hi rala panga'ea, pai' -i mpowai' hampobagiahampulu' hi Melkisedek. Hanga' Melkisedek, batua-na: &quot;Magau' to monoa'.&quot; Pai' wo'o, apa' magau' hi ngata Salem wo'o-i, hanga' -na to hanyala: &quot;Magau' to mpokeni kalompea' tuwu',&quot; apa' batua-na hanga' Salem toe, kalompea' tuwu'.
					</seg>
					<seg id="b.HEB.7.3" type="verse">
						Ane tabasa tutura-na, uma rakahangai' tuama-na ba tina-na ba tauna to mpomuli-ki, uma ria to mpotutura pontepu'ua tuwu' -na ba kahudua tuwu' -na. Ma'ala-mi ta'uli': Melkisedek toe hibalia hante Ana' Alata'ala, apa' jadi' imam ncuu-i duu' kahae-hae-na.
					</seg>
					<seg id="b.HEB.7.4" type="verse">
						Jadi', hi tutura tohe'i tahilo kabohe tuwu' -na Melkisedek. Ane Abraham, bohe moto wo'o-hawo tuwu' -na, apa' hi'a to rapotuama hawe'ea to Yahudi. Aga nau' wae, Abraham mpobila' -i Melkisedek pai' nawai' -i hampobagiahampulu' ngkai rewa to narata hi rala panga'ea.
					</seg>
					<seg id="b.HEB.7.5" type="verse">
						Ntuku' atura agama Yahudi, hawe'ea to Yahudi kana mpewai' hampobagiahampulu' ngkai pomporataa-ra hi imam-imam muli Lewi. Nau' muli Abraham omea-ra, imam-imam mpesingarai' ada toe hi hingka ompi' -ra.
					</seg>
					<seg id="b.HEB.7.6" type="verse">
						Melkisedek, bela-i muli Lewi. Aga nau' wae, mporata moto-i hampobagiahampulu' ngkai Abraham. Pai' wo'o, nau' Abraham mporata janci ngkai Alata'ala, bela Abraham to mpogane' Melkisedek, Melkisedek lau-di to mpogane' Abraham.
					</seg>
					<seg id="b.HEB.7.7" type="verse">
						Pai' monoa' ta'inca, tauna to ragane' tepahi'ara' tuwu' -na ngkai topegane'. Jadi', Melkisedek meliu kabohe tuwu' -na ngkai Abraham.
					</seg>
					<seg id="b.HEB.7.8" type="verse">
						Wae wo'o, Melkisedek meliu kabohe tuwu' -na ngkai imam-imam muli Lewi. Imam muli Lewi toera, mporata moto-ra hampobagiahampulu' ngkai doo-ra. Aga imam toera, bate mate moto wo'o-ra-wadi-rawo hewa manusia' biasa. Hiaa' Melkisedek mporata hampobagiahampulu' ngkai Abraham, pai' uma ria te'uki' hi rala Buku Tomoroli' to mpokahangai' kamate-na. Jadi', ma'ala ta'uli', tuwu' liu-liu-i-hana.
					</seg>
					<seg id="b.HEB.7.9" type="verse">
						Imam muli Lewi mporata moto-ra hampobagiahampulu' ngkai doo-ra. Aga ma'ala-mi ta'uli': imam muli Lewi toera mpobayari hampobagiahampulu' hi Melkisedek.
					</seg>
					<seg id="b.HEB.7.10" type="verse">
						Apa' Lewi toei, kumpu karolapi-na Abraham. Nto'u Melkisedek mpotomu Abraham, Lewi ko'ia putu, hi rala woto Abraham-i-pidi. Jadi', ane Abraham mpobayari hi Melkisedek, tantu Lewi pai' imam muli Lewi tepahi'ara' wo'o katuwu' -ra ngkai Melkisedek.
					</seg>
					<seg id="b.HEB.7.11" type="verse">
						Nto'u Alata'ala mpowai' Atura-na hi to Yahudi, na'ongko' muli Lewi napajadi' -ra imam to mpohawai' ntodea mpotuku' Atura-na toe. Tapi' pobago imam toera uma mpomoroli' manusia' hi poncilo Alata'ala. Toe-mi pai' kana mehupa' imam to ntani' -nae. Imam to mehupa' toei, imam to hewa Melkisedek, bela-i muli Lewi hewa Harun.
					</seg>
					<seg id="b.HEB.7.12" type="verse">
						Jadi', ane imam-imam muli Lewi rasampei hante imam to ntani' -na, Atura Musa wo'o bate kana rasampei.
					</seg>
					<seg id="b.HEB.7.14" type="verse">
						To ratoa' hi rehe'i, Pue' -ta. Apa' ta'inca moto: Pue' -ta putu ngkai muli Yehuda-i, bela-i ngkai muli Lewi. Ko'ia ria hadua ngkai posantina Yehuda to ra'ongko' jadi' imam, apa' hi rala atura imam, uma ria hangkania Musa mpokahangai' posantina-na Yehuda.
					</seg>
					<seg id="b.HEB.7.15" type="verse">
						Jadi' hangkedi' kanoto-na karasampei-na Atura Musa pai' imam muli Lewi, apa' Imam Bohe-ta to lako' mehupa' toei, imam to hewa Melkisedek, bela-i ngkai muli Lewi.
					</seg>
					<seg id="b.HEB.7.16" type="verse">
						Ra'ongko' -i jadi' imam, uma ntuku' atura to mpakatantu kamuli hema-nai. Ra'ongko' -i jadi' imam apa' ngkai kabaraka' -na pai' tuwu' -na to uma ria kahudua-na.
					</seg>
					<seg id="b.HEB.7.17" type="verse">
						Apa' hi rala Buku Tomoroli' te'uki' hewa toi: Iko-mi imam duu' kahae-hae-na, hewa pobago-na Melkisedek owi.&quot;
					</seg>
					<seg id="b.HEB.7.19" type="verse">
						Uma-pi ria kalaua-na Atura Musa, apa' Atura toe uma-i bisa tapo'ohea mpomohui' Alata'ala-- batua-na, uma-ta jadi' monoa' hi poncilo Alata'ala hi kampotuku' -ta Atura Musa. Toe pai' atura to ri'ulu toe rabahaka-mi pai' rasampei hante ohea to meliu kalompe' -na: Yesus mpowai' -ta poncarumakaa to meliu kalompe' -na, apa' ngkai petauntongoi' -na, ma'ala-tamo mpomohui' Alata'ala.
					</seg>
					<seg id="b.HEB.7.20" type="verse">
						Meliu ngkai toe, Yesus jadi' imam hante sumpa Alata'ala. Imam-imam to ntani' -na, uma-ra-hawo ra'ongko' jadi' imam hante sumpa.
					</seg>
					<seg id="b.HEB.7.21" type="verse">
						Tapi' kara'ongko' -na Yesus jadi' imam, ria-hana sumpa Alata'ala. Alata'ala mpo'uli' -ki hewa toi: Mosumpa-ama Aku' Pue' Ala, pai' uma kubalii' lolita-ku: Iko-mi imam duu' kahae-hae-na.&quot;
					</seg>
					<seg id="b.HEB.7.22" type="verse">
						Jadi', ngkai posumpa-na Alata'ala toe, monoto-mi ta'inca: Yesus mporohoi pojanci to mpoposidai' -ta hante Alata'ala, pai' pojanci toe meliu kalompe' -na ngkai pojanci to ri'ulu, to nababehi Alata'ala hi to Yahudi.
					</seg>
					<seg id="b.HEB.7.23" type="verse">
						Ria-pi hanyala: imam-imam muli Lewi wori' -ra, apa' tau biasa-ra to bate mate wo'o-ra-wadi-rawo. Uma ria to kaliliu pobago-ra: mate hadua, nasampei wo'o-mi kahadua-na, kawae-kawae-na.
					</seg>
					<seg id="b.HEB.7.24" type="verse">
						Hiaa' Yesus-hana, huraa-na uma mobali' pai' uma mentoli hi kahadua-na, apa' tuwu' liu-liu-i-hana.
					</seg>
					<seg id="b.HEB.7.25" type="verse">
						Toe pai' ria kuasa-na mpobahaka-ta ngkai huku' jeko' -ta pai' mpowai' -ta kalompea' hante uma ria kakuraa' -na, ane tamohui' Alata'ala hi rala hanga' -na. Apa' tuwu' liu-liu-i-hana, pai' tida-i mpome'alai' -ta hi nyanyoa Alata'ala.
					</seg>
					<seg id="b.HEB.7.26" type="verse">
						Jadi', Yesus toe-imi Imam Bohe to mpokule' mpotulungi-ta. Moroli' -i, uma ria sala' -na ba kakuraa' -na. Nau' manusia' -i, uma-i-hana mojeko' hewa manusia'. Ra'ongko' -imi hilou hi po'ohaa' to meliu kalangko-na ngkai hawe'ea to hi langi'.
					</seg>
					<seg id="b.HEB.7.27" type="verse">
						Uma-i hewa imam-imam bohe to ntani' -na. Imam toera, butu eo-na mpotonu-ra pepue', lomo' -na pepue' to mpohompo' jeko' -ra moto ulu, pai' lako' mpotonu-ra pepue' to mpohompo' jeko' ntodea. Yesus, hangkani lau-i-wadi mpotonu pepue' -na hi Alata'ala, nto'u-na mpotonu woto-na moto bona rapatehi. Pepue' -na toe uma-pi mingki' rahulii' tena duu' kahae-hae-na.
					</seg>
					<seg id="b.HEB.7.28" type="verse">
						Tauna to jadi' Imam Bohe ntuku' Atura Musa, tauna to lente, apa' manusia' biasa-ra-rawo. Aga ngkabokoa' ngkai Atura Musa toe, Alata'ala mpohowa' lolita posumpa-na, pai' hante lolita posumpa-na toe, mpo'ongko' Ana' -na moto-imi jadi' Imam Bohe. Pai' Ana' -na toei jadi' Topetolo' to uma ria kakuraa' -na pai' to tida duu' kahae-hae-na.
					</seg>
				</div>
				<div id="b.HEB.8" type="chapter">
					<seg id="b.HEB.8.1" type="verse">
						Toi-mi poko lolita-ku: ria-taka-tana Imam Bohe-ta to hewa toe. Mohura-i hi mali ngka'ana Pohuraa Alata'ala hi suruga.
					</seg>
					<seg id="b.HEB.8.2" type="verse">
						Mpobago-i bago karapo'Imam-Bohe-na hi rala tomi to moroli', batua-na, tomi pepuea' to hi suruga. Tomi pepuea' toe-mi, poko tomi pepuea' to nawangu Alata'ala moto, bela tomi to nawangu manusia', hewa Kemah Pepuea' to nawangu Musa owi.
					</seg>
					<seg id="b.HEB.8.3" type="verse">
						Butu dua Imam Bohe ra'ongko' bona mpotonu porewua pai' pepue' ntani' -na hi Alata'ala. Wae wo'o Yesus Imam Bohe-ta toe, kana ria wo'o-hawo pepue' to natonu hi Alata'ala, toe-mi woto-na moto.
					</seg>
					<seg id="b.HEB.8.4" type="verse">
						Ane rapa' -na hi dunia' toi-i-pidi Yesus, ke uma-i jadi' imam, apa' ria-ramo imam to mpotonu pepue' hi Alata'ala ntuku' Atura Musa.
					</seg>
					<seg id="b.HEB.8.5" type="verse">
						Imam toera mobago hi rala tomi pepuea' to hi rala dunia' toi. Tomi pepuea' toe, hewa gambara-wadi to mpowalatu napa to hi suruga. Toe pai' kako'ia-na nabi Musa mpowangu Kemah Pepuea' owi, Alata'ala mpo'uli' -ki hewa toi: &quot;Kiwoi-e'! Hawe'ea toe kana nubabehi ntuku' tonco to rapopohiloi-koko hi lolo bulu'!&quot;
					</seg>
					<seg id="b.HEB.8.6" type="verse">
						Aga pobago Yesus meliu kalompe' -na ngkai pobago imam to hi dunia' toi, apa' Yesus jadi' topetauntongoi' to mpoparata Pojanci Alata'ala to meliu kalompe' -na ngkai Pojanci to ri'ulu to naparata nabi Musa, apa' napa to najanci-taka Alata'ala ngkai petauntongoi' -na Yesus meliu kalompe' -na.
					</seg>
					<seg id="b.HEB.8.7" type="verse">
						Ane rapa' -na Atura Musa uma ria kakuraa' -na, ke uma-pi mingki' rapali' ohea to ntani' -na mpoposidai' manusia' hante Alata'ala.
					</seg>
					<seg id="b.HEB.8.8" type="verse">
						Ntaa' narua' -di Alata'ala kasalaa' topetuku' -na, pai' na'uli' -raka hewa tohe'i: Epe-e'! Rata mpai' tempo-na kubabehi Pojanci to bo'u hante hawe'ea to Yahudi, lompe' suku Israel lompe' suku Yehuda.
					</seg>
					<seg id="b.HEB.8.9" type="verse">
						Pojanci to bo'u toe mpai', uma hewa Pojanci to kubabehi hi ntu'a-ra owi nto'u kakutete' -ra malai ngkai tana' Mesir. Uma-ra tida mpotuku' Pojanci-ku to ri'ulu toe, alaa-na uma-pi kupewili' -ra.
					</seg>
					<seg id="b.HEB.8.10" type="verse">
						Jadi', tohe'i mpai' Pojanci to kubabehi hante to Israel hi eo-eo to tumai: hawa' -ku kutu'u hi rala pekiri-ra pai' ku'uki' hi rala nono-ra. Aku' jadi' Pue' -ra, pai' hira' jadi' ntodea-ku.
					</seg>
					<seg id="b.HEB.8.11" type="verse">
						Nto'u toe mpai', uma-rapa mingki' mometudui' himpau ompi' -ra pai' doo-ra bona ra'inca-a. Apa' hawe'ea-ra mpo'inca-ama, lompe' batua lompe' maradika.
					</seg>
					<seg id="b.HEB.8.12" type="verse">
						Nto'u toe mpai', ku'ampungi moto sala' -ra, pai' tungkai' kulipo' -mi jeko' -ra.&quot; Hewa toe-mi ponguli' Pue'.
					</seg>
					<seg id="b.HEB.8.13" type="verse">
						Jadi', ompi' -ompi', hi rala Lolita Pue' toe we'i lau, Alata'ala mpotompo'wiwi Pojanci to bo'u, pai' hante lolita-na toe na'uli' Pojanci to ri'ulu kana rasampei apa' hae-mi. Jadi', Pojanci to hae toe uma-pi rapake', bate ratadi pai' rasampei hante to bo'u-mi.
					</seg>
				</div>
				<div id="b.HEB.9" type="chapter">
					<seg id="b.HEB.9.1" type="verse">
						Ane Pojanci Alata'ala to naparata Musa hi to Yahudi owi, ria ada mpepue' -ra, pai' ria wo'o tomi pepuea' -ra to rababehi manusia'.
					</seg>
					<seg id="b.HEB.9.2" type="verse">
						Tomi pepuea' -ra toe, tomi to rahanga' Kemah Pepuea'. Hi rala-na, ria romeha' kamar. Kamar to lomo' -na rahanga' Kamar Tomoroli'. Hi rala kamar toe, ria pontu'ua lampu, pai' ria wo'o meja' pontu'ua roti to rapopenyompa hi Alata'ala.
					</seg>
					<seg id="b.HEB.9.3" type="verse">
						Hi rala kemah toe, ria hantau kain porini-olo'. Tono' hi rala porini-olo' toe, ria kamar to rahanga' Kamar to meliu tena Karoli' -na.
					</seg>
					<seg id="b.HEB.9.4" type="verse">
						Hi kamar toe, ria meja' pontunua dupa' to rababehi ngkai bulawa, pai' ria wo'o peti' to rahanga' Peti' Pojanci. Peti' toe ralapii hobo' hante bulawa, hi mali-na pai' hi rala-na. Hi rala-na, ria batili bulawa to ihia' pongkoni' to rahanga' manna, pai' ria wo'o lua' Harun to mohulu owi, pai' watu rompepa' to rapo'ukii' hampulu' parenta to ngkai Alata'ala.
					</seg>
					<seg id="b.HEB.9.5" type="verse">
						Hi lou' peti' toe, ria romeha' lence mala'eka, to rahanga' kerub. Pani' kerub toera mobini' mpokamoui lou' peti', apa' hi lolo lou' toe mehupa' pehini-na Alata'ala. Lou' peti' toe rahanga' lou' pohompo' jeko'. Aga hawe'ea toe uma-pi ulu talolita ntarurua' hi rehe'i.
					</seg>
					<seg id="b.HEB.9.6" type="verse">
						Hewa toe-mi po'atoro' -na Kemah Pepuea' owi. Ane ra'atoro' -damo omea, butu-butu eo-na imam biasa mesua' hi kamar to lomo' -na mpobago bago-ra.
					</seg>
					<seg id="b.HEB.9.7" type="verse">
						Aga to ma'ala mesua' hi kamar karomeha' -na, muntu' Imam Bohe-wadi. Mesua' -i, hangkani-wadi rala-na hampae, pai' uma-i ma'ala mesua' ane uma-i ngkeni raa'. Raa' toe, raa' porewua to natonu hi Alata'ala bona mpohompo' sala' -na moto, pai' sala' -ra ntodea to uma-hawo ratungkai'.
					</seg>
					<seg id="b.HEB.9.8" type="verse">
						Hante ada tohe'e, Inoha' Tomoroli' mpotudui' -ta hewa toi: ane da rii-ria-pidi kamar to lomo' -na, manusia' ko'ia rapiliu mesua' hi rala Kamar to meliu tena Karoli' -na bona mpomohui' Alata'ala.
					</seg>
					<seg id="b.HEB.9.9" type="verse">
						Hawe'ea toe jadi' lolita rapa' to mpotudui' -ta to tuwu' tempo toi. Batua-na: uma-ta ma'ala mpomoroli' nono-ta hi poncilo Alata'ala hi kampotonu-ta porewua pai' pepue' ntani' -na hi Hi'a.
					</seg>
					<seg id="b.HEB.9.10" type="verse">
						Apa' hawe'ea ada toe, ada to mpobelahi wotoloka' -ta-wadi, hewa rapa' -na ada pai' palia hi pongkoni' pai' ponginu, pai' wori' nyala ada peniu' agama. Alata'ala mpowai' ada toe hi topetuku' -na bona ratuku' bula-ra mpopea tempo-na nababehi pojanci to bo'u, aga hudu ree-wadi kalaua-na ada toe.
					</seg>
					<seg id="b.HEB.9.11" type="verse">
						Tapi' hewa toe lau, rata-imi Kristus jadi' Imam Bohe to mpokeni kalompea' to tarata mpai' hi eo mpeno. Mesua' -imi hi rala Kemah Pepuea' to hi suruga, to meliu-hana kalompe' -na, pai' meliu kamoroli' -na ngkai Kemah Pepuea' to nawangu Musa owi. Apa' tomi pepuea' to napesuai' Kristus toe, bela to rababehi manusia'-- batua-na: uma ngkai dunia' toi.
					</seg>
					<seg id="b.HEB.9.12" type="verse">
						Mesua' -i hi rala kemah toe, kaliliu hi rala Kamar to meliu tena Karoli' -na mponyanyo Alata'ala. Pai' raa' to nakeni mesua', bela raa' laki kebe' ba raa' ana' japi. Mesua' -i ngkeni raa' -na moto-mi. Pesua' -na toe, hangkani lau-wadi, pai' uma-pi mingki' rahulii', apa' hante raa' -na to nakeni toe, natolo' -mi jeko' -ta duu' kahae-hae-na.
					</seg>
					<seg id="b.HEB.9.13" type="verse">
						Ntuku' Atura Musa, ane ria tauna to masala' ntuku' atura agama, laki kebe' ba pamawa japi kana rasumale' pai' raa' -na rahiwei-raka. Pai' hama'a ana' japi ratunu duu' -na jadi' awu, pai' awu-na rahawui' -raka. Jadi', ane raa' pai' awu toe ma'ala rapake' mpobohoi' tauna to masala' ntuku' atura agama to mpokahangai' wotoloka' -ta-wadi,
					</seg>
					<seg id="b.HEB.9.14" type="verse">
						peliu-liu-nami raa' Kristus! Hante pekeni Inoha' Tomoroli' to tuwu' duu' kahae-hae-na, Kristus mpotonu woto-na moto-mi hi Alata'ala raponcawa pepue' to uma ria kakuraa' -na. Raa' -na toe mpobohoi' nono-ta ngkai hawe'ea gau' to uma ria kalaua-na, bona ma'ala-tamo mepue' hi Alata'ala to Tuwu'.
					</seg>
					<seg id="b.HEB.9.15" type="verse">
						Bula-na ria-pidi pojanci to lomo' -na to naparata Musa, manusia' mpotiboki Atura Pue'. Toe pai' Kristus mate mpotolo' manusia' ngkai petibokia-ra toe, pai' -i jadi' topetauntongoi' to mpoparata Pojanci to bo'u, to mpoposidai' manusia' hante Alata'ala. Nababehi toe bona hawe'ea tauna to nakio' Alata'ala mporata rasi' to tida duu' kahae-hae-na, hewa to najanci Alata'ala hi ana' -ana' -na.
					</seg>
					<seg id="b.HEB.9.17" type="verse">
						Ane rapa' -na ria hadua totu'a to doko' mpobagi rewa-na hi ana' -ana' -na, nababehi ami' sura po'iwili to mpakanoto pobagi rewa-na. Aga sura po'iwili toe uma ulu rapake' ane tuwu' -i-pidi. Ane mate-ipi topo'iwili toei, lako' ma'ala-di rapake' sura po'iwili-na. Jadi', kana ria kamatea bona sura po'iwili ma'ala rapake'.
					</seg>
					<seg id="b.HEB.9.18" type="verse">
						Wae wo'o Pojanci to ri'ulu to naparata nabi Musa: bate ria to mate mporohoi Pojanci toe. To mate toe, porewua to rasumale'. Hewa toi tutura-na:
					</seg>
					<seg id="b.HEB.9.19" type="verse">
						Ka'oti-na Musa mpoparata hawe'ea parenta to hi rala Atura Pue' hi hawe'ea to Yahudi, kana'ala' -nami raa' ana' japi pai' raa' laki kebe' pai' nagalo hante ue. Oti toe, na'ala' wo'o kowo' hisop to ratomo' hante wulu bima to molei, nalolo' hi rala raa', pai' nahiwe hi Buku Atura Pue' pai' hi ntodea.
					</seg>
					<seg id="b.HEB.9.20" type="verse">
						Bula-na Musa mpobabehi toe, na'uli': &quot;Ohe'i-mi raa' to mporohoi Pojanci Alata'ala hi koi', bona nituku'.&quot;
					</seg>
					<seg id="b.HEB.9.21" type="verse">
						Hangkani wo'o, hante ada to hibalia, Musa mpohiwe raa' hi Kemah Pepuea' pai' hi hawe'ea rewa to rapake' mepue' hi Pue' Ala.
					</seg>
					<seg id="b.HEB.9.22" type="verse">
						Ma'ala-mi ta'uli' hewa toi: ntuku' Atura Musa, neo' butu nyala-na kana rabohoi' hante raa'. Ane uma ria poraa', uma te'ampungi jeko' -ta.
					</seg>
					<seg id="b.HEB.9.23" type="verse">
						Ane Kemah Pepuea' to hi dunia' toi pai' rewa to hi rala-na, hawe'ea toe mpowalatu napa to hi suruga. Kemah to hi dunia' toi kana rabohoi' hante raa' porewua to rapopenyompa hi Alata'ala. Tapi' ane tomi pepuea' to hi suruga-hana, kana ria pepue' to meliu kalompe' -na.
					</seg>
					<seg id="b.HEB.9.24" type="verse">
						Apa' tomi pepuea' to napesuai' Kristus, bela tomi to rababehi manusia' to mpowalatu tomi pepuea' to hi suruga. Mesua' hi suruga mpu'u-i-hana. Tempo toi, ria-imi hi nyanyoa Alata'ala mpome'alai' -ta.
					</seg>
					<seg id="b.HEB.9.25" type="verse">
						Ane Imam Bohe agama Yahudi, butu-butu mpae-nai mesua' hi rala Kamar to meliu tena Karoli' -na, mpokeni raa' porewua-- bela raa' -na moto. Hiaa' Kristus-hana, uma-i wori' ngkani mpotonu woto-na hi Alata'ala.
					</seg>
					<seg id="b.HEB.9.26" type="verse">
						Apa' ane ke hewa toe, tantu ngkai lomo' kajadi' dunia' ke wori' ngkani wo'o-i-hawo mporata kaparia duu' -na mate. Jadi', hi tempo kamohua' Eo Kiama toi-e, mehupa' hangkani lau-i-wadi hi rala dunia' toi bona mpopori jeko' manusia' hi kampewai' -na woto-na rapatehi.
					</seg>
					<seg id="b.HEB.9.27" type="verse">
						Ntuku' hawa' Alata'ala, manusia' hangkani kana mate, pai' oti toe nabotuhi kara-kara-ra.
					</seg>
					<seg id="b.HEB.9.28" type="verse">
						Wae wo'o Kristus, hangkani-i-wadi mpotonu woto-na hi Alata'ala bona mpokolo jeko' ntodea. Pai' rata mpai' tempo-na, mehupa' -i karongkani-na hi dunia' toi. Katumai-na toe mpai', uma-pi bona mpokolo jeko'. Tumai-i toe mpai', mpokeni kalompea' -i-damo hi tauna to mpopea karata-na.
					</seg>
				</div>
				<div id="b.HEB.10" type="chapter">
					<seg id="b.HEB.10.1" type="verse">
						Atura Pue' to naparata Musa, hewa gambara-wadi. Hi Atura toe, ko'ia ta'incai mpu'u kalompea' to tarata ngkai Kristus. Tahilo kao' -na-wadi, bela lence-na mpu'u. Ntuku' Atura Musa toe, butu-butu mpae-na tauna to doko' mpomohui' Alata'ala mpokeni pepue' -ra to hibalia oa' -wadi, aga uma-ra jadi' monoa' hi poncilo Alata'ala hi kampokeni-ra pepue' toe.
					</seg>
					<seg id="b.HEB.10.2" type="verse">
						Ane ke rapa' -na tauna to mepue' hewa toe tebohoi' mpu'u-ramo ngkai jeko' -ra, ke rabahakai-mi mpokeni pepue' -ra, apa' ra'inca kate'ampungi-nami jeko' -ra pai' uma-pi rapoinono oa' kamojeko' -ra.
					</seg>
					<seg id="b.HEB.10.3" type="verse">
						Ntaa' uma-di hewa toe-e. Ngkai pepue' to rakeni butu-butu mpae-na toe, rakiwoi oa' kamojeko' -ra.
					</seg>
					<seg id="b.HEB.10.4" type="verse">
						Apa' raa' japi pai' raa' kebe' uma-hawo mpopori jeko'.
					</seg>
					<seg id="b.HEB.10.6" type="verse">
						Toe-mi pai' karata-na Kristus hi rala dunia', na'uli' mpo'uli' -ki Alata'ala hewa toi: Uma nuperapi' pepue' pai' penyompa, uma nupokonoi pepue' to ratunu ba porewua to rasumale' mpohompo' jeko'. Aga woto-ku moto-mi nuporodo hewa pepue' to nupokono.
					</seg>
					<seg id="b.HEB.10.7" type="verse">
						Toe pai' ku'uli': Oi-ama Alata'ala, tumai-ama mpobabehi konoa-nu, hewa to te'uki' ami' -mi hi rala Buku Tomoroli' to mpotompo'wiwi-a.&quot;
					</seg>
					<seg id="b.HEB.10.8" type="verse">
						Lomo' -na na'uli' Kristus hewa toi: Alata'ala uma mperapi' pepue' pai' penyompa, pai' uma napokonoi pepue' to ratunu ba porewua to rasumale' mpohompo' jeko'-- hiaa' hawe'ea pepue' toe we'i lau ratonu ntuku' Atura Pue' to na'uki' Musa.
					</seg>
					<seg id="b.HEB.10.9" type="verse">
						Oti toe, na'uli' wo'o-mi: &quot;Oi-ama Alata'ala, tumai-ama mpobabehi konoa-nu.&quot; Ada to ri'ulu uma-pi natuku', mpobabehi konoa Alata'ala-i-damo.
					</seg>
					<seg id="b.HEB.10.10" type="verse">
						Yesus Kristus, nababehi mpu'u-mi konoa Alata'ala: woto-na moto-mi napopenyompa hangkani lau-wadi hi Alata'ala. Pai' ngkai pobabehi-na toe, napomoroli' -tamo duu' kahae-hae-na.
					</seg>
					<seg id="b.HEB.10.11" type="verse">
						Hawe'ea imam agama Yahudi, butu-butu eo-nara mokore mpokamu bago-ra, pai' wori' ngkani-ra mpotonu pepue' to hibalia oa' -wadi-- hiaa' pepue' -ra toe uma oa' -wadi mpopori jeko'.
					</seg>
					<seg id="b.HEB.10.12" type="verse">
						Tapi' Kristus-hana, hangkani lau-i-wadi mpotonu woto-na rapatehi mpohompo' jeko' manusia', pai' pobabehi-na toe uma-pi mingki' rahulii' duu' kahae-hae-na. Ka'oti-na mpotonu pepue' -na, mohura-imi hi mali ngka'ana Alata'ala, apa' hudu-miki bago-na.
					</seg>
					<seg id="b.HEB.10.13" type="verse">
						Wae lau Kristus mpopea tempo-na Alata'ala mpopengkoru hawe'ea bali' -na hi Hi'a.
					</seg>
					<seg id="b.HEB.10.14" type="verse">
						Jadi', ngkai kamate-na to hangkani lau-wadi toe, napomoroli' -tamo ngkai jeko' -ta pai' napomonoa' -ta hi poncilo Alata'ala, uma-pi ria kakuraa' -ta, duu' kahae-hae-na.
					</seg>
					<seg id="b.HEB.10.15" type="verse">
						Jadi', uma-pi mingki' ria pepue' ntani' -na mpohompo' jeko' -ta. Hono' -mi Yesus. Pai' tudui' tohe'e narohoi wo'o-hawo Inoha' Tomoroli'. Hi rala Buku Tomoroli', na'uli' -taka hewa toi:
					</seg>
					<seg id="b.HEB.10.16" type="verse">
						&quot;Tohe'i mpai' Pojanci to kubabehi hante hira' hi eo-eo to tumai. Hawa' -ku kutu'u hi rala nono-ra, pai' ku'uki' hi rala pekiri-ra.&quot; Hewa toe-mi ponguli' Pue'.
					</seg>
					<seg id="b.HEB.10.17" type="verse">
						&quot;Jeko' -ra pai' sala' -ra tungkai' kulipo' -mi.&quot;
					</seg>
					<seg id="b.HEB.10.18" type="verse">
						Jadi', ane ntoa' te'ampungi-mi jeko' pai' sala' -tae, uma-pi mingki' ria pepue' ntani' -na mpohompo' jeko' -e.
					</seg>
					<seg id="b.HEB.10.19" type="verse">
						Ompi' -ompi'! Ane Imam Bohe mesua' hi rala Kamar to meliu tena Karoli' -na, kana mpokeni raa' porewua-i. Wae wo'o kita': ngkai raa' kamate-na Yesus, uma-tapa me'eka' mpomohui' Alata'ala, daho' -tamo mponyanyo-i.
					</seg>
					<seg id="b.HEB.10.20" type="verse">
						Ma'ala-ta mponyanyo-i, apa' mpotara ohea to bo'u-tamo. Ohea toe, ohea to natate-taka Yesus, to ngkeni-ta hi katuwua' to lompe'. Hi rala tomi pepuea' to Yahudi owi, kain porini-olo' mpolawa' ohea ntodea mesua' hi rala Kamar to meliu tena Karoli' -na. Tapi' kita', uma-pi ria to mpolawa' ohea-ta mpomohui' Alata'ala, apa' Yesus-mi mpobea-taka ohea mpomohui' -i, apa' napewai' -mi woto-na rapatehi.
					</seg>
					<seg id="b.HEB.10.21" type="verse">
						Yesus toe-imi to jadi' Imam Bohe to mpohawai' ihi' tomi Alata'ala-- batua-na, kita' toi-mi lau.
					</seg>
					<seg id="b.HEB.10.22" type="verse">
						Nono-ta napomoroli' hante raa' -na bona ta'inca ka'uma-napi ria kasalaa' -ta. Woto-ta naniu' hante ue tanda kanabohoi' -ta. Toe pai' ku'apui nono-ni ompi', mai-tamo mpomohui' Alata'ala hante nono mpu'u pai' hante pepangala' to uma-pi morara'.
					</seg>
					<seg id="b.HEB.10.23" type="verse">
						Neo' tabahakai ncarumaka Yesus, tapangaku' kahi'a-na Pue' -ta, apa' Alata'ala mpopadupa' oa' janci-na hi kita'.
					</seg>
					<seg id="b.HEB.10.24" type="verse">
						Kana momepe'ili' -ta pai' mome'apui ngkanono-ta bona mpoka'ahi' doo-ta pai' mpobabehi po'ingku to lompe'.
					</seg>
					<seg id="b.HEB.10.25" type="verse">
						Neo' tabahakai mogampara hangkaa-ngkania, hewa to rababehi tauna hantongo'. Kana tida-ta morumpu pai' momerohoi ngkanono, peliu-liu-nami hi tempo toi, apa' ta'inca moto neo' rata-imi Pue'.
					</seg>
					<seg id="b.HEB.10.26" type="verse">
						Neo' nibahaka pepangala' -ni ompi'. Apa' ane mpolia' ta'epe pai' ta'inca-mi kareba to makono to ngkai Pue' -e, pai' oti toe tatungkai' moto mposapuaka-i, uma-pi-hana ria pepue' ntani' -na to ma'ala mpohompo' jeko' -ta.
					</seg>
					<seg id="b.HEB.10.27" type="verse">
						Ane hewa toe kehi-ta, bate me'eka' -ta mpopea tempo-na Alata'ala mpohurai kara-kara-ta, me'eka' -ta mpoka'eka' pehuku' -na to hewa apu to wewo'-- apa' gaga pehuku' -na mpohuku' tauna to mpo'ewa-i.
					</seg>
					<seg id="b.HEB.10.28" type="verse">
						Tauna to uma mposaile' Atura Musa owi, ane ria-mi rodua ba tolu tauna to mposabii' kamakono-na mpu'u-i masala', uma ria ampungia-na, bate rahuku' mate-i.
					</seg>
					<seg id="b.HEB.10.29" type="verse">
						Ane hewa toe-mi huku' tauna to uma mposaile' Atura Musa, peliu-liu-nami mpai' tauna to mpobahaka pepangala' -ra hi Yesus. Tauna toera, hewa to mpopongko lau-mi Ana' Alata'ala. Ra'uli' -rana, uma ria kalaua-na raa' Yesus to mporohoi Pojanci Alata'ala pai' to mpomoroli' -ra. Mporuge' lau-ramo Inoha' Tomoroli' to nawai' -taka Alata'ala ngkai kabula rala-na. Tantu meliu kagaga pehuku' -na Alata'ala hi tauna to hewa toe kehi-ra.
					</seg>
					<seg id="b.HEB.10.30" type="verse">
						Jadi', neo' mpu'u tabahaka pepangala' -ta ompi', apa' ta'inca moto-mi Lolita Pue' to mpo'uli': Aku' to mpehawai, Aku' to mpohuku'.&quot; Pue' mpohurai kara-kara ntodea-na.&quot;
					</seg>
					<seg id="b.HEB.10.31" type="verse">
						Uma mowo kame'eka' -ta, ane hewa toe mpu'u sala' -ta, pai' -ta nahuku' Alata'ala to Tuwu'.
					</seg>
					<seg id="b.HEB.10.32" type="verse">
						Kiwoi-koi ompi' tempo kamporata-ni kabajaa-na. Nto'u toe, wori' kaparia mporumpa' -koi sabana petuku' -ni hi Pue'. Aga nau' wae, uma-koi ngkala'ura, bate tida oa' -koi mpotuku' -i.
					</seg>
					<seg id="b.HEB.10.33" type="verse">
						Ria-koi to raruge' pai' rabalinai' hi mata ntodea, ria wo'o-koi to mpotulungi doo-ni to rabalinai', duu' -na koi' lau wo'o-mi to rakahurui.
					</seg>
					<seg id="b.HEB.10.34" type="verse">
						Towe wo'o nono-ni mpenonoi tauna to ratarungku' sabana petuku' -ra hi Pue' Yesus. Kararampaki-na rewa-ni, uma nitapari, goe' moto-koi, apa' ni'inca karia-na timamahia-ni to meliu kalompe' -na pai' to tida duu' kahae-hae-na.
					</seg>
					<seg id="b.HEB.10.35" type="verse">
						Nto'u toe ompi', moroho mpu'u pepangala' -ni hi Pue'. Jadi', pepangala' -ni to moroho toe neo' -hawo nibahaka, apa' ane tida-koi mepangala', bohe mpai' hiwili-na.
					</seg>
					<seg id="b.HEB.10.36" type="verse">
						Kana tida-koi mepangala' nau' ba napa-napa to jadi', tuku' ncuu-mi konoa Alata'ala, duu' -ni mporata to najanci-kokoi.
					</seg>
					<seg id="b.HEB.10.37" type="verse">
						Uma-pi mahae, madupa' Lolita Alata'ala to mpo'uli': Bate tumai-ile to tumai-e, uma-ipi mahae rata, uma-i leba' ntalu'aa'.
					</seg>
					<seg id="b.HEB.10.38" type="verse">
						Tauna to monoa' hi poncilo-ku, mporata-ra katuwua' to lompe' ngkai pepangala' -ra. Aga ane ria to ngkala'ura, uma-ra kupokonoi.&quot;
					</seg>
					<seg id="b.HEB.10.39" type="verse">
						Kita' tohe'i ompi', bela-ta tauna to ngkala'ura pai' to rahuku'. Kita' toi tauna to mepangala' pai' to mporata katuwua' to lompe'.
					</seg>
				</div>
				<div id="b.HEB.11" type="chapter">
					<seg id="b.HEB.11.1" type="verse">
						To ra'uli' pepangala', batua-na: napa to tasarumaka hi Alata'ala, taparasaya bate madupa' mpai'. Pepangala', batua-na: nau' ko'ia tahiloi lence-na to tapopea, monoa' hi rala nono-ta karia-na mpai'.
					</seg>
					<seg id="b.HEB.11.2" type="verse">
						Ngkai pepangala' -ra, tauna tempo owi napokagoe' Alata'ala.
					</seg>
					<seg id="b.HEB.11.3" type="verse">
						Ngkai pepangala' -ta, ta'inca langi' pai' dunia' napajadi' Alata'ala hante lolita-na-wadi. Jadi', hawe'ea to tahilo, nababehi ngkai to uma kahiloa.
					</seg>
					<seg id="b.HEB.11.4" type="verse">
						Ngkai pepangala' -na Habel, pai' -i mpotonu pepue' -na hi Alata'ala to meliu kalompe' -na ngkai pepue' to natonu Kain tuaka-na. Ta'inca kamepangala' -na, apa' Alata'ala goe' mpotarima pepue' -na, pai' ngkai pepangala' -na toe, Alata'ala mpo'uli' kamonoa' -na. Mate-imi Habel, aga ma'ala-mi ta'uli' mololita-i-pidi duu' tempo tohe'i.
					</seg>
					<seg id="b.HEB.11.5" type="verse">
						Ngkai pepangala' -na Henokh, uma-i-hana mate, ra'ongko' tuwu' -tuwu' -i ngkai dunia' toi. Uma hema to mporua' woto-na, apa' Alata'ala mpo'ongko' -i ngkai dunia' toi. Hi rala Buku Tomoroli' te'uki': kako'ia-na Henokh ra'ongko', Alata'ala mpokagoe' -i.
					</seg>
					<seg id="b.HEB.11.6" type="verse">
						Jadi' monoto-mi ta'inca karia pepangala' -na, apa' uma ria tauna to napokagoe' Alata'ala ane uma-ra mepangala'. Apa' tauna to dota mpomohui' Alata'ala kana mparasaya hewa toi: Alata'ala bate ria, pai' bate nahiwili kehi butu dua tauna to mpu'u-mpu'u mpopali' -i.
					</seg>
					<seg id="b.HEB.11.7" type="verse">
						Ngkai pepangala' -na Nuh, pai' -i mengkoru hi hawa' Alata'ala. Alata'ala mpo'uli' -ki karia-na mpai' ue mowo' to mpoliu' dunia'. Jadi', nau' ko'ia nahiloi kadupa' -na, natuku' -mi hawa' Alata'ala, pai' nababehi sakaya to bohe, bona hi'a hante tobine-na pai' ana' -ana' -na uma mate matala. Ngkai pepangala' -na, hawe'ea tauna hi dunia' rahuku', aga hi'a-hana, monoa' -i hi poncilo Alata'ala.
					</seg>
					<seg id="b.HEB.11.8" type="verse">
						Ngkai pepangala' -na Abraham, natuku' hawa' Alata'ala. Alata'ala mpokio' -i pai' nahubui-i hilou hi ngata to molaa, na'uli' -ki: &quot;Ngata toe mpai' ria, jadi' bagia-nu pai' muli-muli-nu.&quot; Jadi', nau' uma na'incai hiapa kahilouaa-na, pe'ongko' -nami hilou ntuku' hawa' Alata'ala.
					</seg>
					<seg id="b.HEB.11.9" type="verse">
						Karata-na hi ngata toe, napangala' oa' janci Alata'ala to mpo'uli' katana' -na toe mpai' jadi' bagia-na pai' bagia muli-na. Alata'ala mojanci hewa toe wo'o hi ana' Abraham to rahanga' Ishak pai' kumpu-na to rahanga' Yakub. Tapi' nau' tana' toe bagia-ra moto ntuku' janci Alata'ala, mo'oha' -ra hewa torata-wadi hi tana' toe. Mo'oha' -ra hi rala kemah.
					</seg>
					<seg id="b.HEB.11.10" type="verse">
						Abraham mo'oha' hi rala kemah, apa' napopea-pidi ngata to moroho parawatu-na, to napajadi' pai' to nawangu Alata'ala moto.
					</seg>
					<seg id="b.HEB.11.11" type="verse">
						Ngkai pepangala' -ra, nau' tu'a-imi Abraham, pai' Sara lalo wo'o-i, mporata moto-ra karohoa mporata ana'. Toe jadi' apa' monoto hi nono Abraham kanapadupa' -na moto mpai' Alata'ala janci-na.
					</seg>
					<seg id="b.HEB.11.12" type="verse">
						Nto'u toe, hewa to mate-mi woto-na Abraham apa' tu'a-imi. Aga nau' wae, apa' lawi' ria-hana pepangala' -na, ngkai Abraham toe-imi mehupa' wori' muli-na, to uma tebila' kadea-ra, hewa kawori' betue' hi langi', pai' hewa kawori' wo'one hi wiwi' tahi'.
					</seg>
					<seg id="b.HEB.11.13" type="verse">
						Hawe'ea tauna toera tida mepangala' duu' hi kamatea-ra, ko'ia raratai napa to najanci-raka Alata'ala. Ma'ala-mi ta'uli': rahilo ngkawao-pidi kadupa' -na. Ra'inca moto kamahae-na-pidi kadupa' -na, aga nau' wae uma morara' nono-ra hi pojanci Alata'ala. Goe' moto-ra mpopea kadupa' -na, pai' ra'uli': katuwu' -ra hi dunia' toi hewa torata to mo'oha' hampai' -wadi.
					</seg>
					<seg id="b.HEB.11.14" type="verse">
						Tauna to mpo'uli' hewa toe, monoto-mi kampopali' -ra ngata to rakatidai.
					</seg>
					<seg id="b.HEB.11.15" type="verse">
						Bela ngata to rapalahii-mi wengi to rakalentorai. Apa' ane ke ngata toe to rakalentorai, ria moto loga-ra nculii' hi ngata toe.
					</seg>
					<seg id="b.HEB.11.16" type="verse">
						Bo ngata to rakalentorai toe, ngata to meliu kalompe' -na, toe-mi ngata suruga. Toe pai' Alata'ala uma me'ea' rakahangai' Pue' -ra, apa' naporodo-miraka hi suruga.
					</seg>
					<seg id="b.HEB.11.18" type="verse">
						Ngkai pepangala' -na Abraham, pai' -i mpotonu Ishak ana' -na naponcawa pepue' -na hi Alata'ala, nto'u Alata'ala mponciloi pepangala' -na. Lomo' -na Alata'ala mpo'uli' -ki hewa toi: &quot;Ngkai ana' -nu tetu-mi mpai', mporata-ko muli to wori', hewa to kujanci-kokoe.&quot; Aga nau' wae, sadia moto-i Abraham mpotonu ana' -na to hadudua toe bona rasumale'.
					</seg>
					<seg id="b.HEB.11.19" type="verse">
						Apa' na'uli' Abraham, mobaraka' moto-i Alata'ala mpotuwu' nculii' Ishak ngkai kamatea-na. Jadi', ma'ala-mi ta'uli': narata nculii' moto ana' -na ngkai kamatea.
					</seg>
					<seg id="b.HEB.11.20" type="verse">
						Ngkai pepangala' -na Ishak, pai' -i mpogane' Yakub pai' Esau, pai' -i mpolowa napa to jadi' hi eo mpeno-na.
					</seg>
					<seg id="b.HEB.11.21" type="verse">
						Ngkai pepangala' -na Yakub, kaneo' -na mate-imi nagane' -ramo ana' Yusuf to rodua, pai' -i mponyompa Alata'ala bula-na mpetituku woo' -na hi wuntu lua' -na.
					</seg>
					<seg id="b.HEB.11.22" type="verse">
						Ngkai pepangala' -na Yusuf, nto'u neo' modupe' -mi inoha' -na, nalowa ami' palai-ra mpai' muli Israel ngkai tana' Mesir. Pai' -i mo'iwili na'uli': &quot;Ane malai-pokoi mpai' ngkai Mesir, wuku-ku kana nikeni.&quot;
					</seg>
					<seg id="b.HEB.11.23" type="verse">
						Ngkai pepangala' -ra totu'a-na Musa, pai' -ra mpowuni-i tolu mula kahae-na ngkai kaputu-na. Rahilo kasubo' -na, pai' uma-ra me'eka' mpotiboki hawa' raja Mesir.
					</seg>
					<seg id="b.HEB.11.24" type="verse">
						Ngkai pepangala' -na Musa, bohe-imi, oja' -i rakahangai' kumpu raja Mesir.
					</seg>
					<seg id="b.HEB.11.25" type="verse">
						Apa' uma-i dota tuwu' goe' rala jeko' to hangkale'liu-wadi, na'agi-pi mporata kaparia hangkaa-ngkania hante ntodea Alata'ala.
					</seg>
					<seg id="b.HEB.11.26" type="verse">
						Oja' -i mporata ka'uaa' hi tana' Mesir, na'agi-pi raruge' sabana pepangala' -na hi Magau' Topetolo' to rata ngkabokoa'. Apa' Musa ntora mpoimata-mata hiwili pepangala' -na to narata mpai' hi eo mpeno-na.
					</seg>
					<seg id="b.HEB.11.27" type="verse">
						Ngkai pepangala' -na, napalahii tana' Mesir, uma-i mpoka'eka' roe raja Mesir. Ntaha-i hi rala kasusaa', apa' mpohilo-imi-hana Alata'ala to uma kahiloa.
					</seg>
					<seg id="b.HEB.11.28" type="verse">
						Ngkai pepangala' -na, nababehi ada eo bohe Paskah, nahubui-ra to Yahudi mpohiwe raa' hi wobo' tomi-ra, bona ane liu mpai' mala'eka to mepatehi, ana' ulumua' -ra uma rapohipatehii hante ana' ulumua' -ra to Mesir.
					</seg>
					<seg id="b.HEB.11.29" type="verse">
						Ngkai pepangala' -ra to Yahudi owi, pai' -ra mpodongka' Tahi' Molei hewa to momako' hi role-na moto-ra-wadi. Hiaa' to Mesir-hana, mate matala-ramo hi rala tahi' bula-ra medongka' -pidi.
					</seg>
					<seg id="b.HEB.11.30" type="verse">
						Ngkai pepangala' -ra, ratololiki bente ngata Yerikho rala-na pitu eo, duu' -na motongka-mi bente-ra.
					</seg>
					<seg id="b.HEB.11.31" type="verse">
						Ngkai pepangala' -na Rahab, uma-i rapatehi hangkaa-ngkania hante hingka ngata-na, to uma-ra-rana mengkoru hi Alata'ala. Rahab toei, tobine to uma tumotoa gau' -na. Aga nto'u-na ba hangkuja dua-ra tantara to Yahudi hilou mpokamata ngata Yerikho, napopehani-ra hi tomi-na, pai' natulungi-ra.
					</seg>
					<seg id="b.HEB.11.32" type="verse">
						Ke wori' -pidi anu ku'uli', aga uma-pi wori' loga-ku. Hiaa' bo ko'ia kututura Gideon, Barak, Simson, Yefta, Daud, Samuel pai' nabi-nabi ntani' -na.
					</seg>
					<seg id="b.HEB.11.33" type="verse">
						Ngkai pepangala' -ra pai' alaa-na mpopengkoru-ra raja-raja, moparenta-ra hante kanoaa', mporata-ra to najanci-raka Alata'ala, mpo'ompo-ra nganga singa,
					</seg>
					<seg id="b.HEB.11.34" type="verse">
						uma-ra mate hi rala apu to wewo', mpetiboi' -ra tauna to ngasa' mpatehi-ra, lente-ra, aga jadi' moroho moto-ra, bia' -ra hi rala panga'ea, mpodagi-ra tantara-tantara bali'.
					</seg>
					<seg id="b.HEB.11.35" type="verse">
						Ngkai pepangala' -ra, tobine-tobine mporata nculii' ana' -ra to mate-mi, rapotuwu' nculii' -raka. Aga ria wo'o-ra to rasesa' sabana pepangala' -ra duu' -ra mate, uma-ra dota rabahaka, apa' doko' rapotuwu' nculii' -ra pai' mporata katuwua' to meliu kalompe' -na.
					</seg>
					<seg id="b.HEB.11.36" type="verse">
						Ria-ra to rapopo'ore' pai' raweba', ria wo'o-ra to rahoo' pai' ratarungku'.
					</seg>
					<seg id="b.HEB.11.37" type="verse">
						Ria-ra to rapana' hante watu duu' -ra mate, ria to rapua' hante garagaji', ria to rasumale'. Ria-ra to mpe'ahii' lia katuwu' -ra, pohea-ra muntu' kuliba bima pai' kuliba kebe' -wadi. Rabalinai' -ra pai' rasesa' -ra.
					</seg>
					<seg id="b.HEB.11.38" type="verse">
						Metibo' -ra hilou hi papada to wao' pai' hi bulu' -na, mo'oha' -ra hi horoa watu. Hiaa' kakoo-kono-na, dunia' toi bela po'ohaa' to natao hi hira'.
					</seg>
					<seg id="b.HEB.11.39" type="verse">
						Hawe'ea tauna toera napokagoe' Alata'ala sabana pepangala' -ra. Tapi' ko'ia raratai poko to najanci-raka.
					</seg>
					<seg id="b.HEB.11.40" type="verse">
						Ko'ia raratai, apa' Alata'ala mporodo-taka anu to meliu kalompe' -na, bona hinto'ua hante kita' mpai', pai' lako' rarata-di-rawo kalompea' to uma ria kakuraa' -na.
					</seg>
				</div>
				<div id="b.HEB.12" type="chapter">
					<seg id="b.HEB.12.1" type="verse">
						Ompi' -ompi'! Ma'ala-mi ta'uli': hawe'ea tauna to tuwu' owi toera, mokore-ra ntololikia-ta, pai' -ra mporohoi nono-ta hante posabi' -ra. Toe pai' ku'apui nono-ni: Mai tatadi hawe'ea to mpolintai-ta. Mai tatadi jeko' to mpentoe-ta, pai' kana ntaha-ta mpotuku' ohea to napakatantu-taka Alata'ala, hewa tauna to motanta'.
					</seg>
					<seg id="b.HEB.12.2" type="verse">
						Mata-ta mpototopa Yesus, Pangkeni-ta to mpotate ohea-ta pai' to mposipolea pepangala' -ta. Ntaha-i mpotodohaka kaparia duu' -na mate hi kaju parika'. Kamate-na hi kaju parika' toe anu me'eai' lia. Aga nau' wae, uma natapari, na'agi mate raparika', apa' napoimata-mata kagoea' to narata mpai' ngkabokoa'. Wae lau mohura-imi hi mali ngka'ana Pohuraa Alata'ala hi suruga.
					</seg>
					<seg id="b.HEB.12.4" type="verse">
						Uma mowo kaparia to natodohaka Yesus mponyanyo tauna to dada'a to ncapuaka-i, duu' -na rapatehi-i. Ane koi' ompi', ria moto wo'o-ra-rawo tauna to dada'a to mpo'ewa-koi, aga hi rala panga'ea-ni mpo'ewa jeko', ko'ia-koi ria to rapatehi hewa Yesus. Jadi', penonoi-i Yesus, bona neo' -koi lente pai' mere' nono-ni.
					</seg>
					<seg id="b.HEB.12.5" type="verse">
						Pai' neo' uma nikiwoi paresa' Buku Tomoroli' to mpololitai-koi hewa hadua tuama mpololitai ana' -na. Te'uki' hewa tohe'i: Ana' -ku, penonoi lompe' -e' tudui' -na Pue', pai' neo' mere' nono-nu ane naparesai' -ko.
					</seg>
					<seg id="b.HEB.12.6" type="verse">
						Apa' naparesai' hema-hema to napoka'ahi', pai' naweba' butu dua tauna to napo'ana'.&quot;
					</seg>
					<seg id="b.HEB.12.7" type="verse">
						Kana ntaha-koi hi rala kaparia, niponcawa paresa' ba peweba' ngkai Tuama-ni to hi suruga. Alata'ala mpoparesai' -koi hewa hadua tuama mparesai' pai' mpoweba' ana' -na. Apa' uma-hawo ria ana' to uma naparesai' tuama-na.
					</seg>
					<seg id="b.HEB.12.8" type="verse">
						Hawe'ea tauna to napo'ana' Alata'ala, bate naparesai'. Jadi', ane rapa' -na uma-koi naparesai' Alata'ala, batua-na bela-koi ana' -na mpu'u.
					</seg>
					<seg id="b.HEB.12.9" type="verse">
						Bangku' tuama-ta hi dunia' -e', naparesai' -ta pai' tabila' -i. Peliu-liu-nami Tuama kao' -ta. Ane naparesai' -ta, tapengkorui mpu'u-i bona mporata-ta katuwua' to lompe'.
					</seg>
					<seg id="b.HEB.12.10" type="verse">
						Totu'a-ta hi dunia' mpoparesai' -ta ba hangkuja mpae-wadi kahae-na. Paresa' -ra toe, ria kotoa-na, apa' raparesai' -ta ntuku' napa to lompe' hi poncilo-ra. Tapi' Alata'ala mpoparesai' -ta bona mporata to lompe' -ta, bona moroli' -ta hewa Hi'a.
					</seg>
					<seg id="b.HEB.12.11" type="verse">
						Bula-ta raparesai' ba raweba', uma-ta goe', peda' ta'epe. Ngkabokoa' -na, ane monoto-ta-damo sabana paresa' toe, lompe' -mi katuwu' -ta, pai' monoa' -mi po'ingku-ta.
					</seg>
					<seg id="b.HEB.12.12" type="verse">
						Ngkai toe-mi, neo' -koi lempe'. Pakaroho pepangala' -ni to lente.
					</seg>
					<seg id="b.HEB.12.13" type="verse">
						Pakanoa' petuku' -ni hi Pue', bona ane ria doo-ni to morara' -pidi nono-ra, uma-ra mpai' monawu', kamoroo-rohoa lau-rawo pepangala' -ra.
					</seg>
					<seg id="b.HEB.12.14" type="verse">
						Kana tuwu' hintuwu' -koi hante hawe'ea tauna. Huduwukui-koi bona tuwu' moroli', apa' uma hema to mpohilo Pue' ane uma-ra moroli'.
					</seg>
					<seg id="b.HEB.12.15" type="verse">
						Pelompehi bona neo' ria doo-ni to ngkala'ura ngkai Alata'ala pai' mpohuna ahi' -na. Pelompehi bona neo' mehupa' hi laintongo' -ni tauna to hewa kowo' to ria rasu-na, pai' to mpobalinai' kahintuwuaa' -ni, alaa-na wori' to tepakeni mojeko'.
					</seg>
					<seg id="b.HEB.12.16" type="verse">
						Pelompehi bona neo' ria-koi to mobualo' ba mogau' sala'. Pelompehi bona neo' ria-koi to hewa Esau kehi-na, apa' uma-i-hana mposaile' pegane' -na Alata'ala. Pegane' Alata'ala ke to narata ngkai tuama-na, napobalu' lau-di-hana hi tu'ai-na, nasula' -ki halanga koni' -wadi.
					</seg>
					<seg id="b.HEB.12.17" type="verse">
						Ni'inca moto tutura-na, ngkabokoa' -na mehina moto-i doko' mporata pegane' toe ngkai tuama-na, aga uma-pi rawai' -i. Apa' nau' geo' -imi mperapi', uma-pi ria ohea-na mpokolompehii kasalaa' -na.
					</seg>
					<seg id="b.HEB.12.18" type="verse">
						Owi, Alata'ala mpololitai to Yahudi ngkai Bulu' Sinai. Bulu' toe, bulu' biasa to bisa tareo. Bula-ra mponyanyo bulu' toe, rahilo apu to wewo', rangahu, limu' to mobengi, pai' ngolu' bohe.
					</seg>
					<seg id="b.HEB.12.19" type="verse">
						Ra'epe moni to bohe, to hewa moni sangkakala, pai' libu' to bohe mpololitai-ra. Nto'u-ra mpo'epe libu' toe, wulunga-ramo, ra'uli': &quot;Kiperapi' bona libu' toe mai neo' -pi mpololitai-kai, apa' kipoka'eka' lia-kaiwo.&quot;
					</seg>
					<seg id="b.HEB.12.20" type="verse">
						Uma radadahi mpo'epe parenta to naparata libu' toe. Libu' toe mpo'uli': &quot;Hema-hema to mporeo bulu' tohe'i kana rapana' hante watu duu' -ra mate, lompe' porewua lompe' manusia'.&quot;
					</seg>
					<seg id="b.HEB.12.21" type="verse">
						Napa to ranyanyo to Yahudi toe mewulungahi lia. Bangku' nabi Musa-hawoe', na'uli': &quot;Me'eka' pai' moridi' -a-kuna.&quot;
					</seg>
					<seg id="b.HEB.12.22" type="verse">
						Tapi' koi' ompi' -ompi', uma-koi mponyanyo-pi bulu' to hewa toe. Alata'ala mpololitai-koi ngkai suruga hante wiwi Ana' -na moto-mi. Mponyanyo-koi Bulu' Sion pai' ngata Yerusalem to hi suruga, to napo'ohai' Alata'ala to Tuwu'. Mponyanyo-koi mala'eka to moncobu-ncobu to moromu goe' -goe'.
					</seg>
					<seg id="b.HEB.12.23" type="verse">
						Mponyanyo-koi poromua ana' -ana' ulumua' Alata'ala, to te'uki' -mi hanga' -ra hi rala suruga. Mponyanyo-koi Alata'ala, Topohura to mpobotuhi kara-kara hawe'ea manusia'. Mponyanyo-koi tauna to mate-mi owi, to monoa' po'ingku-ra pai' to rapomoroli' -mi.
					</seg>
					<seg id="b.HEB.12.24" type="verse">
						Mponyanyo-koi Yesus, topetauntongoi' to mporohoi pojanci to bo'u to mpoposidai' manusia' hante Alata'ala. Yesus rapatehi, raa' -na mo'ili, pai' raa' -na toe meliu kalompe' -na ngkai raa' -na Habel owi.
					</seg>
					<seg id="b.HEB.12.25" type="verse">
						Toe pai' pelompehi mpu'u-koi, neo' nisapuaka-i to mpololitai-koi wae lau! To Yahudi owi, ane uma rapangalai' libu' to mpololitai-ra hi Bulu' Sinai, bate rahuku' -ra. Peliu-liu-nami mpai' kita' to mpo'epe lolita Alata'ala to mpololitai-ta ngkai suruga. Ane tatungkai' mpotilingkurihi-i, bate uma-ta mpai' tebahaka ngkai huku'.
					</seg>
					<seg id="b.HEB.12.26" type="verse">
						Nto'u Alata'ala mpololitai to Yahudi hi Bulu' Sinai, libu' -na mpolengo dunia'. Aga tempo toi, ria janci-na to mpo'uli': &quot;Hangkani-pi mpai' kulengo dunia' duu' -na mokero. Pai' uma muntu' dunia' to kulengo, tapi' hante langi' wo'o.&quot;
					</seg>
					<seg id="b.HEB.12.27" type="verse">
						Lolita to mpo'uli' &quot;hangkani-pi&quot; toe, batua-na: Alata'ala mpolengo pai' mpogero dunia' to napajadi' tohe'i, apa' dunia' toi uma tida duu' kahae-hae-na. Jadi', hi eo mpeno, nagero omea, bona muntu' to uma ma'ala molengo-damo to tida.
					</seg>
					<seg id="b.HEB.12.28" type="verse">
						Jadi', ompi' -ompi', apa' lawi' mporata-ta bagia hi rala Kamagaua' Alata'ala to uma ma'ala lengoa-e, toe pai' kana motarima kasi-ta pai' mepue' -ta hi Alata'ala ntuku' ohea to napokono. Kana tabila' pai' tapengkorui mpu'u-i,
					</seg>
					<seg id="b.HEB.12.29" type="verse">
						apa' Alata'ala to tapue', hewa apu to memampuhi-i.
					</seg>
				</div>
				<div id="b.HEB.13" type="chapter">
					<seg id="b.HEB.13.1" type="verse">
						Tida-koi momepoka'ahi' hadua bo hadua hewa to ntali ompi' hi rala Pue'.
					</seg>
					<seg id="b.HEB.13.2" type="verse">
						Neo' nibahakai mpopehani tauna to liu. Apa' uma ni'incai ba manusia' -radi ba mala'eka-radi. Apa' ria-hana tauna to mpopehani tauna to liu hi tomi-ra, ra'ulia' manusia' biasa, ntaa' mala'eka-radi!
					</seg>
					<seg id="b.HEB.13.3" type="verse">
						Kiwoi-ra doo-ni to hi rala tarungku', hewa to ratarungku' wo'o-ko-koiwo dohe-ra. Tulungi-ra to rabalinai' sabana pepangala' -ra, hewa to rabalinai' wo'o-ko-koiwo.
					</seg>
					<seg id="b.HEB.13.4" type="verse">
						Hawe'ea tauna kana mpengkorui ada poncamoko. Neo' mencara'. Apa' topobualo' pai' to mogau' sala', bate napohurai Alata'ala kara-kara-ra.
					</seg>
					<seg id="b.HEB.13.5" type="verse">
						Neo' wo'o-koi ngkahina rahi doi. Pokagoe' -mi-hana napa to ria hi koi'. Apa' ria lolita Alata'ala to mpo'uli': Uma-ko kupelele', uma-ko kupalahii.&quot;
					</seg>
					<seg id="b.HEB.13.6" type="verse">
						Toe pai' moroho nono-ta, pai' ta'uli': Pue' to mpotulungi-a, uma-a me'eka'. Uma kupoka'eka' ba napa to rababehi-ka manusia'.&quot;
					</seg>
					<seg id="b.HEB.13.7" type="verse">
						Neo' uma nikiwoi pangkeni-pangkeni-ni to ri'ulu, to mpoparata-kokoi Lolita Alata'ala. Penonoi po'ingku-ra duu' hi kamate-ra, pai' penau' pepangala' -ra.
					</seg>
					<seg id="b.HEB.13.8" type="verse">
						Yesus Kristus uma mobali': owi, wae lau, pai' duu' kahae-hae-na.
					</seg>
					<seg id="b.HEB.13.9" type="verse">
						Neo' nituku' tudui' to mepuhai pai' to mosisala hante pepangala' -ta, hewa rapa' -na ada pai' palia hi pongkoni'. Ane agama-ra to Yahudi, wori' ada to ratuku' hi pongkoni', tapi' ada toe uma mpokeni kalompea' hi tauna to mpotuku'. Agina-pi tarohoi nono-ta mpenonoi kabula rala-na Alata'ala, apa' toe-hana to mpokeni kalompea' hi kita'.
					</seg>
					<seg id="b.HEB.13.10" type="verse">
						Ria-taka-tana to meliu kalompe' -na ngkai ada agama Yahudi. Imam Bohe agama Yahudi mposumale' porewua hi lolo meja' pontunua pepue' mpohompo' jeko' ntodea. Aga imam-imam to mobago hi rala Kemah Pepuea', rapalii' mpokoni' napa-napa ngkai pepue' toe. Kita' -tana, ria-taka pepue' to meliu kalompe' -na, toe-mi kamate-na Yesus mpohompo' jeko' -ta. Butu-butu dua-ta mporata kalompea' ngkai mate-na Yesus toe.
					</seg>
					<seg id="b.HEB.13.11" type="verse">
						Ane porewua to rasumale' mpohompo' jeko', raa' -na nakeni Imam Bohe mesua' hi rala Kamar to meliu tena Karoli' -na, aga woto-na rakeni hilou hi mali ngata pai' ratunu duu' jadi' awu.
					</seg>
					<seg id="b.HEB.13.12" type="verse">
						Hewa porewua toe ratunu hi mali ngata, wae wo'o Yesus rakeni hilou ntara hi wobo' wala pai' rapatehi hi mali ngata, bona raa' -na mpakaroli' ntodea.
					</seg>
					<seg id="b.HEB.13.13" type="verse">
						Ngkai toe-mi ompi', hewa Yesus hilou hi mali ngata bona raruge', wae wo'o kita' kana mpobahaka petukua' -ta to ntani' -na, pai' mpotuku' Yesus-damo, nau' ba hema-hema to mporuge' -ta.
					</seg>
					<seg id="b.HEB.13.14" type="verse">
						Apa' hi rala dunia' toi, uma ria po'ohaa' -ta to tida. Mpali' -ta po'ohaa' to mpeno-na.
					</seg>
					<seg id="b.HEB.13.15" type="verse">
						Jadi', ompi' -ompi', hante petauntongoi' -na Yesus toe, mai-tamo mpotonu ncuu pepue' -ta hi Alata'ala. Pepue' -ta toe, pontarima kasi-ta pai' lolita-ta to mpomobohe hanga' -na.
					</seg>
					<seg id="b.HEB.13.16" type="verse">
						Neo' tabahakai mpobabehi gau' to lompe' pai' mewai' hi doo, apa' toe-mi pepue' to napokono Alata'ala.
					</seg>
					<seg id="b.HEB.13.17" type="verse">
						Tuku' hawa' pangkeni-ni pai' pengkorui-ra. Apa' hira' to mpewili' katuwu' kao' -ni, pai' hira' -hana mpai' to mpotompoi' pompekunea' Alata'ala ngkai pobago-ra. Tuku' -koi hawa' -ra bona goe' -ra mobago. Ane uma nituku' hawa' -ra, susa' nono-ra, ka'omea-na koi' lau-mi to nakarontoi rasi'.
					</seg>
					<seg id="b.HEB.13.18" type="verse">
						Kiperapi' bona niposampayai oa' -kai. Ki'inca kamoroli' mpontolumanu' nono-kai, apa' hi butu nyala-na doko' oa' -kai mpobabehi to monoa'.
					</seg>
					<seg id="b.HEB.13.19" type="verse">
						Pai' aku', mperapi' mpu'u-a bona niposampayai-a-kuwo, bona sohi' -a nculii' pai' mpohirua' -kokoi.
					</seg>
					<seg id="b.HEB.13.20" type="verse">
						Hi kamate-na Pue' -ta Yesus, raa' -na mporohoi pojanci to mpoposidai' -ta hante Alata'ala duu' kahae-hae-na. Alata'ala mpopemata-i nculii' ngkai kamatea, pai' napajadi' -i Poko Topo'ewu, pai' kita' toi-mi bima ewua-na. Toe pai' mekakae-a hi Alata'ala, pehupaa' kalompea' tuwu',
					</seg>
					<seg id="b.HEB.13.21" type="verse">
						kuperapi' bona narewai hono' -koi hante butu nyala to lompe', bona ma'ala-koi mpobabehi konoa-na. Kuperapi' bona hante petauntongoi' -na Yesus Kristus, Alata'ala mobago hi rala nono-ta, mpobabehi napa to napokono. Une' -imi duu' kahae-hae-na. Amin.
					</seg>
					<seg id="b.HEB.13.22" type="verse">
						Ompi' -ompi', kuperapi' bona neo' -koi oha mpo'epe paresa' -ku toi, apa' sura-ku toi rede' -wadi.
					</seg>
					<seg id="b.HEB.13.23" type="verse">
						Bona ni'inca wo'o: ompi' -ta Timotius, rabahaka-imi ngkai tarungku'. Ane sohi' -i rata hi rehe'i, kubawa-i-damo tilou mpencuai' -koi.
					</seg>
					<seg id="b.HEB.13.24" type="verse">
						Parata-kakai tabe-kai hi hawe'ea pangkeni-ni pai' hi hawe'ea topetuku' Yesus to hi retu. Wori' tabe ngkai ompi' -ompi' -ni to ngkai Italia.
					</seg>
					<seg id="b.HEB.13.25" type="verse">
						Pue' mpogane' -koi omea. Hudu rei.
					</seg>
				</div>
			</div>
			<div id="b.JAM" type="book">
				<div id="b.JAM.1" type="chapter">
					<seg id="b.JAM.1.1" type="verse">
						Sura toi ngkai aku' Yakobus, batua Alata'ala pai' batua Pue' Yesus Kristus; kupakatu hi to hampulu' rontina to Israel to pagaa' -gaa' hi humalili' dunia'. Wori' tabe!
					</seg>
					<seg id="b.JAM.1.2" type="verse">
						Ompi' -ku hawe'ea! Ane wori' nyala kasusaa' pai' pesori to mporumpa' -ta, neo' tapopeda' nono, agina tapokagoe' lau-wadi.
					</seg>
					<seg id="b.JAM.1.3" type="verse">
						Apa' ta'inca: ane tida-ta mepangala' hi Pue' hi rala kasusaa', jadi' moroho-ta mpai' mpengkatarii ba napa-napa.
					</seg>
					<seg id="b.JAM.1.4" type="verse">
						Toe pai' kana tari ncuu-ta duu' hi kahudua-na, bona moroho mpu'u pepangala' -ta pai' uma ria kasalaia' -na ba kakuraa' -na.
					</seg>
					<seg id="b.JAM.1.5" type="verse">
						Ane ria-ta to uma monoto nono-ta, agina taperapi' kanotoa nono ngkai Alata'ala. Bate nawai' moto-ta mpai' kanotoa nono to taperapi'. Apa' hi butu dua tauna Alata'ala mewai' ngkai kamanara-na, uma-i ria mewai' ngkahuru.
					</seg>
					<seg id="b.JAM.1.6" type="verse">
						Aga ane merapi' -ta hi Alata'ala, kana mepangala' mpu'u-ta, uma ma'ala morara' nono-ta. Apa' tauna to morara' nono-na, hewa rauniri to nawaro ngolu' hilou tumai.
					</seg>
					<seg id="b.JAM.1.8" type="verse">
						Apa' tauna to hewa toe morompenga nono-na, uma ria kanoo-noaa' -na hi rala katuwu' -na. Toe pai' neo' nasarumaka kanarata-na ba napa-napa ngkai Pue'.
					</seg>
					<seg id="b.JAM.1.9" type="verse">
						Ompi' hampepangalaa' -ku! Kita' to kabu, kana goe' -ta apa' nau' mpe'ahii' tuwu' -ta, napokalangko moto-ta Alata'ala.
					</seg>
					<seg id="b.JAM.1.10" type="verse">
						Wae wo'o kita' to mo'ua', kana goe' -ta apa' Alata'ala mpakadingki' nono-ta. Apa' manusia' topo'ua' hewa sehe kowo': hangkale'liu-wadi katuwu' -ra.
					</seg>
					<seg id="b.JAM.1.11" type="verse">
						Apa' ane mehupa' -damo eo pai' mokara-pi, kaliliu molaju-mi kowo', alaa-na roda' -mi sehe-na, uma-ipi ncola. Wae wo'o topo'ua' -e: bate mate moto wo'o-ra-rawo bula-ra mpo'urusi-pidi ka'uaa' -ra.
					</seg>
					<seg id="b.JAM.1.12" type="verse">
						Morasi' tauna to tari hi rala kasusaa' pai' pesori. Apa' ane ntaha-ra, mporata-ra mpai' katuwua' to lompe' to najanci Alata'ala hi tauna to mpoka'ahi' -i.
					</seg>
					<seg id="b.JAM.1.13" type="verse">
						Ane ria-ta to rasori bona mpobabehi gau' to dada'a, neo' ta'uli' hewa toi: &quot;Pesori toi ngkai Alata'ala.&quot; Uma makono toe, apa' Alata'ala uma-i ma'ala rasori bona mpobabehi to dada'a, pai' uma wo'o-i mposori-ta bona mpobabehi-ta to dada'a.
					</seg>
					<seg id="b.JAM.1.14" type="verse">
						Butu dua tauna rasori ane kahinaa nono-na moto-hawo to mpodii' -i pai' mpo'opa-i.
					</seg>
					<seg id="b.JAM.1.15" type="verse">
						Ane natuku' kahinaa nono-na toe, walikaa-na mpobabehi jeko' lau-imi. Pai' ane mpobabehi jeko' ncuu-i, ka'omea-na mpai' mate-i pai' -i ragaa' ngkai Alata'ala.
					</seg>
					<seg id="b.JAM.1.16" type="verse">
						Ompi' -ku to kupe'ahi'! Neo' -ta ma'ala rabagiu: Alata'ala uma-i-hana mposori-ta.
					</seg>
					<seg id="b.JAM.1.17" type="verse">
						Hawe'ea pewai' to lompe' pai' to hono' tarata ngkai Alata'ala-hana. Hi'a-mi to mpajadi' hawe'ea anu mehini hi langi'. Hawe'ea to mehini hi langi' toe, ria kabalia' -na. Aga Alata'ala, uma-hana ria kabalia' -na, pai' uma wo'o ria ka'uncua kalompea' -na.
					</seg>
					<seg id="b.JAM.1.18" type="verse">
						Napohowa' -taka lolita-na to makono, pai' hante lolita-na toe napajadi' -tamo ana' -na. Nababehi toe ntuku' konoa-na moto, bona ngkai hawe'ea to napajadi', kita' jadi' pomobohea-na.
					</seg>
					<seg id="b.JAM.1.19" type="verse">
						Ompi' -ku to kupe'ahi'! Penonoi lompe' -e' tohe'i: Butu dua-ta kana rodo mpe'epei, neo' haliu mololita pai' neo' jolia moroe.
					</seg>
					<seg id="b.JAM.1.20" type="verse">
						Apa' tauna to moroe, uma-ra mpotuku' konoa Alata'ala.
					</seg>
					<seg id="b.JAM.1.21" type="verse">
						Toe pai' kana tabahaka hawe'ea gau' to babo' pai' po'ingku to dada'a to jadi' kabiasaa-ta, pai' tapakadingki' nono-ta mpe'epei lolita to nahawu' Alata'ala hi rala nono-ta. Apa' lolita-na toe-mi to mobaraka' mpobahaka-ta ngkai huku' jeko' -ta.
					</seg>
					<seg id="b.JAM.1.22" type="verse">
						Jadi', kana tatuku' -mi Lolita Pue', neo' ra'epe mara-wadi. Apa' ane ta'epe mara-wadi, mpobagiu woto-ta moto-tamo.
					</seg>
					<seg id="b.JAM.1.23" type="verse">
						Tauna to mpo'epe Lolita Pue' pai' uma ratuku', hira' hewa tauna to mponaa lence-na hi pampewao'.
					</seg>
					<seg id="b.JAM.1.24" type="verse">
						Ka'oti-na nanaa lence-na pai' -i malai, uma-pi nakiwoi ba beiwa-ki lence-na.
					</seg>
					<seg id="b.JAM.1.25" type="verse">
						Toe pai' kana tapoinono lompe' hawa' Pue' pai' tida-ta mpotuku'. Apa' hawa' Pue', moroli' lia, pai' ria kabaraka' -na mpobahaka-ta ngkai jeko'. Jadi', neo' ta'epe mara-wadi, pai' kaliliu talipo'. Kana tatuku' hawa' -na toe. Apa' tauna to hewa toe-mi to nagane' Pue' hi hawe'ea to nababehi.
					</seg>
					<seg id="b.JAM.1.26" type="verse">
						Ane ria tauna to mpo'uli' topo'agama-i, hiaa' uma najagai wiwi-na, mpobagiu woto-na moto-imi. Uma ria kalaua po'agama-na tetu.
					</seg>
					<seg id="b.JAM.1.27" type="verse">
						Ane po'ingku tauna to mo'agama mpu'u hante uma ria pebagiua-na ba kasalaia' -na hi poncilo Alata'ala to Tuama, hewa toi: mpewili' ana' ilu pai' tobalu to mpe'ahii' tuwu' -ra, pai' neo' mpotuku' gau' -ra to uma mpo'incai Alata'ala.
					</seg>
				</div>
				<div id="b.JAM.2" type="chapter">
					<seg id="b.JAM.2.1" type="verse">
						Ompi' -ku hawe'ea! Pue' -ta, Pue' Yesus Kristus, uma mowo kabaraka' -na. Jadi', ane mepangala' -ta-damo hi Pue' -e, neo' -ta mpelence tauna.
					</seg>
					<seg id="b.JAM.2.2" type="verse">
						Rapa' -na rata hi porumpua-ta hadua tauna to mohincii bulawa pai' moheai to ncola, pai' rata wo'o-hawo hadua tokabu to moheai ronto-na.
					</seg>
					<seg id="b.JAM.2.3" type="verse">
						Ane meliu pebila' -ta hi tauna to lompe' pohea-na toe, pai' ta'uli' -ki: &quot;Mai-ta mohura hi pohuraa to lompe' tohe'i,&quot; hiaa' hi tauna to kabu ta'uli': &quot;Mokore hi retu-moko mai,&quot; ba ta'uli' -ki: &quot;Mohura retu-moko hi ila',&quot;
					</seg>
					<seg id="b.JAM.2.4" type="verse">
						batua-na, tapoposisala hingka doo-ta, pai' tapelence tauna hante patuju to dada'a.
					</seg>
					<seg id="b.JAM.2.5" type="verse">
						Ompi' -ku to kupe'ahi'! Pe'epei lompe' -dile: tauna to mpe'ahii' katuwu' -ra, nau' uma-ra mo'ua' hi dunia' toi, Alata'ala mpelihi-ra bona jadi' mo'ua' hi pepangala' -ra. Hira' toe-mi mpai' to mporata rasi' hi rala Kamagaua' -na, hewa to najanci-raka tauna to mpoka'ahi' -i.
					</seg>
					<seg id="b.JAM.2.6" type="verse">
						Hiaa' ane hewa toe we'i pololita-ta hi torata-e, hewa taruge' lau-ramo doo-ta to kabu! Hiaa' hema to biasa-na mpobalinai' -koi pai' mpakilu-koi hi totu'a ngata? Bate tauna topo'ua' -hana!
					</seg>
					<seg id="b.JAM.2.7" type="verse">
						Topo'ua' toe-ramo to mporuge' hanga' to tabila', to tatarima ngkai Alata'ala.
					</seg>
					<seg id="b.JAM.2.8" type="verse">
						Po'ingku-ta to lompe' ompi', ane tatuku' hawa' Magau' -ta to tabasa hi rala Buku Tomoroli' to mpo'uli': &quot;Kana tapoka'ahi' doo-ta hewa kampoka'ahi' -ta woto-ta moto.&quot;
					</seg>
					<seg id="b.JAM.2.9" type="verse">
						Aga ane tapoposisala-di tauna ntuku' tuwu' -ra ba lence-ra, mojeko' -ta ompi'. Monoa' -mi kamojeko' -ta, apa' Atura Pue' -mi to tatiboki toe-e.
					</seg>
					<seg id="b.JAM.2.10" type="verse">
						Apa' nau' tahuduwukui mpotuku' hawe'ea parenta to hi rala Atura Pue', ane tatiboki nau' hanyala-wadi, bate masala' -ta-hana. Ma'ala-mi ta'uli', hewa to tatiboki hawe'ea lau-mi.
					</seg>
					<seg id="b.JAM.2.11" type="verse">
						Apa' ria hawa' Pue' to mpo'uli': &quot;Neo' mobualo'.&quot; Pai' ria wo'o hawa' -na to mpo'uli': &quot;Neo' mepatehi.&quot; Jadi', nau' uma-ta mobualo', aga ane mepatehi-ta, mpotiboki Atura Pue' oa' -tamo.
					</seg>
					<seg id="b.JAM.2.12" type="verse">
						Toe pai' kana tapelompehi pololita-ta pai' po'ingku-ta. Apa' kita' toi-mi to rapohurai kara-kara-ta ntuku' Atura Pue' to mpobahaka manusia' ngkai jeko'.
					</seg>
					<seg id="b.JAM.2.13" type="verse">
						Apa' tauna to uma ria ahi' -na hi doo-na, Pue' mpai' mpohuku' -i hante uma ria ahi' -na. Aga hi tauna to ma'ahi' hi doo-na, Pue' wo'o mpai' mpopohiloi-i ahi' -na hi eo pehukua'.
					</seg>
					<seg id="b.JAM.2.14" type="verse">
						Ompi' -ku hawe'ea! Napa-mi-hawo kalaua-na ane ta'uli' mepangala' -ta hi Pue', pai' po'ingku-ta uma mpotuku' konoa-na. Ha tebahaka-ta mpai' ngkai huku' jeko' -ta ane hewa toe-wadi pepangala' -tae? Uma-e'!
					</seg>
					<seg id="b.JAM.2.15" type="verse">
						Rapa' -na ria hadua ompi' -ta to mparaluu pohea, pai' uma wo'o hono' pongkoni' -na butu eo-na.
					</seg>
					<seg id="b.JAM.2.16" type="verse">
						Napa-mi-hawo kalaua-na ane ta'uli' -ki hewa toi: &quot;Pelompehi momako'! Kusarumaka moheai lompe' -ko pai' ngkoni' mpebohui-moko!&quot; Hiaa' ane uma-i tawai' napa to naparaluu, napa-mi-hawo kalaua-nae?
					</seg>
					<seg id="b.JAM.2.17" type="verse">
						Wae wo'o hante pepangala' -ta: ane ta'uli' mepangala' -ta hi Pue', pai' po'ingku-ta uma mpotuku' konoa-na, batua-na mepangala' mara-ta-wadi. Pepangala' to hewa toe, hewa pae to lopa'-- uma ria ihi-na.
					</seg>
					<seg id="b.JAM.2.18" type="verse">
						Meka' ria mpai' to mpo'uli' hewa toi: &quot;To hadua ncarumaka hi pepangala' -na, to hadua ncarumaka hi kalompe' po'ingku-na.&quot; Hiaa' aku' mpo'uli': uma-ko bisa mpopohiloi-a pepangala' -nu tetu-e ane uma lompe' po'ingku-nu. Aga aku', ngkai po'ingku-ku to lompe', kupopohiloi-koko karia-na wo'o pepangala' -ku hi Pue'.
					</seg>
					<seg id="b.JAM.2.19" type="verse">
						Ha tapangala' kahadudua-na-wadi Alata'ala-e? Makono moto tetu. Aga ane tetu-wadi, uma hono'! Bangku' seta-hawoe', rapangala' wo'o-rawo kahadudua-na-wadi Alata'ala. Toe pai' moridi' -ra nakeni eka' -ra.
					</seg>
					<seg id="b.JAM.2.20" type="verse">
						Wojo lia-ta ompi' ane ta'uli' hono' -mi mepangala' mara-wadi hi Alata'ala hante uma ria po'ingku-ta to lompe'. Uma ria tuju-na pepangala' to hewa tetu.
					</seg>
					<seg id="b.JAM.2.21" type="verse">
						Kiwoi tutura-na Abraham: Alata'ala mpotarima-i napomonoa' -i hi poncilo-na sabana po'ingku-na, apa' Abraham mpotonu Ishak ana' -na hi Alata'ala hi lolo watu pontunua pepuea'.
					</seg>
					<seg id="b.JAM.2.22" type="verse">
						Hi tutura tohe'e, monoto-mi tahilo: pepangala' -na Abraham incana hi po'ingku-na. Jadi', ma'ala-mi ta'uli' po'ingku-na toe mpakaroli' pepangala' -na.
					</seg>
					<seg id="b.JAM.2.23" type="verse">
						Jadi', madupa' -mi lolita Buku Tomoroli' to mpo'uli': &quot;Abraham mepangala' hi Alata'ala, pai' ngkai pepangala' -na toe, Alata'ala mpo'uli' kamonoa' -na hi poncilo-na.&quot; Toe pai' rahanga' -i bale-na Alata'ala.
					</seg>
					<seg id="b.JAM.2.24" type="verse">
						Monoto-mi tahilo kanapomonoa' -ra Alata'ala tauna to lompe' po'ingku-ra, uma wule' mepangala' mara-wadi.
					</seg>
					<seg id="b.JAM.2.25" type="verse">
						Wae wo'o tutura-na Rahab, tobine to uma tumotoa gau' -na owi. Ba hangkuja dua tantara to Yahudi rahubui hilou mopadaso' hi ngata bali', pai' Rahab toe-imi to mpopehani-ra hi tomi-na pai' natulungi-ra malai ntara ohea ntani' -na. Ngkai po'ingku-na to lompe' toe-mi pai' alaa-na rapohewa tauna to monoa' -i.
					</seg>
					<seg id="b.JAM.2.26" type="verse">
						Jadi', hewa woto to uma inohaa', ta'uli' mate-imi. Wae wo'o pepangala' -ta, ane uma incana hi po'ingku-ta, hibali mate, uma ria kalaua-na.
					</seg>
				</div>
				<div id="b.JAM.3" type="chapter">
					<seg id="b.JAM.3.1" type="verse">
						Ompi' -ku hawe'ea! Neo' -koi wori' to doko' jadi' guru agama. Apa' ta'inca moto ompi', motomo-pi mpai' pomparesa' -na Alata'ala hi kita' to jadi' guru ngkai pomparesa' -na hi tau ntani' -na.
					</seg>
					<seg id="b.JAM.3.2" type="verse">
						Kita' omea pontu-na hala' mpo'ingku. Ane rapa' -na ria tauna to uma hala' mpo'ingku hi pololita-ra, hira' toe-mi tauna to moroli'. Ma'ala-ra mpokuasai hawe'ea kahinaa nono-ra.
					</seg>
					<seg id="b.JAM.3.3" type="verse">
						Anu to kedi' ma'ala mpokuasai to bohe. Biasa-na tasamai' jara' bona natuku' konoa-ta. Hante sama' to kedi' ma'ala tahawai' jara' to bohe.
					</seg>
					<seg id="b.JAM.3.4" type="verse">
						Wae wo'o kapal hi tahi': nau' hewa apa-mi kabohe-na pai' nawui ngolu' to bohe, kapal toe rapopomako' hiapa konoa pangkeni-na hante kaju to kedi' -wadi to rahanga' poguli'.
					</seg>
					<seg id="b.JAM.3.5" type="verse">
						Wae wo'o hante jila' manusia' -e. Nau' kedi' lia-wadi jila' -ta, aga uma mowo kabohe pepakeni-na. Ngkai apu to kedi' -wadi, ponulu to mowela' bisa mampu.
					</seg>
					<seg id="b.JAM.3.6" type="verse">
						Wae wo'o hante lolita to tapohowa' hante jila' -ta. Lolita-ta toe hibalia kada'a-na hante apu. Hi rala woto-ta, jila' -ta toe-mi to mpopehuwu wori' nyala kada'aa-na, meliu ngkai hawe'ea bagia woto-ta to ntani' -na. Lolita to tapohowa' hante jila' -ta hewa apu to ngkai naraka, to mpakada'a hobo' katuwu' -ta.
					</seg>
					<seg id="b.JAM.3.7" type="verse">
						Butu nyala binata to me'ila, danci, binata to menyolo pai' uru hi rala ue, ma'ala rapomou', pai' ria-mi tauna to mpomou' -ra.
					</seg>
					<seg id="b.JAM.3.8" type="verse">
						Aga uma ria tauna to ma'ala mpomou' jila' manusia'! Jila' manusia' dada'a lia-i, pai' uma-i ma'ala hawaia'. Lolita to tapohowa' hante jila' -ta hewa rasu to mepatehi!
					</seg>
					<seg id="b.JAM.3.9" type="verse">
						Lolita-ta ma'ala tapake' mpo'une' Pue' Ala Tuama-ta. Pai' ma'ala wo'o tapake' mpotipo' doo-ta to napajadi' Pue' Ala ntuku' lence-na.
					</seg>
					<seg id="b.JAM.3.10" type="verse">
						Ngkai wiwi to hameha' lau-wadi mehuwu lolita pe'une' pai' lolita petipo'. Ompi' -ku hawe'ea! Kakoo-kono-na ke neo' -hawo hewa toe. Uma-hawo natao ane jila' -ta tapake' mpohowa' to lompe' pai' mpohowa' to dada'a wo'o.
					</seg>
					<seg id="b.JAM.3.11" type="verse">
						Ha ria wo'o-hawo ue tuwu' to mpopehupa' ue to mononto pai' ue to mopai' wo'o?
					</seg>
					<seg id="b.JAM.3.12" type="verse">
						Kaju ara uma-i mowua' zaitun. Pai' kaju anggur, uma-i mowua' ara. Buwu to mopoi' uma-i mpopehuwu ue to mononto.
					</seg>
					<seg id="b.JAM.3.13" type="verse">
						Ane ria hi laintongo' -ta tauna to lompe' pekiri-na pai' monoto nono-na, kana napopehuwu kanotoa nono-na toe hante po'ingku-na to lompe' pai' hante kehi-na to mehuwu ngkai kadingki' nono-na, hewa to natao hi tauna to monoto nono-ra.
					</seg>
					<seg id="b.JAM.3.14" type="verse">
						Tapi' ane ria hi rala nono-ta to mohingi' hi doo-ta pai' doko' mpopeliu woto-ta moto, neo' tapomolangko nono-ta, pai' neo' ta'uli' monoto mpu'u-mi-tana nono-ta. Apa' kehi-ta toe mosisala hante tudui' to makono.
					</seg>
					<seg id="b.JAM.3.15" type="verse">
						Kanotoa nono to hewa toe, bela-hana to ngkai Pue'. Tetu ngkai dunia', ngkai kahinaa nono-ta, pai' ngkai seta!
					</seg>
					<seg id="b.JAM.3.16" type="verse">
						Apa' ane ria tauna to mohingi' pai' -ra mpopeliu woto-ra moto, bate ria wo'o potudaa' pai' butu nyala kehi to dada'a.
					</seg>
					<seg id="b.JAM.3.17" type="verse">
						Aga ane tauna to mporata mpu'u kanotoa nono ngkai Alata'ala, hewa toi po'ingku-ra: lomo' -lomo' -na moroli' nono-ra. Doko' tuwu' hintuwu' -ra hante doo, mo'olu nono-ra pai' -ra mpotuku' konoa doo. Jau-ra mpotulungi tauna to mpe'ahii', pai' mpobabehi kehi to lompe'. Uma-ra mopahamalia pai' uma-ra turu mpomahapi.
					</seg>
					<seg id="b.JAM.3.18" type="verse">
						Tauna to mpokono kahintuwuaa' pai' mpali' kahintuwuaa', po'ingku-ra bate mpotuku' konoa Alata'ala.
					</seg>
				</div>
				<div id="b.JAM.4" type="chapter">
					<seg id="b.JAM.4.1" type="verse">
						Napa pai' alaa-na ria potudaa' pai' pomehonoa' -ni ompi'? Tetu-le bate mehupa' ngkai kahinaa nono-ni to dada'a. Kahinaa nono-ni to dada'a toe-mi to manga'e ncuu hi rala nono-ni, mpokeni-koi mpobabehi to dada'a.
					</seg>
					<seg id="b.JAM.4.2" type="verse">
						Mehina-koi aga uma niratai to nipokahina. Toe pai' alaa-na mepatehi-mokoi. Mohingi' -koi mpokahina anu doo, aga uma oa' niratai. Toe pai' alaa-na momehono' pai' motuda' -mokoi. Uma oa' niratai to nipali', apa' uma niperapi' hi Pue'.
					</seg>
					<seg id="b.JAM.4.3" type="verse">
						Ba nau' niperapi' -mi, uma oa' -koi rawai', apa' sala' patuju-ni. Apa' napa to niperapi' tetu, doko' nipake' mpoka'oha nono-ni-wadi.
					</seg>
					<seg id="b.JAM.4.4" type="verse">
						Koi', uma-koi tida mpotuku' Pue'! Ha ni'inca wa ompi', ane tatuku' gau' to dada'a hi dunia' toi, kita' jadi' bali' -na Alata'ala? Hangkani-pi ku'uli': hema to mpokono gau' to dada'a hi dunia' toi, hi'a-mi bali' Alata'ala!
					</seg>
					<seg id="b.JAM.4.5" type="verse">
						Ba nipekiri-koina wae-e ompi', uma ria tuju-na ihi' Buku Tomoroli' to mpo'uli': Alata'ala mpajadi' nono manusia', tapi' nono-ta toe uma mowo hina-na.
					</seg>
					<seg id="b.JAM.4.6" type="verse">
						Aga petulungia to nawai' -taka Pue' ngkai kabula rala-na meliu-hana kamoroho-na ngkai hawe'ea hina nono-ta. Toe pai' ria te'uki' hi rala Buku Tomoroli': &quot;Alata'ala mpo'ewa tauna to molangko nono-ra. Tapi' tauna to dingki' nono-ra, natulungi-ra ngkai kabula rala-na.&quot;
					</seg>
					<seg id="b.JAM.4.7" type="verse">
						Toe pai' kuparesai' -koi ompi': mengkoru-mokoi hi Alata'ala. Ewa-imi Magau' Anudaa', napetiboi' moto-koi mpai'.
					</seg>
					<seg id="b.JAM.4.8" type="verse">
						Mohui' -imi Alata'ala, pai' Hi'a wo'o mpomohui' -koi. Koi' to mojeko', bahakai-mi mpobabehi jeko'. Koi' to morompenga nono-ni, pomoroli' nono-ni.
					</seg>
					<seg id="b.JAM.4.9" type="verse">
						Kana soho' nono-ta pai' geo' -ta mpokiwoi kamojeko' -ta. Apa' ane ta'inca karia-na jeko' -ta, uma-hawo lompe' tapokagoe', kana taposoho' nono-hawo pai' tapokageo'.
					</seg>
					<seg id="b.JAM.4.10" type="verse">
						Kana tapakadingki' nono-ta hi nyanyoa Pue', napomolangko moto-ta mpai'.
					</seg>
					<seg id="b.JAM.4.11" type="verse">
						Ompi' -ompi', neo' -ta mometuntui'. Tauna to mpotuntui' ba mposalai' ompi' -na, hewa mpotuntui' ba mposalai' Atura Pue' lau-imi. Tauna to mposalai' ompi' -na, uma-i mpotuku' Atura Pue'. Ma'ala-mi ta'uli', hewa hi'a lau-mi to mpobotuhi Atura Pue'.
					</seg>
					<seg id="b.JAM.4.12" type="verse">
						Hiaa' hadua-na-wadi to masipato' mpowai' atura hi manusia' pai' to jadi' Topobotuhi. Hi'a-mi Alata'ala, to ria kuasa-na mpohuku' -ta ba mpobahaka-ta ngkai huku'. Jadi' kita' toi, hema rahi-tadie, pai' -ta daho' mpotuntui' doo-tae!
					</seg>
					<seg id="b.JAM.4.13" type="verse">
						Toi paresa' -ku hi koi' to molangko nono-ni. Mololita-koi hewa toi: &quot;Eo toe lau ba mepulo mpai', me'ongko' -kai hilou hi ngata nu'anu, tida-makai hi ria nte hampae, modaga pai' -kai mporata rasi'.&quot;
					</seg>
					<seg id="b.JAM.4.14" type="verse">
						Hiaa' bo uma ni'incai napa to jadi' mepulo! Beiwa ntoto katuwu' -ni? Katuwu' -nile hewa rangahu: kahiloa hampai', pai' muu-mule' moronto-mi!
					</seg>
					<seg id="b.JAM.4.15" type="verse">
						Kakoo-kono-na kana hewa toe-di-hawo-le lolita-nie: &quot;Ane napokono Pue', tuwu' -kai pai' ma'ala kibabehi nu'anu pai' nu'anu.&quot;
					</seg>
					<seg id="b.JAM.4.16" type="verse">
						Hiaa' uma-di hewa toe pololita-nie. Molangko lau-di nono-ni pai' mpopeliu tuwu' -ni. Hawe'ea to hewa tetu, bate dada'a-hana.
					</seg>
					<seg id="b.JAM.4.17" type="verse">
						Jadi', tauna to mpo'inca mpobabehi to lompe', pai' uma-di nababehi-e, bate napojeko'.
					</seg>
				</div>
				<div id="b.JAM.5" type="chapter">
					<seg id="b.JAM.5.1" type="verse">
						Toi paresa' -ku hi tauna topo'ua'. Motantangi' -mokoi pai' geo', apa' narumpa' -koi mpai' kaparia.
					</seg>
					<seg id="b.JAM.5.2" type="verse">
						Ka'uaa' -ni moronto-mi. Pohea-ni ntoto' -mi.
					</seg>
					<seg id="b.JAM.5.3" type="verse">
						Bulawa pai' salaka' to niloju', ta'igaraa' -mi. Pai' ka'uaa' -ni to ta'igaraa' tetu mpai' jadi' tanda kahala' mpopake' -ni ka'uaa' -ni. Mpoloju' -koi rewa hi dunia', hiaa' dunia' toi neo' hudu-mi! Toe pai' rasesa' mpu'u-koi mpai', hewa to nakoni' apu.
					</seg>
					<seg id="b.JAM.5.4" type="verse">
						Tauna to mobago hi bonea-ni, uma-ra niwai' gaji'. Epe-mi pontodohaka-ra! Topobago to mepae hi bonea-ni mekakae mperapi' tulungi, pai' pekakae-ra toe na'epe-mi Pue' Alata'ala, Pue' to bohe baraka' -na.
					</seg>
					<seg id="b.JAM.5.5" type="verse">
						Koi' hewa porewua to raruduhi pai' rasumale', apa' hi dunia' toi tuwu' mpomaradika-koi, mpali' kagoea' -ni, tapi' ka'omea-na mpai' bate rahuku' -koi.
					</seg>
					<seg id="b.JAM.5.6" type="verse">
						Koi' mpohuku' pai' mpopatehi tauna to uma masala', to uma-ra bisa mpo'ewa-koi.
					</seg>
					<seg id="b.JAM.5.7" type="verse">
						Toe-mi ompi', pai' kana tari-ta duu' -na Pue' rata nculii'. Hilo pe' posabara topolia' -e, mpopea-ra duu' -na ria wua' polia' -ra to rasarumaka. Mosabara-ra mpopea uda ka'oti-ra ntuja', duu' -na rata tempo-na mepae.
					</seg>
					<seg id="b.JAM.5.8" type="verse">
						Wae wo'o kita' kana mosabara ompi'. Pakatida nono-ta, apa' neo' rata mpu'u-imi Pue' -ta.
					</seg>
					<seg id="b.JAM.5.9" type="verse">
						Ompi', neo' -ta ngkunuti pai' momesaa-salai', bona neo' -ta rabelahi huku'. Apa' Pue', etu-imi mai hi wobo'! Hi'a-damo mpai' to mpobotuhi omea.
					</seg>
					<seg id="b.JAM.5.10" type="verse">
						Ompi' -ku hawe'ea! Kiwoi-koi nabi owi to mpokeni Lolita Pue'. Mosabara-ra pai' tari-ra mpotodohaka kaparia. Agina tatuku' posabara-ra.
					</seg>
					<seg id="b.JAM.5.11" type="verse">
						Apa' hema-ra-kona to ta'uli' morasi' -e? To morasi' -le, tauna to ntaha hi rala kaparia. Ni'inca moto tutura-na Ayub, kantaha-na hi rala kaparia-na. Pai' ni'inca beiwa Pue' mpogane' -i hi ka'omea-na. Apa' Pue', ma'ahi' lia-i, pai' lompe' nono-na.
					</seg>
					<seg id="b.JAM.5.12" type="verse">
						Ompi' -ku hawe'ea! Ngkai hawe'ea paresa' -ku, toi-mi to meliu mpu'u: Neo' -ta mosumpa, mpokahangai' langi' ba mpokahangai' dunia' ba napa-napa ntani' -na. Ane patuju-ta mpo'uli' io', uli' -mi-hana &quot;Io'.&quot; Ane patuju-ta mpo'uli' uma, uli' -mi &quot;Uma,&quot; bona neo' -ta rabelahi huku'.
					</seg>
					<seg id="b.JAM.5.13" type="verse">
						Ane ria hi laintongo' -ta to narumpa' kasusaa', agina mosampaya-i. Ane ria to goe', agina morona' -i mpo'une' Alata'ala.
					</seg>
					<seg id="b.JAM.5.14" type="verse">
						Ane ria to peda', agina mpokio' -i pangkeni agama, bona pangkeni toera mposampayai-i pai' mpogelai' -i hante lana hi rala hanga' Pue'.
					</seg>
					<seg id="b.JAM.5.15" type="verse">
						Ane mosampaya-ra hante nono to mepangala', tauna to peda' bate mo'uri' mpai'. Pue' mpaka'uri' -i, pai' ane ria jeko' -na, ra'ampungi-ki.
					</seg>
					<seg id="b.JAM.5.16" type="verse">
						Toe-mi pai' kana himpau tapangaku' sala' -ta pai' momeposampayai, bona mo'uri' -ta. Posampaya tauna to monoa' nono-ra moso' lia.
					</seg>
					<seg id="b.JAM.5.17" type="verse">
						Kiwoi tutura-na nabi Elia owi. Nabi Elia toei, manusia' hewa kita' wo'o-i-wadi-hawo. Mosampaya-i hante nono-na mpu'u bona neo' udaa. Uma mpu'u-pi dungku uda rala-na tolu mpae ono mula.
					</seg>
					<seg id="b.JAM.5.18" type="verse">
						Oti toe, mosampaya wo'o-imi, duu' -na langi' mpopana'u-mi uda pai' alaa-na ria-mi wua' polia' -ra.
					</seg>
					<seg id="b.JAM.5.19" type="verse">
						Ompi' -ku hawe'ea! Ane ria doo-ta to meleli' ngkai tudui' to makono, pai' ria hadua to mpotete' -i nculii' hi Pue', lompe' kehi-na toe.
					</seg>
					<seg id="b.JAM.5.20" type="verse">
						Apa' tauna to mpokeni topojeko' nculii' ngkai kehi-na to sala', mpohore-imi ngkai silaka to duu' kahae-hae-na, pai' jeko' -na to wori' te'ampungi-mi.
					</seg>
				</div>
			</div>
			<div id="b.1PE" type="book">
				<div id="b.1PE.1" type="chapter">
					<seg id="b.1PE.1.1" type="verse">
						Sura toi ngkai aku', Petrus, suro Yesus Kristus, kupakatu tilou hi koi' ompi' -ompi' to napelihi-mokoi Alata'ala, pai' to pahawu' -hawu' hi propinsi Pontus, Galatia, Kapadokia, Asia pai' Bitinia, pai' to mesowo' hi olo' tauna to uma mpo'incai Alata'ala.
					</seg>
					<seg id="b.1PE.1.2" type="verse">
						Napelihi-koi Alata'ala to Tuama apa' wae-mi patuju-na ngkai lomo' -na. Napelihi-koi hante pobago Inoha' Tomoroli' to mpopajadi' -koi bagia-na, alaa-na mengkoru-mokoi hi Yesus Kristus pai' napomoroli' -mokoi hante raa' -na. Wori' tabe: mekakae-a hi Alata'ala bona nawai' -koi kawoo-woria' gane' -na pai' kalompea' tuwu'.
					</seg>
					<seg id="b.1PE.1.3" type="verse">
						Mai-tamo mpo'une' Alata'ala, Tuama-na Pue' -ta Yesus Kristus! Ngkai pe'ahi' -na to bohe, nawai' -tamo katuwua' to bo'u, pai' katuwua' to bo'u toe tarata ngkai katuwu' -na nculii' Yesus Kristus. Toe pai' moroho poncarumaka-ta.
					</seg>
					<seg id="b.1PE.1.4" type="verse">
						Tasarumaka Alata'ala mpowai' -ta rasi' to naporodo hi hawe'ea ana' -na. Rasi' toe, to uma mogero ba mobali' ba jadi' pope, apa' natimamahi-taka hi suruga.
					</seg>
					<seg id="b.1PE.1.5" type="verse">
						Hawe'ea toe ompi', bate nipobagia, apa' mepangala' -mokoi hi Alata'ala pai' napewili' -koi hante baraka' -na bona mporata-koi mpai' kalompea' to rodo ami' -mi nawai' -kokoi hi Eo Kiama.
					</seg>
					<seg id="b.1PE.1.6" type="verse">
						Ngkai toe-mi ompi', pai' kana goe' oa' -koi. Nau' tempo toi susa' nono-ni apa' wori' nyala pesori mporumpa' -koi, goe' moto nono-ni, apa' kasusaa' -ni toe hangkale'liu-wadi,
					</seg>
					<seg id="b.1PE.1.7" type="verse">
						pai' patuju-na bona rapongincai karoho pepangala' -ni. Bulawa raparesa' hante apu raponciloi-ki ba bulawa mpu'u-idi ba bela-di. Pai' pepangala' -ni toe, meliu kasuli' oli-na ngkai bulawa, apa' bulawa uma tida duu' kahae-hae-na. Jadi', hewa bulawa raparesa' hante apu, wae wo'o pepangala' -ni raparesa' hante pesori. Bona ane monoto mpu'u-damo pepangala' -ni, ra'une', rabila' pai' rapomolangko-koi mpai', nto'u karata-na nculii' Yesus Kristus hi dunia' toi.
					</seg>
					<seg id="b.1PE.1.8" type="verse">
						Yesus Kristus toei, nau' ko'ia-i ria nihiloi owi, nipoka'ahi' -imi. Nau' uma-i nihiloi wae lau, nipangala' -imi. Toe pai' goe' nono-ni, pai' kagoe' nono-ni toe uma-pi hudu ra'uli', apa' bohe mpu'u.
					</seg>
					<seg id="b.1PE.1.9" type="verse">
						Goe' -koi, apa' nirata-mi wua' pepangala' -ni, toe-mi kalompea' tuwu' kao' -ni.
					</seg>
					<seg id="b.1PE.1.11" type="verse">
						Nabi-nabi to owi mpolowa ami' -mi beiwa Alata'ala mpopohiloi-koi ahi' -na hi tempo toi. Ngkai petete' Inoha' Kristus to hi rala nono-ra, Alata'ala mpopo'incai ami' -ramo kaparia to mporumpa' woto Kristus mpai', pai' kabohe tuwu' to narata ane timpaliu-damo kaparia-na toe. Aga nabi to owi toera, uma ra'incai beiwa kadupa' -na to ralowa toe. Toe pai' rapewulihi' mpu'u, doko' ra'inca ba nto'uma pai' beiwa kadupa' -na hawe'ea to ralowa toe.
					</seg>
					<seg id="b.1PE.1.12" type="verse">
						Alata'ala mpo'uli' -raka nabi toera: napa to ralowa toe, bela hi hira' moto kadungkua-na. To ralowa toe, hi koi' -hana kadungkua-na. Pai' hewa toe lau, napa to ralowa nabi to owi toera, raparata-mi hante kanoto-noto-na hi koi', apa' ria-mi tauna to mpoparata-kokoi Kareba Lompe' hante baraka' Inoha' Tomoroli' to ngkai Alata'ala. Bangku' mala'eka-hawoe', doko' lia-ra-rawo mpewulihi' kalompea' to nirata-mi toe-e ompi'.
					</seg>
					<seg id="b.1PE.1.13" type="verse">
						Jadi' ompi' -ompi', apa' ria-mi poncarumakaa-ni to moroho toe-e, toe pai' ku'uli' -kokoi: pakanoto-mi nono-ni, neo' lempe', pai' ncarumaka mpu'u-mokoi hi rasi' to rawai' -kokoi ane rata nculii' -ipi mpai' Yesus Kristus.
					</seg>
					<seg id="b.1PE.1.14" type="verse">
						Apa' lawi' napo'ana' -mokoi Alata'ala-e, tuku' -mi hawa' -na, neo' -pi ntora mpotuku' konoa-ni moto hewa owi nto'u-ni hi rala kabengia-na-pidi.
					</seg>
					<seg id="b.1PE.1.15" type="verse">
						Kana moroli' -koi hi butu nyala akeka-ni, apa' Alata'ala, moroli' -i-hana, pai' nakio' -koi bona mpotuku' kehi-na.
					</seg>
					<seg id="b.1PE.1.16" type="verse">
						Apa' ria Lolita Alata'ala to te'uki' owi to mpo'uli': &quot;Kana moroli' -koi, apa' Aku' toi moroli' -a.&quot;
					</seg>
					<seg id="b.1PE.1.17" type="verse">
						Ompi' -ompi', mo'oha' -koi hi dunia' toi hewa tauna to liu-wadi. Pai' ane mosampaya-koi hi Alata'ala, ni'uli' Kahi'a-na Tuama-ni. Toe pai' kana mengkoru-koi hi Alata'ala bula-ni mo'oha' hi dunia' toi-pidi. Apa' Alata'ala to Nipotuama toei-e, Hi'a-mi Topohura to mpobotuhi kara-kara butu dua tauna ntuku' po'ingku-ra, uma-i-hana mpelence tauna.
					</seg>
					<seg id="b.1PE.1.18" type="verse">
						Mengkoru-koi hi Alata'ala, apa' ni'inca moto napa pobayari-na Alata'ala bona mpobahaka-koi ngkai tuwu' -ni to ri'ulu. Tuwu' -ni to ri'ulu to nipososora ngkai ntu'a-ni toe, uma ria tuju-na. Aga Alata'ala mpobahaka-mokoi ngkai tuwu' -ni to ri'ulu toe, pai' pobayari-na bela rewa to uma tida duu' kahae-hae-na, hewa bulawa ba salaka',
					</seg>
					<seg id="b.1PE.1.19" type="verse">
						tapi' to masuli' lia oli-na, toe-mi raa' -na Kristus. Kristus toe raponcawa ana' bima to uma ria kasalaia' -na ba kakuraa' -na, to rasumale' jadi' tolo' woto-ni.
					</seg>
					<seg id="b.1PE.1.20" type="verse">
						Kako'ia-na dunia' rapajadi', napakatantu ami' -mi Alata'ala Kayesus-na to jadi' Topetolo'. Aga lako' mehupa' -idi hi dunia' bona mpotolo' -koi hi eo-eo mpomohui' Eo Kiama toi-e.
					</seg>
					<seg id="b.1PE.1.21" type="verse">
						Ngkai Hi'a toe-mi pai' alaa-na mepangala' -mokoi hi Alata'ala. Alata'ala mpopotuwu' -i nculii' pai' nawai' -i kabohea tuwu' -na, alaa-na mepangala' pai' mesarumaka-mokoi hi Alata'ala.
					</seg>
					<seg id="b.1PE.1.22" type="verse">
						Jadi' ompi' -ompi', nituku' -mi Kareba to makono, pai' nipakaroli' nono-ni bona ma'ala-koi mpoka'ahi' ompi' hampepangalaa' -ni hante nono-ni mpu'u. Toe pai' kuparesai' -koi bona momepoka'ahi' mpu'u-mpu'u-koi hadua pai' hadua hante karoli' -roli' nono-ni.
					</seg>
					<seg id="b.1PE.1.23" type="verse">
						Apa' mporata katuwua' to bo'u-mokoi, pai' katuwua' -ni to bo'u toe, bela-pi ngkai manusia' to kana mate. Katuwua' -ni toe, ngkai Alata'ala to uma-hana ria kamatea-na. Mporata-koi katuwua' to bo'u toe, apa' mepangala' -mokoi hi Lolita Alata'ala to tuwu' pai' to tida duu' kahae-hae-na.
					</seg>
					<seg id="b.1PE.1.24" type="verse">
						Hewa to te'uki' hi rala Buku Tomoroli' owi: Katuwu' manusia' -le, hewa kowo', hawe'ea kancolaa-ra hewa sehe kowo'. Kowo' molaju, sehe-na roda',
					</seg>
					<seg id="b.1PE.1.25" type="verse">
						aga Lolita Pue' tida duu' kahae-hae-na.&quot;
					</seg>
				</div>
				<div id="b.1PE.2" type="chapter">
					<seg id="b.1PE.2.1" type="verse">
						Toe pai' kuparesai' -koi ompi': bahaka-mi butu nyala kehi to dada'a pai' hawe'ea lolita-ni to boa'. Neo' -pokoi mebagiu, neo' mohingi', neo' mporuge' doo.
					</seg>
					<seg id="b.1PE.2.2" type="verse">
						Hewa ana'lei to lako' putu to mpokahina ue tii', koi' wo'o kana mpokahina pongkoni' kao' -ni, tetu-mi Lolita Pue'. Bona ngkai Lolita Pue' toe kamoroo-rohoa pai' kamonoo-notoa katuwua' kao' -ni.
					</seg>
					<seg id="b.1PE.2.3" type="verse">
						Neo' nibahakai mpokahina Lolita Pue' toe, lawi' nirasai-mi kalompe' nono-na.
					</seg>
					<seg id="b.1PE.2.4" type="verse">
						Pue' Yesus rarapai' -ki hameha' watu to tuwu'. Watu toe ratadi manusia', apa' ra'uli' uma ria kalaua-na. Tapi' hi poncilo Alata'ala, watu toei masuli' lia oli-na, pai' Alata'ala mpopelihi watu toei jadi' poko parawatu. Pai' koi' wo'o, ompi' -ompi' tumai-mokoi hi Pue',
					</seg>
					<seg id="b.1PE.2.5" type="verse">
						bona napajadi' -koi hewa watu-watu to tuwu' to rapake' mpowangu tomi pepuea' hi Alata'ala. Napajadi' wo'o-koi imam-imam to moroli'. Apa' hewa imam mpotonu pepue' hi Alata'ala, wae wo'o koi' mpotonu nono-ni hi Alata'ala, niponcawa pepue' -ni hi Hi'a. Pai' pepue' -ni toe bate mpakagoe' nono-na, sabana petauntongoi' -na Yesus Kristus.
					</seg>
					<seg id="b.1PE.2.6" type="verse">
						Hi rala Buku Tomoroli', Magau' Topetolo' rarapai' -ki watu to napelihi Alata'ala, hewa toi moni-na: Hilo! Kupelihi hameha' watu to masuli' oli-na, kuhu'a hi Bulu' Sion, kupajadi' poko parawatu. Hema-hema to mepangala' hi watu toei, uma-ra mpai' hala'nawu'.&quot;
					</seg>
					<seg id="b.1PE.2.7" type="verse">
						Magau' Topetolo' toei hewa watu to masuli' oli-na hi koi' to mpopangala' -i. Aga tauna to uma mpopangala' -i bate mporata silaka, alaa-na madupa' -mi lolita Buku Tomoroli' to mpo'uli': Watu toe ratadi topowangu tomi. Ntaa' we'i, watu toe lau-idi to jadi' poko parawatu-e.&quot;
					</seg>
					<seg id="b.1PE.2.8" type="verse">
						&quot;Watu toe jadi' watu katewincia' -ra, pai' watu katehopoa' -ra.&quot;
					</seg>
					<seg id="b.1PE.2.9" type="verse">
						Aga koi' ompi' -ompi', napelihi-moko-koina Alata'ala, napajadi' -koi imam-imam to mpokamu bago mpepue' hi Magau' -ta. Napatani' -koi jadi' bagia-na pai' ntodea-na to moroli'. Nababehi toe bona koi' mpopalele hi hawe'ea tauna babehia-na to mobaraka', nitutura-raka kanakio' -ni malai ngkai kabengia-na mesua' hi rala kabajaa-na to uma mowo kalompe' -na.
					</seg>
					<seg id="b.1PE.2.10" type="verse">
						Owi, bela-koi bagia-na, aga wae lau napobagia-mokoi. Owi-koi uma mpo'incai pe'ahi' -na, aga wae lau ni'inca-mi pe'ahi' -na.
					</seg>
					<seg id="b.1PE.2.11" type="verse">
						Ompi' -ompi' to kupe'ahi'! Katuwu' -ta hi rala dunia' toi, hewa tauna to mesowo' pai' hewa tauna to liu-ta-wadi, apa' mo'oha' -ta hi olo' tauna to uma-ra mepangala' hi Pue'. Toe pai' kuparesai' -koi: neo' mpotuku' kahinaa nono-ni to dada'a, apa' kahinaa to dada'a toe mosisala hante kalompea' tuwu' kao' -ni.
					</seg>
					<seg id="b.1PE.2.12" type="verse">
						Pontu-na ria tauna to uma mpo'incai Pue' to mpobalihi-koi, ra'uli' dada'a gau' -ni. Toe pai' kana nipelompehi mpu'u po'ingku-ni, bona rahilo kalompe' po'ingku-ni toe. Ka'omea-na mpai', rapangaku' -mi kalompe' po'ingku-ni, pai' mpo'une' Alata'ala-ramo hi eo karata-na.
					</seg>
					<seg id="b.1PE.2.13" type="verse">
						Kana mengkoru-ta hi hawe'ea topoparenta to rapakatantu manusia', apa' toe-mi konoa Pue'. Mengkoru hi magau' bohe, apa' lawi' hi'a-mi to hi wongko-na mpu'u.
					</seg>
					<seg id="b.1PE.2.14" type="verse">
						Mengkoru hi gubernur, apa' lawi' hi'a to napopale magau' mpohuku' tauna to dada'a gau' -ra pai' mpo'une' tauna to lompe' gau' -ra.
					</seg>
					<seg id="b.1PE.2.15" type="verse">
						Apa' toe-mi konoa Pue', bona ngkai kalompe' po'ingku-ta, tauna to uma mpo'incai Pue', uma-rapa daho' mpobalihi-ta, apa' monoto-mi ka'uma-na makono pebalihi-ra toe.
					</seg>
					<seg id="b.1PE.2.16" type="verse">
						Kakoo-kono-na, kita' to Kristen, uma-tapa napobatua jeko', apa' Alata'ala mpobahaka-tamo ngkai kuasa jeko'. Aga kabela-ta batua toe neo' -hawo tapo'ohea mpobabehi to dada'a. Agina mpotuku' konoa Alata'ala-tamo, apa' lawi' batua-na mpu'u-tamo.
					</seg>
					<seg id="b.1PE.2.17" type="verse">
						Saile' hawe'ea tauna. Poka'ahi' ompi' hampepangalaa' -ta, pengkorui Alata'ala, pai' bila' magau' -ta.
					</seg>
					<seg id="b.1PE.2.18" type="verse">
						Batua-batua, pengkorui pai' bila' maradika-ni, uma wule' hi maradika-ni to lompe' pai' to mo'olu kehi-ra. Bangku' maradika-ni to seke-e', bate nipengkorui-ra.
					</seg>
					<seg id="b.1PE.2.19" type="verse">
						Ane ria-koi to nabalinai' maradika-ni nau' uma ria sala' -ni, pai' ane ntaha-koi mpokolo kaparia toe apa' mpokiwoi-koi konoa Alata'ala, bate nagane' -koi Alata'ala.
					</seg>
					<seg id="b.1PE.2.20" type="verse">
						Ha na'une' -koi mpai' Alata'ala ane mosabara-koi mpengkatarii kaparia to nirata apa' masala' -koie? Uma-hawo. Tapi' ane mporata-koi kaparia sabana po'ingku-ni to lompe' pai' mosabara-koi mpokolo kaparia toe, bate nagane' -koi Alata'ala.
					</seg>
					<seg id="b.1PE.2.21" type="verse">
						Apa' toe-mile pai' nakio' -koi Alata'ala-e: nakio' -koi bona mo'ingku lompe', nau' -koi rabalinai'. Apa' Kristus wo'o mporata kaparia sabana koi', pai' nawai' -koi tonco bona nituku' laa' -na.
					</seg>
					<seg id="b.1PE.2.22" type="verse">
						Uma-i ria mpobabehi jeko', uma ria lolita boa' to howa' ngkai wiwi-na.
					</seg>
					<seg id="b.1PE.2.23" type="verse">
						Ralibui' -i, uma-i mehawa mpolibui' -ra. Rasesa' -i, uma-i metipo'. Mpotonu tuwu' -nai-wadi hi Alata'ala, Topobotuhi to monoa'.
					</seg>
					<seg id="b.1PE.2.24" type="verse">
						Nakolo huku' jeko' -ta hi woto-na moto hi karapatehi-na hi kaju parika', bona tebahaka-ta ngkai kuasa jeko' pai' tuwu' ntuku' konoa Alata'ala-tamo. Ngkai weho-na toe-mi pai' alaa-na mo'uri' -mokoi.
					</seg>
					<seg id="b.1PE.2.25" type="verse">
						Owi hewa bima to puha-koi. Aga tempo toi nculii' -mokoi hi Topo'ewu to mpewili' kao' -ni.
					</seg>
				</div>
				<div id="b.1PE.3" type="chapter">
					<seg id="b.1PE.3.1" type="verse">
						Wae wo'o koi' tobine, mengkoru-koi hi tomane-ni, bona ane ria-ra tomane-ni to uma mepangala' hi Lolita Alata'ala, kehi-ni toe-mi mpobalii' -ra jadi' mepangala'. Uma mingki' ni'uli' -raka napa-napa,
					</seg>
					<seg id="b.1PE.3.2" type="verse">
						apa' kampohilo-ra kehi-ni to moroli' pai' pengkoru-ni, kehi-ni toe-mi mpotudui' -ra, pai' -ra mepangala' -mi-hawo hi Pue'.
					</seg>
					<seg id="b.1PE.3.3" type="verse">
						Ane doko' subo' -koi, neo' kasuboa' to hi mali-na-wadi, hewa mporampai wuluwoo' ba mpakancola woto hante bulawa pai' pohea to masuli' oli-na.
					</seg>
					<seg id="b.1PE.3.4" type="verse">
						Poko kasuboa' mpu'u-le, mehupa' ngkai rala nono-ta, hewa rapa' -na tobine to monono pai' to mo'olu kehi-na. Toe-hana kasuboa' to uma ria kabalia' -na, pai' to masuli' lia oli-na hi poncilo Alata'ala.
					</seg>
					<seg id="b.1PE.3.5" type="verse">
						Apa' wae wo'o-hawo po'ingku tobine to owi to moroli' katuwu' -ra pai' to ncarumaka Alata'ala. Tobine toera jadi' subo' apa' mengkoru-ra hi tomane-ra.
					</seg>
					<seg id="b.1PE.3.6" type="verse">
						Hewa rapa' -na Sara mpotuku' hawa' -na Abraham tomane-na, pai' nahanga' -i tua. Hiaa' koi' ompi', ma'ala ta'uli' ana' Sara-mokoi, ane nituku' po'ingku-na to lompe' pai' uma-koi me'eka' ane ria to mpobalinai' -koi.
					</seg>
					<seg id="b.1PE.3.7" type="verse">
						Wae wo'o koi' tomane, tuwu' hintuwu' -koi hante tobine-ni, pai' penonoi beiwa ohea-ni mpotulungi-ra, apa' karohoa-ra uma hewa karohoa tomane. Aga nau' wae, tobine-ni bate hibalia hante koi' hi poncilo Alata'ala, apa' nawai' wo'o-ra-rawo katuwua' to duu' kahae-hae-na hibalia koi'. Toe pai' kana nibila' -ra hewa to kasipato' -na. Apa' ane uma-koi hintuwu' hante tobine-ni, telawa' mpai' posampaya-ni.
					</seg>
					<seg id="b.1PE.3.8" type="verse">
						Ka'omea-na, tuwu' hintuwu' -ta omea, hameha' hawa' pai' hanono lau, momepoka'ahi' hewa to ntali ompi', lompe' nono pai' mpakadingki' nono hi doo.
					</seg>
					<seg id="b.1PE.3.9" type="verse">
						Ane ria tauna to mpodaa' -ta, neo' tapehawai hante to dada'a. Ane ralibui' -ta, neo' tatimalihi-ra. Agina-pi gau' to dada'a toe tapehawai hante mperapi' -raka gane' to lompe' ngkai Alata'ala. Apa' Alata'ala mpokio' -ta jadi' topetuku' -na bona mporata gane' to lompe' ngkai Hi'a.
					</seg>
					<seg id="b.1PE.3.10" type="verse">
						Hi rala Buku Tomoroli' te'uki' hewa toi: Hema to doko' goe' pai' lompe' tuwu' -na kana mpojagai wiwi-na bona neo' -i mpohowa' lolita to dada'a, pai' neo' -i mebagiu.
					</seg>
					<seg id="b.1PE.3.11" type="verse">
						Kana nabahakai gau' to dada'a pai' babehi-mi gau' to lompe'. Kana nahuduwukui mpali' kahintuwuaa' hi doo.
					</seg>
					<seg id="b.1PE.3.12" type="verse">
						Apa' Pue' mpewili' tauna to mpotuku' konoa-na, pai' na'epe pekakae-ra. Aga na'ewa tauna to dada'a gau' -ra.&quot;
					</seg>
					<seg id="b.1PE.3.13" type="verse">
						Ha hema-hana to mpodaa' -tae ane tida-ta mpobabehi po'ingku to lompe' -e?
					</seg>
					<seg id="b.1PE.3.14" type="verse">
						Aga ane rapa' -na mporata kaparia mpu'u-ta ngkai kehi-ta to monoa', marasi' lau-ta ompi'! Jadi', ane ria to mpongasai' -ta, neo' tapoka'eka' -ra pai' neo' koro'.
					</seg>
					<seg id="b.1PE.3.15" type="verse">
						Tonu katuwu' -ta hi Kristus, pai' pangaku' -mi Kahi'a-na-wadi Pue' -ta. Kana taporodo ami' -mi petompoi' -ta mpotompoi' tauna to mpekune' -ta napa pai' ncarumaka Alata'ala-ta. Aga tatompoi' -ra, hante lolita to mo'olu pai' hante nono to dingki'.
					</seg>
					<seg id="b.1PE.3.16" type="verse">
						Pai' uma ma'ala kasalaia' po'ingku-ta. Po'ingku-ta kana hewa to masipato' hi topetuku' Kristus, bona ane ria tauna to mpobalihi-ta, me'ea' huli' lau-ra-wadi mpai'.
					</seg>
					<seg id="b.1PE.3.17" type="verse">
						Lompe' -di ane mporata kaparia-ta sabana ingku-ta to lompe', ane toe konoa Alata'ala hi kita'. Agina lau-pi toe, ngkai mporata kaparia sabana ingku-ta to dada'a.
					</seg>
					<seg id="b.1PE.3.18" type="verse">
						Apa' Kristus wo'o mporata kaparia nau' uma ria sala' -na. Mate hangkani lau-i-wadi mpokolo jeko' manusia'. Hi'a to uma ria sala' -na mposampei-ta to masala', bona nakeni-ta hi Alata'ala. Woto-na rapatehi, tapi' rapotuwu' nculii' -imi hante baraka' Inoha' Tomoroli'.
					</seg>
					<seg id="b.1PE.3.19" type="verse">
						Hante baraka' Inoha' Tomoroli' toe, hilou-imi mpopalele pedagia-na hi rate-rate to ratarungku'.
					</seg>
					<seg id="b.1PE.3.20" type="verse">
						Ratarungku' -ra toe sabana pesapuaka-ra hi Alata'ala owi nto'u katuwua' -na nabi Nuh. Nto'u toe owi, moloe ahi' -na Alata'ala mpopea kabali' nono manusia' bula-na Nuh mpobabehi sakaya-na. Aga ka'omea-na, Alata'ala mpogero dunia' hante ue, pai' walu-ra-wadi tauna to mesua' hi rala sakaya pai' mporata kalompea'.
					</seg>
					<seg id="b.1PE.3.21" type="verse">
						Ue to mpogero dunia' nto'u toe, ma'ala rarapai' -ki ada peniu' tempo toi, apa' ada toe mpokeni kalompea' hi kita' wae lau ompi'. Aga ada toe bela-hawo ada to mpobohoi' wotoloka' -ta ngkai to babo'. Ada toe taponcawa pomperapi' -ta hi Alata'ala, taperapi' bona nabohoi' nono-ta ngkai jeko'. Pai' nabohoi' mpu'u-tamo ngkai jeko' -ta, hante katuwu' -na nculii' Yesus Kristus.
					</seg>
					<seg id="b.1PE.3.22" type="verse">
						Katuwu' -na nculii' toe, hilou-imi hi suruga, pai' -i mohura hi mali ka'ana Alata'ala. Hawe'ea mala'eka pai' topoparenta pai' pue' -pue' to mobaraka' ntani' -na, rapopengkoru hi Hi'a omea-ramo.
					</seg>
				</div>
				<div id="b.1PE.4" type="chapter">
					<seg id="b.1PE.4.1" type="verse">
						Jadi', apa' lawi' Kristus wo'o mporata kaparia hi rala woto-na nto'u kamatea-nae, toe pai' koi' wo'o-koiwo kana mpakaroho nono-ni hante pekiri to hibalia hante pekiri-na Kristus: apa' hema to mporata kaparia hi rala woto-na, mogaa' -mi posidaia' -na hante jeko'.
					</seg>
					<seg id="b.1PE.4.2" type="verse">
						Jadi', bula-ni tuwu' -pidi hi rala dunia' toi, neo' -pi nituku' konoa manusia', mpotuku' konoa Alata'ala-mokoi.
					</seg>
					<seg id="b.1PE.4.3" type="verse">
						Apa' hono' -mi-hawo kahae-ni mpobabehi hewa to rababehi tauna to uma mpo'incai Pue'. Nto'u toe, uma katonoa tuwu' -ni, mpotuku' -koi kahinaa-ni to uma lompe', nginu palangu-langu, ntora mosusa', ntora bibo-bibo, pai' mepue' -koi hi pue' -pue' to uma natao rapue'.
					</seg>
					<seg id="b.1PE.4.4" type="verse">
						Toe pai' ema' -ni to ri'ulu mpokehele-koi apa' uma-pi nidohei-ra hewa ri'ulu mpobabehi gau' to babo' hante uma ria huka' -na. Toe pai' alaa-na raruge' -mokoi.
					</seg>
					<seg id="b.1PE.4.5" type="verse">
						Tapi' rata mpai' tempo-na, tauna toera kana mpotompoi' pompekunea' Alata'ala hi gau' -ra to dada'a toe. Apa' sadia-imi Alata'ala mpohurai kara-kara hawe'ea tauna, lompe' to tuwu' -pidi, lompe' to mate-mi.
					</seg>
					<seg id="b.1PE.4.6" type="verse">
						Toe pai' Kareba Lompe' rapalele hi tauna to mate-ramo. Patuju-na bona nau' mate-ra hewa to biasa jadi' hi manusia', mporata moto-ra katuwua' kao' to lompe' ntuku' konoa Alata'ala.
					</seg>
					<seg id="b.1PE.4.7" type="verse">
						Ompi' -ompi', neo' rata-mi kahudua dunia' hante hawe'ea ihi' -na. Toe pai' mo'inga' -inga' -mokoi pai' pakanoto-mi nono-ni, bona motora-koi mosampaya.
					</seg>
					<seg id="b.1PE.4.8" type="verse">
						Melabi ngkai hawe'ea-na, momepoka'ahi' -mokoi ngkai nono-ni mpu'u, apa' ane tapoka'ahi' doo-ta, uma tapoinono sala' -ra to wori' hi kita'.
					</seg>
					<seg id="b.1PE.4.9" type="verse">
						Kana jole' -koi mometorata hi tomi-ni, pai' neo' ngkunutia.
					</seg>
					<seg id="b.1PE.4.10" type="verse">
						Alata'ala mpowai' butu dua-ta pakulea' to mosisala. Kana tapake' pakulea' -ta toe mpotulungi doo, kana tapobago lompe' pobago to nakolai' -taka Alata'ala ngkai kabula rala-na.
					</seg>
					<seg id="b.1PE.4.11" type="verse">
						Hema to mpokeni Lolita Pue' kana mololita hewa tauna to napowiwi Alata'ala. Hema to mpotulungi doo, tulungi-ra hante karohoa to ngkai Alata'ala. Bona hi rala hawe'ea to jadi', Alata'ala rapomobohe hi rala hanga' Yesus Kristus. Hi'a-mi to mobaraka' pai' to masipato' rapomobohe hanga' -na duu' kahae-hae-na! Amin.
					</seg>
					<seg id="b.1PE.4.12" type="verse">
						Ompi' -ompi' to kupe'ahi'! Mporata-koi kaparia to hewa apu karani' -na tetu-e, bona raponciloi karoho pepangala' -ni. Aga neo' nikehelei ba ni'uli' mporata-koi kaparia to melabi ngkai to lalau.
					</seg>
					<seg id="b.1PE.4.13" type="verse">
						Pokagoe' lau-mi-hana, apa' lawi' mporata-mokoi bagia hi rala kaparia to narata-mi Kristus. Ngkai toe-mi ompi', ane rata-damo tempo-na Kristus mpopehuwu kabohe tuwu' -na hi hawe'ea tauna, uma mpai' mowo kagoe' -ni.
					</seg>
					<seg id="b.1PE.4.14" type="verse">
						Marasi' -dakoi ompi' ane raruge' -koi sabana mpotuku' -koi Kristus, apa' toe mpobatuai kahompo-na Noto to mobaraka' hi koi', toe-mi Inoha' to ngkai Alata'ala.
					</seg>
					<seg id="b.1PE.4.15" type="verse">
						Aga neo' mpu'u-koi ria haduaa to mporata kaparia apa' topepatehi-i, ba topanako-i ba to dada'a ntani' -na ba to bibo.
					</seg>
					<seg id="b.1PE.4.16" type="verse">
						Aga ane rabalinai' -koi apa' to Kristen-koi, neo' nipoka'ea'. Uli' -mi-hana tarima kasi hi Alata'ala, apa' topetuku' Kristus mpu'u-koi.
					</seg>
					<seg id="b.1PE.4.17" type="verse">
						Neo' rata-mi tempo-na Alata'ala mpohurai kara-kara butu dua tauna. To napohurai mperi'ulu, kita' to napo'ana'. Hiaa' ane kita' to ri'ulu napohurai kara-kara-ta, peliu-liu-nami mpai' kagaga pehuku' -na ane mpohurai-i kara-kara-ra tauna to uma dota mpangala' Kareba Lompe' to ngkai Alata'ala.
					</seg>
					<seg id="b.1PE.4.18" type="verse">
						Hi rala Buku Tomoroli' te'uki' hewa toi: Bangku' tauna to monoa' kehi-rae' kana mpotodohaka kaparia ncala', pai' lako' mporata kalompea'. Peliu-liu-nami tauna to dada'a pai' to uma mengkoru hi Alata'ala!&quot;
					</seg>
					<seg id="b.1PE.4.19" type="verse">
						Toe-mi ompi', ane ria-ta to mporata kaparia apa' lawi' wae-mi konoa Alata'ala, tatonu-mi katuwu' -ta hi Alata'ala Topejadi'. Bate napadupa' janci-na hi kita'. Pai' neo' tabahakai mpobabehi po'ingku to lompe'.
					</seg>
				</div>
				<div id="b.1PE.5" type="chapter">
					<seg id="b.1PE.5.1" type="verse">
						Ria wo'o pomperapia' -ku hi koi' to jadi' pangkeni hi rala agama. Ku'uki' -kokoi tohe'i apa' aku' wo'o hadua pangkeni agama, pai' kusabii' moto-mi kaparia to narata Kristus owi. Pai' ane rata nculii' -ipi mpai' Kristus mpopehuwu kabohe tuwu' -na hi hawe'ea tauna, aku' wo'o mporata bagia hi rala kabohe tuwu' -na toe.
					</seg>
					<seg id="b.1PE.5.2" type="verse">
						Kuperapi' bona nipewili' lompe' -ra topepangala' hi Alata'ala to jadi' ewua-ni. Apa' hira' toe hewa bima ewua-ni to nahawai' -kokoi Alata'ala mpo'ewu. Pewili' -ra hante kanangkoa' nono-ni ntuku' konoa Alata'ala, neo' hewa to baha rapewuku-wadi. Tulungi-ra hante kabula nono-ni, neo' aga mpenonoi gaji' -wadi.
					</seg>
					<seg id="b.1PE.5.3" type="verse">
						Neo' wo'o-koi mpoparentai-ra to rasarumaka-kokoi toera hewa topoparenta mpoparentai ntodea-na. Agina koi' jadi' tonco hi hira'.
					</seg>
					<seg id="b.1PE.5.4" type="verse">
						Pai' ane rata-ipi mpai' Poko Topo'ewu, nawai' -koi songko pedagia, to uma ria kabalia' peringkila' -na.
					</seg>
					<seg id="b.1PE.5.5" type="verse">
						Wae wo'o koi' to mongura-pidi umuru-ni, mengkoru-koi hi totu'a. Hawe'ea-ni himpau mpakadingki' nono pai' mometulungi. Apa' Alata'ala mpo'ewa tauna to molangko nono-ra, aga tauna to dingki' nono-ra napoka'ahi'.&quot;
					</seg>
					<seg id="b.1PE.5.6" type="verse">
						Toe-mi ompi', pakadingki' nono-ni, pai' mengkoru-koi hi Alata'ala to mobaraka', bona napomolangko-koi ane rata-pi tempo-na.
					</seg>
					<seg id="b.1PE.5.7" type="verse">
						Tonu hawe'ea kakoroa' -ni hi Pue', apa' Hi'a to mpewili' -koi.
					</seg>
					<seg id="b.1PE.5.8" type="verse">
						Mojaga pai' mo'inga' -inga' -koi! Apa' Magau' Anudaa' to jadi' bali' -ni, modao' -dao' -i hewa singa to mo'oa mpali' to ma'ala nahungongo'.
					</seg>
					<seg id="b.1PE.5.9" type="verse">
						Kana ni'ewa mpu'u-i hante pepangala' -ni to moroho. Apa' ni'inca moto ompi', hingka ompi' hampepangalaa' -ni hi humalili' dunia', rarata wo'o-rawo kaparia hewa to nirata-mi koi' -e.
					</seg>
					<seg id="b.1PE.5.10" type="verse">
						Pai' ane timpaliu-damo kaparia to hangkale'liu toe-e, Alata'ala moto mpakahono' to kura' hi koi': batua-na, narohoi, napomonoa' pai' napakatida-koi. Apa' Hi'a-mi pehupaa' hawe'ea ahi'. Hi'a to mpokio' -koi jadi' ana' -na, bona ngkai posidaia' -ni hante Kristus, mporata-koi bagia hi rala kabohe tuwu' -na to uma ria kahudua-na.
					</seg>
					<seg id="b.1PE.5.11" type="verse">
						Une' -imi apa' mobaraka' -i duu' kahae-hae-na. Amin!
					</seg>
					<seg id="b.1PE.5.12" type="verse">
						Sura-ku to rede' toi ku'uki' hante petulungi-na Silwanus, ompi' -ta hi rala Pue' Yesus, ku'inca katida pepangala' -na. Patuju-ku we'i mpo'uli' -kokoi hante kanoto-noto-na beiwa kakono-na ahi' Alata'ala hi kita', pai' ku'apui nono-ni bona tida-koi mposarumaka ahi' -na toe.
					</seg>
					<seg id="b.1PE.5.13" type="verse">
						Tabe ngkai ompi' hampepangalaa' -ni to hi rehe'i hi ngata Babilon, to napelihi wo'o-ramo-rawo Alata'ala hewa koi'. Wae wo'o ana' -ku Markus, mpakatu wo'o-i-hawo tabe-na.
					</seg>
					<seg id="b.1PE.5.14" type="verse">
						Mometabe-koi hadua pai' hadua hante ahi' hewa topo'ompi' rala Pue'. Mekakae-a hi Alata'ala bona nawai' -koi omea kalompea' tuwu' apa' mosidai' -mokoi hante Kristus. Hudu rei.
					</seg>
				</div>
			</div>
			<div id="b.2PE" type="book">
				<div id="b.2PE.1" type="chapter">
					<seg id="b.2PE.1.1" type="verse">
						Sura toi ngkai aku', Simon Petrus, batua pai' suro-na Yesus Kristus, kupakatu tilou hi ompi' -ompi' to bela-koi to Yahudi to mepangala' -mi hi Yesus Kristus hibalia hante kai'. Yesus Kristus toei, Hi'a-mi Alata'ala pai' Magau' Tompohore-ta ngkai huku' jeko' -ta. Napajadi' -koi mepangala' hibalia hante kai' apa' pobabehi-na monoa'.
					</seg>
					<seg id="b.2PE.1.2" type="verse">
						Wori' tabe: mekakae-a hi Alata'ala bona nawai' -koi kawoo-woria' gane' -na pai' kalompea' tuwu', apa' ni'inca-imi Alata'ala pai' Yesus Pue' -ta.
					</seg>
					<seg id="b.2PE.1.3" type="verse">
						Bohe mpu'u katuwu' -na Alata'ala, pai' lompe' lia nono-na. Ngkai kabohe tuwu' -na pai' kalompe' nono-na toe, nakio' -tamo jadi' ana' -na, duu' -na ta'inca mpu'u-imi. Pai' napake' baraka' -na to bohe lia, nawai' -ta butu nyala to taparaluu hi rala katuwu' -ta pai' petuku' -ta hi Hi'a.
					</seg>
					<seg id="b.2PE.1.4" type="verse">
						Ngkai kabohe tuwu' -na pai' kalompe' nono-na toe, nawai' -tamo rasi' -rasi' to uma mowo kalompe' -na pai' to bohe lia to najanci-mitaka. Patuju-na mpowai' -koi rasi' toe, bona ma'ala-koi mpo'uhi kehi Alata'ala, pai' neo' -pi mpotuku' kahinaa to dada'a. Kahinaa to dada'a toe mpokero katuwu' -ra tauna to uma mpo'incai Alata'ala.
					</seg>
					<seg id="b.2PE.1.5" type="verse">
						Jadi', apa' lawi' wae-mi petulungi-na hi koi' -e ompi', huduwukui mpu'u-koi mpodonihii pepangala' -ni hante kehi to lompe'. Pai' kehi-ni to lompe' toe nidonihii wo'o hante kanotoa nono.
					</seg>
					<seg id="b.2PE.1.6" type="verse">
						Oti toe, donihii ncuu petuku' -ni hi Alata'ala duu' -na nipakule' mpokuasai konoa woto-ni, ntaha hi rala kasusaa', mengkoru hi Alata'ala,
					</seg>
					<seg id="b.2PE.1.7" type="verse">
						pai' mpoka'ahi' ompi' hampepangalaa' -ni. Pai' ahi' hi ompi' hampepangalaa' -ni toe nidonihii tena mpoka'ahi' hawe'ea tauna.
					</seg>
					<seg id="b.2PE.1.8" type="verse">
						Ane hewa toe-damo kehi-ni pai' ane nidonihii ncuu, mokalaua mpu'u-koi mpo'inca Pue' -ta Yesus Kristus, pai' moroho petuku' -ni hi Hi'a.
					</seg>
					<seg id="b.2PE.1.9" type="verse">
						Aga tauna to uma hewa toe kehi-ra, hewa to wero-ra. Apa' ane tauna to wero uma monoto pehilo-na, wae wo'o tauna to hewa toe rede' pekiri-ra, apa' uma rakiwoi karabohoi' -rami ngkai jeko' -ra to timpaliu-mi.
					</seg>
					<seg id="b.2PE.1.10" type="verse">
						Toe-mi ompi', apa' lawi' napelihi-mokoi Alata'ala pai' nakio' -koi jadi' topetuku' -nae, nihuduwukui mpu'u-e' mpotuku' Alata'ala, bona monoa' ni'inca kanapelihi-ni pai' kanakio' -ni. Apa' ane nidonihii pepangala' -ni hante kehi hewa to ku'uli' -e we'i, bate uma-wakoi mpai' monawu',
					</seg>
					<seg id="b.2PE.1.11" type="verse">
						pai' hi eo mpeno-na Alata'ala mpobea-kokoi wobo' suruga, nadoa-koi mesua' hi rala Kamagaua' -na Pue' -ta Yesus Kristus, Magau' Tompohore-ta ngkai huku' jeko' -ta. Kamagaua' -na toe uma ria kahudua-na.
					</seg>
					<seg id="b.2PE.1.12" type="verse">
						Toe-mi ompi', nau' ni'inca moto-mi hawe'ea toe lau, pai' nau' moroho-mi petuku' -ni hi tudui' to makono, aga uma palaia-na kupopokiwoii oa' -koi.
					</seg>
					<seg id="b.2PE.1.14" type="verse">
						Apa' ku'inca neo' rata-mi ioa' -ku, hewa to na'uli' -ka Pue' -ta Yesus Kristus. Jadi', ane da tuwu' -tuwu' -a-pidi, masipato' ku'uli' oa' lolita-ku mpo'apui nono-ni pai' mpopokiwoii-koi hawe'ea toe lau.
					</seg>
					<seg id="b.2PE.1.15" type="verse">
						Toe pai' kuhuduwukui wo'o bona ane mate-apa mpai', ma'ala oa' -koi mpokiwoi hawe'ea toe lau.
					</seg>
					<seg id="b.2PE.1.16" type="verse">
						Kitudui' -kokoi kabohe baraka' -na Pue' -ta Yesus Kristus pai' karata-na nculii' mpai' hi dunia'. To kitudui' -kokoi toe, bela jarita to ratamangko-wadi. Ki'inca toe, apa' mata-kai moto-mi mposabii' kabohe tuwu' -na.
					</seg>
					<seg id="b.2PE.1.17" type="verse">
						Apa' hangkani, ria-kai doo-na Yesus hi lolo bulu', pai' kihilo-i mehini ngkai kabohe tuwu' -na pai' pebila' to narata ngkai Alata'ala Tuama-na. Ki'epe libu' ngkai Alata'ala to mobaraka' to mpo'uli': &quot;Hi'a toi-mi Ana' -ku to kupe'ahi', Hi'a to mpakagoe' nono-ku.&quot;
					</seg>
					<seg id="b.2PE.1.18" type="verse">
						Kai' moto-mi to mpo'epe lolita to ngkai suruga tohe'e, bula-kai ria dohe-na hi lolo bulu' to moroli'.
					</seg>
					<seg id="b.2PE.1.19" type="verse">
						Jadi', ngkai to kihilo toe, kamoroo-rohoa lau-mi pepangala' -kai hi lolita nabi-nabi to owi. Uma mowo kalompe' -na ane nipoinono lolita nabi toe, ompi', apa' lolita-ra toe hewa lampu to mehini hi rala kabengia-na. Penonoi lolita nabi toe, duu' -na Pue' Yesus rata nculii' hi rala dunia' toi, pai' ni'inca-i hante kanoto-noto-na. Karata-na nculii' Yesus toe hewa pengiri' -na eo ba hewa pehupa' -na betue' pompoka-eo.
					</seg>
					<seg id="b.2PE.1.20" type="verse">
						Aga to meliu lia ngkai hawe'ea, kana nikiwoi tohe'i: napa to ra'uki' nabi toe, uma ma'ala tabatuai ntuku' konoa-ta moto.
					</seg>
					<seg id="b.2PE.1.21" type="verse">
						Apa' nabi-nabi to owi mpoparata lolita toe uma ntuku' konoa manusia'. Hante pepakeni Inoha' Tomoroli' -hana nabi toera mpohowa' lolita to ngkai Alata'ala.
					</seg>
				</div>
				<div id="b.2PE.2" type="chapter">
					<seg id="b.2PE.2.1" type="verse">
						Aga ria wo'o nabi-nabi to boa' owi hi laintongo' tauna to mpotuku' Alata'ala. Wae wo'o tempo toi, bate ria mpai' guru agama to boa' mehupa' hi laintongo' -ni. Mpoparata-ra tudui' to uma makono to mpopanawu' tauna, pai' -ra mposapuaka Pue' to mpotolo' -ra. Ngkai kehi-ra toe-mi mponawu' woto-ra moto-ramo, pai' sohi' lia mpai' kadupa' -na.
					</seg>
					<seg id="b.2PE.2.2" type="verse">
						Aga nau' wae, wori' moto tauna to mpotuku' gau' -ra to uma tumotoa, alaa-na mpai' ria tauna to mporuge' Tudui' Yesus to makono.
					</seg>
					<seg id="b.2PE.2.3" type="verse">
						Ngkai kampokahina-ra doi, guru-guru to boa' toera mpojarita-kokoi jarita-jarita to ratamangko moto, bona mporata-ra rasi' ngkai koi'. Aga huku' -ra mpolia' mahae-mi naporodo-raka Alata'ala, pai' uma-pi mpai' naderu' -deru' eo karahukua' -ra toe.
					</seg>
					<seg id="b.2PE.2.4" type="verse">
						Bangku' mala'eka-mala'eka to mojeko' owi, Alata'ala uma mpelele' -ra tebahaka ngkai huku' -ra, bate natadi-ra hi rala naraka, pai' napotuhu-ra hi rala wulou'laa to mobengi duu' rata Eo Pobotuhia-na.
					</seg>
					<seg id="b.2PE.2.5" type="verse">
						Wae wo'o manusia' to dada'a owi, Alata'ala uma mpelele' -ra tebahaka ngkai huku' -ra. Dunia' to owi nagero hante ue, alaa-na mate omea-ramo tauna to mesapuaka. Muntu' nabi Nuh pai' pitu tau ntani' -na to natulungi bona neo' -ra mate, apa' Nuh toei mpopalele Lolita Alata'ala hi hawe'ea tauna pai' naparesai' -ra bona mpotuku' hawa' -na.
					</seg>
					<seg id="b.2PE.2.6" type="verse">
						Wae wo'o Alata'ala mpohuku' pue' ngata Sodom pai' Gomora owi apa' masala' -ra, nagero ngata-ra hante apu duu' -na jadi' awu, bona pehuku' -na hi ngata toe jadi' tonco hi tauna to uma dota mengkoru hi Hi'a.
					</seg>
					<seg id="b.2PE.2.7" type="verse">
						Aga natulungi hadua tauna to rahanga' Lot, nawi'iha-i ncala' ngkai ngata Sodom, apa' Lot toei tauna to monoa' nono-na. Kahae-na Lot mo'oha' hi ngata toe, susa' nono-na mpohilo gau' pue' ngata to bengku' pai' to uma tumotoa.
					</seg>
					<seg id="b.2PE.2.8" type="verse">
						Hi laintongo' tauna to hewa toera, peda' ncuu nono-na, apa' hi'a tauna to monoa' -i, hiaa' butu eo-nai mpohilo pai' mpo'epe babehia-ra to dada'a toe.
					</seg>
					<seg id="b.2PE.2.9" type="verse">
						Jadi', ngkai tonco-tonco toe we'i, monoto-mi tahilo baraka' -na Pue' mpotulungi tauna to mpopue' -i bona uma-ra moapa nto'u-ra mporata pesori. Pai' tahilo wo'o baraka' -na mpopotuhu tauna to dada'a bona rasesa' hi Eo Pobotuhia-na.
					</seg>
					<seg id="b.2PE.2.10" type="verse">
						Motomo mpu'u pehuku' -na hi tauna to tungkai' mpotuku' kahinaa-kahinaa to mebaboi' pai' to mpokedi' kuasa-na. Ane guru agama to boa' toera, uma mowo kadaho' -ra, pai' mengkalangko wo'o-ra, uma-ra koo-koro' mporuge' anu mobaraka'.
					</seg>
					<seg id="b.2PE.2.11" type="verse">
						Bangku' mala'eka-mala'eka to meliu karoho-ra pai' kabaraka' -ra ngkai guru to boa' toera-e', uma lau-ra daho' mporuge' ba mpopakilu anu mobaraka' toe hi nyanyoa Pue' Ala.
					</seg>
					<seg id="b.2PE.2.12" type="verse">
						Hiaa' guru to boa' toera-rana, uma mpu'u monoto pekiri-ra. Mporuge' -ra anu mobaraka' to uma ra'incai. Kehi-ra, hewa binata to uma ria pekiri-ra ba hewa binata to putu bona ra'ahui pai' rapatehi-ra-wadi. Hewa binata toe rapatehi manusia', wae wo'o guru to boa' toera nahuku' Alata'ala sabana kehi-ra to dada'a.
					</seg>
					<seg id="b.2PE.2.13" type="verse">
						Huku' to mporumpa' -ra toe mpai' hintotoa hante gau' -ra. Po'ingku guru agama to boa' toera me'eai' lia. Bangku' hi eo-na rapokono lia mpotuku' konoa woto-ra moto. Hi poromua-ni, ngkoni' -ra hangkaa-ngkania hante koi', pai' -ra mpe'ohai konoa woto-ra. Ngkai kehi-ra toe pai' alaa-na raruge' doo-koi, apa' ra'uli' koi' hibalia kehi-ni hante guru to boa' toera.
					</seg>
					<seg id="b.2PE.2.14" type="verse">
						Uma rabahakai mponaa tobine doko' rapogaui' sala'. Uma raka'ohai mpobabehi jeko'. Tauna to lente pepangala' -ra ra'opa pai' rapanawu'. Rapo'ihi-mi mpokahina anu doo. Saupa-ra-hanale.
					</seg>
					<seg id="b.2PE.2.15" type="verse">
						Meleli' -ra ngkai ohea to makono, pai' -ra mpotuku' ohea to dada'a. Mpotuku' -ra ohea to natara Bileam ana' -na Beor owi, to mpokahina doi to narata ngkai pobabehi-na to dada'a.
					</seg>
					<seg id="b.2PE.2.16" type="verse">
						Bileam toei, hadua nabi Alata'ala. Ria-ki hama'a keledai-na, to kakono-na keledai biasa-wadi, aga Alata'ala mpowai' kuasa hi keledai toe mololita hewa manusia', pai' keledai toe mpokamaro Bileam ngkai gau' -na to sala', alaa-na uma-pi oko patuju-na to uma katonoa toe.
					</seg>
					<seg id="b.2PE.2.17" type="verse">
						Ane guru to boa' toera, Alata'ala mporodo-raka po'ohaa' to mobengi riki. Hira' toe hewa buwu to bangi, pai' hewa limu' to nawui ngolu' bohe aga to uma mpopana'u uda.
					</seg>
					<seg id="b.2PE.2.18" type="verse">
						Molangko nono-ra mpololita hawe'ea babehia-ra, tapi' lolita-ra toe uma mo'ihi. Hante lolita-ra toe, mpohinai-ra tauna to lako' mpalahii doo-doo-ra to dada'a gau' -ra. Rahinai-ra hante kahinaa-kahinaa woto to dada'a, bona ngalai' nculii' -ramo hi gau' -ra to lako' rapalahii-e wengi.
					</seg>
					<seg id="b.2PE.2.19" type="verse">
						Ra'uli' guru toera: &quot;Ane nituku' tudui' -kai, tebahaka-mokoi ngkai atura, ma'ala moto-koi mpobabehi napa konoa-ni.&quot; Ntaa' we'i, hira' moto-di to tuwu' hewa batua-e, apa' kehi-kehi to mpopanawu' manusia' mpokuasai-ra. Apa' ane ria kahinaa to mpokuasai-ta, napobatua kahinaa-ta toe-tamo.
					</seg>
					<seg id="b.2PE.2.20" type="verse">
						Mpe'ahii' mpu'u-ra tauna toera. Ra'inca mpu'u-i Pue' -ta Yesus Kristus, Magau' Tompohore-ta ngkai huku' jeko' -ta, duu' -na tebahaka-ramo ngkai gau' -gau' to dada'a hi dunia' toi. Hiaa' oti toe tewirincilu' nculii' wo'o-ramo hante gau' to dada'a, duu' -na gau' to dada'a toe mpokuasai-ra. Ka'omea-na meliu kasilaka-ra ngkai to lomo' -na.
					</seg>
					<seg id="b.2PE.2.21" type="verse">
						Agina-pi tauna to hewa toera, ke neo' lau-ra mpo'incai ohea to makono, ngkai kampo'inca-ra ohea to makono, tapi' uma-ra dota mpotuku' hawa' Alata'ala to oti-mi raparata-raka.
					</seg>
					<seg id="b.2PE.2.22" type="verse">
						Ria lolita rapa' to mpo'uli' hewa toi: &quot;Dike' ngkoni' nculii' koja' -na, wawu to teniu' -mi hilou motampo' nculii' hi rege'.&quot; Lolita toe bate soso' mpu'u hi tauna toera, apa' rakanculihii-rana kadada'aa to rapalahii-mie wengi.
					</seg>
				</div>
				<div id="b.2PE.3" type="chapter">
					<seg id="b.2PE.3.1" type="verse">
						Ompi' -ompi' to kupe'ahi'! Toi sura-ku karongkani-na hi koi'. Rala sura-ku to rontau toi, ku'apui nono-ni hante mpopokiwoii-koi tudui' to makono, bona moroli' pekiri-ni.
					</seg>
					<seg id="b.2PE.3.2" type="verse">
						Patuju-ku bona nikiwoi lolita to raparata nabi-nabi to moroli' owi, pai' bona nikiwoi wo'o hawa' to ngkai Pue', Magau' Tompohore-ta ngkai huku' jeko' -ta. Hawa' -na toe ni'epe ngkai kai' suro-na to mpokarebai-koi.
					</seg>
					<seg id="b.2PE.3.3" type="verse">
						Aga to meliu lia ngkai hawe'ea, kana nikiwoi tohe'i: hi eo-eo to tumai mpai', mehupa' tauna to nakuasai konoa nono-ra to dada'a. Tauna toera mpopo'ore' -koi,
					</seg>
					<seg id="b.2PE.3.4" type="verse">
						ra'uli': &quot;Yesus mojanci tumai-i mpai'. Hiaa' hiapa-imi! Uma-kaina kipangalai', apa' ngkai kamate-ra ntu'a-ta to owi-era, uma-di ria kabalia' -na dunia' toi. Butu nyala-na bate-bate-na moto-di ngkai lomo' kajadi' dunia' duu' hewa toe lau.&quot;
					</seg>
					<seg id="b.2PE.3.5" type="verse">
						Tauna to mololita hewa toe, tungkai' mpopiri mata-ra. Batua-na, uma-ra dota mpokiwoi beiwa Alata'ala mpopajadi' langi' owi hante lolita-na-wadi. Pai' dunia' napajadi' hante ue, pai' role-na mehupa' ngkai ue.
					</seg>
					<seg id="b.2PE.3.6" type="verse">
						Pai' hante ue wo'o Alata'ala mpogero dunia' to owi toe.
					</seg>
					<seg id="b.2PE.3.7" type="verse">
						Pai' langi' bo dunia' to ria tempo toi napewili' hante lolita-na wo'o-wadi, bona ragero hante apu. Tempo toi langi' pai' dunia' napewili' -pidi duu' -na hi Eo Pobotuhia. Nto'u toe mpai' Alata'ala mpohuku' tauna to uma mengkoru hi Hi'a.
					</seg>
					<seg id="b.2PE.3.9" type="verse">
						Aga koi' ompi' -ompi' to kupe'ahi', to hanyala toi neo' mpu'u nilipo'. Ria tauna to mpo'uli' mahae rahi-mi, ko'ia oa' -di rata Pue' -e. Tapi' hi rala poncilo Pue', hancobu mpae hibalia ha'eo-wadi, pai' ha'eo hibalia hante hancobu mpae. Pue' uma lera' mpopadupa' tipa' -na. Ko'ia-i rata wae lau, apa' kamosabara-na hi koi', uma napokonoi ane ria nte hadua to rahuku'. Konoa-na bona hawe'ea tauna mologa medea ngkai jeko' -ra.
					</seg>
					<seg id="b.2PE.3.10" type="verse">
						Aga bate rata moto-i mpai' Pue' -e! Pai' karata-na toe mekoncehi lia hewa karata topanako. Hi eo toe mokero langi' hante moni to paguru, pai' butu nyala-na pumpu ridi' nakoni' apu, pai' dunia' toi hante hawe'ea ihi' -na mampu hangkaa-ngkania.
					</seg>
					<seg id="b.2PE.3.11" type="verse">
						Jadi' ompi' -ompi', ane hawe'ea to ria bate mogero hewa toe-e, beiwa mpu'u-tamo kita' toi-e? Bate kana tapakaroli' po'ingku-ta pai' -ta mengkoru hi Alata'ala.
					</seg>
					<seg id="b.2PE.3.12" type="verse">
						Apa' kita' toi mpopea Eo Pobotuhia-na Alata'ala. Agina petuku' -ta hi Pue' tapelompehi hudu pakulea' -ta bona sohi' rata Eo toe. Hi eo toe mpai', mampu langi' nakoni' apu, pai' butu nyala-na to ria mo'ono' ngkai karani' -na.
					</seg>
					<seg id="b.2PE.3.13" type="verse">
						Aga kita' mpopea to najanci-taka Alata'ala: langi' to bo'u pai' dunia' to bo'u, to rapo'ohai' tauna to monoa'.
					</seg>
					<seg id="b.2PE.3.14" type="verse">
						Toe-mi ompi' -ompi' to kupe'ahi', bula-ni mpopea eo toe, huduwukui-koi mpotuku' Pue', bona lompe' posidaia' -ni hante Hi'a, pai' bona uma ria kasalaia' ba ka'eaa' -ni ane rata-pokoi mpai' hi nyanyoa-na.
					</seg>
					<seg id="b.2PE.3.15" type="verse">
						Uli' -mi-hana kamosabara-na Pue' mpalogai manusia' bona tebahaka-ra ngkai huku' jeko' -ra. Hewa toe wo'o-wadi ihi' sura to na'uki' -kokoi Paulus, ompi' -ta to tape'ahi'. Na'uki' toe ntuku' kanotoa nono to narata ngkai Pue'.
					</seg>
					<seg id="b.2PE.3.16" type="verse">
						Hi rala hawe'ea sura-na, nakahangai' tudui' to hewa toe. Ria wo'o tudui' -na to mokoro tapaha. Pai' tudui' -na toe rapomewoli' lau-mi tauna to uma monoto pekiri-ra pai' to uma moroho pepangala' -ra. Wae wo'o-ra mpomewoli' ihi' Buku Tomoroli' to ntani' -na. Ngkai kehi-ra toe-mi mpai', pai' -ra mporata pehuku' Alata'ala.
					</seg>
					<seg id="b.2PE.3.17" type="verse">
						Aga koi', ompi' -ompi' to kupe'ahi', ni'inca ami' -mi hawe'ea toe lau. Jadi', mo'inga' -inga' -koi hi guru agama to boa' toera, bona neo' -koi himpataua' hante kasalaa' -ra, duu' -na monawu' -koi ngkai pokorea-ni to moroho.
					</seg>
					<seg id="b.2PE.3.18" type="verse">
						Donihii lau-mi petuku' -ni hi Pue' -ta Yesus Kristus, Magau' Tompohore-ta ngkai huku' jeko' -ta, bona nirasai mpu'u ahi' -na. Pai' donihii wo'o pe'inca-ni mpo'inca-i. Une' -imi wae lau duu' kahae-hae-na. Amin.
					</seg>
				</div>
			</div>
			<div id="b.1JO" type="book">
				<div id="b.1JO.1" type="chapter">
					<seg id="b.1JO.1.1" type="verse">
						Ihi' sura toi mpotompo'wiwi Lolita to mpowai' katuwua'. To mpowai' katuwua' toei, ria ami' -imi ngkai lomo' -na. Ki'epe-imi, kihilo-i hante mata-kai moto-mi. Kihilo mpu'u-imi, kiganga-imi-kaina hante pale-kai.
					</seg>
					<seg id="b.1JO.1.2" type="verse">
						To mpowai' katuwua' toei, mehupa' -imi hi dunia' toi, pai' kihilo-imi-kaina. Toe pai' kipakanoto-kokoi kahema-nai, pai' mposabii' Kahi'a-na to mpowai' katuwua' to lompe' duu' kahae-hae-na. Ngkai lomo' -na, ria ami' -imi dohe Alata'ala to Tuama, pai' mehupa' -imi hi kai'.
					</seg>
					<seg id="b.1JO.1.3" type="verse">
						Napa to oti kihilo pai' to ki'epe, toe-mi to kiparata-kokoi, bona hintuwu' -koi hangkaa-ngkania hante kai'. Pai' kahintuwua' -ta tohe'i-e, kahintuwua' hante Alata'ala to Tuama pai' Yesus Kristus Ana' -na.
					</seg>
					<seg id="b.1JO.1.4" type="verse">
						Ki'uki' -kokoi tohe'i, bona gana-mi kagoea' -ta.
					</seg>
					<seg id="b.1JO.1.5" type="verse">
						Toi-mi kareba to ki'epe ngkai Yesus pai' kiparata-kokoi: Alata'ala, Hi'a-mi baja, uma ria hangkedia' kabengia-na hi Hi'a.
					</seg>
					<seg id="b.1JO.1.6" type="verse">
						Ane ta'uli' hintuwu' -ta hante Alata'ala, pai' momako' moto-ta hi rala kabengia-na, moboa' -tamo pai' uma tatuku' tudui' to makono.
					</seg>
					<seg id="b.1JO.1.7" type="verse">
						Ane momako' -ta hi rala kabajaa-na, hewa Alata'ala ria hi rala kabajaa-na, hintuwu' -tamo hadua pai' hadua, pai' nabohoi' -ta ngkai hawe'ea jeko' -ta sabana raa' Yesus Ana' -na to mate jadi' tolo' woto-ta.
					</seg>
					<seg id="b.1JO.1.8" type="verse">
						Ane ta'uli' uma ria jeko' -ta, mpobagiu woto-ta moto-tamo, pai' uma tapoinono tudui' to makono.
					</seg>
					<seg id="b.1JO.1.9" type="verse">
						Ane tapangaku' jeko' -ta, Alata'ala mpopadupa' janci-na hi kita', pai' nababehi napa to monoa': na'ampungi jeko' -ta pai' nabohoi' -tamo ngkai hawe'ea kasalaa' -ta.
					</seg>
					<seg id="b.1JO.1.10" type="verse">
						Ane ta'uli' uma-ta mojeko', mpakiboa' Alata'ala lau-tamo, pai' uma tapoinono lolita-na.
					</seg>
				</div>
				<div id="b.1JO.2" type="chapter">
					<seg id="b.1JO.2.1" type="verse">
						Ana' -ana' -ku, patuju-ku mpo'uki' tohe'i-e, bona neo' -ta mpobabehi jeko'. Aga ane ria to mpobabehi jeko', ria moto-i to mpotauntongoi' -ta hi nyanyoa Alata'ala to Tuama. Hi'a-mi Yesus Kristus to monoa'.
					</seg>
					<seg id="b.1JO.2.2" type="verse">
						Pai' Hi'a-mi to mate jadi' tolo' woto-ta bona Alata'ala mpo'ampungi jeko' -ta. Pai' uma muntu' jeko' -ta kita' -wadi to natolo', tapi' jeko' hawe'ea manusia' wo'o.
					</seg>
					<seg id="b.1JO.2.3" type="verse">
						Ane tatuku' -mi hawa' Alata'ala, toi-mi pompetonoi-na bona ta'inca kata'inca-na mpu'u-imi.
					</seg>
					<seg id="b.1JO.2.4" type="verse">
						Tauna to mpo'uli': &quot;Ku'inca-imi-kuna Alata'ala,&quot; hiaa' uma-di natuku' hawa' -nae, moboa' -imi, pai' uma napoinono tudui' to makono.
					</seg>
					<seg id="b.1JO.2.5" type="verse">
						Tauna to mpotuku' lolita Alata'ala, hira' toe-mi to mpoka'ahi' Alata'ala mpu'u-mpu'u. Toi-mi pompetonoi-na bona ta'inca kahintuwu' -ta hante Alata'ala.
					</seg>
					<seg id="b.1JO.2.6" type="verse">
						Ane tauna to mpo'uli' tida-ra hintuwu' hante Alata'ala, po'ingku-ra kana hewa po'ingku-na Kristus.
					</seg>
					<seg id="b.1JO.2.7" type="verse">
						Ompi' -ompi' to kupe'ahi', hawa' to ku'uki' -kokoi tohe'i, bela hawa' to bo'u. Hawa' toi, hawa' to mahae-mi ni'epe, to nitarima ngkai lomo' -nami. Hawa' toi, kareba to mpo'uli' momepoka'ahi' -ta hadua bo hadua.
					</seg>
					<seg id="b.1JO.2.8" type="verse">
						Aga nau' wae, hawa' to ku'uki' -kokoi toi, bate bo'u. Makono mpu'u-hana, hawa' toi hawa' to bo'u. Ni'inca moto toe ngkai Pue' Yesus, pai' ngkai kehi-ni to bo'u wo'o. Apa' kamoroo-rontoa-mi bengi-na, pai' mehini-mi baja to makono.
					</seg>
					<seg id="b.1JO.2.9" type="verse">
						Tauna to mpo'uli' ria-ra hi rala kabajaa-na, pai' mpokahuku' moto-ra ompi' -ra, bate hi rala kabengia-na oa' -ra-pidi.
					</seg>
					<seg id="b.1JO.2.10" type="verse">
						Tauna to mpoka'ahi' ompi' -ra, tida-ra hi rala kabajaa-na, pai' uma ria napa-napa to mpahala'nawu' -ra.
					</seg>
					<seg id="b.1JO.2.11" type="verse">
						Tauna to mpokahuku' ompi' -ra, bate hi rala kabengia-na oa' -ra-pidi. Momako' -ra hi rala kabengia-na, pai' uma ra'incai hiapa kahiloua-ra, apa' kabengia-na toe-mi to mpakawero-ra, alaa-na uma-ra pehilo.
					</seg>
					<seg id="b.1JO.2.12" type="verse">
						Ana' -ana', ku'uki' -kokoi sura tohe'i, apa' te'ampungi-mi jeko' -ni sabana Pue' Yesus.
					</seg>
					<seg id="b.1JO.2.13" type="verse">
						Tuama-tuama, ku'uki' -kokoi sura tohe'i, apa' ni'inca-imi to ria ngkai lomo' -na. Kabilasa-kabilasa, toronaa-toronaa, ku'uki' -kokoi sura tohe'i, apa' nidagi-imi anudaa'.
					</seg>
					<seg id="b.1JO.2.14" type="verse">
						Ku'uki' hi koi' ana' -ku, apa' ni'inca-imi Tuama-ta. Ku'uki' hi koi' tuama-tuama, apa' ni'inca-imi to ria ngkai lomo' -na. Ku'uki' hi koi' kabilasa pai' toronaa, apa' moroho-mi pepangala' -ni, nipoinono Lolita Alata'ala, nidagi-imi anudaa'.
					</seg>
					<seg id="b.1JO.2.15" type="verse">
						Neo' -ta mpoka'ahi' dunia' toi, pai' ba napa-napa ihi' -na. Hema to mpoka'ahi' dunia' toi, uma-ra mpoka'ahi' Alata'ala to Tuama.
					</seg>
					<seg id="b.1JO.2.16" type="verse">
						Apa' hawe'ea to hi rala dunia' toi-- hewa kahinaa nono-ta to dada'a, napa to tahilo pai' tapokahina, napa-napa to mpokalangko nono-ta-- hawe'ea toe lau bela to ngkai Tuama-ta, bate to ngkai dunia' -hana.
					</seg>
					<seg id="b.1JO.2.17" type="verse">
						Hiaa' dunia' toi-e neo' mogero-mi, wae wo'o hawe'ea ihi' -na to tapokahina. Tapi' tauna to mpotuku' konoa Alata'ala bate tuwu' duu' kahae-hae-na.
					</seg>
					<seg id="b.1JO.2.18" type="verse">
						Ana' -ana' -ku, neo' rata-mi kahudua dunia'. Pai' hewa to jau-mi ratudui' -kokoi, bate rata mpai' hadua to rahanga' Bali' Kristus. Wae wo'o, tempo toi wori' -ramo to mehupa' to jadi' bali' -na Kristus. Toe-mi pompetonoi-na kaneo' -na rata mpu'u-mi kahudua dunia'.
					</seg>
					<seg id="b.1JO.2.19" type="verse">
						Bali' Kristus toera, tauna to dohe-ta ri'ulu, tapi' kakoo-kono-na, bela-ra doo-ta. Toe pai' malai-ramo ngkai kahintuwuaa' -ta. Ane ke doo-ta mpu'u-rale, ke bate tida moto-ra dohe-ta. Tapi' malai-ramo-rana ngkai kahintuwuaa' -ta, toe pai' ta'inca-mi ka'uma-na ria haduaa-ra to tono' hi kita'.
					</seg>
					<seg id="b.1JO.2.20" type="verse">
						Aga koi' ompi' -ompi', nitarima-mi Inoha' Tomoroli' to ngkai Kristus. Toe pai' hawe'ea-ni mpo'inca tudui' to makono.
					</seg>
					<seg id="b.1JO.2.21" type="verse">
						Jadi', uma-hawo patuju-ku mpo'uki' -kokoi tohe'i-e, ba monguli' wae ka'uma-na ni'incai tudui' to makono. Ku'uki' -kokoi toi-e, apa' lawi' ni'inca moto-mi tudui' to makono, pai' ni'inca wo'o ka'uma-na ria boa' to mehupa' ngkai to makono.
					</seg>
					<seg id="b.1JO.2.22" type="verse">
						Hema-ra to boa' toera-e? To boa' -le, tauna to mposapu Kayesus-na Magau' Topetolo'. Hira' toe-mi bali' Kristus, apa' rasapuaka-rana Alata'ala to Tuama pai' Alata'ala to Ana'.
					</seg>
					<seg id="b.1JO.2.23" type="verse">
						Tauna to mposapuaka Alata'ala to Ana', uma ria posidaia' -ra hante Alata'ala to Tuama. Tauna to mpangaku' Kayesus-na Ana' Alata'ala, mosidai' -ramo hante Alata'ala to Tuama.
					</seg>
					<seg id="b.1JO.2.24" type="verse">
						Jadi', ane koi' ompi' -ompi', kareba to ni'epe-mi ngkai lomo' -na kana nipoinono oa'. Ane kareba to ni'epe ngkai lomo' -na toe nipoinono oa', tida-mokoi hintuwu' hante Alata'ala to Ana' pai' Alata'ala to Tuama.
					</seg>
					<seg id="b.1JO.2.25" type="verse">
						Pai' toi-mi janci-na hi kita': katuwua' to lompe' duu' kahae-hae-na.
					</seg>
					<seg id="b.1JO.2.26" type="verse">
						Ku'uki' -kokoi sura tohe'i, mpotompo'wiwi-ra to doko' mpobagiu-koi.
					</seg>
					<seg id="b.1JO.2.27" type="verse">
						Aga koi' ompi', nitarima-mi-koina Inoha' Tomoroli' to ngkai Kristus, pai' Inoha' toe tida hi rala nono-ni. Uma-pi mingki' ria to ntani' -na mpotudui' -koi, apa' Inoha' Tomoroli' toe-mi mpotudui' -koi butu nyala-na. Tudui' -na paka' to makono, uma ria to boa'. Jadi', hewa to oti-mi natudui' -kokoi, tida-mokoi hintuwu' hante Kristus.
					</seg>
					<seg id="b.1JO.2.28" type="verse">
						Kakaliliua-na ana' -ana' -ku, tida-mokoi hintuwu' hante Kristus, bona ane rata nculii' -ipi mpai', daho' -tamo mponyanyo-i, uma-ta mpai' me'ea' nakaratai.
					</seg>
					<seg id="b.1JO.2.29" type="verse">
						Kristus mpotuku' oa' konoa Alata'ala. Ni'inca moto toe ompi'. Jadi', ni'inca wo'o: hawe'ea tauna to mpotuku' konoa Alata'ala, napo'ana' Alata'ala-ramo.
					</seg>
				</div>
				<div id="b.1JO.3" type="chapter">
					<seg id="b.1JO.3.1" type="verse">
						Uma mowo kabohe ahi' -na Alata'ala to Tuama hi kita', duu' -na nakahangai' -tamo ana' -na. Pai' bate wae mpu'u. Ana' Alata'ala mpu'u-tamo. Tauna to uma mepangala' hi Yesus uma mpo'incai kakita' -na ana' Alata'ala, apa' uma-ra mpo'incai Alata'ala.
					</seg>
					<seg id="b.1JO.3.2" type="verse">
						Ompi' -ompi' to kupe'ahi'! Tempo toi, ana' Alata'ala-tamo. Ko'ia ta'incai mpu'u kabeiwa-na mpai' katuwu' -ta hi eo mpeno, apa' ko'ia-ta rapopo'incai. Aga to ta'inca-na: ane rata nculii' -i-damo mpai' Kristus-e, hewa Hi'a wo'o-tamo-tawo, apa' bate lence-na mpu'u-mi mpai' to tahilo.
					</seg>
					<seg id="b.1JO.3.3" type="verse">
						Hawe'ea tauna to ncarumaka Kristus hewa toe, bate mpakaroli' katuwu' -ra, hewa kamoroli' -na Kristus.
					</seg>
					<seg id="b.1JO.3.4" type="verse">
						Hawe'ea tauna to mpobabehi jeko', mpotiboki hawa' Alata'ala. Apa' toe-mi to rahanga' jeko', mpotiboki hawa' Alata'ala.
					</seg>
					<seg id="b.1JO.3.5" type="verse">
						Pai' ni'inca moto ompi', patuju-na Yesus mehupa' hi dunia', bona mpolali jeko' manusia'. Hiaa' Hi'a moto, uma-hana ria jeko' -na.
					</seg>
					<seg id="b.1JO.3.6" type="verse">
						Jadi', hawe'ea tauna to tida hintuwu' hante Hi'a, uma-rapa mpobabehi jeko'. Hawe'ea tauna to mpobabehi jeko' oa', uma-ra mpohiloi-i pai' uma-ra mpo'incai-i.
					</seg>
					<seg id="b.1JO.3.7" type="verse">
						Ana' -ana' -ku, neo' nipelele' -ra ba hema-hema to doko' mpobagiu-koi. Tauna to mpobabehi konoa Alata'ala, tauna to monoa' -ra, hewa kamonoa' -na Yesus.
					</seg>
					<seg id="b.1JO.3.8" type="verse">
						Tauna to mpobabehi jeko' oa', napo'ana' Magau' Anudaa' -ra. Apa' Magau' Anudaa', topojeko' ngkai lomo' -na ami' -imi-hana. Toi-mi patuju-na Ana' Alata'ala mehupa' hi dunia', bona mpogero bago-na Magau' Anudaa'.
					</seg>
					<seg id="b.1JO.3.9" type="verse">
						Hawe'ea tauna to napo'ana' Alata'ala, uma-rapa mpobabehi jeko' oa', apa' mporata-ramo katuwua' to bo'u ngkai Alata'ala. Uma-ra bisa mpobabehi jeko' oa', apa' napo'ana' Alata'ala-ramo.
					</seg>
					<seg id="b.1JO.3.10" type="verse">
						Toi-mi pompetonoi-na, bona ta'inca hema to napo'ana' Alata'ala pai' hema to napo'ana' Magau' Anudaa'. Hawe'ea tauna to uma mpobabehi konoa Alata'ala, bela-ra ana' Alata'ala. Wae wo'o tauna to uma mpoka'ahi' ompi' -ra, bela-ra ana' Alata'ala.
					</seg>
					<seg id="b.1JO.3.11" type="verse">
						Toi-mi kareba to ni'epe ngkai lomo' -na: kana momepoka'ahi' -ta hadua bo hadua.
					</seg>
					<seg id="b.1JO.3.12" type="verse">
						Neo' -ta mpenau' kehi Kain owi. Kain toei, napo'ana' anudaa' -i, alaa-na mpopatehi-i tu'ai-na. Napa pai' alaa-na mpopatehi-i tu'ai-na? Apa' dada'a-hana po'ingku-na, hiaa' po'ingku tu'ai-na monoa'.
					</seg>
					<seg id="b.1JO.3.13" type="verse">
						Toe-mi ompi', neo' nikehelei ane tauna to uma mepangala' hi Yesus mpokahuku' -koi.
					</seg>
					<seg id="b.1JO.3.14" type="verse">
						Ane mpoka'ahi' -ta ompi' -ta, ta'inca katebahaka-tami ngkai kamatea pai' mporata-tamo katuwua' to lompe' duu' kahae-hae-na. Tauna to uma mpoka'ahi' ompi' -ra, ko'ia-ra tebahaka ngkai kamatea.
					</seg>
					<seg id="b.1JO.3.15" type="verse">
						Hawe'ea tauna to mpokahuku' ompi' -ra, hibalia topepatehi-ra-hana. Pai' ni'inca moto ompi': tauna topepatehi uma mporata katuwua' to lompe' duu' kahae-hae-na.
					</seg>
					<seg id="b.1JO.3.16" type="verse">
						Toi-mi pompetonoi-na bona ta'inca to ra'uli' ahi': Yesus mpewai' tuwu' -na bona kita' mporata kalompea'. Jadi', kita' wo'o kana mpewai' tuwu' -ta mpotulungi ompi' -ta.
					</seg>
					<seg id="b.1JO.3.17" type="verse">
						Rapa' -na ria hadua tauna to nakariai rewa dunia' toi, pai' mpohilo-i ompi' -na nakakurai' ba napa-napa, pai' nanaa mara-wadi, uma natulungi, tantu tauna toe uma-i ma'ahi' hewa Alata'ala.
					</seg>
					<seg id="b.1JO.3.18" type="verse">
						Ana' -ana' -ku, neo' ma'ahi' hi wiwi-wadi, neo' ta'uli' kampoka'ahi' -ta ompi' -ta pai' uma tababehi napa-napa mpotulungi-ra. Ma'ahi' -ta hante kehi-ta, apa' toe-mi ahi' to makono mpu'u.
					</seg>
					<seg id="b.1JO.3.19" type="verse">
						Ane mpoka'ahi' -ta ompi' -ta, toe-mi pompetonoi-na bona ta'inca mpu'u kakita' -na ana' Alata'ala, alaa-na rodo-mi nono-ta mponyanyo-i.
					</seg>
					<seg id="b.1JO.3.20" type="verse">
						Ane uma rodo nono-ta apa' mpenonoi sala' -ta, ma'ala oa' tapakarodo nono-ta, apa' Alata'ala mpo'inca omea tuwu' -ta, pai' ahi' -na hi kita' meliu kabohe-na ngkai nono-ta to mposalai' -ta toe.
					</seg>
					<seg id="b.1JO.3.21" type="verse">
						Jadi', ompi' -ompi' to kupe'ahi', ane nono-ta uma-pi mposalai' -ta, daho' -tamo mponyanyo Alata'ala,
					</seg>
					<seg id="b.1JO.3.22" type="verse">
						pai' napa-napa to taperapi' bate nawai' -ta, apa' tatuku' hawa' -na pai' tababehi napa to mpakagoe' nono-na.
					</seg>
					<seg id="b.1JO.3.23" type="verse">
						Toi-mile hawa' -nae: mepangala' -tamo hi Yesus Kristus Ana' -na, pai' momepoka'ahi' -ta hadua bo hadua, ntuku' to nahawai' -taka.
					</seg>
					<seg id="b.1JO.3.24" type="verse">
						Tauna to mpotuku' hawa' Alata'ala, tida-ra hintuwu' hante Hi'a, pai' Hi'a hante hira'. Toi-mi pompetonoi-na bona ta'inca katida-na Alata'ala hintuwu' hante kita', apa' nawai' -tamo Inoha' -na.
					</seg>
				</div>
				<div id="b.1JO.4" type="chapter">
					<seg id="b.1JO.4.1" type="verse">
						Ompi' -ompi' to kupe'ahi'! Neo' ncaliu nipangala' hawe'ea tauna to mpo'uli' ria Inoha' Alata'ala hi hira'. Petonoi ulu, ba mpu'u-mpu'u-ra ngkai Alata'ala ba uma-di. Apa' wori' nabi boa' modao' hiapa-apa.
					</seg>
					<seg id="b.1JO.4.2" type="verse">
						Toi-mi pompetonoi-na bona ta'inca hema to nakuasai Inoha' Alata'ala: hawe'ea tauna to mpangaku' Yesus Kahi'a-na Magau' Topetolo' to mewali manusia', tauna toe-ramo to napo'ana' Alata'ala.
					</seg>
					<seg id="b.1JO.4.3" type="verse">
						Hawe'ea tauna to uma mpangaku' Kayesus-na Magau' Topetolo' toe, uma-ra napo'ana' Alata'ala. Tauna toera nakuasai noto to ngkai Bali' Kristus. Ni'epe moto tudui' to mpo'uli' karata-na mpai' Bali' Kristus, pai' tempo toi mpolia' ria-imi hi rala dunia'.
					</seg>
					<seg id="b.1JO.4.4" type="verse">
						Aga koi' ana' -ku, napo'ana' Alata'ala-mokoi, pai' nidagi-ramo nabi to boa' toera, apa' Noto to ria hi rala nono-ni meliu kabaraka' -na ngkai noto to hi rala nono-ra to uma mepangala' hi Pue'.
					</seg>
					<seg id="b.1JO.4.5" type="verse">
						Nabi to boa' toera, ngkai dunia' to dada'a toi-ra. Toe pai' tudui' -ra mehupa' ngkai dunia' to dada'a toi, pai' tauna to uma mepangala' hi Pue' mpo'epe pai' mpotarima tudui' -ra.
					</seg>
					<seg id="b.1JO.4.6" type="verse">
						Aga kita' ompi', napo'ana' Alata'ala-tamo. Tauna to mpo'inca Alata'ala mpo'epe pai' mpotarima tudui' -ta. Tauna to uma napo'ana' Alata'ala uma mpotarima tudui' -ta. Toe-mi pompetonoi-na bona ta'inca hema to nakuasai Noto to makono pai' hema to nakuasai noto to mebagiu.
					</seg>
					<seg id="b.1JO.4.7" type="verse">
						Ompi' -ompi' to kupe'ahi'! Momepoka'ahi' -tamo hadua bo hadua, apa' ahi' mehuwu ngkai Alata'ala. Hawe'ea tauna to mpoka'ahi' doo-ra, hira' -mi to napo'ana' Alata'ala pai' to mpo'inca Alata'ala.
					</seg>
					<seg id="b.1JO.4.8" type="verse">
						Tauna to uma mpoka'ahi' doo-ra, ko'ia-ra mpo'incai Alata'ala, apa' Alata'ala-hana, ma'ahi' -i.
					</seg>
					<seg id="b.1JO.4.9" type="verse">
						Hewa toi-mi Alata'ala mpopehuwu ahi' -na hi kita': Ana' -na to Hadudua nahubui tumai hi dunia', bona kita' mporata katuwua' ngkai Ana' -na toei.
					</seg>
					<seg id="b.1JO.4.10" type="verse">
						Toi-mi to ra'uli' ahi'. Bela kita' to ri'ulu mpoka'ahi' Alata'ala. Alata'ala-hana to ri'ulu mpoka'ahi' -ta, duu' -na mpohubui-mi Ana' -na tumai jadi' tolo' woto-ta bona jeko' -ta ra'ampungi.
					</seg>
					<seg id="b.1JO.4.11" type="verse">
						Ompi' -ompi' to kupe'ahi'! Apa' wae-mi kabohe ahi' Alata'ala hi kita' -e, toe pai' kana momepoka'ahi' wo'o-ta-tawo hadua bo hadua.
					</seg>
					<seg id="b.1JO.4.12" type="verse">
						Ko'ia ria haduaa to mpohilo-i Alata'ala. Aga nau' wae, ane momepoka'ahi' -tamo hadua bo hadua, Alata'ala tida hintuwu' hante kita', pai' incana mpu'u hi pokehii-ta katapoka'ahi' -na Alata'ala.
					</seg>
					<seg id="b.1JO.4.13" type="verse">
						Toi-mi pompetonoi-na bona ta'inca katida-ta hintuwu' hante Alata'ala, pai' Alata'ala hante kita': apa' nawai' -tamo Inoha' -na to moroli'.
					</seg>
					<seg id="b.1JO.4.14" type="verse">
						Kai', kihilo-imi-kaina Ana' Alata'ala, pai' kisabii' Kahi'a-na to nahubui Alata'ala to Tuama tumai jadi' Magau' Tompohore hawe'ea manusia' ngkai huku' jeko' -ra.
					</seg>
					<seg id="b.1JO.4.15" type="verse">
						Hema to mpangaku' Kayesus-na Ana' Alata'ala, Alata'ala tida hintuwu' hante hira', pai' hira' hante Alata'ala.
					</seg>
					<seg id="b.1JO.4.16" type="verse">
						Toe pai' ta'inca-mi pai' tapangala' -mi kanapoka'ahi' -ta Alata'ala.
					</seg>
					<seg id="b.1JO.4.17" type="verse">
						Ane mpoka'ahi' -ta ompi' -ta, toi-mi pompetonoi-na katapoka'ahi' -na mpu'u-i Alata'ala, alaa-na daho' -ta mponyanyo-i hi Eo Kiama. Daho' -ta mponyanyo-i, apa' kehi-ta hi rala dunia' toi hewa kehi-na Kristus.
					</seg>
					<seg id="b.1JO.4.18" type="verse">
						Ane ta'inca mpu'u ahi' Alata'ala hi kita', uma-tapa me'eka' hi Alata'ala. Ahi' -na to gana toe mporohoi nono-ta, pai' uma-tapa me'eka'. Ane tapoka'eka' pehuku' -na Alata'ala, batua-na, ko'ia ta'incai mpu'u ahi' -na hi kita'.
					</seg>
					<seg id="b.1JO.4.19" type="verse">
						Kita' ma'ahi', apa' Alata'ala-mi to ri'ulu mpoka'ahi' -ta.
					</seg>
					<seg id="b.1JO.4.20" type="verse">
						Tauna to mpo'uli': &quot;Kupoka'ahi' -i Alata'ala,&quot; pai' -i mpokahuku' moto ompi' -na, boa' -i-tawo'. Apa' ane uma-i mpoka'ahi' ompi' -na to nahilo, peliu-liu-nami Alata'ala to uma nahiloi.
					</seg>
					<seg id="b.1JO.4.21" type="verse">
						Jadi', toi-mi hawa' Kristus hi kita': hema to mpoka'ahi' Alata'ala, kana mpoka'ahi' ompi' -ra wo'o.
					</seg>
				</div>
				<div id="b.1JO.5" type="chapter">
					<seg id="b.1JO.5.1" type="verse">
						Hawe'ea tauna to mpangala' Kayesus-na Magau' Topetolo', napo'ana' Alata'ala-ramo. Pai' hawe'ea tauna to mpoka'ahi' Alata'ala to Tuama, bate mpoka'ahi' wo'o-ra hawe'ea ana' Alata'ala.
					</seg>
					<seg id="b.1JO.5.2" type="verse">
						Toi-mi pompetonoi-na bona ta'inca katapoka'ahi' -ra tauna to napo'ana' Alata'ala, ane mpoka'ahi' -ta Alata'ala pai' mpotuku' hawa' -na.
					</seg>
					<seg id="b.1JO.5.3" type="verse">
						Apa' ane mpoka'ahi' -ta Alata'ala, batua-na tatuku' -mi hawa' -na. Hiaa' hawa' -na toe, uma-hawo mokoro tatuku'.
					</seg>
					<seg id="b.1JO.5.4" type="verse">
						Apa' hawe'ea tauna to napo'ana' Alata'ala mpodagi kuasa anudaa' to hi dunia' toi. Tadagi-mi kuasa anudaa' hante pepangala' -ta.
					</seg>
					<seg id="b.1JO.5.5" type="verse">
						Hema-ra to mpodagi kuasa anudaa' to hi dunia' toi? Muntu' tauna to mpangala' Kayesus-na Ana' Alata'ala.
					</seg>
					<seg id="b.1JO.5.6" type="verse">
						Yesus Kristus, Hi'a-mi Ana' Alata'ala to rata hi dunia'. Yohanes Topeniu' mponiu' -i hante ue. Mo'ili raa' -na nto'u kamate-na raparika'. Jadi', monoto-mi Kayesus-na Ana' Alata'ala, uma muntu' ngkai karaniu' -na, tapi' ngkai kamate-na wo'o. Pai' Inoha' Tomoroli' wo'o mpemakono Kayesus-na Ana' Alata'ala, pai' napa to na'uli' Inoha' Tomoroli' toe, bate makono.
					</seg>
					<seg id="b.1JO.5.8" type="verse">
						Jadi', toe-mi ohea-na Alata'ala mpakanoto-taka Kayesus-na Ana' -na: Inoha' Tomoroli' mposabii' Kahi'a-na Ana' Alata'ala. Pai' napa to jadi' hi karaniu' -na pai' hi kamate-na wo'o mpakanoto Kahi'a-na Ana' Alata'ala. To tolu nyala toera hibalia patuju-ra, Kayesus-na Ana' Alata'ala.
					</seg>
					<seg id="b.1JO.5.9" type="verse">
						Bangku' posabi' manusia' taparasaya, peliu-liu-nami posabi' -na Alata'ala moto. Apa' toe-mi posabi' -na Alata'ala mpotompo'wiwi Ana' -na.
					</seg>
					<seg id="b.1JO.5.10" type="verse">
						Tauna to mepangala' hi Ana' Alata'ala, ra'inca-mi hi rala nono-ra kamakono-na posabi' Alata'ala toe. Hema to uma mpangala' Alata'ala, mpakiboa' Alata'ala lau-ramo, apa' uma rapangalai' posabi' Alata'ala to mpotompo'wiwi Ana' -na.
					</seg>
					<seg id="b.1JO.5.11" type="verse">
						Toi-mi posabi' -na Alata'ala: nawai' -tamo katuwua' to lompe' duu' kahae-hae-na, pai' katuwua' toe tarata muntu' ngkai Ana' -na.
					</seg>
					<seg id="b.1JO.5.12" type="verse">
						Hema to mosidai' hante Ana' -na, mporata-ramo katuwua' toe. Hema to uma mosidai' hante Ana' Alata'ala, uma raratai katuwua' toe.
					</seg>
					<seg id="b.1JO.5.13" type="verse">
						Hi koi' to mepangala' hi Ana' Alata'ala ku'uki' sura tohe'i, bona ni'inca mpu'u kamporata-nimi katuwua' to lompe' duu' kahae-hae-na.
					</seg>
					<seg id="b.1JO.5.14" type="verse">
						Daho' -ta mekakae hi Alata'ala, apa' ta'inca kana'epe-na pomperapia' -ta, asala pomperapia' -ta toe ntuku' konoa-na.
					</seg>
					<seg id="b.1JO.5.15" type="verse">
						Pai' ane ta'inca kana'epe-na pomperapia' -ta, ta'inca wo'o katatarima-nami ba napa-napa to taperapi' hi Hi'a.
					</seg>
					<seg id="b.1JO.5.16" type="verse">
						Ane mpohilo-ta hadua ompi' -ta mpobabehi jeko' to uma-hawo mpokeni pehukua' to duu' kahae-hae-na, kana taposampayai-i-hawo, bona Alata'ala mpowai' -i katuwua'. To ku'uli' tohe'i, mpobelahi tauna to mpobabehi jeko' to uma-hawo mpokeni pehukua' to duu' kahae-hae-na. Apa' ria wo'o jeko' to mpokeni pehukua' to duu' kahae-hae-na. Jadi', uma kuhubui-koi mposampayai-ra to mpobabehi jeko' toe.
					</seg>
					<seg id="b.1JO.5.17" type="verse">
						Hawe'ea babehia to dada'a, bate jeko' hanga' -na. Aga ria jeko' to uma-hawo mpokeni pehukua' to duu' kahae-hae-na.
					</seg>
					<seg id="b.1JO.5.18" type="verse">
						To ta'inca-na: hawe'ea tauna to napo'ana' Alata'ala, uma-rapa mpobabehi jeko', apa' Ana' Alata'ala moto mpojaga-ra pai' Magau' Anudaa' uma mpokulei' mpodagi-ra.
					</seg>
					<seg id="b.1JO.5.19" type="verse">
						To ta'inca-na: kita' toi napo'ana' Alata'ala-tamo, pai' humalili' dunia' toi nakuasai Magau' Anudaa'.
					</seg>
					<seg id="b.1JO.5.20" type="verse">
						To ta'inca-na: rata-imi Ana' Alata'ala hi dunia', pai' nanotohi-mi nono-ta, bona ta'inca-mi Alata'ala to makono. Hintuwu' -tamo hante Alata'ala to makono toei, apa' hintuwu' -tamo hante Yesus Kristus Ana' -na. Hi'a-mi Alata'ala to makono. Ngkai Hi'a-mi tarata katuwua' to lompe' duu' kahae-hae-na.
					</seg>
					<seg id="b.1JO.5.21" type="verse">
						Ana' -ana' -ku, mo'inga' -inga' bona neo' -koi mepue' hi pue' to uma makono.
					</seg>
				</div>
			</div>
			<div id="b.2JO" type="book">
				<div id="b.2JO.1" type="chapter">
					<seg id="b.2JO.1.1" type="verse">
						Sura toi ngkai aku' Totu'a, kupakatu tilou hi totina to napelihi Alata'ala, pai' hi hawe'ea ana' -nu to kupoka'ahi' mpu'u. Uma muntu' aku' to mpoka'ahi' -koi, hawe'ea tauna to mpo'inca tudui' to makono, hira' wo'o mpoka'ahi' -koi.
					</seg>
					<seg id="b.2JO.1.2" type="verse">
						Kipoka'ahi' -koi apa' mepangala' -tamo hi tudui' to makono, pai' tudui' to makono toe takakamu duu' kahae-hae-na.
					</seg>
					<seg id="b.2JO.1.3" type="verse">
						Alata'ala to Tuama pai' Yesus Kristus Ana' -na mpogane' -ta ngkai kabula rala-na, mpopohiloi-ta ahi' -na, pai' mpowai' -ta kalompea' tuwu'. Hawe'ea toe tapobagia hante nono to monoa' pai' to ma'ahi'.
					</seg>
					<seg id="b.2JO.1.4" type="verse">
						Goe' lia nono-ku mpohirua' -raka ba hangkuja dua ana' -nu hi rei. Apa' po'ingku-ra mpotuku' tudui' to makono, hewa to nahawai' -taka Alata'ala to Tuama.
					</seg>
					<seg id="b.2JO.1.5" type="verse">
						Jadi', kuperapi' hi iko totina, bona momepoka'ahi' -ta hadua bo hadua. To ku'uki' toi-e, bela hawa' to bo'u. Hawa' toi-e, hawa' to ta'epe ami' -mi ngkai lomo' -na.
					</seg>
					<seg id="b.2JO.1.6" type="verse">
						Toe-mile to ra'uli' ahi' -e: mpotuku' hawa' Alata'ala. Pai' toi-mi hawa' -na to ni'epe ami' -mi ngkai lomo' -na: kana momepoka'ahi' mpu'u-tamo.
					</seg>
					<seg id="b.2JO.1.7" type="verse">
						Ku'uki' -kokoi tohe'i-e, apa' wori' topebagiu modao' hi humalili' dunia'. Uma-ra mpangala' Kayesus-na Magau' Topetolo' to mewali manusia'. Tauna to hewa toe, topebagiu-ra pai' bali' Kristus mpu'u-ra.
					</seg>
					<seg id="b.2JO.1.8" type="verse">
						Toe pai' kana mo'inga' -inga' -koi, nee-neo' mpai' nibahaka pepangala' -ni hi Pue' Yesus, alaa-na uma ria kalaua-na bago-kai mpokeni Kareba Lompe' hi koi'. Tida-mokoi mepangala' hi Pue', bona nirata omea mpai' hiwili pepangala' -ni hi eo mpeno.
					</seg>
					<seg id="b.2JO.1.9" type="verse">
						Hawe'ea tauna to meleli' ngkai tudui' to makono, pai' uma-ra mpotuku' tudui' Kristus, tauna toera uma mosidai' hante Alata'ala. Tauna to tida mpotuku' tudui' Kristus, mosidai' -ramo hante Alata'ala to Tuama pai' hante Alata'ala to Ana'.
					</seg>
					<seg id="b.2JO.1.10" type="verse">
						Jadi', ane ria guru agama to rata hi ngata-ni to mpokeni tudui' to mosisala hante tudui' toi-e, neo' nipopehani-ra hi tomi-ni, pai' neo' nitabe-ra.
					</seg>
					<seg id="b.2JO.1.11" type="verse">
						Apa' tauna to mpotabe-ra, hibalia-mi mpodohei-ra hi rala pobago-ra to dada'a toe.
					</seg>
					<seg id="b.2JO.1.12" type="verse">
						Wori' -pidi to dota ku'uli' -kokoi, tapi' uma ku'uki' hi rala sura toi. Apa' patuju-ku tilou moto-a mpai' mpencuai' -koi. Jadi', momepololitai wiwi ngkawiwi-ta-damo mpai', bona gana kagoea' -ta.
					</seg>
					<seg id="b.2JO.1.13" type="verse">
						Wori' tabe ngkai hawe'ea ana' ompi' bine-nu to hi rehe'i, to napelihi Alata'ala. Hudu rei.
					</seg>
				</div>
			</div>
			<div id="b.3JO" type="book">
				<div id="b.3JO.1" type="chapter">
					<seg id="b.3JO.1.1" type="verse">
						Sura toi ngkai aku' Totu'a, kupakatu hi bale-ku Gayus, to kupoka'ahi' mpu'u.
					</seg>
					<seg id="b.3JO.1.2" type="verse">
						Bale! Mosampaya-a bona seha' -ko pai' bona mporata-ko kalompea' hi rala hawe'ea to nubabehi, hewa kao' -nu mporata kalompea'.
					</seg>
					<seg id="b.3JO.1.3" type="verse">
						Goe' lia nono-ku, apa' ba hangkuja dua ompi' hampepangalaa' -ta rata hi rehe'i, mpokeni kareba ngkai retu. Ra'uli': tida-ko mpangala' tudui' to makono, pai' po'ingku-nu mpotuku' oa' tudui' to makono.
					</seg>
					<seg id="b.3JO.1.4" type="verse">
						Uma ria to kupokagoe' melabi ngkai tohe'i, mpo'epe kareba to mpo'uli' ana' -ku mpotuku' ncuu tudui' to makono.
					</seg>
					<seg id="b.3JO.1.5" type="verse">
						Bale! Goe' -a apa' tida oa' -ko mpotulungi ompi' -ta to mehani hi ngata-nu. Nau' to ko'ia-ra nu'incai, nutulungi oa' -ra.
					</seg>
					<seg id="b.3JO.1.6" type="verse">
						Hira' toe-mi to mpotompo'wiwi ahi' -nu hi rehe'i hi hawe'ea ompi' hampepangalaa' -ta. Wae-pi, kusarumaka-ko mpope'ongko' lompe' -ra, bona ma'ala-ra mpokaliliu pomakoa' -ra. Pope'ongko' -ra hewa to natao hi suro Alata'ala, bona goe' -i Alata'ala.
					</seg>
					<seg id="b.3JO.1.7" type="verse">
						Apa' ompi' -ta toera momako' hilou mpokeni hanga' Pue' Yesus. Pai' uma-ra mporatai napa-napa ngkai tauna to uma mepangala' hi Pue'.
					</seg>
					<seg id="b.3JO.1.8" type="verse">
						Jadi', masipato' lia-ta mpotulungi-ra, bona hewa to tadohei-ramo hi rala pobago-ra mpokeni kareba to makono.
					</seg>
					<seg id="b.3JO.1.9" type="verse">
						Ria-mi sura-ku hi hawe'ea ompi' hampepangalaa' -ta hi retu. Tapi' Diotrefes-hana, uma-i mposaile' lolita-kai, apa' mpoiwongko huraa-na oa' -i-hana.
					</seg>
					<seg id="b.3JO.1.10" type="verse">
						Jadi', ane rata-a-damo mpai', kuwongka po'ingku-na to dada'a pai' petuntui' -na hi kai'. Uma muntu' toe to nababehi. Meliu ngkai toe, ane ompi' -ta to mpokeni Kareba Lompe' mehani hi ngata-ni, oja' -i mpotarima-ra. Pai' natagi wo'o-ra to doko' mpotarima-ra, pai' uma-pi napiliu-ra mesua' hi pogamparaa.
					</seg>
					<seg id="b.3JO.1.11" type="verse">
						Bale! Neo' mpenau' to dada'a. Penau' to lompe'. Tauna to mpobabehi to lompe', napo'ana' Alata'ala-ra. Tauna to mpobabehi to dada'a, ko'ia-ra mpo'incai-i Alata'ala.
					</seg>
					<seg id="b.3JO.1.12" type="verse">
						Ane Demetrius-hana, hawe'ea tauna mpo'une' -i. Masipato' mpu'u-i ra'une', apa' po'ingku-na mpotuku' tudui' to makono. Kai', ki'une' wo'o-i-kaiwo, pai' nu'inca kamakono-na pe'une' -kai.
					</seg>
					<seg id="b.3JO.1.13" type="verse">
						Wori' -pidi to dota ku'uki' -koko, tapi' uma-a dota mpo'uki' hi rala sura toi.
					</seg>
					<seg id="b.3JO.1.14" type="verse">
						Apa' kusarumaka uma-pi mahae hirua' -ta nculii', bona momepololitai wiwi ngkawiwi-ta-damo mpai'. (G1-15) Kalompea' rata hi iko. Wori' tabe ngkai hawe'ea bale-nu hi rehe'i. Parata-ka-kuwo tabe-ku hi hawe'ea bale-ku to hi retu butu-butu dua-na. Hudu rei.
					</seg>
				</div>
			</div>
			<div id="b.JUD" type="book">
				<div id="b.JUD.1" type="chapter">
					<seg id="b.JUD.1.1" type="verse">
						Sura toi ngkai aku' Yudas, batua Yesus Kristus pai' ompi' -na Yakobus, kupakatu tilou hi ompi' -ompi' to nakio' Alata'ala to Tuama jadi' ntodea-na. Napoka'ahi' -koi pai' napewili' oa' -koi duu' hi karata-na nculii' mpai' Yesus Kristus.
					</seg>
					<seg id="b.JUD.1.2" type="verse">
						Wori' tabe: mekakae-a hi Alata'ala bona nawai' -koi kawoo-woria' rasi', kalompea' tuwu' pai' ahi' -na.
					</seg>
					<seg id="b.JUD.1.4" type="verse">
						Ompi' -ompi' to kupe'ahi'! Patuju-ku lomo' -na, ke mpo'uki' -kokoi sura mpotompo'wiwi kalompea' to tarata hangkaa-ngkania ngkai Alata'ala. Aga wae lau, kurasai hewa ria to mpewuku-a mpobalii' patuju-ku to lomo' -na. Apa' ria tauna to mesua' hi laintongo' -ta to ngkeni tudui' to sala'. Toe pai' ku'uli', agina ku'uki' -kokoi sura to mporohoi nono-ni bona ni'ewa-ra to mpokeni tudui' to sala' toe. Apa' Alata'ala mpoparata tudui' to makono hi hawe'ea tauna to napobagia bona tapangala', pai' tudui' toe uma ma'ala rabalii'. Tauna to mpokeni tudui' to sala' toera, mesua' -ramo hi laintongo' -ta, ra'uli' ompi' hampepangalaa' -ta moto-ra. Ntaa' we'i uma-radi mengkoru hi Alata'ala-e. Ra'uli' -rana, ma'ala moto-ta mpe'ohai konoa nono-ta to dada'a, apa' ma'ahi' -i Alata'ala. Dada'a lia tudui' -ra toe, apa' mpomewoli' lau-ra tudui' kabula rala-na Alata'ala, pai' ncapuaka-ra Magau' pai' Pue' -ta to hadua lau-wadi, Hi'a-mi Yesus Kristus. Bate rahuku' -ra mpai' guru to boa' toera. Ngkai owi, ria ami' nabi to mpolowa huku' to napakatantu-raka Alata'ala.
					</seg>
					<seg id="b.JUD.1.5" type="verse">
						Jadi' ompi' -ompi', kakoo-kono-na ni'inca moto hawe'ea toi-e. Aga nau' wae, doko' kupopokiwoii-koi beiwa pehuku' -na Pue' Ala hi tauna to dada'a gau' -ra. Owi Pue' mpobahaka ntodea to Yahudi ngkai tana' Mesir. Tapi' ngkabokoa' -na ria-ra to uma mpopangala' -i. Jadi' napatehi-ra hantongo' hi papada to wao'.
					</seg>
					<seg id="b.JUD.1.6" type="verse">
						Kiwoi wo'o mala'eka owi hi suruga. Hantongo' -ra mpoliu kotoa kuasa-ra, pai' -ra mpalahii po'ohaa' -ra. Pue' mpohilu' mala'eka toera hante rante to uma ria kaduu-dupea' -na, napotuhu-ra hi rala po'ohaa' to mobengi. Hi ria-ra rapotuhu ncuu duu' -na rata mpai' tempo-na nabotuhi kara-kara-ra hi eo pehukua' to mewulungahi.
					</seg>
					<seg id="b.JUD.1.7" type="verse">
						Kiwoi wo'o ngata Sodom pai' Gomora owi hante ngata-ngata to ntololikia-na. Pue' ngata toera mpobabehi gau' to dada'a hewa mala'eka toe we'i. Mogau' sala' -ra pai' mpobabehi-ra gau' to dada'a lia, duu' -na ngata-ra raropuhi hante apu. Pehuku' -na Alata'ala hi to Sodom pai' to Gomora toe jadi' tonco hi hawe'ea tauna, pai' ma'ala rarapai' -ki apu naraka to uma ria ka'oraa-na, to mpohuku' hawe'ea bali' Alata'ala.
					</seg>
					<seg id="b.JUD.1.8" type="verse">
						Jadi', nau' wae-mi pehuku' -na Alata'ala hi tauna to dada'a gau' -ra owi, bate dada'a oa' -wadi gau' -ra to mpokeni tudui' to sala' tempo toi-e. Lutu-ra-damo mpoinono tudui' -ra to sala', pai' tudui' -ra to sala' toe mpokeni-ra mpobaboi' woto-ra moto hante pogau' -ra to sala'. Uma-ra mposaile' kuasa Alata'ala, pai' -ra mporuge' hawe'ea to mobaraka' to hi suruga.
					</seg>
					<seg id="b.JUD.1.9" type="verse">
						Hiaa' bangku' Mikhael moto-hawoe', to mpotadulakoi hawe'ea mala'eka, uma-i daho' mporuge' ba mpokamaro Magau' Anudaa'. Nto'u kamate-na nabi Musa, momehono' -ra mpome'agoi woto-na Musa ba hema-ra to mpo'ala'. Mikhael, uma-i daho' mpokamaro Magau' Anudaa' hante kuasa-na moto. Sampale-di na'uli' -ki: &quot;Pue' moto mpai' to mpokaroe-ko!&quot;
					</seg>
					<seg id="b.JUD.1.10" type="verse">
						Hiaa' guru to boa' toera-rana, mporuge' -ra anu mobaraka' to uma ra'incai. To ra'inca-na, kabua' -bua' kehi-ra to hewa binata to uma ria pekiri-ra. Pai' ngkai kehi-ra toe-mi mpai', pai' alaa-na mporata huku' -ra.
					</seg>
					<seg id="b.JUD.1.11" type="verse">
						Silaka-rada! Mpotuku' -ra ohea to natara Kain owi. Mpo'uhi-ra gau' Bileam, apa' nau' ra'inca kamasala' -na babehia-ra, rababehi oa' apa' mpokahina-ra doi. Mpo'ewa-ra Alata'ala hewa Korah owi, pai' ngkai pe'ewa-ra toe bate mate-ra mpai', nahuku' Alata'ala hewa Korah owi.
					</seg>
					<seg id="b.JUD.1.12" type="verse">
						Hi poromua-ni, guru to boa' toera ngkoni' moto hangkaa-ngkania hante koi', ntani' hewa doo-ni moto, aga me'eai' lia kehi-ra. Mokalila' -ra-damo ngkoni' hi poromua-ni nakeni kajampa-ra, pai' -ra mpenonoi woto-ra moto-wadi. Hira' toe hewa limu' to motiti aga uma ngkeni uda, apa' waro wae-wadi nawui ngolu'. Hira' hewa kaju to uma mowua' hi tempo-na, toe pai' rawuka lau-mi, alaa-na bangi.
					</seg>
					<seg id="b.JUD.1.13" type="verse">
						Hira' hewa ue to ngkilimue pai' ngkeni wori' momo, apa' mpopehuwu-ra gau' to me'eai'. Hira' hewa betue' to uma monoa' pomako' -ra: ra'uli' -rana mpokeni-ra kabajaa, ntaa' mpokeni tauna puha lau-ra-wadi! Alata'ala mporodo-raka po'ohaa' to mobengi riki. Mo'oha' hi ria-ramo mpai' duu' kahae-hae-na.
					</seg>
					<seg id="b.JUD.1.14" type="verse">
						Ria lolita nabi Henokh owi to mpolowa pehuku' -na Alata'ala hi guru to boa' to tuwu' tempo toi. Henokh toei, muli Adam kapitu lapi-na. Na'uli' hewa toi: &quot;Mpu'u-mpu'u tumai-i mpai' Pue' hante topetuku' -na to moroli' to moncobu-ncobu kawori' -ra.
					</seg>
					<seg id="b.JUD.1.15" type="verse">
						Tumai-i mpohurai kara-kara hawe'ea tauna, pai' mpohuku' hawe'ea tauna topesapuaka ngkai hawe'ea pesapuaka-ra. Nahuku' -ra topojeko' to mposapuaka-i, nahiwili-raka hawe'ea lolita peruge' -ra mporuge' -i.&quot; Hewa toe lolita Henokh owi mpolowa pehuku' Alata'ala hi tauna to mposapuaka-i.
					</seg>
					<seg id="b.JUD.1.16" type="verse">
						Guru to boa' toera ntora ngkunuti pai' metuntui'. Mpotuku' -ra kahinaa-ra to dada'a. Molangko nono-ra mpololita hawe'ea babehia-ra, pai' -ra mpolinuruhi doo doko' mpo'ala' nono-ra bona ngalai' ria rasi' -ra.
					</seg>
					<seg id="b.JUD.1.17" type="verse">
						Aga koi' ompi' -ku to kupe'ahi', kiwoi-koi napa to ra'uli' mperi'ulu-mi suro-suro Pue' -ta Yesus Kristus.
					</seg>
					<seg id="b.JUD.1.18" type="verse">
						Jau ra'uli' -kokoi hewa toi: hi eo-eo kamohua' Eo Kiama tohe'i, ria-ra tauna to mpopo'ore' pepangala' -ta. Mpotuku' -ra kahinaa-ra to dada'a, pai' uma-ra mengkoru hi Alata'ala.
					</seg>
					<seg id="b.JUD.1.19" type="verse">
						Tauna to hewa toe-ramo to mpobabehi pogaaa' hi doo. Uma-ra nakuasai Inoha' Tomoroli', nakuasai konoa nono-ra moto-ra-wadi.
					</seg>
					<seg id="b.JUD.1.21" type="verse">
						Aga koi' ompi' -ku to kupe'ahi'! Napoka'ahi' -koi Alata'ala. Jadi', pelompehi mpu'u-koi bona tida-koi hi rala ahi' -na toe. Neo' nibahakai mome'apui ngkanono bona moroho pepangala' -ni-- apa' tudui' to tapangala' toi moroli' mpu'u. Mosampaya oa' -koi hante petete' Inoha' Tomoroli'. Pai' mpopea rasi' to nawai' -taka mpai' Pue' -ta Yesus Kristus ane tumai-ipi. To nawai' -taka mpai', katuwua' to lompe' duu' kahae-hae-na.
					</seg>
					<seg id="b.JUD.1.22" type="verse">
						Ane ria tauna to morara' -pidi pepangala' -ra, poka'ahi' -ra-rawo.
					</seg>
					<seg id="b.JUD.1.23" type="verse">
						Ane ria-ra to meleli' ngkai pepangala' -ra, tete' -ra nculii' bona mporata-ra kalompea', niponcawa hewa mpe'alai' -ra ngkai apu. Aga ria wo'o tauna to gaga jeko' -ra, to mpotuku' kahinaa nono-ra to dada'a. Poka'ahi' wo'o-ra-rawo, aga mojaga-koi bona neo' -koi tepohikenii hi rala jeko' -ra. Poka'ahi' -ra topojeko', tapi' pokahuku' jeko' -ra, niponcawa pohea to babo'.
					</seg>
					<seg id="b.JUD.1.24" type="verse">
						Une' -imi Alata'ala, apa' mokuasa-i mpewili' -ta bona neo' -ta monawu', duu' -na mokore-ta mpai' hi nyanyoa-na hi rala kabajaa-na, uma mpai' ria kasalaia' -ta pai' goe' nono-ta.
					</seg>
					<seg id="b.JUD.1.25" type="verse">
						Hadua-na Hi'a-wadi Alata'ala, Magau' Tompohore-ta ngkai huku' jeko' -ta hante petolo' -na Yesus Kristus Pue' -ta. Tapomobohe hanga' -na apa' Hi'a-wadi to ncola, to bohe tuwu' -na, to mobaraka' pai' to mokuasa, ngkai owi, wae lau, pai' duu' kahae-hae-na. Amin!
					</seg>
				</div>
			</div>
			<div id="b.REV" type="book">
				<div id="b.REV.1" type="chapter">
					<seg id="b.REV.1.1" type="verse">
						Ihi' sura toi mpololita napa to napopehuwu Yesus Kristus. Alata'ala mpohubui Yesus Kristus mpopehuwu toe hi kita' batua-batua-na, bona ta'inca napa mpai' to kana sohi' madupa'. Yesus mposuro mala'eka-na mpopohiloi hawe'ea toe hi aku' Yohanes, batua-na.
					</seg>
					<seg id="b.REV.1.2" type="verse">
						Aku' toi-mi to mpo'uki' hawe'ea to kuhilo toe, mpo'uli' -kokoi Lolita Alata'ala pai' Lolita Posabi' ngkai Yesus Kristus.
					</seg>
					<seg id="b.REV.1.3" type="verse">
						Marasi' -i tauna to mpobasa lolita pelowa toi, pai' marasi' wo'o-ra to mpo'epe pai' mpotuku' napa to te'uki' hi rala-na, apa' neo' rata-mi kadupa' -na.
					</seg>
					<seg id="b.REV.1.4" type="verse">
						Sura toi ngkai aku', Yohanes, kupakatu hi topetuku' Yesus to mo'oha' hi pitu ngata to hi propinsi Asia. Wori' tabe: mekakae-a hi Alata'ala bona nagane' -koi ngkai kabula rala-na pai' nawai' -koi kalompea' tuwu'. Pegane' toi ngkai Alata'ala to ria ngkai lomo' -na, to ria wae lau, pai' to ria duu' kahae-hae-na. Pai' pegane' toi ngkai Inoha' Alata'ala to Pitu, to ria hi nyanyoa Pohuraa Alata'ala,
					</seg>
					<seg id="b.REV.1.5" type="verse">
						pai' ngkai Yesus Kristus. Yesus Kristus toe, Hi'a-mi Sabi' to tida, Hi'a-mi to lomo' -na tuwu' nculii' ngkai kamatea, Hi'a-mi Pangkeni to mpoparentai hawe'ea magau' hi dunia'. Yesus mpoka'ahi' -ta, pai' hante raa' ngkai kamate-na nabahaka-tamo ngkai jeko' -ta,
					</seg>
					<seg id="b.REV.1.6" type="verse">
						pai' napajadi' -ta ntodea-na hi rala Kamagaua' -na, napajadi' -ta imam to mpokamu bago mpepue' hi Alata'ala Tuama-na. Yesus Kristus toe-imi to bohe tuwu' -na pai' to mokuasa duu' kahae-hae-na. Amin!
					</seg>
					<seg id="b.REV.1.7" type="verse">
						Hilo! Etu-i tumai hi rala limu'! Hawe'ea tauna mpai' mpohilo-i, rata-rata hi tauna to mpojalo-i owi. Pai' hawe'ea tauna hi dunia' motantangi' mpohilo-i. Wae mpu'u! Amin!
					</seg>
					<seg id="b.REV.1.8" type="verse">
						Na'uli' Pue' Alata'ala: &quot;Aku' -mi to lomo' -na pai' to ka'omea-na. Ria ami' -a ngkai lomo' -na, ria-a wae lau, pai' bate ria ncuu-a duu' kahae-hae-na. Meliu kuasa-ku ngkai hawe'ea.&quot;
					</seg>
					<seg id="b.REV.1.9" type="verse">
						Aku' Yohanes, ompi' -ni hi rala Yesus. Hibalia karabalinai' -ta sabana petuku' -ta hi Yesus, hibalia kamporata-ta bagia hi rala Kamagaua' -na Yesus, pai' hibalia wo'o kantaha-ta mpotodohaka pebalinai' toe. Rapatani' -a hi lewuto' to rahanga' Patmos apa' mpokarebai-a Lolita Alata'ala pai' mpangaku' -a Kayesus-na Pue' -ku.
					</seg>
					<seg id="b.REV.1.10" type="verse">
						Nto'u Eo Pue', nakuasai-ama Inoha' Tomoroli', pai' ku'epe tono' hi tilingkuria-ku libu' tauna to mololita. Bohe moni libu' -na toe, hewa moni sangkakala.
					</seg>
					<seg id="b.REV.1.11" type="verse">
						Na'uli' -ka topololita toei: &quot;Napa to nuhilo, uki' -mi hi sura pai' pakatu hilou hi topetuku' -ku to mo'oha' hi pitu ngata tohe'ira: hi Efesus, Smirna, Pergamus, Tiatira, Sardis, Filadelfia pai' Laodikia.&quot;
					</seg>
					<seg id="b.REV.1.12" type="verse">
						Kamewili' -ku tono' hi tilingkuria-ku doko' mpohilo hema to mpololitai-a, kuhilo-kuwo pitu meha' witi' lampu to rababehi ngkai bulawa.
					</seg>
					<seg id="b.REV.1.13" type="verse">
						Hi laintongo' witi' lampu toe, kuhilo hadua tauna to molence hewa Ana' Manusia'. Pohea-na baju to moloe rata hi witi' -na pai' tehoo' hi hunamu-na hante koloro bulawa.
					</seg>
					<seg id="b.REV.1.14" type="verse">
						Woo' hante wuluwoo' -na bula ngea' hewa kapa', mata-na mehini hewa apu to wewo'.
					</seg>
					<seg id="b.REV.1.15" type="verse">
						Witi' -na meringkila' hewa ngkala to lako' rawulu' pai' to morea' hi rala apu. Libu' -na pagugu' -damo hewa moni ue to bohe.
					</seg>
					<seg id="b.REV.1.16" type="verse">
						Pale ka'ana-na ngkakamu pitu meha' betue', pai' ngkai nganga-na mehupa' hamata piho' to baka' ntimalia. Lio-na mehini hewa eo mpo'eo to ngkerepa'.
					</seg>
					<seg id="b.REV.1.17" type="verse">
						Wae kakuhilo-na, kamodungka-kumi tetumpopo' hi nyanyoa-na, hewa tauna to mate-ama. Ngkai ree, nadampa pale ka'ana-na hi woto-ku, pai' na'uli' -ka: &quot;Neo' me'eka'. Aku' -mi to lomo' -na pai' to ka'omea-na.
					</seg>
					<seg id="b.REV.1.18" type="verse">
						Aku' to tuwu'. Mate-a owi, aga tuwu' nculii' -ama, pai' oi-ama, tuwu' liu-liu-ama. Aku' to mpokuasai kamatea pai' po'ohaa' tomate.
					</seg>
					<seg id="b.REV.1.19" type="verse">
						Jadi', uki' -mi napa to nuhilo, napa to jadi' tempo toi, pai' napa to jadi' ngkabokoa'.
					</seg>
					<seg id="b.REV.1.20" type="verse">
						Ane betue' to pitu to nuhilo hi pale ka'ana-ku pai' witi' lampu bulawa to pitu, ko'ia nu'incai batua-na. Jadi', kupakanoto-koko: betue' to pitu mpowalatu mala'eka to mpewili' topetuku' -ku to mo'oha' hi ngata to pitu mola'. Pai' witi' lampu to pitu mpowalatu topetuku' -ku hi ngata to pitu mola'.&quot;
					</seg>
				</div>
				<div id="b.REV.2" type="chapter">
					<seg id="b.REV.2.1" type="verse">
						Na'uli' Yesus mpo'uli' -ka: &quot;Uki' hewa tohe'i hi mala'eka to mpewili' topetuku' -ku hi ngata Efesus: &quot;Ohe'i lolita-na Pue' Yesus, to ngkakamu betue' to pitu hi pale ka'ana-na pai' to momako' hi laintongo' witi' lampu bulawa to pitu.
					</seg>
					<seg id="b.REV.2.2" type="verse">
						Na'uli': Ku'inca napa to nibabehi. Baka' -koi mpobago bago-ku, ntaha-koi ane rabalinai' sabana pepangala' -ni hi Aku'. Ku'inca kanipokahuku' -ra tauna to dada'a. Ria-ra to mpo'uli' kahira' -na suro-ku, ntaa' bela-di. Nipomonaa-mi kehi-ra pai' alaa-na nirata kaboaa' -ra.
					</seg>
					<seg id="b.REV.2.3" type="verse">
						Ntaha-koi mpotodohaka kaparia sabana pepangala' -ni hi Aku', pai' uma wa saleo nono-ni mpotuku' -a.
					</seg>
					<seg id="b.REV.2.4" type="verse">
						Aga ria to kukehele-kokoi: uma-pi ma'ahi' -koi hewa pe'ahi' -ni to lomo' -na.
					</seg>
					<seg id="b.REV.2.5" type="verse">
						Toe pai' ku'uli' -kokoi: penonoi-e', monala rahi-mi kanawu' -ni. Medea-mokoi! Babehi-mi hewa to nibabehi lomo' -na. Apa' ane uma, katilou-ku mpai' mpohirua' -kokoi, kulali witi' lampu-ni ngkai pokorea-na.
					</seg>
					<seg id="b.REV.2.6" type="verse">
						Aga ria wo'o wa po'ingku-ni to lompe': lawi' nipokahuku' wo'o-wa-koiwo kehi-ra to mpotuku' tudui' Nikolaus, to kupokahuku' wo'o-kuwo.
					</seg>
					<seg id="b.REV.2.7" type="verse">
						&quot;Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na. &quot;Hema to medagi, kupiliu-ra ngkoni' wua' kaju katuwua' to hi Bonea Alata'ala.&quot;
					</seg>
					<seg id="b.REV.2.8" type="verse">
						Oti toe, na'uli' wo'o-mi Pue' Yesus mpo'uli' -ka: &quot;Uki' hewa tohe'i hi mala'eka to mpewili' topetuku' -ku hi ngata Smirna: &quot;Ohe'i lolita-na Pue' Yesus, Hi'a to rahanga' to lomo' -na pai' to ka'omea-na, to mate-imi aga tuwu' nculii' -i.
					</seg>
					<seg id="b.REV.2.9" type="verse">
						Na'uli': Ku'inca kaparia to mporumpa' -koi, ku'inca kakabu-ni-- aga kakoo-kono-na mo'ua' -koi hi rala pepangala' -ni. Ku'inca lolita peruge' to raruge' -kokoi tauna to mpo'uli' Katoyahudi-ra. Aga kakoo-kono-na, bela-ra to Yahudi hi rala nono-ra, topetuku' Magau' Anudaa' lau-radi.
					</seg>
					<seg id="b.REV.2.10" type="verse">
						Bona ni'inca: Magau' Anudaa' mpotarungku' -koi mpai' hantongo', nasori-koi bona ngalai' ngkala'ura-koi ngkai pepangala' -ni. Rabalinai' -koi hampulu' eo kahae-na. Aga neo' nipoka'eka' pebalinai' tetu. Tida-koi mpangaku' -a duu' -ni mate, pai' kuwai' -koi katuwua' to lompe' duu' kahae-hae-na, parasee ngkai pedagia-ni.
					</seg>
					<seg id="b.REV.2.11" type="verse">
						&quot;Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na. &quot;Hema to medagi, bate uma-ra mpai' mporata pehuku' hi rala naraka to rahanga' kamatea karongkani-na.&quot;
					</seg>
					<seg id="b.REV.2.12" type="verse">
						Oti toe na'uli' wo'o-mi Pue' Yesus mpo'uli' -ka: &quot;Uki' hewa tohe'i hi mala'eka to mpewili' topetuku' -ku hi ngata Pergamus: &quot;Ohe'i lolita-na Pue' Yesus, Hi'a to ngkakamu piho' to baka' ntimalia.
					</seg>
					<seg id="b.REV.2.13" type="verse">
						Na'uli': Ku'inca hiapa po'ohaa' -ni, hi ngata kariaa-na pohuraa Magau' Anudaa'. Aga tida moto-koi mpangaku' -a. Nto'u karapatehi-na sabi' -ku Antipas, uma wa nisapu kanipangala' -ku. Antipas toei sabi' -ku to tida mpangaku' -a duu' -na rapatehi-i hi ngata-ni retu to nakuasai Magau' Anudaa'.
					</seg>
					<seg id="b.REV.2.14" type="verse">
						Aga ria ba hangkuja nyala to kukehele-kokoi. Apa' ria-koi hantongo' to mpotuku' tudui' Bileam owi. Bileam toei mpotudui' Balak beiwa ohea mpopanawu' to Israel bona mojeko' -ra, nabawai-ra ngkoni' pongkoni' to rapopepue' hi pinotau, pai' nabawai-ra mogau' sala'.
					</seg>
					<seg id="b.REV.2.15" type="verse">
						Wae wo'o, ria-koi hantongo' to ngkakamu tudui' -ra topetuku' Nikolaus.
					</seg>
					<seg id="b.REV.2.16" type="verse">
						Toe pai' ku'uli' -kokoi, medea-mokoi ngkai jeko' -ni tetu! Ane uma, katilou-ku mpai' mpohirua' -kokoi, kupanga'ei tauna tetura hante piho' to mehupa' ngkai nganga-ku.
					</seg>
					<seg id="b.REV.2.17" type="verse">
						&quot;Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na. &quot;Hema to medagi, kupiliu-ra ngkoni' manna to tewuni. Kuwai' -ra hameha' watu to bula. Hi watu toe te'uki' hanga' to bo'u, to uma ra'incai tau ntani' -na. To mpo'inca, muntu' tauna to mpotarima watu toe-wadi.&quot;
					</seg>
					<seg id="b.REV.2.18" type="verse">
						Na'uli' wo'o-mi Pue' Yesus mpo'uli' -ka: &quot;Uki' hewa tohe'i hi mala'eka to mpewili' topetuku' -ku hi ngata Tiatira: &quot;Ohe'i lolita-na Ana' Alata'ala, to mehini mata-na hewa apu to wewo', pai' witi' -na meringkila' hewa ngkala to lako' rawulu'.
					</seg>
					<seg id="b.REV.2.19" type="verse">
						Na'uli': Ku'inca napa to nibabehi. Ku'inca ahi' -ni pai' pepangala' -ni hi Aku'. Lompe' pongkakamu-ni bago-ku, ntaha-koi hi rala kaparia. Ku'inca pobago-ni hi Aku' tempo toi meliu kawori' -na ngkai pobago-ni lomo' pepangala' -ni hi Aku'.
					</seg>
					<seg id="b.REV.2.20" type="verse">
						Aga ria oa' to kukehele-kokoi. Apa' tobine to rahanga' Isebel tetui, to mpo'uli' kahi'a-na hadua nabi, nipelele' -i-koina mpotudui' topetuku' -ku. Natudui' -ra mogau' sala' hante toronaa pai' tobine doo, pai' natudui' -ra ngkoni' pongkoni' to rapopepue' hi pinotau. Wori' -mi batua-ku nabagiu hante tudui' -na toe.
					</seg>
					<seg id="b.REV.2.21" type="verse">
						Kuwai' -imi loga medea ngkai jeko' -na, aga oja' -i mpobahaka gau' -na to sala' toe.
					</seg>
					<seg id="b.REV.2.22" type="verse">
						Jadi', kupoporumpai' haki' -i, pai' tauna to mpotuku' gau' -na kupoporumpai' hante kaparia bohe, ane uma rabahakai mpotuku' gau' -na toe.
					</seg>
					<seg id="b.REV.2.23" type="verse">
						Ana' -na kupatehi. Ngkai ree mpai', monoto hi hawe'ea topetuku' -ku ka'Aku' -nami to mpowile pekiri manusia' pai' nono manusia'. Kuhiwili po'ingku butu dua-ni.
					</seg>
					<seg id="b.REV.2.24" type="verse">
						&quot;Aga ria moto-koi hantongo' hi Tiatira to uma mpotuku' tudui' to dada'a toe, uma-koi dota mpo'ao tudui' -na to rahanga' inca seta. Hi koi', ku'uli' -kokoi, uma-pi kutampai parenta ntani' -na.
					</seg>
					<seg id="b.REV.2.25" type="verse">
						Sampale-wadi, tida-mokoi mpotuku' napa to ni'inca-mi, duu' -na rata-a mpai'.
					</seg>
					<seg id="b.REV.2.27" type="verse">
						&quot;Hema to medagi, pai' mpobabehi konoa-ku duu' hi ka'omea-na, kuwai' -ra kuasa hibalia hewa to kutarima ngkai Tuama-ku. Kuwai' -ra kuasa moparenta, mpoparentai manusia' humalili' dunia' hante karoho-roho-na hewa karoho-na lua' ahe', pai' mporopuhi bali' -ra hewa to mpopengka kura tana'.
					</seg>
					<seg id="b.REV.2.28" type="verse">
						Pai' kuwai' -ra betue' pompoka-eo.
					</seg>
					<seg id="b.REV.2.29" type="verse">
						&quot;Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na.&quot;
					</seg>
				</div>
				<div id="b.REV.3" type="chapter">
					<seg id="b.REV.3.1" type="verse">
						Na'uli' wo'o-mi Pue' Yesus mpo'uli' -ka: &quot;Uki' hewa tohe'i hi mala'eka to mpewili' topetuku' -ku hi ngata Sardis: &quot;Ohe'i lolita-na Pue' Yesus, to ria-ki Inoha' Alata'ala to Pitu pai' to ngkakamu betue' to pitu. Na'uli': Ku'inca napa to nibabehi. Ra'uli' doo, lompe' moto katuwu' -ni, ntaa' mate-di pepangala' -nie!
					</seg>
					<seg id="b.REV.3.2" type="verse">
						Pemata-mokoi! Perohoi pepangala' -ni to ria-pidi kako'ia-na mate omea. Apa' kuhilo hawe'ea to nibabehi tetu, ko'ia ria to sipolea hi poncilo Alata'ala Tuama-ku.
					</seg>
					<seg id="b.REV.3.3" type="verse">
						Toe pai' ku'uli' -kokoi: kiwoi tudui' to ni'epe pai' to nitarima-mi owi. Tuku' -mi napa to ratudui' -kokoi tetu, medea-mokoi ngkai kalempe' -ni. Ane uma oa' -koi memata, tilou-a mpai' mpohirua' -kokoi. Pai' karata-ku toe hewa karata topanako, apa' uma mpai' ni'incai nto'uma karata-ku toe.
					</seg>
					<seg id="b.REV.3.4" type="verse">
						Aga ria moto ba hangkuja-koi hi Sardis to mpewili' pohea-ni bona neo' babo'. Koi' mpai' to momako' dohe-ku, moheai hante pohea to mengea', apa' natao-koi momako' dohe-ku.
					</seg>
					<seg id="b.REV.3.5" type="verse">
						&quot;Hema to medagi, kuheai wo'o-ra-rawo mpai' hante pohea to bula. Hanga' -ra uma kupori ngkai rala Buku Katuwua', buku po'ukia' hanga' -ra to mporata katuwua' to lompe' duu' kahae-hae-na. Pai' hi nyanyoa Tuama-ku pai' mala'eka-na kupangaku' kahira' -na topetuku' -ku.
					</seg>
					<seg id="b.REV.3.6" type="verse">
						&quot;Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na.&quot;
					</seg>
					<seg id="b.REV.3.7" type="verse">
						Na'uli' wo'o-mi Pue' Yesus mpo'uli' -ka: &quot;Uki' hewa tohe'i hi mala'eka to mpewili' topetuku' -ku hi ngata Filadelfia: &quot;Ohe'i lolita-na Pue' Yesus, Hi'a to moroli' pai' to makono. Hi'a-mi to mokuasa hi kamagaua' Daud. Ane Hi'a mpobea wobo', uma hema to ma'ala mpo'unca. Ane Hi'a mpo'unca, uma hema to ma'ala mpobea.
					</seg>
					<seg id="b.REV.3.8" type="verse">
						Na'uli': Ku'inca napa to nibabehi. Hilo-dile, kubea-kokoi wobo' to uma haduaa ma'ala mpo'unca. Apa' ria wa karohoa-ni hangkedi', pai' nituku' -mi lolita-ku pai' uma nisapu kanipangala' -ku.
					</seg>
					<seg id="b.REV.3.9" type="verse">
						Ane tauna to mpo'uli' Katoyahudi-ra tetura, boa' -ra-wadi. Bela-ra to Yahudi hi rala nono-ra; topetuku' Magau' Anudaa' -radi. Tauna toera hantongo' kukeni tumai hi koi'. Mowilingkudu-ra mpai' hi nyanyoa-ni, pai' ra'uli' -kokoi: `Napoka'ahi' mpu'u-koi-tano Alata'ala-e!'
					</seg>
					<seg id="b.REV.3.10" type="verse">
						Lawi' nituku' -mi hawa' -ku to mpo'uli' kana ntaha-koi, toe pai' kupetalawai' -koi ngkai kasusaa' to mporumpa' humalili' dunia' mpai'. Tempo kasusaa' toe mposori hawe'ea tauna to mo'oha' hi dunia'.
					</seg>
					<seg id="b.REV.3.11" type="verse">
						&quot;Neo' rata-ama! Perohoi ngkakamu tudui' to ni'inca-mi, bona Alata'ala mpowai' -koi mpai' parasee ngkai pedagi-ni. Nee-neo' mpai' ria to mpahala'nawu' -koi alaa-na uma nitarima parasee tetu.
					</seg>
					<seg id="b.REV.3.12" type="verse">
						&quot;Hema to medagi, tida-ra hi suruga duu' kahae-hae-na. Hewa tuha' mporohoi tomi, wae wo'o Aku' mpakanoa' katida-ra hi Tomi Alata'ala hi suruga. Hi woto-ra ku'uki' hanga' Alata'ala Tuama-ku pai' hanga' ngata Alata'ala Tuama-ku, toe-mi Yerusalem to bo'u to mana'u tumai ngkai suruga ngkai Alata'ala Tuama-ku. Wae wo'o ku'uki' hi woto-ra hanga' -ku to bo'u.
					</seg>
					<seg id="b.REV.3.13" type="verse">
						&quot;Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na.&quot;
					</seg>
					<seg id="b.REV.3.14" type="verse">
						Na'uli' wo'o-mi Pue' Yesus mpo'uli' -ka: &quot;Uki' hewa tohe'i hi mala'eka to mpewili' topetuku' -ku hi ngata Laodikia: &quot;Ohe'i lolita-na Pue' Yesus, Hi'a to rahanga' `Amin,' Sabi' to tida pai' to makono, Pehupaa' hawe'ea to napajadi' Alata'ala.
					</seg>
					<seg id="b.REV.3.15" type="verse">
						Na'uli': Ku'inca napa to nibabehi. Uma-koi molahe', uma wo'o-koi morani'. Agina ke molahe' lau-koi, ba morani' lau-koi.
					</seg>
					<seg id="b.REV.3.16" type="verse">
						Jadi', apa' mo'omu' eo-wadi-koi, uma-koi morani', uma wo'o-koi molahe', toe pai' kupepuji' -koi mpai' ngkai rala nganga-ku.
					</seg>
					<seg id="b.REV.3.17" type="verse">
						Ni'uli' -koina mo'ua' -koi, hono' moto katuwua' -ni, uma-pi ria kakuraa' -ni. Ntaa' we'i, uma-di ni'incai kampe'ahii' -nie. Metunai lia-koi, kabu-koi, wero-koi, molawa-koi hi katuwu' kao' -ni.
					</seg>
					<seg id="b.REV.3.18" type="verse">
						Toe pai' kuparesai' -koi tohe'i: oli-mi ngkai Aku' bulawa to rapomoroli' hi rala apu, bona mo'ua' mpu'u-koi. Oli wo'o ngkai Aku' pohea to bula bona heaa-koi pai' tewuni ka'eaa' -ni. Pai' ni'oli wo'o pokuli' nigelai' -ki mata-ni bona pehilo-koi.
					</seg>
					<seg id="b.REV.3.19" type="verse">
						Butu dua tauna to kupe'ahi', kukaroe pai' kuweba' mpotudui' -ra. Toe pai' ku'uli', apui nono-ni, pai' medea-mokoi ngkai kamo'omu'eo-ni!
					</seg>
					<seg id="b.REV.3.20" type="verse">
						&quot;Oi-ama mokore hi wobo' -ni, mpopebea. Ane ria to mpo'epe-a pai' mpobea-ka wobo', mesua' -ama mo'oha' dohe-na, pai' -a ngkoni' hangkaa-ngkania dohe-na pai' hi'a wo'o ngkoni' hangkaa-ngkania dohe-ku.
					</seg>
					<seg id="b.REV.3.21" type="verse">
						&quot;Hema to medagi, kupiliu-ra mohura pai' moparenta dohe-ku hi Pohuraa-ku, hewa Aku' wo'o, medagi-ama, pai' wae lau mohura-ama moparenta dohe Tuama-ku hi Pohuraa-na.
					</seg>
					<seg id="b.REV.3.22" type="verse">
						&quot;Hema to tilingaa, pe'epei mpu'u-e' napa to na'uli' Inoha' Tomoroli' hi topetuku' -ku hi butu ngata-na.&quot;
					</seg>
				</div>
				<div id="b.REV.4" type="chapter">
					<seg id="b.REV.4.1" type="verse">
						Oti toe, ria wo'o pehilo-ku. Kuhilo wobo' tebea hi suruga, pai' ku'epe topololita mpololitai-a, hewa to mpololitai-a lomo' -na we'i, to hewa sangkakala moni-na. Na'uli' -ka: &quot;Ngkahe' -moko tumai! Kutudo' -koko napa to kana jadi' hi katimpaliu-na to nuhilo we'i.&quot;
					</seg>
					<seg id="b.REV.4.2" type="verse">
						Nto'u toe wo'o-hawo, kanakuasai-kumi Inoha' Alata'ala pai' napakeni-a hilou hi suruga. Rata ria, kuhilo-kuwo hameha' Pohuraa Magau', pai' ria Hadua to mpohurai Pohuraa toe.
					</seg>
					<seg id="b.REV.4.3" type="verse">
						Lence-na meringkila' -damo hewa mata hinci to rahanga' watu yaspis pai' watu sardis. Ria pino ntololikia Pohuraa toe, hewa watu zamrud lence-na.
					</seg>
					<seg id="b.REV.4.4" type="verse">
						Ntololikia Pohuraa tohe'e, ria rompulu' opo' pohuraa ntani' -na. Pohuraa toe rapohurai rompulu' opo' totu'a to moheai bula pai' mosongkoi songko bulawa.
					</seg>
					<seg id="b.REV.4.5" type="verse">
						Ngkai Pohuraa to hi laintongo' toe mparangkihi hini kila', mparapere' moni kuna to moridi'. Hi nyanyoa Pohuraa toe, ria pitu meha' hulu' to baa. Hulu' toe mpobatuai Inoha' Alata'ala to Pitu.
					</seg>
					<seg id="b.REV.4.6" type="verse">
						Ria wo'o hi nyanyoa Pohuraa toe ila' to hewa tahi' kawela' -na, kangkahoa' hewa kaca ba hewa watu loha. Pohuraa to bohe toe, poko hi laintongo' -nai ngkai hawe'ea toera, pai' ntololikia-na kuhilo opo' anu tuwu'. Wori' lia mata-ra, woto-ra hobo' mata, lompe' hi nyanyoa-ra lompe' hi tongo' -ra.
					</seg>
					<seg id="b.REV.4.7" type="verse">
						Anu tuwu' to lomo' -na hewa singa hiloa-na. Karoma'a-na hewa pamawa japi. Lio anu tuwu' katolu-na hewa lio manusia'. Ka'opo' -na hiloa-na hewa danci pada nto'u-na ngkalimoko.
					</seg>
					<seg id="b.REV.4.8" type="verse">
						Anu tuwu' to opo' toera mopanii' hore-hore ono meha', pai' hobo' woto-ra ria mata. Nangka' hi une' pani' -ra, ria mata. Uma ria kaputua-na anu tuwu' toera mpohowa' pe'une' -ra. Hi eo-na pai' hi bengi-na ra'uli' ncuu: Moroli'! Moroli'! Moroli'! Pue' Alata'ala to meliu kuasa-na ngkai hawe'ea! Ria-imi ngkai lomo' -na, Ria-i wae lau, Pai' ria-i duu' kahae-hae-na!&quot;
					</seg>
					<seg id="b.REV.4.9" type="verse">
						Anu tuwu' toera mpo'uli' tarima kasi, mpobila' pai' mpomobohe hanga' -na to Mohura hi Pohuraa Magau' pai' to Tuwu' duu' kahae-hae-na toei. Pai' nto'u anu tuwu' toera mpo'uli' pe'une' -ra,
					</seg>
					<seg id="b.REV.4.10" type="verse">
						totu'a to rompulu' opo' toera motumpa hi nyanyoa-na to Mohura hi Pohuraa Magau' pai' to Tuwu' duu' kahae-hae-na mponyompa-i. Pai' songko-ra ratonu hi Hi'a hewa pebila' -ra, ratu'u hi nyanyoa Pohuraa-na, pai' ra'uli' hewa tohe'i:
					</seg>
					<seg id="b.REV.4.11" type="verse">
						&quot;Oo Pue' -kai, Pue' Alata'ala! Iko-wadi to natao ra'une' pai' rabila'. Iko-wadi to mokuasa! Apa' Iko to mpopajadi' butu nyala-na. Ngkai konoa-nu alaa-na jadi' -mi omea pai' ria omea.&quot;
					</seg>
				</div>
				<div id="b.REV.5" type="chapter">
					<seg id="b.REV.5.1" type="verse">
						Ngkai ree kuhilo, ria sura halulua hi pale ka'ana-na to Mohura hi Pohuraa Magau'. Sura toe ukiaa' ntimalia, ralulu pai' rasaa' hante pitu meha' saa' bona uma ma'ala rabongka.
					</seg>
					<seg id="b.REV.5.2" type="verse">
						Kuhilo, ria hadua mala'eka to parimuku, mekio' napesukui, na'uli': &quot;Hema to natao mpobongka sura toi? Hema to natao mpobongka saa' -na bona sura toi ma'ala rabasa?&quot;
					</seg>
					<seg id="b.REV.5.3" type="verse">
						Uma raruai' haduaa to ma'ala mpobongka sura toe pai' mpobasa ihi' -na. Nau' hi suruga ba hi dunia' ba hi rala tana', uma ria haduaa to ma'ala.
					</seg>
					<seg id="b.REV.5.4" type="verse">
						Kageo' -kumi kakanguu-nguu, apa' uma ria haduaa raruai' to natao mpobongka sura toe pai' mpohilo ihi' -na.
					</seg>
					<seg id="b.REV.5.5" type="verse">
						Oti toe, ria hadua ngkai totu'a to rompulu' opo' toera mpo'uli' -ka: &quot;Neo' geo'. Apa' ria-mi to medagi! Hanga' -na: Singa, muli Yehuda, muli Magau' Daud! Hi'a to ma'ala mpobongka saa' pai' mpobongka sura toe-e.&quot;
					</seg>
					<seg id="b.REV.5.6" type="verse">
						Oti toe, kunaa hi laintongo' Pohuraa pai' anu tuwu' pai' totu'a toera, kuhilo-kuwo, etu-mi mai mokore hama'a Ana' Bima. Hi woto-na kuhilo rari' sumalea' -na owi. Tonu' -na pitu meha', pai' pitu meha' wo'o mata-na. Mata-na to pitu toe mpobatuai Inoha' Alata'ala to Pitu to nahubui hilou hi humalili' dunia'.
					</seg>
					<seg id="b.REV.5.7" type="verse">
						Pomako' -nami Ana' Bima toei mpo'ala' sura toe ngkai pale ka'ana-na to Mohura hi Pohuraa Magau'.
					</seg>
					<seg id="b.REV.5.8" type="verse">
						Kana'ala' -na sura toe, potumpa-rami anu tuwu' to opo' pai' totu'a to rompulu' opo' toera hi nyanyoa Ana' Bima toei. Butu dua-ra ngkakamu kasapi pai' batili bulawa ihia' hante anu mohonga to rahanga' dupa'. Dupa' toe mpobatuai posampaya tauna to napobagia Alata'ala.
					</seg>
					<seg id="b.REV.5.9" type="verse">
						Morona' -ramo, mpoporona' rona' to bo'u, ra'uli': Iko-mi to natao mpo'ala' sura toe pai' mpobongka saa' -na. Apa' Iko, rapatehi-moko, pai' hante raa' ngkai kamate-nu toe nutolo' -ramo manusia' ngkai humalili' dunia', ngkai butu negara, butu pomuli pai' butu nyala basa. Nutolo' -ra pai' nutonu-ramo hi Alata'ala,
					</seg>
					<seg id="b.REV.5.10" type="verse">
						nupajadi' -ra magau', nupajadi' -ra imam to mpokamu bago mpepue' hi Pue' -kai Alata'ala, pai' moparenta-ra hewa magau' hi wongko dunia'.&quot;
					</seg>
					<seg id="b.REV.5.11" type="verse">
						Oti toe kuhilo wo'o-mi pai' ku'epe libu' mala'eka to wori' lia, moncobu-ncobu pai' mompulu' -mpulu' ncobu kadea-ra. Mokore-ra ntololikia Pohuraa Magau' pai' anu tuwu' hante totu'a toera.
					</seg>
					<seg id="b.REV.5.12" type="verse">
						Mogora mpesukui-ra, ra'uli': Ana' Bima to rasumale' toei, masipato' lia tabila', ta'une', tapomobohe hanga' -na, tapotompo'wiwi karoho-na, takahangai' kamo'ua' -na, tapololitaa kamonoto-na, pai' tatutura kuasa-na!&quot;
					</seg>
					<seg id="b.REV.5.13" type="verse">
						Ngkai ree ku'epe wo'o-mi hawe'ea to tuwu' hi suruga, hi dunia', hi rala tana' pai' hi rala tahi'-- hawe'ea to tuwu' mpo'uli': To Mohura hi Pohuraa Magau' pai' Ana' Bima toei ta'une', tabila', tapomobohe hanga' -ra, pai' tapotompo'wiwi baraka' -ra, duu' kahae-hae-na!&quot;
					</seg>
					<seg id="b.REV.5.14" type="verse">
						Ratompoi' anu tuwu' to opo' toera: &quot;Wae mpu'u,&quot; pai' totu'a-totu'a toera motumpa menyompa.
					</seg>
				</div>
				<div id="b.REV.6" type="chapter">
					<seg id="b.REV.6.1" type="verse">
						Oti toe kuhilo Ana' Bima mpobongka saa' to lomo' -na ngkai saa' to pitu toe. Ku'epe hama'a ngkai anu tuwu' to opo' toera mekio' mpesukui hewa moni kuna, na'uli': &quot;Tumai-moko!&quot;
					</seg>
					<seg id="b.REV.6.2" type="verse">
						Kakunaa-na, kuhilo-kuwo hama'a jara' to bula. Tauna to mpohawi' -i mpokakamu rewa mpanga'e to rahanga' panah, pai' rawai' -i songko pedagia. Kahilou-nami hewa topedagi to mpodagi bali' -na.
					</seg>
					<seg id="b.REV.6.3" type="verse">
						Oti toe, Ana' Bima toei mpobongka saa' karomeha' -na, pai' ku'epe anu tuwu' karoma'a-na mpo'uli': &quot;Tumai-moko!&quot;
					</seg>
					<seg id="b.REV.6.4" type="verse">
						Mehupa' wo'o-mi jara' kahama'a-na. Jara' toei molei jore'. To mpohawi' -i rawai' kuasa mpogero kahintuwuaa' hi dunia', bona momepatehi tauna humalili' dunia'. Rawai' wo'o-i hamata piho' to kama.
					</seg>
					<seg id="b.REV.6.5" type="verse">
						Oti toe, kanabongka-na saa' katolu-na, ku'epe anu tuwu' katolu-na mpo'uli': &quot;Tumai-moko!&quot; Kuhilo, etu wo'o-mi hama'a jara'. Jara' toe mo'eta, pai' to mpohawi' -i ngkakamu hameha' potimpa.
					</seg>
					<seg id="b.REV.6.6" type="verse">
						Pehupa' -na jara' to mo'eta toe, ria ku'epe hewa tauna mololita ngkai olo' anu tuwu' to opo' toera, mpo'uli': &quot;Gaji' ha'eo hono' mpo'oli once halite-wadi, ba goa' tolu lite-wadi. Aga oli lana pai' anggur bate-na moto.&quot;
					</seg>
					<seg id="b.REV.6.7" type="verse">
						Oti toe, nabongka saa' ka'opo' -na, pai' ku'epe anu tuwu' ka'opo' -na mpo'uli': &quot;Tumai-moko!&quot;
					</seg>
					<seg id="b.REV.6.8" type="verse">
						Kuhilo-kuwo hama'a jara' to mo'ise. Hanga' tauna to mpohawi' -i Kamatea, pai' hi boko' ria to mpopu'i-i to rahanga' Po'ohaa' Tomate. Hi to rodua toera rawai' kuasa mpopatehi hampobagia opo' ngkai hawe'ea manusia'. Ria to rapatehi hi rala panga'ea, ria to mate mo'oro' ba mate hi rala haki' ropu', ria to napatehi binata topekoni'.
					</seg>
					<seg id="b.REV.6.9" type="verse">
						Oti toe, kuhilo wo'o Ana' Bima toei mpobongka saa' kalima-na. Kuhilo hi une' meja' pontunua pepue', ria rate-rate tauna to rapatehi apa' mpokarebai-ra Lolita Alata'ala pai' uma-ra mengkala'ura ngkai pangakua' -ra Kayesus-na Pue' -ra.
					</seg>
					<seg id="b.REV.6.10" type="verse">
						Rapesukui me'au, ra'uli': &quot;O Pue' to mokuasa, Pue' to moroli' pai' makono! Hangkuja-pi kahae-na pai' lako' nuhuku' tauna to dada'a to mo'oha' hi dunia'? Kiperapi' nupehawai kehi-ra to mpopatehi-kai.&quot;
					</seg>
					<seg id="b.REV.6.11" type="verse">
						Butu dua-ra rawai' hantonga' baju to bula. Pai' Alata'ala mpo'uli' -raka: &quot;Rodo-mokoi ulu, apa' ria-pidi mpai' doo-doo hampobagoa-ni pai' ompi' hampepangalaa' -ni to rapatehi hewa koi'. Ane hono' -damo kawori' -ni to rapatehi, lako' kupehawai-di.&quot;
					</seg>
					<seg id="b.REV.6.12" type="verse">
						Oti toe, kuhilo Ana' Bima toei mpobongka saa' ka'ono-na. Muu-mule' linua bohe, eo jadi' mo'eta hewa mpuga, pai' wula jadi' molei hobo' hewa raa'.
					</seg>
					<seg id="b.REV.6.13" type="verse">
						Betue' wo'o-hawo mpararodaa' ngkai langi' dungku hi dunia', hewa wua' kaju to taha' oja roda' ngkai lolo-na nto'u nalengo ngolu' bohe.
					</seg>
					<seg id="b.REV.6.14" type="verse">
						Langi' hangaa mokuhu hewa ali' to ralulu, pai' hawe'ea bulu' pai' hawe'ea lewuto' hi tahi' mentoli ngkai po'ohaa' -ra.
					</seg>
					<seg id="b.REV.6.15" type="verse">
						Nto'u toe, magau' -magau' hi dunia', maradika, tadulako, topo'ua', tauna to mokuasa pai' hawe'ea tau ntani' -na wo'o, rata-rata hi batua ba tau biasa, mengkawuni omea-ramo hi rala horoa watu ba hi heka' -heka' tana' to moganga',
					</seg>
					<seg id="b.REV.6.16" type="verse">
						pai' -ra me'au mpololitai bulu' hewa toi: &quot;Duruhi-makai bulu'! Lulihi-makai, watu! Bona tewuni-kai ngkai penaa-na To Mohura hi Pohuraa Magau', pai' bona neo' -kai narumpa' roe-na Ana' Bima toei mai!&quot;
					</seg>
					<seg id="b.REV.6.17" type="verse">
						Apa' rata-mi eo to mewulungahi, tempo-na Alata'ala pai' Ana' Bima mpopehuwu roe-ra, uma hema to mpodadahi mokore hi nyanyoa-ra.
					</seg>
				</div>
				<div id="b.REV.7" type="chapter">
					<seg id="b.REV.7.2" type="verse">
						Oti toe, kuhilo opo' mala'eka mokore hi opo' huno dunia'. Mala'eka toera mporata kuasa ngkai Alata'ala bona mpoporumpai' dunia' hante pesesa', lompe' hi tahi' lompe' hi role-na. Mpotaha-ra ngolu' ngkai opo' huno dunia' bona uma ria ngolu' mewui hi tahi' pai' hi role-na pai' hi wana'. Pai' kuhilo mala'eka kahadua-na mehupa' tono' mata'eo. Ngkeni-i posaa' to ngkai Alata'ala to Tuwu' duu' kahae-hae-na. Mala'eka toei mekio' mpesukui mpo'uli' -raka mala'eka to opo' toera we'i, na'uli':
					</seg>
					<seg id="b.REV.7.3" type="verse">
						&quot;Neo' ulu nipoporumpai' tahi' pai' role-na pai' wana' hante pesesa', ane ko'ia kitu'u tanda tohe'i hi wingke-ra batua-batua Alata'ala Pue' -ta, bona neo' -ra narumpa' pesesa' toe.&quot;
					</seg>
					<seg id="b.REV.7.4" type="verse">
						Pai' ria to mpo'uli' -ka kahangkuja-ra to rasaa': ha'atu opo' mpulu' opo' ncobu. To rasaa' toera, ngkai to hampulu' rontina to Israel.
					</seg>
					<seg id="b.REV.7.5" type="verse">
						Ngkai butu posantina-na, hampulu' roncobu to rasaa'. Ngkai muli Yehuda, hampulu' roncobu to rasaa'. Ngkai muli Ruben, hampulu' roncobu. Ngkai muli Gad, hampulu' roncobu.
					</seg>
					<seg id="b.REV.7.6" type="verse">
						Ngkai muli Asyer, hampulu' roncobu. Ngkai muli Naftali, hampulu' roncobu. Ngkai muli Manasye, hampulu' roncobu.
					</seg>
					<seg id="b.REV.7.7" type="verse">
						Ngkai muli Simeon, hampulu' roncobu. Ngkai muli Lewi, hampulu' roncobu. Ngkai muli Isakhar, hampulu' roncobu.
					</seg>
					<seg id="b.REV.7.8" type="verse">
						Ngkai muli Zebulon, hampulu' roncobu. Ngkai muli Yusuf, hampulu' roncobu. Ngkai muli Benyamin, hampulu' roncobu.
					</seg>
					<seg id="b.REV.7.9" type="verse">
						Oti toe, kuhilo tena manusia' uma mowo kawori' -ra, uma haduaa to mpakule' mpobila' -ra. Hira' toe ngkai humalili' dunia', ngkai butu negara, butu pomuli pai' butu nyala basa. Mokore-ra hi nyanyoa Pohuraa Magau' pai' hi nyanyoa Ana' Bima. Moheai-ra pohea to bula, pai' -ra mpokakamu palampa to ntora rawente' tanda pebila' -ra.
					</seg>
					<seg id="b.REV.7.10" type="verse">
						Mogora mpesukui-ra, ra'uli': Mai-tamo mpo'une' Pue' -ta, Pue' Alata'ala to mohura hi Pohuraa Magau'! Mai-ta mpo'une' Ana' Bima! Apa' hira' to mpohore-ta ngkai silaka pai' mpowai' -ta kalompea'.&quot;
					</seg>
					<seg id="b.REV.7.11" type="verse">
						Hawe'ea mala'eka mokore wo'o-ramo-rawo ntololikia Pohuraa Magau' hante totu'a to rompulu' opo' pai' anu tuwu' to opo' toera. Motumpa omea-ramo hi nyanyoa Pohuraa toe, pai' -ra mponyompa Alata'ala,
					</seg>
					<seg id="b.REV.7.12" type="verse">
						ra'uli': Amin! Ta'une' -imi Pue' -ta Pue' Alata'ala, tapomobohe hanga' -na, tapotompo'wiwi kamonoto-na, ta'uli' tarima kasi hi Hi'a, tabila' -i, tatutura karoho-na pai' kabaraka' -na, duu' kahae-hae-na. Amin!&quot;
					</seg>
					<seg id="b.REV.7.13" type="verse">
						Ngkai ree, hadua ngkai totu'a toera mpekune' -a, na'uli': &quot;Tauna to moheai bula toera mai, ha nu'inca kahema-ra pai' ba to ngkaiapa-ra?&quot;
					</seg>
					<seg id="b.REV.7.14" type="verse">
						Kutompoi' -i: &quot;Uma-kuwo ku'incai-ra. Uli' -kale.&quot; Na'uli' mpu'u-ka: &quot;Hira' toe-le, tauna to oti-mi mpoliu Tempo Pebalinaia' to bohe lia. Ra'uja' -mi pohea-ra rapakabula hante raa' Ana' Bima.
					</seg>
					<seg id="b.REV.7.15" type="verse">
						Toe pai' mokore-ramo hi nyanyoa Pohuraa Alata'ala, mpopue' -i butu eo-na pai' butu bengi-na hi rala Tomi Pepuea'. Pai' Alata'ala to mohura hi Pohuraa-na toe mpodoo-ra pai' mpokamoui-ra.
					</seg>
					<seg id="b.REV.7.16" type="verse">
						Uma-rapa mo'oro', uma-rapa ngkamara, uma-rapa nahimai' eo to ngkerepa'.
					</seg>
					<seg id="b.REV.7.17" type="verse">
						Apa' Ana' Bima to hi ncori Pohuraa Magau' toei mpo'ewu-ra. Natete' -ra hilou hi ulu ue to mpowai' katuwua'. Pai' Alata'ala mpopori hawe'ea ue mata to mo'ili ngkai mata-ra.&quot;
					</seg>
				</div>
				<div id="b.REV.8" type="chapter">
					<seg id="b.REV.8.1" type="verse">
						Kanabongka-na Ana' Bima saa' kapitu-na, hangaa molino-mi hi suruga nte hantanga' jaa.
					</seg>
					<seg id="b.REV.8.2" type="verse">
						Kuhilo pitu mala'eka to mokore hi nyanyoa Alata'ala. Mala'eka to pitu toera rawai' pitu sangkakala.
					</seg>
					<seg id="b.REV.8.3" type="verse">
						Ngkai ree, ria hadua mala'eka to ntani' -na tumai mokore hi meja' pontunua pepue'. Mala'eka toei mpokeni hameha' tubu' pontunua dupa' ngkai bulawa, pai' rawai' -i wori' dupa' bona natunu hangkaa-ngkania hante posampaya hawe'ea tauna to napobagia-mi Alata'ala. Dupa' pai' posampaya toe natunu hi lolo meja' pontunua dupa' to ngkai bulawa to hi nyanyoa Pohuraa Alata'ala.
					</seg>
					<seg id="b.REV.8.4" type="verse">
						Kanatunu-na dupa' toe, ulo' -mi rangahu-na hangkaa-ngkania hante posampaya tauna to napobagia-mi Alata'ala, pai' na'enga' -mi Alata'ala.
					</seg>
					<seg id="b.REV.8.5" type="verse">
						Oti toe, mala'eka toei mpo'ala' tubu' pontunua dupa' toe, na'ihii' hante rea' apu ngkai meja' pontunua pepue', pai' napetadi hilou hi dunia'. Ngkai ree, paguru-mi kuna pai' kila' momehalau', pai' linua-mi.
					</seg>
					<seg id="b.REV.8.6" type="verse">
						Mala'eka to pitu toera we'i, rodo-ramo mpokamu sangkakala-ra bona ratuwui'.
					</seg>
					<seg id="b.REV.8.7" type="verse">
						Mala'eka to lomo' -na mpotuwui' sangkakala-na, hangaa monawu' -mi ngkai langi' uda wua' pai' apu mogalo hante raa' dungku hi dunia'. Hampobagia tolu ngkai dunia' mampu, duu' rata hi hampobagia tolu wana' pai' hawe'ea kowo' to mata'.
					</seg>
					<seg id="b.REV.8.8" type="verse">
						Mala'eka karodua-na mpotuwui' sangkakala-na, ria to hewa hameha' bulu' to bohe, wewo' hante apu. Bulu' toe rapetadi hi rala tahi'. Hampobagia tolu ngkai ue tahi' mobali' jadi' raa'.
					</seg>
					<seg id="b.REV.8.9" type="verse">
						Hampobagia tolu ngkai anu tuwu' to hi rala tahi' mate, pai' hampobagia tolu ngkai kapal hi lolo tahi' matala.
					</seg>
					<seg id="b.REV.8.10" type="verse">
						Mala'eka katolu-na mpotuwui' sangkakala-na, hangaa monawu' ngkai langi' hameha' betue' to bohe, jela' hewa hulu'. Betue' toe mponawuhi hampobagia tolu ngkai halu' pai' ulu ue.
					</seg>
					<seg id="b.REV.8.11" type="verse">
						Hanga' betue' toei, Mopai'. Hampobagia tolu ngkai hawe'ea halu' jadi' mopai' ue-na, pai' wori' tauna mate apa' nginu ue to mopai' toe.
					</seg>
					<seg id="b.REV.8.12" type="verse">
						Mala'eka ka'opo' -na mpotuwui' sangkakala-na, hangaa ria to mpoleru hampobagia tolu ngkai eo, wula pai' betue', alaa-na hampobagia tolu ngkai pehini-ra uma-pi mehini. Jadi', rata-mi tempo-na uma mehini eo mpo'eo. Wae wo'o ngkabengia rata-mi tempo-na wula pai' betue' uma mehini.
					</seg>
					<seg id="b.REV.8.13" type="verse">
						Ngkai ree kuhilo, ria hama'a danci pada ngkalimoko hi lolo raoa. Ku'epe moni danci toe, napesukui mpo'uli': &quot;Silaka! Silaka! Silaka-ramo mpai' tauna to dada'a to mo'oha' hi dunia', apa' ane tolu mala'eka to ka'omea-na mpotuwui' sangkakala-ra, ria-pi tolu nyala pesesa' to mporumpa' -ra.&quot;
					</seg>
				</div>
				<div id="b.REV.9" type="chapter">
					<seg id="b.REV.9.1" type="verse">
						Oti toe, mala'eka kalima-na mpotuwui' sangkakala-na. Kuhilo hameha' betue' to monawu' ngkai langi' dungku hi dunia'. Betue' toei rawai' kunci wobo' wulou'laa to uma tepetudu kanala-na.
					</seg>
					<seg id="b.REV.9.2" type="verse">
						Nabea mpu'u-mi wobo' wulou'laa toe. Kanabea-na, ulo' -mi tumai rangahu to bohe, hewa rangahu to ulo' ngkai tinahi to rasuwe. Eo pai' raoa mobengi naputu' rangahu to ngkai wulou'laa toe.
					</seg>
					<seg id="b.REV.9.3" type="verse">
						Ngkai rala rangahu toe, moramu-damo lari mehupa' tumai pai' mehompo hi dunia'. Lari toera rawai' petuhi to memoho', hewa petuhi-na anu tuwu' to rahanga' tumpu lipa.
					</seg>
					<seg id="b.REV.9.4" type="verse">
						Lari toera uma rapiliu mpobalinai' kowo' ba kaju ba hinu'a. Sampale to ma'ala rabalinai', muntu' tauna to uma ria tanda saa' Alata'ala hi wingke-ra.
					</seg>
					<seg id="b.REV.9.5" type="verse">
						Aga lari toera, uma wo'o-ra wa rapiliu mpopatehi manusia', muntu' rapiliu-ra mposesa' -ra-wadi rala-na lima mula. Kapeda' petuhi lari toera hewa kapeda' petuhi tumpu lipa.
					</seg>
					<seg id="b.REV.9.6" type="verse">
						Rala-na lima mula toe, manusia' mpali' bona ke mate lau-ramo, aga uma wo'o-ra mate. Doko' -ra mate, aga uma ria kamatea-ra.
					</seg>
					<seg id="b.REV.9.7" type="verse">
						Lence lari toera hewa lence jara' to rahawi' tantara hilou hi rala panga'ea. Hi woo' -ra, ria to hewa songko bulawa. Lio-ra hewa lio manusia'.
					</seg>
					<seg id="b.REV.9.8" type="verse">
						Wulu-ra hewa wuluwoo' tobine, ngihi' -ra hewa ngihi' singa.
					</seg>
					<seg id="b.REV.9.9" type="verse">
						Pona-ra teputu' hante ruke to hewa baju ahe'. Pomoni pani' -ra hewa pomoni hampo'ikoa kereta to nadii' jara' hilou hi panga'ea.
					</seg>
					<seg id="b.REV.9.10" type="verse">
						Iku-ra pai' petuhi-ra hewa iku pai' petuhi tumpu lipa. Hante iku-ra toe ma'ala-ra mposesa' manusia' rala-na lima mula.
					</seg>
					<seg id="b.REV.9.11" type="verse">
						Ria magau' -ra to mpoparentai-ra. Magau' -ra toei, mala'eka to mpokuasai wulou'laa toe-e we'i. Hanga' -na rala basa Yahudi, Abadon. Hi rala basa Yunani, Apolion. Batua-na, Topegerohi.
					</seg>
					<seg id="b.REV.9.12" type="verse">
						Timpaliu-mi pesesa' to lomo' -na. Ronyala-pi pesesa' mometuku'.
					</seg>
					<seg id="b.REV.9.13" type="verse">
						Oti toe, mala'eka ka'ono-na mpotuwui' sangkakala-na. Ku'epe, ria to mololita ngkai opo' huno meja' pontunua dupa' to ngkai bulawa to hi nyanyoa Alata'ala.
					</seg>
					<seg id="b.REV.9.14" type="verse">
						Na'uli' topololita toei mpo'uli' -ki mala'eka ka'ono-nae we'i: &quot;Bahaka-ramo mala'eka to opo' to tehoo' hi ue Efrat!&quot;
					</seg>
					<seg id="b.REV.9.15" type="verse">
						Kanabahaka-rami. Ngkai owi mala'eka to opo' toera raporodo ami' -mi bona hi mpae pai' hi wula pai' hi eo pai' hi jaa to rapakatantu-raka toe, ma'ala-ra mpopatehi hampobagia tolu ngkai hawe'ea manusia'.
					</seg>
					<seg id="b.REV.9.16" type="verse">
						Tantara topojarai' to mpotuku' -ra, ro'atu juta kadea-ra. Toe ku'inca, apa' ria to mpo'uli' -ka kadea-ra.
					</seg>
					<seg id="b.REV.9.17" type="verse">
						Hi rala pangila-ku toe, kuhilo tantara toera pai' jara' to rahawi'. Tantara toera, paka' topobajui ahe'. Baju-ra molei hewa apu, mo'eta-eta hewa rangahu, pai' mokuni riri hewa watu to rahanga' belerang. Ane jara' -rae, woo' -ra hewa woo' singa, pai' ngkai rala nganga-ra mehupa' apu, rangahu pai' watu belerang.
					</seg>
					<seg id="b.REV.9.18" type="verse">
						Hampobagia tolu ngkai manusia' mate napatehi to tolu nyala pesesa' toe: apu, rangahu pai' watu belerang to mehupa' ngkai nganga jara' toera.
					</seg>
					<seg id="b.REV.9.19" type="verse">
						Hi iku jara' toera, ria to hewa woo' ule to metilo'. Hante iku-ra toe, mposesa' -ra manusia'. Jadi', jara' toera mposesa' pai' mpopatehi manusia' hante nganga-ra pai' hante iku-ra.
					</seg>
					<seg id="b.REV.9.21" type="verse">
						Hiaa' toro manusia' to uma rapatehi hante pesesa' toe we'i, uma oa' -ra medea ngkai gau' -ra to dada'a. Uma-ra medea ngkai pepatehi-ra, pedoti-ra, pogau' sala' -ra ba panako-ra. Uma wo'o rabahakai mpopue' seta pai' babehia pale-ra moto, hewa pinotau to rababehi ngkai bulawa ba salaka' ba ngkala ba ngkai kaju. Pinotau toera, uma-ra pehilo, uma-ra pe'epe, uma wo'o-ra momako'.
					</seg>
				</div>
				<div id="b.REV.10" type="chapter">
					<seg id="b.REV.10.1" type="verse">
						Oti toe kuhilo hadua mala'eka to parimuku mana'u ngkai suruga. Limu' mpoputu' -i pai' woo' -na nawewe pino. Lio-na mehini hewa eo, witi' -na hewa tuha', mehini mpo'apu.
					</seg>
					<seg id="b.REV.10.2" type="verse">
						Witi' ka'ana-na mentodu hi tahi', pai' witi' ki'ii-na mentodu hi role-na. Hi pale-na ria hantau sura to kedi' to tebongka-mi.
					</seg>
					<seg id="b.REV.10.3" type="verse">
						Pe'au-nami mala'eka toei hewa po'oa singa. Katimpaliu-na me'au, moni wo'o-mi-hawo kuna to pitu hante moni to bohe, molibu' hewa manusia'.
					</seg>
					<seg id="b.REV.10.4" type="verse">
						Ka'oti-ra molibu' kuna toera, ke ku'uki' -mi, mule' ku'epe to mololita ngkai suruga to mpo'uli' -ka: &quot;Neo' nu'uki' tetu! Wunii' napa to ra'uli' kuna to pitu toera we'i.&quot;
					</seg>
					<seg id="b.REV.10.5" type="verse">
						Oti toe, mala'eka to kuhilo-e we'i, to mentodu hi tahi' pai' hi role-na, mpo'ongko' pale ka'ana-na hi langi'.
					</seg>
					<seg id="b.REV.10.7" type="verse">
						Mosumpa-i hante hanga' Alata'ala to tuwu' duu' kahae-hae-na, to mpopajadi' langi', dunia', tahi' hante hawe'ea ihi' -na. Na'uli' hi rala posumpa-na hewa toi: &quot;Hante kuasa to nawai' -ka Alata'ala ku'uli': Ane mala'eka kapitu-na mpotuwui' sangkakala-na mpai', hinto'u toe-mi Alata'ala mpadupa' patuju-na to mahae-mi tewunii', hewa to na'uli' owi hi nabi-nabi to mpokeni lolita-na. Uma-pi raderu' -deru' tempo-na.&quot;
					</seg>
					<seg id="b.REV.10.8" type="verse">
						Oti toe, topololita to ku'epe ngkai suruga-e we'i, mpololitai wo'o-ama, na'uli' -ka: &quot;Hilou-moko mpo'ala' sura to tebongka hi pale mala'eka to mentodu hi tahi' pai' hi role-na toei mai!&quot;
					</seg>
					<seg id="b.REV.10.9" type="verse">
						Kahilou-ku mpu'u-mi hi mala'eka toei, ku'uli' -ki: &quot;Wai' -a sura to kedi' tetu mai.&quot; Na'uli' -ka: &quot;Ala' -mile pai' koni' -mi. Ane hi rala ta'i-nui, mopai'. Aga hi nganga-nu momi' hewa ue wani.&quot;
					</seg>
					<seg id="b.REV.10.10" type="verse">
						Kaku'ala' -na mpu'u-mi sura toe ngkai pale-na pai' kukoni'. Hi nganga-ku momi' mpu'u hewa ue wani, aga hi rala ta'i-ku mopai'.
					</seg>
					<seg id="b.REV.10.11" type="verse">
						Oti toe na'uli' -ka: &quot;Kana nupohowa' wo'o-mi mpai' lolita ngkai Alata'ala, mpotompo'wiwi tauna ngkai wori' negara, wori' pomuli pai' wori' nyala basa, pai' mpotompo'wiwi magau' -magau' wo'o.&quot;
					</seg>
				</div>
				<div id="b.REV.11" type="chapter">
					<seg id="b.REV.11.1" type="verse">
						Oti toe rawai' -a hameha' lua' to hewa pohuka', pai' Alata'ala mpo'uli' -ka: &quot;Hilou-moko mpohuka' Tomi Pepuea' hante meja' pontunua dupa'. Bila' ba hangkuja kawori' -ra to mepue' hi rala-na.
					</seg>
					<seg id="b.REV.11.2" type="verse">
						Aga pelele' moto berewe to hi mali Tomi Pepuea', neo' nuhuka'. Apa' berewe toe ria, tungkai' rawai' -raka tauna to uma mpo'incai-a. Hira' mpai' mpolisa ngata to moroli' toe rala-na opo' mpulu' romula.
					</seg>
					<seg id="b.REV.11.3" type="verse">
						Nto'u toe mpai', kusuro rodua sabi' -ku hilou mpokeni Lolita-ku. Sabi' -ku to rodua toera moheai pohea mo'eta, hewa to rapake' tauna to susa' nono-ra, pai' -ra mpokeni Lolita-ku rala-na hancobu ro'atu ono mpulu' eo.&quot;
					</seg>
					<seg id="b.REV.11.4" type="verse">
						Sabi' to rodua toera, rarapai' -ki rongkaju kaju zaitun pai' romeha' witi' lampu to mokore hi nyanyoa Alata'ala, Pue' humalili' dunia'.
					</seg>
					<seg id="b.REV.11.5" type="verse">
						Ria baraka' -ra mpopehupa' apu ngkai rala nganga-ra mpopatehi hema-hema to doko' mpobabehi to dada'a hi hira'. Hewa toe oa' -mi kamate bali' -ra to doko' mpobabehi to dada'a hi hira'.
					</seg>
					<seg id="b.REV.11.6" type="verse">
						Ria kuasa-ra mpo'ompo langi' bona neo' dungku uda bula-ra mpokeni Lolita Pue'. Mokuasa wo'o-ra hi butu halu' bona ue mobali' jadi' raa'. Ria tena kuasa-ra mposerohi dunia' hante wori' nyala pesesa', nto'uma konoa-ra mpobabehi.
					</seg>
					<seg id="b.REV.11.7" type="verse">
						Kahudu-ra mpokeni Lolita Pue', tumai-imi binata to dada'a mpo'ewa-ra, mpodagi pai' mpatehi-ra. (Binata to dada'a toei, binata to mehupa' mpai' ngkai wulou'laa to uma tepetudu kanala-na.)
					</seg>
					<seg id="b.REV.11.8" type="verse">
						Ka'oti-ra sabi' to rodua toera rapatehi, kiu-ra rapelele' wae moto-mi mparangojo hi ohea ngata bohe. (Ngata to bohe toe, ngata karaparikaa' Pue' -ra. Ane mowalatu, ngata toe rarapai' -ki ngata Sodom pai' Mesir owi, apa' dada'a ihi' ngata toera.)
					</seg>
					<seg id="b.REV.11.9" type="verse">
						Tauna ngkai humalili' dunia', ngkai butu negara, butu pomuli pai' butu nyala basa, mpohilo kiu-ra ngojo-ngojo hi ohea rala-na tolu eo hantanga', apa' uma hema to rapiliu mpotana kiu-ra toe.
					</seg>
					<seg id="b.REV.11.10" type="verse">
						Goe' -ramo tauna to dada'a to mo'oha' hi dunia' mpokagoe' kamate-ra sabi' to rodua toera. Mosusa' pai' momeparasee-ramo, apa' mate-ramo nabi to rodua toera to ntora mposesa' -ra.
					</seg>
					<seg id="b.REV.11.11" type="verse">
						Timpaliu tolu eo hantanga' toe, rata-mi inoha' to mepotuwu' ngkai Alata'ala. Inoha' toe mesua' hi rala sabi' to rodua toera, alaa-na tuwu' nculii' -ramo, memata pai' mokore. Wulunga-ramo hawe'ea tauna to mpohilo.
					</seg>
					<seg id="b.REV.11.12" type="verse">
						Oti toe, ra'epe topololita hi suruga to mekio' mpesukui mpokio' to rodua toera, na'uli' -raka: &quot;Ngkahe' -mokoi tumai!&quot; Kate'ongko' -ra mpu'u-mi hilou hi suruga naputu' limu', pai' hawe'ea bali' -ra mpohilo pe'ongko' -ra toe.
					</seg>
					<seg id="b.REV.11.13" type="verse">
						Hinto'u toe, hangaa linua bohe-mi. Hampobagia hampulu' ngkai ngata toe mokero, pai' pitu ncobu tauna mate ngkai linu toe. Wulunga-ramo tauna to ntani' -na, ra'uli': &quot;Uma mowo-e' kabaraka' -na Alata'ala to hi suruga!&quot;
					</seg>
					<seg id="b.REV.11.14" type="verse">
						Jadi', toe-mi we'i pesesa' karonyala-na. Timpaliu toe, pesesa' to hanyala-pi neo' rata-mi metuku'.
					</seg>
					<seg id="b.REV.11.15" type="verse">
						Mala'eka kapitu-na mpotuwui' sangkakala-na. Kamogora-rami topololita hi suruga. Bohe mpu'u moni nganga-ra, ra'uli': Hewa toe lau, hawe'ea kamagaua' hi dunia' majadi' Kamagaua' -na Pue' -ta, pai' Kamagaua' -na Magau' Topetolo' to napelihi-mi. Moparenta-i duu' kahae-hae-na.&quot;
					</seg>
					<seg id="b.REV.11.16" type="verse">
						Ane totu'a to rompulu' opo' toera to mohura hi pohuraa-ra hi nyanyoa Alata'ala-e, motumpa-ramo mponyompa-i,
					</seg>
					<seg id="b.REV.11.17" type="verse">
						ra'uli': Oo Pue' Alata'ala, Pue' to meliu kuasa-nu ngkai hawe'ea. Ria ami' -moko ngkai lomo' -na pai' bate ria-ko wae lau. Kai' mpo'uli' tarima kasi hi Pue', apa' nupake' -mi kabaraka' -nu to bohe lia, nutepu'u-mi moparenta.
					</seg>
					<seg id="b.REV.11.18" type="verse">
						Hawe'ea tauna to uma mpotuku' -ko, ngasa' -ramo doko' mpo'ewa-ko, Tapi' rata-mi tempo-na nupopehupa' -raka roe-nu. Rata-mi tempo-na nubotuhi kara-kara tauna to mate. Rata-mi tempo-na nuwai' parasee hi batua-nu: hi nabi to mpokeni Lolita-nu, hi tauna to mpengkorui-ko, pai' hi hawe'ea tauna to mpobila' -ko, to bohe ba to kedi' tuwu' -ra. Rata-mi tempo-na nuhuku' tauna to mpakada'a dunia'.&quot;
					</seg>
					<seg id="b.REV.11.19" type="verse">
						Ngkai ree, tebea-mi wobo' Tomi Pepuea' Alata'ala hi suruga, pai' hi rala-na kahiloa Peti' pontimamahia Pojanci Alata'ala to te'uki' hi watu owi. Mparangkihi-mi kila', mparapere' kuna, linua, pai' hompo uda wua' to bohe.
					</seg>
				</div>
				<div id="b.REV.12" type="chapter">
					<seg id="b.REV.12.1" type="verse">
						Ngkai ree, kuhilo-kuwo, ria hi langi' hameha' tanda to uma mowo kamekoncehi-na: hadua tobine to moheai hante eo, pai' to mokore hi lolo wula. Hi woo' -na ria songko to rababehi ngkai hampulu' romeha' betue'.
					</seg>
					<seg id="b.REV.12.2" type="verse">
						Tobine toei nto'u-na motina'i, pai' rata-mi tempo po'anaa' -na. Ntodohaka-imi nakeni kapeda' -na neo' mo'ana'.
					</seg>
					<seg id="b.REV.12.3" type="verse">
						Pai' kahiloa wo'o hi langi' tanda kahanyala-na: hama'a ule to molei, hanga' -na ule naga. Ule naga toei, bohe lia. Woo' -na pitu, pai' tonu' -na hampulu'. Hi butu meha' woo' -na ria songko magau'.
					</seg>
					<seg id="b.REV.12.4" type="verse">
						Ule naga toei mpoweo iku-na, nadii' -ki hampobagia tolu ngkai betue' hi langi' pai' napetadi hi dunia'. Mokore-imi hi nyanyoa tobine to neo' mo'ana' toei we'i, doko' mpo'ome' ana' -na ane putu-ipi.
					</seg>
					<seg id="b.REV.12.5" type="verse">
						Mo'ana' mpu'u-imi tobine toei, mpo'ote hadua Ana' tomane. Ana' toei, Hi'a-mi to mpoparentai humalili' dunia' mpai' hante karoho-roho-na hewa karoho-na lua' ahe'. Ke neo' na'ome' ule naga-imi Ana' toei, kate'ore' -nami rakeni hilou hi Alata'ala, bona moparenta hangkaa-ngkania hante Alata'ala hi suruga.
					</seg>
					<seg id="b.REV.12.6" type="verse">
						Oti toe, tobine toei metibo' hilou hi tana' to wao', pai' -i mo'oha' hi po'ohaa' to naporodo ami' -miki Alata'ala. Hi po'ohaa' tohe'e-i rapewili' rala-na hancobu ro'atu ono mpulu' eo kahae-na.
					</seg>
					<seg id="b.REV.12.7" type="verse">
						Ngkai ree kuhilo, ria to manga'e hi suruga. Tadulako mala'eka to rahanga' Mikhael hante mala'eka-mala'eka doo-na mpo'ewa ule naga toei. Pai' ule naga toe wo'o-i-hawo rangawa' mala'eka-mala'eka to dohe-na mpo'ewa Mikhael.
					</seg>
					<seg id="b.REV.12.8" type="verse">
						Aga ule naga toei hante tantara-na, uma-ra hompe. Hi'a hante mala'eka-mala'eka doo-na uma-pi rapiliu mo'oha' hi suruga.
					</seg>
					<seg id="b.REV.12.9" type="verse">
						Jadi', ule naga to bohe toei, ratadi-imi ngkai suruga. Hanga' -na, Ule Ncae, to rahanga' wo'o Magau' Anudaa' pai' Seta, to mpobagiu tauna to mo'oha' hi humalili' dunia'. Rapetadi-imi ngkai suruga hilou hi dunia' hante mala'eka-mala'eka doo-na.
					</seg>
					<seg id="b.REV.12.10" type="verse">
						Oti toe ku'epe, ria to mololita hi suruga hante libu' to bohe, na'uli': Rata-mi tempo-na Pue' -ta Pue' Alata'ala mpowai' kalompea' hi topetuku' -na. Napopohiloi baraka' -na, natepu'u-mi moparenta jadi' Magau'. Rata-mi tempo-na Magau' Topetolo' to napelihi-mi mpopohiloi kuasa-na. Apa' rapopalai-mi Magau' Anudaa', topepakilu tetui to ntora mpakilu ompi' -ompi' hampepangalaa' -ta hi Pue' -ta Pue' Alata'ala.
					</seg>
					<seg id="b.REV.12.11" type="verse">
						Ompi' -ta toera, medagi-ramo mpodagi Magau' Anudaa'. Radagi-i hante kuasa raa' Ana' Bima to mate mpotolo' jeko' -ra. Radagi-i apa' rapangaku' oa' ka'Ana' Bima-na toe-mi Pue' -ra. Nau' -ra rabalinai' ba paia-na rapatehi mpu'u-ra, uma-ra ngkala'ura ngkai pangakua' -ra toe.
					</seg>
					<seg id="b.REV.12.12" type="verse">
						Toe-mi pai' goe' -mokoi, koi' to mo'oha' hi suruga. Aga mpe'ahii' -koi, koi' to mo'oha' hi dunia' ba hi tahi'. Apa' Magau' Anudaa' mana'u tilou hi koi'. Uma-pi mowo roe-na, apa' na'inca hampai' -damo loga-na.&quot;
					</seg>
					<seg id="b.REV.12.13" type="verse">
						Na'inca ule naga toei karatadi-na mpu'u-mi lou hi dunia'. Toe pai' natepu'u-mi mpodapa' tobine to mpo'ote Ana' tomane toe we'i.
					</seg>
					<seg id="b.REV.12.14" type="verse">
						Aga tobine toei rawai' romeha' pani' to bohe, hewa pani' danci pada. Hante pani' toe, ngkalimoko-imi hilou hi papada to wao' hi po'ohaa' to raporodo ami' -miki, bona neo' -i napopaa-pai ule naga toei. Hi ria-i rapewili' rala-na tolu mpae hantanga'.
					</seg>
					<seg id="b.REV.12.15" type="verse">
						Ngkai ree, ule naga toei mpopepuji' ue to wori' ngkai rala nganga-na tono' hi tobine toei, bona ngalai' ma'anu' -i.
					</seg>
					<seg id="b.REV.12.16" type="verse">
						Aga dunia' mpotulungi tobine toei: hangaa mobea-mi nganga dunia' mpo'ome' ue to napepuji' ule naga toe.
					</seg>
					<seg id="b.REV.12.17" type="verse">
						Uma-pi mowo roe-na ule naga mpokaroe tobine toei. Toe pai' hilou-imi mpanga'ei muli-muli tobine toei, hira' -mi tauna to mpotuku' hawa' Alata'ala pai' mpangaku' Kayesus-na Pue' -ra.
					</seg>
				</div>
				<div id="b.REV.13" type="chapter">
					<seg id="b.REV.13.1" type="verse">
						(G12-18) Ule naga toei mokore hi wiwi' tahi'.
					</seg>
					<seg id="b.REV.13.2" type="verse">
						Binata to kuhilo toei, lence-na hewa lence binata to rahanga' macan tutul, aga witi' -na hewa witi' beruang pai' nguju-na hewa nguju singa. Ule naga mpowai' binata to dada'a toei karohoa-na moto, hante poparenta-na, pai' kuasa-na to bohe lia.
					</seg>
					<seg id="b.REV.13.3" type="verse">
						Hameha' ngkai woo' -na to pitu toe, hiloa-na hewa to weho gaga to natao napomate-ki, aga mo'uri' moto-mi. Tauna hi humalili' dunia', uma mowo kakonce-ra mpohilo kamo'uri' -na binata to dada'a toei, toe pai' mo'iko-ra-damo mpotuku' -i.
					</seg>
					<seg id="b.REV.13.4" type="verse">
						Mepue' -ramo hi ule naga, apa' hi'a-mi to mpewai' kuasa-na hi binata to dada'a toei. Pai' mepue' wo'o-ra hi binata toei, ra'uli': &quot;Uma mowo binata toei mai! Hema to mpohibalia-ki kuasa-na! Hema to hompe mpo'ewa-i!&quot;
					</seg>
					<seg id="b.REV.13.5" type="verse">
						Alata'ala mpelele' binata to dada'a toei mpohowa' lolita-lolita to mpopeliu, to natao hi Alata'ala-wadi. Rapelele' wo'o-i moparenta pai' mpobabehi konoa-na rala-na opo' mpulu' romula kahae-na.
					</seg>
					<seg id="b.REV.13.6" type="verse">
						Natepu'u-mi mpopeliu woto-na, napopohibalia-ki Alata'ala, pai' hante lolita-na toe mporuge' Alata'ala-imi hante po'ohaa' Alata'ala hi suruga pai' hawe'ea to mo'oha' hi suruga.
					</seg>
					<seg id="b.REV.13.7" type="verse">
						Rapiliu wo'o-i mpopanga'ei topetuku' Alata'ala pai' mpodagi-ra. Pai' rapiliu-i mpokuasai tauna hi humalili' dunia', ngkai butu negara, butu pomuli pai' butu nyala basa.
					</seg>
					<seg id="b.REV.13.8" type="verse">
						Hawe'ea tauna to mo'oha' hi dunia' mpopue' -i. Sampale to uma mpopue' -i, tauna to te'uki' ami' -mi hanga' -ra hi rala Buku Katuwua' kako'ia-na dunia' rapajadi'. Buku Katuwua' toe, buku-na Ana' Bima to tesumale' toei, hi rala buku toe te'uki' hanga' tauna to mporata katuwua' to lompe' duu' kahae-hae-na.
					</seg>
					<seg id="b.REV.13.9" type="verse">
						Jadi', hema to tilingaa, pe'epei mpu'u-e' lolita toi:
					</seg>
					<seg id="b.REV.13.10" type="verse">
						Tauna to kana ratawani, bate ratawani-ra mpai'. Tauna to kana rapatehi hante piho', bate rapatehi hante piho'.
					</seg>
					<seg id="b.REV.13.11" type="verse">
						Oti toe, kuhilo wo'o hama'a binata ntani' -na mehupa' ngkai role-na. Ria tonu' -na romeha', to hewa tonu' ana' bima. Hiaa' libu' -na hewa libu' ule naga.
					</seg>
					<seg id="b.REV.13.12" type="verse">
						Binata karoma'a-na toei, nabi to napowoto binata to lomo' -nae we'i. Jadi', hawe'ea kuasa-na binata to lomo' -na, napopomako' binata karoma'a-na toei. Hawe'ea tauna to mo'oha' hi dunia' napewuku mpopue' binata to lomo' -na toe, to gaga weho-na aga mo'uri' -mi.
					</seg>
					<seg id="b.REV.13.13" type="verse">
						Binata karoma'a-na toei mpobabehi tanda to mekoncehi lia. Hi mata ntodea mpopana'u-i apu ngkai langi' dungku hi dunia'.
					</seg>
					<seg id="b.REV.13.14" type="verse">
						Tanda mekoncehi toe nababehi hante kuasa ngkai binata to lomo' -na. Hante tanda mekoncehi toe nabagiu-ramo tauna to mo'oha' hi dunia' pai' nahubui-ra mpowangu hameha' pinotau, pebila' -ra hi binata to lomo' -na. Binata to lomo' -na toe, binata to ratime hante piho' aga tuwu' oa' -i.
					</seg>
					<seg id="b.REV.13.15" type="verse">
						Binata karoma'a-na toei rawai' kuasa mpowai' inoha' hi pinotau to molence binata to lomo' -na, alaa-na pinotau toe howa' mololita. Napehubui bona hema-hema to uma mpopue' pinotau toe bate kana rapatehi.
					</seg>
					<seg id="b.REV.13.16" type="verse">
						Pai' napehubui bona hawe'ea tauna kana mpotarima tanda binata to lomo' -na toe. Tanda toe kana ratu'u hi pale ka'ana-ra ba hi wingke-ra. Jadi', hawe'ea tauna-- to bohe ba to kedi' tuwu' -ra, topo'ua' ba tokabu, to tuwu' batua ba to tuwu' maradika-- napewuku omea-ra mpotarima tanda binata toe.
					</seg>
					<seg id="b.REV.13.17" type="verse">
						Uma-ra ma'ala me'oli ba mobabalu' ane uma ria tanda toe hi pale-ra ba hi wingke-ra. Tanda binata toe, hanga' -na moto binata to lomo' -na ba angka to mpowalatu hanga' -na.
					</seg>
					<seg id="b.REV.13.18" type="verse">
						Kana taperapi' kanotoa nono ngkai Alata'ala bona tapaha walatu toi. Hema to ria pe'inca-ra, ma'ala-ra mpobila' pai' mpopaha batua-na angka binata toe. Apa' angka toe, angka to mpowalatu hadua tauna. Angka toe: ono atu ono mpulu' ono (G666).
					</seg>
				</div>
				<div id="b.REV.14" type="chapter">
					<seg id="b.REV.14.1" type="verse">
						Oti toe, pehilo wo'o-ama mpohilo Ana' Bima toei mokore hi lolo Bulu' Sion. Dohe-na ria topetuku' -na to ha'atu opo' mpulu' opo' ncobu, hi wingke-ra te'uki' hanga' Ana' Bima pai' hanga' Tuama-na.
					</seg>
					<seg id="b.REV.14.2" type="verse">
						Pai' ku'epe moni to bohe ngkai suruga, hewa kapagugu' ue to bohe pai' hewa kabohe moni kuna. Moni to ku'epe toe hewa pomoni kasapi to rakado' tauna.
					</seg>
					<seg id="b.REV.14.3" type="verse">
						Morona' -ramo mpoporona' hanyala rona' to bo'u hi nyanyoa Pohuraa Alata'ala pai' hi nyanyoa anu tuwu' to opo' pai' totu'a-totu'a to ntololikia Pohuraa toe. Rona' -ra toe, uma ria tau ntani' -na to ma'ala mpenau', muntu' to ha'atu opo' mpulu' opo' ncobu toera-wadi. Hira' -mi to natolo' Ana' Bima ngkai olo' manusia' hi dunia'.
					</seg>
					<seg id="b.REV.14.4" type="verse">
						Hira' toe, moroli' katuwu' -ra. Hewa tomane to uma hangkania mobualo', wae wo'o uma-ra hangkania mepue' hi napa-napa to ntani' -na, mepue' -ra hi Ana' Bima toei-wadi. Hiapa kahiloua-na Ana' Bima toei, retu wo'o-ra-rawo mpotuku' -i. Hira' toe-mi to ratolo' ngkai olo' hawe'ea manusia' hi dunia'. Hewa tauna mpotonu wua' to lomo' -na ngkai polia' -ra hi Alata'ala, wae wo'o hira' ratonu hewa pepue' to lomo' -na hi Alata'ala pai' hi Ana' Bima.
					</seg>
					<seg id="b.REV.14.5" type="verse">
						Uma-ra ria moboa', uma wo'o ria hangkedia' kasalaa' -ra.
					</seg>
					<seg id="b.REV.14.6" type="verse">
						Pai' kuhilo wo'o hadua mala'eka ntani' -na ngkalimoko hi lolo raoa. Mala'eka toei mpokeni Kareba Lompe' to uma ria kabali' -na duu' kahae-hae-na, napalele hi manusia' to mo'oha' hi dunia', hi butu negara, butu pomuli pai' butu nyala basa.
					</seg>
					<seg id="b.REV.14.7" type="verse">
						Napasimuku mekio' mpo'uli': &quot;Mengkoru-mokoi hi Alata'ala, une' -mi kabohe tuwu' -na. Apa' rata-mi tempo pehukua' -na. Mepue' -mokoi hi Alata'ala to mpajadi' langi', dunia', tahi' pai' hawe'ea ulu ue.&quot;
					</seg>
					<seg id="b.REV.14.8" type="verse">
						Ngkai ree, ria mala'eka karodua-na mpotuku' mala'eka to lomo' -na, na'uli': &quot;Mokero! Mokero-mi ngata Babel to bohe lia! To Babel toera mpobawai manusia' humalili' dunia' mpo'inu ininu to melanguhi. Batua-na, to Babel mpobawai tau ntani' -na mpotuku' gau' -ra to uma tumotoa.&quot;
					</seg>
					<seg id="b.REV.14.9" type="verse">
						Oti toe, mala'eka katolu-na metuku' wo'o-imi-hawo mpotuku' mala'eka to rodua toera, pai' -i mekio' mpesukui mpo'uli': &quot;Hema-hema to mpopue' binata to dada'a tetui pai' pinotau-na, pai' hema-hema to mpotarima tanda binata toe hi wingke-ra ba hi pale-ra,
					</seg>
					<seg id="b.REV.14.10" type="verse">
						tauna toera mpai' napewuku Alata'ala mpo'inu ininu to mopai' loki, uma ria hangkedia' galo-na. Batua-na, nakaroe mperegea-ra, uma ria ka'olu-olu-na. Tauna toera rasesa' hi rala apu pai' rea' apu, mala'eka-mala'eka to moroli' hante Ana' Bima to hi suruga mpopanto' karasesa' -ra toe.
					</seg>
					<seg id="b.REV.14.11" type="verse">
						Rangahu ngkai apu to mposesa' -ra toe ulo' duu' kahae-hae-na. Hi eo-na hi bengi-na uma ria pento'oa-ra rasesa', apa' mepue' -ra-rana hi binata to dada'a toei hante pinotau-na, pai' ratarima-rana tanda hanga' binata toei.&quot;
					</seg>
					<seg id="b.REV.14.12" type="verse">
						Toe-mi pai' topetuku' Alata'ala kana ntaha hi rala kasusaa', tida mpotuku' hawa' Alata'ala, pai' tida mepangala' hi Yesus.
					</seg>
					<seg id="b.REV.14.13" type="verse">
						Oti toe mpo'epe-a libu' ngkai suruga to mpo'uli': &quot;Uki' -mi tohe'i: Ntepu'u ngkai wae lau, marasi' -ra tauna to mate to mepangala' hi Pue'.&quot; Natompoi' Inoha' Tomoroli': &quot;Bate makono lia tetu-e! Apa' mento'o-ramo ngkai powewa-ra, pai' bate mporata-ramo mpai' wua' bago-ra.&quot;
					</seg>
					<seg id="b.REV.14.14" type="verse">
						Oti toe, mpohilo wo'o-ama limu' to mengea'. Hi lolo limu' toe mohura hadua tauna, lence-na hewa Ana' Manusia'. Hi woo' -na ria songko bulawa, pai' hi pale-na hamata are' to baka'.
					</seg>
					<seg id="b.REV.14.15" type="verse">
						Oti toe, ria mala'eka to ntani' -na mehupa' ngkai Tomi Pepuea'. Mekio' -i hante libu' to bohe hi tauna to mohura hi lolo limu' toei, na'uli': &quot;Pesoe-mi are' -nu pai' mepae! Apa' tempo-nami mepae, taha' -mi ihi' dunia'.&quot;
					</seg>
					<seg id="b.REV.14.16" type="verse">
						Ngkai ree tauna to mohura hi lolo limu' toei mpesoe mpu'u-mi are' -na hi dunia' pai' mpepae ihi' dunia'.
					</seg>
					<seg id="b.REV.14.17" type="verse">
						Oti toe kuhilo mala'eka to ntani' -na mehupa' ngkai Tomi Pepuea' to hi suruga. Ngkakamu wo'o-i-hawo are' to baka'.
					</seg>
					<seg id="b.REV.14.18" type="verse">
						Pai' tumai wo'o-mi-hawo mala'eka kahadua-na ngkai meja' pontunua pepue', mala'eka to mpodongo apu hi meja' pontunua pepue'. Mejeu' -i mpokio' mala'eka to ngkakamu are' to baka' toe, na'uli': &quot;Pesoe-mi are' -nu pai' bintohi wua' anggur to hi dunia', apa' taha' -mi wua' -na.&quot;
					</seg>
					<seg id="b.REV.14.19" type="verse">
						Kanapesoe-na mpu'u-mi mala'eka to ngkakamu are' toei, mpobintohi wua' anggur ngkai woto-na, pai' napetene' hi rala pompeaa' anggur to bohe. Pompeaa' anggur toe mpobatuai roe Alata'ala to gaga mpokaroe tauna to dada'a.
					</seg>
					<seg id="b.REV.14.20" type="verse">
						Jadi', wua' anggur toe rapea' hi mali ngata, pai' ngkai pompeaa' tohe'e mo'ili-mi tumai raa' hewa po'ili ue halu'. Kalaa po'ilia-na, ria nte tolu atu kilomete. Pai' kanala-na, neo' romete.
					</seg>
				</div>
				<div id="b.REV.15" type="chapter">
					<seg id="b.REV.15.1" type="verse">
						Oti toe kuhilo wo'o-mi hi langi' ria tanda to bohe pai' to mekoncehi lia: pitu mala'eka hante pitu nyala pesesa' to ka'omea-na. Hante pesesa' toi, oti-mi roe Alata'ala mpokaroe manusia' hi dunia'.
					</seg>
					<seg id="b.REV.15.2" type="verse">
						Pai' kuhilo to hewa tahi' kawela' -na, hiloa-na hewa kaca mogalo apu. Pai' hi wiwi' tahi' to hewa kaca toe kuhilo wori' tauna mokore. Tauna toera, tauna to mpodagi binata to dada'a toei, apa' oja' -ra mponyompa-i, oja' -ra mponyompa pinotau-na ba mpotarima tanda angka to mpotandai hanga' -na. Tauna topedagi toera mokore hi wiwi' tahi' to hewa kaca toe, ngkakamu kasapi to nawai' -raka Alata'ala.
					</seg>
					<seg id="b.REV.15.3" type="verse">
						Morona' -ramo, mpoporona' rona' nabi Musa, batua Alata'ala owi, pai' rona' pebila' -ra hi Ana' Bima toei. Moni-na hewa toi: Oo Pue' Alata'ala, Pue' to meliu kuasa-nu ngkai hawe'ea! Uma mowo kabohe pai' kamekoncehi-na babehia-nu, Makono pai' monoa' mpu'u hawe'ea po'ingku-nu. Iko-mi Magau' hawe'ea tauna hi dunia'.
					</seg>
					<seg id="b.REV.15.4" type="verse">
						Hema to uma mpengkorui-ko Pue'! Hema to uma mpangaku' kabohe tuwu' -nu! Apa' Iko-wadi to moroli' -e. Hawe'ea manusia' bate kana tumai mponyompa-ko, Apa' ra'inca kamonoa' pobotuhi-nu hi hawe'ea kara-kara.&quot;
					</seg>
					<seg id="b.REV.15.5" type="verse">
						Oti toe kuhilo tebea-mi Tomi Pepuea' to hi suruga, to rahanga' Kemah Po'ohaa' Alata'ala.
					</seg>
					<seg id="b.REV.15.6" type="verse">
						Pai' mehupa' -mi tumai ngkai rala-na pitu mala'eka to mpokeni pesesa' to pitu nyala. Pohea-ra bula ngea' pai' meringkila', tehoo' hi hunamu-ra hante koloro bulawa.
					</seg>
					<seg id="b.REV.15.7" type="verse">
						Pehupa' mala'eka toera, hama'a ngkai anu tuwu' to opo' toera mpowai' -ra pitu meha' batili bulawa to ihia' roe Alata'ala, Alata'ala to tuwu' duu' kahae-hae-na.
					</seg>
					<seg id="b.REV.15.8" type="verse">
						Nto'u toe wo'o, Tomi Pepuea' to hi suruga toe muu-mule' bihi' hante rangahu to mehupa' ngkai pehini-na Alata'ala pai' ngkai kabaraka' -na. Uma ria haduaa to ma'ala mesua' hi rala-na, kako'ia-na hudu pesesa' to pitu to rakeni mala'eka to pitu toera.
					</seg>
				</div>
				<div id="b.REV.16" type="chapter">
					<seg id="b.REV.16.1" type="verse">
						Ku'epe wo'o-mi, ria to mololita ngkai rala Tomi Pepuea' napesukui mpo'uli' -raka mala'eka to pitu toera: &quot;Hilou-mokoi, bowo-mi ihi' batili roe Alata'ala tetu hi wongko dunia'!&quot;
					</seg>
					<seg id="b.REV.16.2" type="verse">
						Kahilou-nami mala'eka to lomo' -na mpobowo ihi' batili-na hi dunia'. Hangaa memoka' -mi waka' -waka' to mekoroi' pai' to merungkui hi tauna to ria-raka tanda binata to dada'a toe pai' hi tauna to mpopue' pinotau-na.
					</seg>
					<seg id="b.REV.16.3" type="verse">
						Mala'eka karodua-na mpobowo ihi' batili-na hi tahi'. Ue tahi' toe jadi' hewa raa' tauna to mate, alaa-na mate omea-mi anu tuwu' to hi rala tahi'.
					</seg>
					<seg id="b.REV.16.4" type="verse">
						Mala'eka katolu-na mpobowo ihi' batili-na hi hawe'ea halu' pai' hi hawe'ea ulu ue, alaa-na hawe'ea ue toe jadi' raa'.
					</seg>
					<seg id="b.REV.16.5" type="verse">
						Oti toe, ku'epe mala'eka to mpokuasai ue mpo'uli': Oo Pue' Alata'ala to moroli', to ria ami' -moko ngkai lomo' -na pai' to bate ria-ko wae lau, Monoa' lia pehuku' -nu tetu-e.
					</seg>
					<seg id="b.REV.16.6" type="verse">
						Apa' tauna to hi dunia' toera lou mpopatehi topetuku' -nu, rabowo-mi raa' nabi-nu to wori'. Toe pai' hewa toe lau nubali' -mi ue jadi' raa', nupopo'inui-raka. Toto-na lia-mi tetu-e!&quot;
					</seg>
					<seg id="b.REV.16.7" type="verse">
						Ngkai ree, ku'epe lolita ngkai meja' pontunua pepue' to mpo'uli': &quot;O Pue' Alata'ala, bate wae mpu'u! Bate makono pai' monoa' pehuku' -nu. Meliu kuasa-nu ngkai hawe'ea!&quot;
					</seg>
					<seg id="b.REV.16.8" type="verse">
						Oti toe, mala'eka ka'opo' -na mpobowo ihi' batili-na hi eo, pai' eo toe rawai' kuasa mpomampuhi manusia' hante penene-na.
					</seg>
					<seg id="b.REV.16.9" type="verse">
						Mampu-ramo manusia' ngkai pehimai' -na to ngkerepa' lia, pai' metipo' -ramo mpotipo' Alata'ala, apa' Hi'a-mi to mokuasa hi pesesa' toe. Uma oa' -ra medea ngkai jeko' -ra, uma oa' rapangaku' kabohe tuwu' -na Alata'ala.
					</seg>
					<seg id="b.REV.16.10" type="verse">
						Mala'eka kalima-na mpobowo ihi' batili-na hi poparenta-na binata to dada'a toei. Humalili' poparenta-na toe hangaa mobengi riki-mi, pai' manusia' ngkoto' jila' -ra ntodohaka.
					</seg>
					<seg id="b.REV.16.11" type="verse">
						Ngkai ree, mpotipo' Alata'ala to hi suruga wo'o-ramo ngkai kapeda' -ra pai' ngkai waka' -ra toe. Aga uma oa' -ra medea ngkai kehi-ra to dada'a.
					</seg>
					<seg id="b.REV.16.12" type="verse">
						Oti toe, mala'eka ka'ono-na mpobowo ihi' batili-na hi ue bohe to rahanga' ue Efrat. Kasole-nami ue toe, alaa-na ria-mi ohea to ratara magau' -magau' ngkai tono' mata'eo, bona tumai-ra manga'e.
					</seg>
					<seg id="b.REV.16.14" type="verse">
						Pai' kuhilo hadua anudaa' mehupa' ngkai nganga ule naga. To hadua wo'o mehupa' ngkai nganga binata to dada'a, pai' to hadua wo'o mehupa' ngkai nganga nabi to boa'. Anudaa' to tolu toera, seta to hewa tete' lence-ra, pai' ria kuasa-ra mpobabehi tanda-tanda to mekoncehi. Hilou-ramo anudaa' to tolu toera mpokio' magau' ngkai humalili' dunia'. Rakio' -ra tumai morumpu pai' manga'e nto'u Eo to Mewulungahi lia, toe-mi tempo-na Alata'ala to mokuasa mpodagi hawe'ea bali' -na hi dunia'.
					</seg>
					<seg id="b.REV.16.15" type="verse">
						Na'uli' Pue' Yesus: &quot;Epe! Rata ncorobaa-a mpai', hewa karata topanako. Marasi' -ra tauna to mo'inga' -inga' pai' to mpewili' pohea-ra. Ane rata-a mpai', uma-ra momako' ngkalawa pai' uma-ra me'ea' hi mata ntodea, apa' rodo-ramo kukaratai.&quot;
					</seg>
					<seg id="b.REV.16.16" type="verse">
						Jadi', magau' -magau' hante tantara-ra ngkai humalili' dunia', morumpu mpu'u-ramo hi po'ohaa' to rahanga' hi rala basa Yahudi: Harmagedon.
					</seg>
					<seg id="b.REV.16.17" type="verse">
						Oti toe, mala'eka kapitu-na mpobowo ihi' batili-na hi lolo raoa. Pai' ku'epe, ria to molibu' ngkai Pohuraa Alata'ala hi rala Tomi Pepuea' to hi suruga. Mekio' mpesukui-i, na'uli': &quot;Hudu-mi!&quot;
					</seg>
					<seg id="b.REV.16.18" type="verse">
						Kamparapere' -nami moni kuna, pai' berese pai' kila' momehalau', pai' linua bohe-mi. Ngkai lomo' kajadi' manusia' hi dunia' duu' tempo toi, ko'ia ria linu to hewa toe kabohe-na.
					</seg>
					<seg id="b.REV.16.19" type="verse">
						Ngata bohe to rahanga' Babel mobika' jadi' tolu bagia, pai' ngata-ngata hi humalili' dunia' mokero. Pai' Alata'ala mpehawai jeko' pue' ngata Babel to bohe toe. Napewuku-ra mpo'inu ininu roe-na: nakaroe mperegea-ra hante uma ria ka'olu-olu-na.
					</seg>
					<seg id="b.REV.16.20" type="verse">
						Nto'u toe, moronto ncorobaa hawe'ea lewuto' hi tahi', pai' uma-pi ria bulu'.
					</seg>
					<seg id="b.REV.16.21" type="verse">
						Uda wua' to hewa watu kabohe-na monawu' ngkai langi' mporuncuhi manusia'. Butu meha' -na nte lima mpulu' kilo katomo-na. Toe pai' manusia' mpotipo' Alata'ala, apa' uma mowo pesesa' -na uda wua' to mporuncuhi-ra toe.
					</seg>
				</div>
				<div id="b.REV.17" type="chapter">
					<seg id="b.REV.17.1" type="verse">
						Oti toe hadua ngkai mala'eka to pitu to ngkakamu pitu batili toe tumai hi aku', na'uli' -ka: &quot;Mai-ko, kutudo' -koko karahuku' -na tobine to ele' rahi, to mohura hi kaworia' ue.
					</seg>
					<seg id="b.REV.17.2" type="verse">
						Magau' -magau' hi dunia' mogau' sala' hante hi'a, pai' hawe'ea tauna to mo'oha' hi dunia' napoponginu hante ininu-na to melanguhi, batua-na: nabawai-ra mpotuku' gau' -na to uma tumotoa.&quot;
					</seg>
					<seg id="b.REV.17.3" type="verse">
						Kanakuasai-kumi Inoha' Tomoroli', pai' mala'eka toei mpakeni-a hilou hi papada to wao'. Hi ria kuhilo-kuwo hadua tobine to mpohawi' hama'a binata. Binata to nahawi' toe molei jore', hobo' hi woto-na te'uki' lolita peruge' hi Alata'ala; woo' -na pitu pai' tonu' -na hampulu'.
					</seg>
					<seg id="b.REV.17.4" type="verse">
						Ane tobine toei-e, pohea-na paka' to rapenasa: baju-na molei jore' pai' mo'awu mpomara-ntaipa, rarampai hante bulawa pai' mutiara pai' watu to masuli' oli-na. Mpokakamu-i hameha' sangkiri' bulawa to ihia' hante ininu to rapetagii apa' dada'a pai' merungkui. Ininu toe mpobatuai gau' -na to me'eai' pai' to uma tumotoa toe.
					</seg>
					<seg id="b.REV.17.5" type="verse">
						Hi wingke-na te'uki' hanga' to mpowalatu kehi-na: BABEL TO BOHE: TINA HAWE'EA TO ELE' PAI' PEHUPAA' BUTU NYALA GAU' TO UMA TUMOTOA HI DUNIA'
					</seg>
					<seg id="b.REV.17.6" type="verse">
						Kuhilo tobine toei, malangu-imi mpo'inu raa' topetuku' Pue' Ala. Batua-na, ngasa' -imi mpopatehi tauna to mpangaku' Kayesus-na Pue' -ra. Uma mowo kakonce-ku mpohilo tobine toei.
					</seg>
					<seg id="b.REV.17.7" type="verse">
						Oti toe, na'uli' -ka mala'eka to mpopakeni-a toei: &quot;Napa pai' konce rahi-ko? Ko'ia-tano nupaha batua-na tobine toei pai' binata to nahawi' -e? Wae-pi, kupakanoto-koko batua-na. Binata toei, woo' -na pitu pai' tonu' -na hampulu'.
					</seg>
					<seg id="b.REV.17.8" type="verse">
						Tuwu' -i owi, tempo toi uma-ipi ria, aga mehupa' nculii' moto-i mpai' ngkai wulou'laa to uma tepetudu kanala-na. Pai' oti toe hilou rahuku' -imi duu' kahae-hae-na. Tauna to mo'oha' hi dunia' to uma te'uki' hanga' -ra hi rala Buku Katuwua' kako'ia-na dunia' rapajadi', konce-ra mpohilo binata toei. Apa' owi tuwu' -i, hiaa' tempo toi uma-ipi ria, aga mehupa' nculii' moto-i mpai'.
					</seg>
					<seg id="b.REV.17.9" type="verse">
						&quot;Toe-mi pai' paraluu tapekiri hante kanoto-noto-na bona tapaha batua walatu-na. Woo' binata to pitu toe mpobatuai pitu meha' bulu' pohuraa tobine toe. Pai' woo' to pitu toe mpobatuai wo'o pitu magau'.
					</seg>
					<seg id="b.REV.17.10" type="verse">
						Lima ngkai magau' toe, monawu' -ramo. Hadua bula-na moparenta-pidi. Pai' to hadua ko'ia-i ntepu'u moparenta. Ane rata-ipi, kana moparenta-i hampai'.
					</seg>
					<seg id="b.REV.17.11" type="verse">
						Binata to tuwu' owi pai' uma-ipi ria tempo toi, hi'a-mi magau' kawalu-na. Aga magau' kawalu-na toe, hadua ngkai magau' to pitu we'i. Pai' ka'omea-na magau' toei bate rahuku' duu' kahae-hae-na.
					</seg>
					<seg id="b.REV.17.12" type="verse">
						Tonu' to hampulu' to nuhilo toe we'i mpobatuai hampulu' magau' to ko'ia ntepu'u moparenta. Magau' to hampulu' toera rapiliu moparenta hangkaa-ngkania hante binata toei. Aga poparenta-ra toe hajaa-wadi kahae-na.
					</seg>
					<seg id="b.REV.17.13" type="verse">
						Magau' to hampulu' toera, hanono lau-ramo mpotulungi binata to dada'a toei. Mengkoru-ra hi binata toei, pai' hawe'ea karohoa-ra pai' kuasa poparenta-ra rapake' mpobabehi konoa binata to dada'a toei.
					</seg>
					<seg id="b.REV.17.14" type="verse">
						Manga'e-ra mpanga'ei Ana' Bima toei. Aga Ana' Bima toei mpodagi-ra, apa' Hi'a-mi Pue' ngkai hawe'ea pue' pai' Magau' ngkai hawe'ea magau'. Pai' dohe Ana' Bima toei, ria wo'o-ra-rawo topetuku' -na to nakio' pai' to napelihi-mi, to tida mpotuku' -i.&quot;
					</seg>
					<seg id="b.REV.17.15" type="verse">
						Na'uli' wo'o mala'eka toei mpo'uli' -ka: &quot;Ue to nuhilo toe we'i, to napohurai tobine toei, mpobatuai tauna ngkai humalili' dunia', ntodea ngkai wori' negara pai' wori' nyala basa.
					</seg>
					<seg id="b.REV.17.16" type="verse">
						Rata mpai' tempo-na binata toei hante magau' to hampulu' to dohe-na mpokahuku' tobine to ele' toei. Rarampaki-i, ralawahi, ihi-na hantongo' rakoni', pai' toro-na rasuwe.
					</seg>
					<seg id="b.REV.17.17" type="verse">
						Hiaa' napa to rababehi toe bate patuju-na Alata'ala ami'. Apa' Alata'ala mpolengo nono magau' toera bona hira' mpopomako' patuju-na. Toe pai' magau' toera, hanono lau-ra mpotonu kuasa poparenta-ra hi binata toei, duu' -na madupa' mpu'u-mi napa to nalowa Alata'ala.
					</seg>
					<seg id="b.REV.17.18" type="verse">
						Jadi', tobine to ele' to nuhilo toei, mpobatuai ngata to bohe to mpoparentai magau' -magau' hi dunia'.&quot;
					</seg>
				</div>
				<div id="b.REV.18" type="chapter">
					<seg id="b.REV.18.1" type="verse">
						Kahudu-na lolita mala'eka toei, kuhilo wo'o-mi mala'eka kahadua-na mana'u ngkai suruga. Bohe lia baraka' -na, ngkai pehini-na humalili' dunia' mobaja.
					</seg>
					<seg id="b.REV.18.2" type="verse">
						Mekio' mpesukui-i, na'uli': Mokero! Mokero-mi Babel, ngata to bohe toe! Ngkai wae lau rapo'ohai' seta-imi, rapo'ohai' wori' nyala anudaa', rapo'ohai' butu nyala danci to rapokarungku pai' to rapokahuku'.
					</seg>
					<seg id="b.REV.18.3" type="verse">
						Mokero ngata Babel, apa' to Babel mpobawai manusia' humalili' dunia' mpo'inu ininu-ra to melanguhi. Batua-na ininu toe, gau' -ra to Babel to uma tumotoa. Hawe'ea magau' hi dunia' mpotuku' gau' -ra to uma tumotoa toe. Pai' padaga-padaga hi dunia' jadi' mo'ua' mpobalu' rewa-rewa to masuli' to rapokahina to Babel toe.&quot;
					</seg>
					<seg id="b.REV.18.4" type="verse">
						Ngkai ree, ku'epe wo'o-mi libu' ngkai suruga to mpo'uli': Ee, topetuku' -ku! Palai-mokoi ngkai ngata tetu. Neo' nituku' jeko' pue' ngata toera, bona neo' -koi mpai' nalelei pesesa' to mporumpa' -ra.
					</seg>
					<seg id="b.REV.18.5" type="verse">
						Apa' wori' lia jeko' -ra, moloju' rata hi langi'. Pai' hewa toe lau Alata'ala mpotuntu' hawe'ea jeko' -ra toe.
					</seg>
					<seg id="b.REV.18.6" type="verse">
						Toe pai' ku'uli', babehi wo'o-hawo hi ngata toe hewa to nababehi hi tau ntani' -na. Pehawai rongkani lau-i ngkai hawe'ea gau' -na to dada'a. Porodo-ki ngata toe pesesa' to rongkani kamoso' -na ngkai pesesa' to nasesa' -raka tau ntani' -na.
					</seg>
					<seg id="b.REV.18.7" type="verse">
						To Babel toe hewa hadua tobine to mpakancola woto-na pai' mpobabehi napa konoa-na. Toe pai' kuperapi' bona nisesa' pai' nipakasusa' -ramo hewa toe lau. Molangko lia nono-ra, ra'uli': `Aku' toi magau' bine. Bela-a tobalu, uma-a mpai' mporata kasusaa'.'
					</seg>
					<seg id="b.REV.18.8" type="verse">
						Jadi', apa' oo rahi pekiri-ra, wae-pi rala-na ha'eo-wadi ngata Babel toei narumpa' pesesa' toi: haki', kasusaa' pai' oro'. Pai' mampu ngata toei nakoni' apu. Apa' to mpohuku' ngata toe, Alata'ala to mobaraka'.&quot;
					</seg>
					<seg id="b.REV.18.9" type="verse">
						Magau' -magau' hi dunia' mpotuku' gau' to Babel to uma tumotoa, pai' -ra mpobabehi konoa woto-ra hewa to Babel. Jadi', karahilo-na rangahu to ulo' ngkai apu to mpomampuhi ngata Babel toe, motantangi' -ramo mpokageoi' kamokero-na.
					</seg>
					<seg id="b.REV.18.10" type="verse">
						Menaa ngkawao-ra-wadi apa' me'eka' -ra nalelei pesesa' to mporumpa' ngata toe. Ra'uli': Mpe'ahii'! Mpe'ahii' ngata to bohe toe mai, ngata Babel to moroho! Rala-na hajaa-wadi rata-mi huku' -na.&quot;
					</seg>
					<seg id="b.REV.18.11" type="verse">
						Ane padaga-padaga hi dunia' -hana, susa' nono-ra pai' geo' mpokageoi' kamokero-na Babel, apa' uma-pi hema to mpo'oli babalua' -ra.
					</seg>
					<seg id="b.REV.18.12" type="verse">
						Babalua' -ra toe, wori' nyala. Ria bulawa, salaka', mata hinci pai' mutiara. Ria pohea to moluha' to rababehi ngkai bana to masuli' oli-na, bana to molei jore' pai' to mo'awu hewa mara-ntaipa. Ria rewa to rababehi ngkai kaju to mohonga, rewa to rababehi ngkai gading, pai' rewa ntani' -na to rababehi ngkai kaju to masuli' oli-na, ba ngkai ngkala, ahe' ba watu pualam.
					</seg>
					<seg id="b.REV.18.13" type="verse">
						Ria kaju kinino' pai' rampa-rampa ntani' -na. Ria anu to mohonga, rahanga' dupa', mur pai' kemenyan. Ria anggur, lana, lunu roti pai' pae. Ria japi, bima, jara', kereta pai' tauna to rapobatua. Hawe'ea rewa toe we'i babalua' -ra, ntahawe' manusia' wo'o rapobalu'. Tapi' kamokero-na ngata Babel, uma-pi hema to me'oli.
					</seg>
					<seg id="b.REV.18.14" type="verse">
						Toe pai' geo' -ramo padaga toera, mpokageoi' pue' ngata Babel, ra'uli': &quot;Hawe'ea rewa to nipokahina uma-pi ria. Hawe'ea anu mohonga to nipokono, hawe'ea rewa to nipake' mpakancola woto-ni, moronto omea-mi, uma-pi ria.&quot;
					</seg>
					<seg id="b.REV.18.15" type="verse">
						Padaga-padaga toera jadi' mo'ua' mpobalu' hawe'ea rewa toe hi to Babel. Tapi' nto'u toe mpai', menaa ngkawao-ra-damo, apa' me'eka' -ra nalelei pesesa' to mporumpa' ngata toe. Geo' -ramo pai' susa' nono-ra,
					</seg>
					<seg id="b.REV.18.16" type="verse">
						ra'uli': Mpe'ahii'! Mpe'ahii' ngata to bohe toe mai! Biasa-ra to Babel mpohea pohea to moluha', to bula, to molei jore' pai' to mo'awu hewa mara-ntaipa. Biasa-na mowarui' -ra hante bulawa, mata hinci pai' mutiara.
					</seg>
					<seg id="b.REV.18.17" type="verse">
						Hiaa' muu-mule' rala-na hajaa-wadi, moronto hangkani-mi ka'uaa' -ra to bohe toe!&quot; Hawe'ea tauna to mpopali' katuwua' -ra hi tahi', lompe' to mpokeni kapal, lompe' topobago hi kapal pai' hawe'ea tauna to mpohawi' kapal toe, mokore ngkawao-ra-wadi
					</seg>
					<seg id="b.REV.18.18" type="verse">
						mpohilo rangahu to ulo' ngkai apu to mpomampuhi ngata toe. Me'au-ra, ra'uli': &quot;Uma mowo ngata to bohe toe mai! Uma ria ncibali-na!&quot;
					</seg>
					<seg id="b.REV.18.19" type="verse">
						Rapehawu' awu hi woo' -ra tanda kasusa' nono-ra. Geo' pai' me'au-ra, ra'uli': Mpe'ahii'! Mpe'ahii' ngata to bohe toe mai! Ngkai ka'uaa' to Babel pai' alaa-na hawe'ea-ta topobago hi kapal jadi' mo'ua'. Hiaa' hilo, rala-na hajaa-wadi ropu' -imi!&quot;
					</seg>
					<seg id="b.REV.18.20" type="verse">
						Goe' -mokoi ihi' suruga, mpokagoe' kamokero-na! Goe' -mokoi topetuku' Alata'ala, suro-suro-na pai' nabi-na! Apa' Alata'ala mpohuku' to Babel, mpehawa-kokoi kehi-ra to dada'a hi koi'.
					</seg>
					<seg id="b.REV.18.21" type="verse">
						Oti toe, hadua mala'eka to parimuku mpo'ongko' hameha' watu to kama, meliu kabohe-na ngkai noncu, napepana' hi rala tahi', na'uli': Hewa watu toi rapetadi hi rala tahi' pai' uma-pi raruai' nculii', wae wo'o ngata Babel to bohe rakero hangkani, uma-pi mpai' rawangu nculii'.
					</seg>
					<seg id="b.REV.18.22" type="verse">
						Moronto hangkani hawe'ea ka'uaa' -na pai' kancolaa-na. To mpokado' kasapi, toporona', topolalowe ba tompotuwui' sangkakala uma-pi mpai' raruai' hi ngata toe. To pante mpowangu tomi ba topotampa uma-pi ria. Uma-pi ria moni topomanyu.
					</seg>
					<seg id="b.REV.18.23" type="verse">
						Uma-pi ria to mpobaa lampu. Uma-pi ria karamea hi posusaa' poncamokoa. Padaga-padaga hi ngata Babel toe, bohe hanga' -ra hi dunia'. Hante pedoti-ra, to Babel toera mpobagiu hawe'ea tauna hi dunia'.
					</seg>
					<seg id="b.REV.18.24" type="verse">
						To Babel toe-ramo to masala' hi kampopatehi-ra hawe'ea nabi pai' topetuku' Pue' Alata'ala. To Babel toe-ramo to masala' hi kampopatehi-ra hawe'ea tauna to rapatehi hi rala dunia'.&quot;
					</seg>
				</div>
				<div id="b.REV.19" type="chapter">
					<seg id="b.REV.19.1" type="verse">
						Oti toe, ria ku'epe hewa pogora tauna to wori' hi suruga. Mogora-ra ra'uli': Haleluya! Une' Pue'! Apa' Hi'a-mi to mpowai' -ta kalompea'. Hi'a-mi Alata'ala to bohe tuwu' -na pai' to mokuasa.
					</seg>
					<seg id="b.REV.19.2" type="verse">
						Une' -imi, apa' pobotuhi-na monoa' pai' makono. Nahuku' -imi tobine to uma mowo ele' -na, to mpakada'a dunia' hante pobualo' -na. Nahuku' -i apa' hi'a to masala' hi kampopatehi-na batua-batua Alata'ala.&quot;
					</seg>
					<seg id="b.REV.19.3" type="verse">
						Mogora wo'o-ra tauna to wori' toera, ra'uli': Haleluya! Rangahu apu to mpomampuhi ngata toe ulo' duu' kahae-hae-na.&quot;
					</seg>
					<seg id="b.REV.19.4" type="verse">
						Ngkai ree, totu'a-totu'a to rompulu' opo' pai' anu tuwu' to opo', motumpa omea-ramo hi nyanyoa Pohuraa Alata'ala, pai' -ra mponyompa-i, ra'uli': Amin, Haleluya!&quot;
					</seg>
					<seg id="b.REV.19.5" type="verse">
						Oti toe ku'epe, ria to mololita ngkai Pohuraa toe, na'uli': Une' -imi Alata'ala Pue' -ta, koi' hawe'ea batua-na tetu-koi lau! Une' -imi, koi' to mengkoru hi Hi'a, to kedi' ba to bohe katuwu' -ni!&quot;
					</seg>
					<seg id="b.REV.19.6" type="verse">
						Oti toe, ku'epe wo'o to hewa pogora tauna to wori' lia. Pogora-ra toe hewa kapagugu' ue to bohe, pai' hewa pomoni kuna to bohe. Ku'epe-ra mpo'uli': Haleluya! Apa' moparenta-imi Pue' -ta, Pue' Alata'ala! Meliu kuasa-na ngkai hawe'ea.
					</seg>
					<seg id="b.REV.19.7" type="verse">
						Mai-tamo morona' goe' -goe', mpo'une' kabohe tuwu' -na. Apa' rata-mi Eo Pemuaa' Ana' Bima. Rodo-mi kamae' -na napemuai'.
					</seg>
					<seg id="b.REV.19.8" type="verse">
						Rawai' -i pohea to moluha', to bula ngea' pai' meringkila'.&quot;
					</seg>
					<seg id="b.REV.19.9" type="verse">
						Ngkai ree, na'uli' -ka mala'eka toei: &quot;Uki' -mi tohe'i: Marasi' tauna to rakio' hilou hi posusaa' poncamokoa Ana' Bima toe.&quot; Pai' natampai mpo'uli': &quot;Lolita toi ngkai Alata'ala, bate makono omea.&quot;
					</seg>
					<seg id="b.REV.19.10" type="verse">
						Potumpa-kumi hi nyanyoa mala'eka toei ke mponyompa-i, aga na'uli' -ka: &quot;Neo'! Neo' aku' nunyompa. Alata'ala-hana to nunyompa. Apa' aku' wo'o-kuwo batua Alata'ala hibalia iko pai' hibalia hawe'ea ompi' hampangakua' -nu to mpangaku' Kayesus-na Pue' -ra. Apa' poko patuju-na ngkai hawe'ea lolita pelowa: mposabii' Kayesus-na Pue'.&quot;
					</seg>
					<seg id="b.REV.19.11" type="verse">
						Oti toe, kuhilo suruga mobea, pai' kuhilo hama'a jara' to bula. To mpohawi' jara' toei, hanga' -na &quot;To Tida pai' to Makono.&quot; Monoa' -i ane mobotuhi-i, pai' monoa' wo'o-i ane manga'e.
					</seg>
					<seg id="b.REV.19.12" type="verse">
						Mata-na mehini hewa apu to wewo', pai' hi woo' -na wori' songko magau'. Hi woto-na ria hanga' te'uki', aga muntu' Hi'a-wadi to mpopaha batua hanga' -na toe.
					</seg>
					<seg id="b.REV.19.13" type="verse">
						Pohea-na telolo' hi rala raa'. Pai' rahanga' -i &quot;Lolita Alata'ala.&quot;
					</seg>
					<seg id="b.REV.19.14" type="verse">
						Wori' tantara ngkai suruga metuku' hi boko', mpohawi' jara' to bula wo'o-ra-rawo. Pohea-ra moluha' pai' bula ngea'.
					</seg>
					<seg id="b.REV.19.15" type="verse">
						Ngkai rala nganga-na to Hadua toei mehuwu hamata piho' to baka'. Hante piho' -na toe nadagi hawe'ea tauna hi dunia', pai' naparentai-ra hante karoho-roho-na hewa karoho-na lua' ahe'. Hi'a-mi to mpopea' wua' anggur hi rala pompeaa' anggur Alata'ala to meliu kuasa-na ngkai hawe'ea. Batua-na, Hi'a to mpopehuwu roe Alata'ala mpokaroe hawe'ea bali' -na.
					</seg>
					<seg id="b.REV.19.16" type="verse">
						Hi pohea-na pai' hi pa'a-na te'uki' hanga' tohe'i: MAGAU' NGKAI HAWE'EA MAGAU', PUE' NGKAI HAWE'EA PUE'.
					</seg>
					<seg id="b.REV.19.17" type="verse">
						Oti toe, mpohilo-a hadua mala'eka mokore hi lolo eo. Napasimuku mekio', mpokio' hawe'ea danci to ngkalimoko hi lolo raoa, na'uli': &quot;Mai-mokoi mpokaralai posusa' bohe to naparia Alata'ala.
					</seg>
					<seg id="b.REV.19.18" type="verse">
						Mai-mokoi, ngkoni' ihi magau' pai' tadulako, ngkoni' ihi tantara to bia', ngkoni' ihi jara' pai' ihi-ra tompohawi' jara'. Mai-mokoi ngkoni' ihi manusia', to bohe to kedi', to tuwu' maradika ba to tuwu' batua.&quot;
					</seg>
					<seg id="b.REV.19.19" type="verse">
						Oti toe, kuhilo binata to dada'a toei pai' magau' -magau' hi dunia' hante tantara-tantara to dohe-ra, morumpu-ramo bona manga'e mpanga'ei Tompohawi' jara' to bula toei we'i hante tantara-na wo'o-hawo.
					</seg>
					<seg id="b.REV.19.20" type="verse">
						Ntaa' rahoko' -imidi binata toei-e hante nabi boa' -e, pai' to rodua toera rapetadi ngkatuwua' hi rala tahi' apu to wewo' pai' morea'. Nabi boa' toei we'i, hi'a-mi to mpobabehi anu mekoncehi hante kuasa binata to dada'a toei. Ngkai to mekoncehi toe nabagiu-ra tauna to ria-raka tanda binata toe pai' to mponyompa pinotau-na.
					</seg>
					<seg id="b.REV.19.21" type="verse">
						Jadi', oti toe, Tompohawi' jara' bula toei mpopatehi hawe'ea tantara binata toei, natime-ra hante piho' to mehuwu ngkai rala nganga-na. Rata mpu'u-ramo danci tumai mpokoni' ihi-ra to rapatehi toera duu' -ra bohu.
					</seg>
				</div>
				<div id="b.REV.20" type="chapter">
					<seg id="b.REV.20.1" type="verse">
						Oti toe kuhilo hadua mala'eka mana'u ngkai suruga, mpokeni rante to bohe, pai' mpokeni wo'o-i kunci wobo' wulou'laa to uma tepetudu kanala-na.
					</seg>
					<seg id="b.REV.20.3" type="verse">
						Kanahoko' -nami ule naga toei-- to rahanga' Ule Ncae, Magau' Anudaa' pai' Seta-- nahoo' hante rante pai' napetadi hi rala wulou'laa to uma tepetudu kanala-na toe, nahohoki wobo' -na pai' nasaa' bona neo' -pi rabea rala-na hancobu mpae kahae-na. Jadi' Magau' Anudaa' toei, uma-i ma'ala mpobagiu manusia' rala-na hancobu mpae toe. Hudu toe-di, kana rabahaka wo'o-i-pidi hampai'.
					</seg>
					<seg id="b.REV.20.4" type="verse">
						Oti toe kuhilo ba hangkuja pohuraa, pai' tauna to mpohurai pohuraa toe rawai' kuasa mpobotuhi kara-kara. Kuhilo wo'o rate-rate tauna to rapata' wuroko' -ra apa' mpangaku' -ra Kayesus-na Pue' -ra pai' mpangala' -ra Lolita Alata'ala. Tauna toera, uma-ra-rana mponyompa binata to dada'a ba pinotau-na, uma wo'o-ra mpotarima tanda binata toe hi wingke-ra ba hi pale-ra. Hira' toe tuwu' nculii' pai' moparenta hangkaa-ngkania hante Kristus rala-na hancobu mpae.
					</seg>
					<seg id="b.REV.20.5" type="verse">
						Toe-mi pemataa to lomo' -na hi tauna to mate. Aga tauna tomate ntani' -na, uma-ra ulu rapotuwu' nculii' rala-na to hancobu mpae toe.
					</seg>
					<seg id="b.REV.20.6" type="verse">
						Marasi' pai' moroli' -ra tauna to rapotuwu' nculii' hi pemataa to lomo' -na toe. Hira' toe, bate uma-ra rahuku' hi rala naraka. Pehukua' hi rala naraka toe to rahanga' kamatea karongkani-na. Tauna to rapotuwu' nculii' hi pemataa to lomo' -na toe jadi' imam to mpokamu bago mpepue' hi Alata'ala pai' hi Kristus. Moparenta-ra mpai' dohe Kristus rala-na hancobu mpae.
					</seg>
					<seg id="b.REV.20.7" type="verse">
						Kahudu-na hancobu mpae tohe'e, Magau' Anudaa' rabahaka ngkai karatarungkua' -na,
					</seg>
					<seg id="b.REV.20.8" type="verse">
						pai' -i hilou mpobagiu tauna hi humalili' dunia', to rawalatu hante hanga' Gog pai' Magog. Magau' Anudaa' toei mporumpu-ra bona manga'e. Kawori' -ra hewa wo'one hi wiwi' tahi'.
					</seg>
					<seg id="b.REV.20.9" type="verse">
						Mongkini' -ra-damo tumai, hobo' hi tana', mpotipuhi ngata to nape'ahi' Alata'ala pai' po'ohaa' topetuku' -na. Ntaa' hompo-di apu ngkai langi' mporopuhi-rae.
					</seg>
					<seg id="b.REV.20.10" type="verse">
						Oti toe, Magau' Anudaa' to mpobagiu-ra toei rapetadi hi rala tahi' apu to wewo' pai' morea', hi karapetadia-ra binata to dada'a pai' nabi to boa' toe-e wengi. Hi retu-ramo rasesa' ncuu duu' kahae-hae-na.
					</seg>
					<seg id="b.REV.20.11" type="verse">
						Oti toe kuhilo hameha' Pohuraa to bula pai' to bohe, pai' kuhilo wo'o Hadua To Mohura hi lolo Pohuraa toe. Ngkai baraka' -na langi' pai' dunia' moronto hi ntololikia-na, duu' -na uma-pi ria.
					</seg>
					<seg id="b.REV.20.13" type="verse">
						Pai' kuhilo-ramo tauna to mate, to kedi' ba to bohe tuwu' -ra, mokore hi nyanyoa Pohuraa toe. Tauna to mate matala hi tahi', tauna to mate ntani' -na, hawe'ea tauna to ria hi po'ohaa' tomate, mokore omea-ramo hi nyanyoa Pohuraa toe. Pai' buku-buku rawole-mi. Hi rala buku toe, te'uki' babehia tomate toera. Jadi', hawe'ea tomate toera ratu'u-miraka huku' -ra ntuku' napa to te'uki' hi rala buku-buku toe, huku' -ra ntuku' babehia-ra. Pai' rawole wo'o-mi buku kahanyala-na, hanga' -na Buku Katuwua'.
					</seg>
					<seg id="b.REV.20.15" type="verse">
						Hawe'ea tauna to uma te'uki' hanga' -ra hi rala Buku Katuwua' toe ratadi hi rala tahi' apu. Oti toe, uma-pi ria kamatea, uma-pi ria po'ohaa' to mate, apa' hawe'ea tauna to uma te'uki' hanga' -ra hi rala Buku Katuwua' bate ratadi hi rala tahi' apu. Toe-mi to rahanga' kamatea karongkani-nae, huku' hi rala tahi' apu toe.
					</seg>
				</div>
				<div id="b.REV.21" type="chapter">
					<seg id="b.REV.21.1" type="verse">
						Oti toe kuhilo langi' to bo'u pai' dunia' to bo'u. Langi' pai' dunia' to lomo' -na timpaliu-mi, pai' tahi' uma-pi ria.
					</seg>
					<seg id="b.REV.21.2" type="verse">
						Pai' kuhilo ngata to moroli', to rahanga' Yerusalem to bo'u, mana'u tumai ngkai Alata'ala hi suruga. Ncola-damo ngata toe, hewa hadua tobine to raheai pohea to ncola apa' neo' rata-mi topemua'.
					</seg>
					<seg id="b.REV.21.3" type="verse">
						Pai' ku'epe libu' to bohe ngkai suruga to mpo'uli': &quot;Tempo toi po'ohaa' Alata'ala ria-mi dohe manusia'. Mo'oha' -i dohe-ra, pai' hira' jadi' ntodea-na. Alata'ala moto mpodohei-ra pai' jadi' Pue' -ra.
					</seg>
					<seg id="b.REV.21.4" type="verse">
						Napori hawe'ea ue mata to mo'ili ngkai mata-ra. Uma-pi ria to mate, uma-pi ria to susa' nono ba to geo', uma-pi ria to peda'. Hawe'ea to ri'ulu toe, timpaliu-mi.&quot;
					</seg>
					<seg id="b.REV.21.5" type="verse">
						Oti toe mololita-imi To Mohura hi Pohuraa Magau', na'uli': &quot;Hewa toe lau kubo'ui omea-mi.&quot; Pai' na'uli' wo'o-ka: &quot;Uki' -mi tohe'i, apa' lolita tohe'i makono pai' bate madupa' mpai'.&quot;
					</seg>
					<seg id="b.REV.21.6" type="verse">
						Oti toe na'uli' wo'o-ka: &quot;Hudu-mi! Aku' to Lomo' -na pai' to Ka'omea-na. Aku' Pontepu'ua-na pai' Kahudua-na. Hema-koi to ngkamara, kuwai' ue ngkai ulu ue to mpowai' katuwua' to lompe' duu' kahae-hae-na. Ue toe kuwai' mara-kokoi, uma mingki' ni'oli.
					</seg>
					<seg id="b.REV.21.7" type="verse">
						Hema to mpodagi Magau' Anudaa', mporata-ra hawe'ea toe we'i lau. Aku' jadi' Pue' -ra, pai' hira' jadi' ana' -ku.
					</seg>
					<seg id="b.REV.21.8" type="verse">
						Aga tauna to me'eka' mpotuku' -a ba to uma mepangala', tauna to dada'a gau' -ra, topepatehi, to mogau' sala', topedoti, to mpopue' pinotau, pai' hawe'ea to moboa', bate rahuku' omea-ra hi rala tahi' apu to wewo' pai' morea'. Toe-mi to rahanga' kamatea karongkani-na.&quot;
					</seg>
					<seg id="b.REV.21.9" type="verse">
						Oti toe, tumai hadua ngkai mala'eka to pitu to ngkakamu batili-e we'i to ihia' hante pitu nyala pesesa' to ka'omea-na. Tumai mala'eka toei mpo'uli' -ka: &quot;Mai-moko, kutudo' -koko tobine to napemuai' Ana' Bima.&quot;
					</seg>
					<seg id="b.REV.21.10" type="verse">
						Kanakuasai-kumi Inoha' Tomoroli', pai' mala'eka toei mpakeni-a hilou hi lolo bulu' to bohe pai' to molangko. Ngkai ree natudo' -ka Yerusalem, ngata to moroli' toe. Kuhilo ngata toe mana'u tumai ngkai Alata'ala hi suruga,
					</seg>
					<seg id="b.REV.21.11" type="verse">
						mehini hante pehini-na Alata'ala. Meringkila' -i-damo hewa mata hinci to masuli' oli-na pai' hewa watu yaspis. Mekaho' -i hewa watu loha.
					</seg>
					<seg id="b.REV.21.12" type="verse">
						Ngata toe natololiki bente to molangko pai' moroho. Hi bente toe, ria hampulu' romeha' wobo', butu meha' wobo' nadongo hadua mala'eka. Pai' hi wobo' toera te'uki' hanga' hampulu' rodua ana' -na Israel owi, to mpomuli-raka to hampulu' rontina to Yahudi.
					</seg>
					<seg id="b.REV.21.13" type="verse">
						Bente toe mosulapa' opo', pai' hi butu soso-na tolu meha' wobo': tolu tono' hi mata'eo, tolu hi utara, tolu hi selatan pai' tolu tono' hi kasoloa.
					</seg>
					<seg id="b.REV.21.14" type="verse">
						Bente ngata toe rawangu hi lolo hampulu' romeha' parawatu, pai' hi parawatu toe te'uki' hanga' suro Ana' Bima to hampulu' rodua.
					</seg>
					<seg id="b.REV.21.15" type="verse">
						Mala'eka to mpololitai-a toe ngkakamu hameha' lua' pohuka' ngkai bulawa, nahuka' -ki ngata toe, bente-na pai' wobo' -na.
					</seg>
					<seg id="b.REV.21.16" type="verse">
						Ngata toe mosulapa' opo'. Langa-na pai' tibaa' -na hibalia. Nahuka' ngata toe hante lua' pohuka' -na: langa-na roncobu opo' atu kilomete. Tibaa' pai' kalangko-na hibalia hante langa-na.
					</seg>
					<seg id="b.REV.21.17" type="verse">
						Nahuka' wo'o bente ngata toe: kalangko-na ha'atu opo' mpulu' opo' nciku-- ba kira-kira ono mpulu' mete. Pohuka' to napake' mala'eka toe hibalia pohuka' to rapake' manusia'.
					</seg>
					<seg id="b.REV.21.18" type="verse">
						Bente toe rababehi ngkai watu to masuli' oli-na, hanga' -na watu yaspis. Ngata toe rababehi ngkai bulawa mara, meringkila' -damo hewa kaca to moroli'.
					</seg>
					<seg id="b.REV.21.19" type="verse">
						Parawatu bente toe ratu'ui hampulu' ronyala watu to ncola, butu meha' parawatu hore hanyala porampai-na. To lomo' -na, watu yaspis, karomeha' -na, watu nilam, katolu-na, watu mirah, ka'opo' -na, watu zamrud,
					</seg>
					<seg id="b.REV.21.20" type="verse">
						kalima-na, watu unam, ka'ono-na, watu sardis, kapitu-na, watu ratna cempaka, kawalu-na, watu beril, kasio-na, watu krisolit, kahampulu' -na, hanga' -na watu krisopras, kahampulu' hameha' -na, watu lazuardi, pai' kahampulu' romeha' -na, watu kecubung.
					</seg>
					<seg id="b.REV.21.21" type="verse">
						Wobo' -na to hampulu' romeha' toe paka' ngkai watu to masuli' oli-na to rahanga' mutiara. Butu meha' wobo' rababehi ngkai hameha' mutiara to kama. Ohea rala ngata toe bulawa mara, meringkila' hewa kaca to mekaho'.
					</seg>
					<seg id="b.REV.21.22" type="verse">
						Uma ria kuhiloi tomi pepuea' hi rala ngata toe, apa' hobo' ngata toe raponcawa tomi pepuea' hi Pue' Alata'ala to meliu kuasa-na ngkai hawe'ea, pai' hi Ana' Bima.
					</seg>
					<seg id="b.REV.21.23" type="verse">
						Ngata toe uma mingki' nahinii eo ba wula. Apa' pehini-na Alata'ala moto-mi to mpohinii ngata toe, pai' Ana' Bima toe-imi to mpobajahi.
					</seg>
					<seg id="b.REV.21.24" type="verse">
						Hawe'ea manusia' hi dunia' momako' hi rala kabajaa-na, pai' magau' -magau' hi dunia' mpokeni ka'uaa' -ra mesua' hi rala ngata toe.
					</seg>
					<seg id="b.REV.21.25" type="verse">
						Wobo' ngata toe tebea ncuu ha'eoa, uma ria kara'uncaa-na, apa' uma-pi ria kabengia-na.
					</seg>
					<seg id="b.REV.21.26" type="verse">
						Hawe'ea manusia' mpokeni pebila' -ra pai' ka'uaa' -ra mesua' hi rala ngata toe.
					</seg>
					<seg id="b.REV.21.27" type="verse">
						Aga uma mpu'u ma'ala mesua' hi rala-na napa-napa to babo', ba tauna to mogau' dada'a ba to moboa'. To ma'ala mesua', muntu' tauna to te'uki' hanga' -ra hi rala Buku Ana' Bima toe, buku po'ukia' hanga' -ra to mporata katuwua' to lompe' duu' kahae-hae-na.
					</seg>
				</div>
				<div id="b.REV.22" type="chapter">
					<seg id="b.REV.22.1" type="verse">
						Mala'eka toei mpotudo' wo'o-ka hancalu' halu', meringkila' -damo ue-na hewa watu loha. Ue halu' toe mpowai' katuwua'. Ulu-na mehuwu ngkai Pohuraa to napohurai Alata'ala pai' Ana' Bima toei,
					</seg>
					<seg id="b.REV.22.2" type="verse">
						pai' mo'ili hilou hi laintongo' ohea ngata toe. Hi po'ole halu' toe ntimali-mali tuwu' kaju to rahanga' kaju katuwua'. Kaju toe mowua' hampulu' rongkani rala-na hampae, butu mula-na mowua'. Rau-na rapopokuli', mpaka'uri' tauna humalili' dunia'.
					</seg>
					<seg id="b.REV.22.3" type="verse">
						Hi rala ngata toe uma-pi ria to ratotowi. Pohuraa Alata'ala pai' Ana' Bima, ria hi rala ngata toe. Pai' hawe'ea batua-na mpopue' -i,
					</seg>
					<seg id="b.REV.22.4" type="verse">
						pai' hante mata-ra moto mpohilo lence-na. Hanga' Alata'ala te'uki' hi wingke-ra.
					</seg>
					<seg id="b.REV.22.5" type="verse">
						Bengi uma-pi ria, pai' pue' ngata toe uma mparaluu lampu ba pehini eo, apa' Pue' Alata'ala moto-mi to mpohinii-ra. Moparenta-ra hewa magau' duu' kahae-hae-na.
					</seg>
					<seg id="b.REV.22.6" type="verse">
						Oti toe, pai' na'uli' -ka mala'eka: &quot;Hawe'ea lolita toe we'i makono pai' bate madupa' mpai'. Pue' Alata'ala to mpowai' Inoha' -na hi hawe'ea nabi, Hi'a-mi to mpohubui mala'eka-na tumai mpopo'incai batua-batua-na napa to kana sohi' madupa'.&quot;
					</seg>
					<seg id="b.REV.22.7" type="verse">
						Na'uli' Pue' Yesus: &quot;Neo' rata-amae'! Marasi' -ra tauna to mpotuku' paresa' to te'uki' hi rala sura pelowa toi.&quot;
					</seg>
					<seg id="b.REV.22.8" type="verse">
						Aku' Yohanes, ku'epe pai' kuhilo-mi-kuna hawe'ea to natudo' -maka mala'eka toe. Ka'oti-na ku'epe pai' kuhilo, kamotumpa-kumi hi nyanyoa-na, ke mponyompa-i.
					</seg>
					<seg id="b.REV.22.9" type="verse">
						Aga natagi-a, na'uli': &quot;Neo'! Neo' menyompa hi aku'! Nyompa-imi Alata'ala. Apa' aku' wo'o-kuwo batua Alata'ala, hibalia iko pai' hibalia hingka nabi-nu pai' hawe'ea tauna to mpotuku' lolita to te'uki' hi rala sura tohe'i.&quot;
					</seg>
					<seg id="b.REV.22.10" type="verse">
						Pai' na'uli' tena-ka: &quot;Neo' nuwunii' lolita pelowa to hi rala sura toi, apa' neo' rata-mi kadupa' -na.
					</seg>
					<seg id="b.REV.22.11" type="verse">
						Tauna to dada'a, pelele' -ramo mpobabehi to dada'a. Tauna to mojeko', pelele' -ramo mojeko'. Tauna to monoa', pelele' -ramo mpobabehi to monoa'. Tauna to moroli', pelele' -ramo mpobabehi to moroli'.&quot;
					</seg>
					<seg id="b.REV.22.12" type="verse">
						Na'uli' Pue' Yesus: &quot;Neo' rata-amae', pai' -a mpohiwili kehi butu dua tauna ntuku' napa to rababehi.
					</seg>
					<seg id="b.REV.22.13" type="verse">
						Aku' -mi to Lomo' -na pai' to Ka'omea-na. Aku' Pontepu'ua-na pai' Kahudua-na.&quot;
					</seg>
					<seg id="b.REV.22.14" type="verse">
						Marasi' tauna to mpo'uja' pohea-ra duu' -na me'itu', apa' hira' -mi to rapiliu ngkoni' wua' kaju katuwua'. Hira' to rapiliu mesua' hi rala ngata toe ntara hi wobo' -na.
					</seg>
					<seg id="b.REV.22.15" type="verse">
						Aga tauna to dada'a, topedoti, to mogau' sala', to mepatehi, to mepue' hi pinotau, tauna to moboa' pai' tauna to mpokono to boa'-- hawe'ea tauna toera, uma-ra rapiliu mesua' hi rala ngata toe.
					</seg>
					<seg id="b.REV.22.16" type="verse">
						&quot;Aku' Yesus mpohubui mala'eka-ku tilou mpoparata lolita paresa' -ku toi hi koi' to mpotuku' -a. Aku' muli Magau' Daud, Aku' Betue' Pompoka-eo to mehini.&quot;
					</seg>
					<seg id="b.REV.22.17" type="verse">
						Inoha' Tomoroli' pai' tobine to napemuai' Ana' Bima mpo'uli': &quot;Tumai-mokoi!&quot; Butu dua tauna to mpo'epe lolita toi, kana mpo'uli': &quot;Tumai-mokoi!&quot; Hema to ngkamara, tumai-mokoi! Hema to dota, mai-mokoi nginu ue to mpowai' katuwua', uma mingki' ni'oli.
					</seg>
					<seg id="b.REV.22.18" type="verse">
						Hi butu dua tauna to mpo'epe lolita pelowa to hi rala sura toi ku'uli': Ane ria to mpodonihii napa-napa hi lolita sura toi, Alata'ala wo'o mpai' mpodonihii huku' -ra hante pesesa' to te'uki' hi rala sura toi.
					</seg>
					<seg id="b.REV.22.19" type="verse">
						Pai' ane ria tauna to mpokurai' ba napa-napa ngkai lolita sura toi, Alata'ala wo'o mpai' mpokurai' bagia-na: uma-ra mpai' ma'ala ngkoni' wua' kaju katuwua', pai' uma-ra ma'ala mesua' hi rala ngata to moroli' toe, hewa to te'uki' hi rala sura toi.
					</seg>
					<seg id="b.REV.22.20" type="verse">
						Yesus mposabii' hawe'ea lolita toi, pai' na'uli': &quot;Makono! Neo' rata-ama.&quot; Amin! Tumai-moko, Pue' Yesus!
					</seg>
					<seg id="b.REV.22.21" type="verse">
						Pue' Yesus mpogane' hawe'ea topetuku' -na ngkai kabula rala-na. Amin
					</seg>
				</div>
			</div>
		</body>
	</text>
</cesDoc>
