<?xml version="1.0" ?>
<cesDoc version="4">
	<cesHeader version="2">
		<fileDesc>
			<titleStmt>
				<h.title>
					Bible(JIV)
				</h.title>
				<respStmt>
					<respType>
						Constructed in accordance to CES standards.
					</respType>
					<respName>
						Christos Christodoulopoulos
					</respName>
				</respStmt>
			</titleStmt>
			<extent>
				<wordCount>
					132424
				</wordCount>
				<byteCount units="bytes">
					1467392
				</byteCount>
			</extent>
			<publicationStmt>
				<distributor>
					GospelGo
				</distributor>
				<eAddress>
					http://gospelgo.com/
				</eAddress>
				<availability>
					free
				</availability>
			</publicationStmt>
			<sourceDesc/>
		</fileDesc>
		<encodingDesc>
			<projectDesc>
				This is a part of multi-lingual corpus of the bible.
			</projectDesc>
			<editorialDesc>
				<conformance level="1">
					Corpus Encoding Standard, Version 2.0
				</conformance>
				<correction method="silent" status="medium"/>
				<segmentation>
					Marked up to the level of chapter and verse.
				</segmentation>
			</editorialDesc>
			<tagsDecl/>
		</encodingDesc>
		<profileDesc>
			<langUsage>
				<language id="ji" iso639="jiv">
					Shuar
				</language>
			</langUsage>
			<wsdUsage>
				<writingSystem id="utf-8"/>
			</wsdUsage>
		</profileDesc>
	</cesHeader>
	<text>
		<body id="Bible" lang="ji">
			<div id="b.MAT" type="book">
				<div id="b.MAT.1" type="chapter">
					<seg id="b.MAT.1.1" type="verse">
						Jesukrístu Weatrí ju ainiawai. Tura Ashí nankaamas ti uunt weat Tawitcha Apraámsha ainiawai.
					</seg>
					<seg id="b.MAT.1.2" type="verse">
						Apraáma Uchirí Isak. Tura Isaka Uchirí Jakup. Jakupa Uchirísha Jutá ni yachijiai.
					</seg>
					<seg id="b.MAT.1.3" type="verse">
						Tura Jutá uchirin Páresan tura Sarancha Tamar jurermiayi. Páresa Uchirísha Esrum, nuna Uchirísha Aram.
					</seg>
					<seg id="b.MAT.1.4" type="verse">
						Nuna Uchirísha Aminiatáp. Nuna Uchirísha Nasun. Nuna Uchirísha Sarmun.
					</seg>
					<seg id="b.MAT.1.5" type="verse">
						Sarmunka Uchiríncha Púusan Raap jurermiayi. Puusa Uchirín Uwitian Ruut jurermiayi. Uwitia Uchirísha Isaí.
					</seg>
					<seg id="b.MAT.1.6" type="verse">
						Nuna Uchirísha uunt akupin Tawit. Uunt akupin Tawitia Uchiríncha Sarumúnkan Patsepa jurermiayi. Patsepasha emka Uríasa nuweeyayi.
					</seg>
					<seg id="b.MAT.1.7" type="verse">
						Sarumúnka Uchirí Rupuam. Nuna Uchirísha Apías. Nuna Uchirísha Asa.
					</seg>
					<seg id="b.MAT.1.8" type="verse">
						Asa Uchirísha Jusapát. Nuna Uchirísha Juram. Nuna Uchirí Usías.
					</seg>
					<seg id="b.MAT.1.9" type="verse">
						Usíasa Uchirí Jutam. Nuna Uchirí Akas. Nuna Uchirí Esekías.
					</seg>
					<seg id="b.MAT.1.10" type="verse">
						Esekíasa Uchirí Manasés. Nuna Uchirí Amun. Nuna Uchirí Jusías.
					</seg>
					<seg id="b.MAT.1.11" type="verse">
						Jusíasa Uchirí Jekunías ni yachi armia nujai. Nui Papirúnianmaya shuar Israer shuaran mesetjai nupetkar Papirúnia nunkanam achirar Júkiarmiayi.
					</seg>
					<seg id="b.MAT.1.12" type="verse">
						Nu ukunmanka Jekuníasa Uchirí Saratiár akiiniamiayi. Tura nuna Uchirí Surupapír.
					</seg>
					<seg id="b.MAT.1.13" type="verse">
						Surupapíra Uchirí Awiut. Nuna Uchirí Iriakím. Nuna Uchirí Asur.
					</seg>
					<seg id="b.MAT.1.14" type="verse">
						Asura Uchirí Satuk. Nuna Uchirí Akim. Nuna Uchirí Eriut.
					</seg>
					<seg id="b.MAT.1.15" type="verse">
						Eriuta Uchirí Ereasár. Nuna Uchirí Matan. Nuna Uchirí Jakup.
					</seg>
					<seg id="b.MAT.1.16" type="verse">
						Jakupa Uchirí Jusé Marí aishriya nu. Marisha Jesusan jurermiayi. Nu Jesuska Shuáran uwemtikiartin asa Kristu tu anaikiamuiti.
					</seg>
					<seg id="b.MAT.1.17" type="verse">
						Tuma asamtai Apraámnumia Tawitnium Jesusa Weatrí katurse (14) ainiawai. Tawitniumiasha Papirúnianam jukimiunma nuisha katurse weat ainiawai. Papirúnianam jukimiunmayasha Krístunam ataksha katurse ainiawai.
					</seg>
					<seg id="b.MAT.1.18" type="verse">
						Jesukrístu akiiniamu Júnis ámiayi. Ni Nukurí Marí Jusejai anajmanairuyayi. Tura Tsaníatsain Yusa Wakaní ajaprumtikiamiayi.
					</seg>
					<seg id="b.MAT.1.19" type="verse">
						Ajaprukmataisha Jusé Marin iniatsaatsuk niin ajapatniun Enentáimpramiayi. Tura ti pénker asa aya iniaisatniun wakerimiayi aents nékainiatsain.
					</seg>
					<seg id="b.MAT.1.20" type="verse">
						Nuna tu Enentáimia Pujái, mesekranam Yusa suntari Tarí chicharuk Tímiayi &quot;Juséá, ame weatrum Tawitchakait. Tuma asam Marijiai nuatnaikiatin ashamkaip. Uchin jurertatna nuka Yusa Wakaníniuiti.
					</seg>
					<seg id="b.MAT.1.21" type="verse">
						Uchin aishmankan takustatui tura nuna naari JESUS anaikiattame. Ashí ni Shuárin ni tunaariya uwemtikkiartin asa Jesus anaikiatniuiti&quot; Tímiayi.
					</seg>
					<seg id="b.MAT.1.22" type="verse">
						Yus ni etserniurijiai yaunchu timia nu uminkiati tusa nu Túrunamiayi. Juna aamtikramiayi:
					</seg>
					<seg id="b.MAT.1.23" type="verse">
						&quot;Nuwa natsa ajapruktatui tura uchin takustatui. Nuna Náarisha Emanuér anainiaktatui.&quot; Tu aarmaiti. Emanuérsha nu chichamnum &quot;Yus iijiai pujuwiti&quot; tawai.
					</seg>
					<seg id="b.MAT.1.24" type="verse">
						Jusesha mesekranmaya shintiar Yusa suntari timia Núnisan Marin nuatkamiayi.
					</seg>
					<seg id="b.MAT.1.25" type="verse">
						Tura uchin Júreatsain tsaninchamiayi. Tura jurermatai uchin Jesus anaikiamiayi.
					</seg>
				</div>
				<div id="b.MAT.2" type="chapter">
					<seg id="b.MAT.2.1" type="verse">
						Jutía nunkanam Pirin pépru ana nui Jesus akiiniamiayi. Nuisha Nú nunka akupniuri Irutisauyayi. Akiiniamtai ti neka apach nantu Tátainmaaniya Jerusarén péprunam Táarmiayi.
					</seg>
					<seg id="b.MAT.2.2" type="verse">
						Taar inintruiniak &quot;ṡIsraer shuara uunt akupniuri tui akiiniait? tiarmiayi. Nantu Tátainmaani pujaati ni yaari Wáinkiamji. Tura tikishmatratai tusar winiaji&quot; tiarmiayi.
					</seg>
					<seg id="b.MAT.2.3" type="verse">
						Irutis nuna antuk Nusháa Enentáimpramiayi. Tuma asamtai Ashí Jerusarénnumia shuarsha antukar Nusháa Enentáimprarmiayi.
					</seg>
					<seg id="b.MAT.2.4" type="verse">
						Irutis nuikia Ashí Israer-patri uuntrincha tura yaunchu akupkamun jintinniuncha untsukarmiayi. Tura Kristu akiiniatniurin inintrusmiayi.
					</seg>
					<seg id="b.MAT.2.5" type="verse">
						Tutai chichainiak &quot;Jutía nunkanam Pirin pepru ana nui akiiniatniuiti, tiarmiayi. Yaunchu Yúsnan etserin tu aaruiti:
					</seg>
					<seg id="b.MAT.2.6" type="verse">
						&quot;Jutía nunkanam, Pirin pepru, Ishitiápchich ana Nuyá nekas uunt akupin winittiawai. Nii Ashí Israer shuaran, Wíi shuar ásarmatai, pénker Wáinkiattawai,&quot; tawai Yus.&quot; Tu tiarmiayi.
					</seg>
					<seg id="b.MAT.2.7" type="verse">
						Nuna Tuíniakui Irutis ti neka apachin úusan, Urutía yaa emka Wáinkiamarum tusa aniasarmiayi.
					</seg>
					<seg id="b.MAT.2.8" type="verse">
						Nuyá Pirinnum akupeak &quot;Nui werum uchi pénker inintrusrum Wáinkiatarum. Tura Wáinkiarum ujatkatarum. Wisha werin Tikishmátuutaj&quot; Tímiayi.
					</seg>
					<seg id="b.MAT.2.10" type="verse">
						Tutai ti neka apach wearmiayi. Tura yaa, yajaya Wáinkiarmiania nu, tuke eem wémiayi. Tura yaan Wáinkiar ti wararsarmiayi. Tura Nú yaa uchi pujumia nui ejeniarmiayi.
					</seg>
					<seg id="b.MAT.2.11" type="verse">
						Jeá wayawar uchincha ni Nukurí Marijiai Wáinkiarmiayi. Tura uchin tikishmatrarmiayi. Nuyá ni Kajuntríyan kurincha, Mirá kunkuinniasha, Chíkich kunkuinniasha Súsarmiayi.
					</seg>
					<seg id="b.MAT.2.12" type="verse">
						Nuyá mesekranam Yus &quot;Irutisaini weerap&quot; tutai Chíkich jintianam waketkiarmiayi.
					</seg>
					<seg id="b.MAT.2.13" type="verse">
						Ti neka apach waketramtai Yusa suntari mesekranam Jusen ujakmiayi. &quot;Nantakim uchi ni Nukuríjiai Ejiptu nunkanam jukim nui Pujustá. Irutis uchin Máataj tusa eaktatui. Tura ukunam ankant ajasmatai ujaktajme&quot; Tímiayi.
					</seg>
					<seg id="b.MAT.2.14" type="verse">
						Tutai Jusé kurat shintiar Nú Káshik uchincha Nukuríjiai Ejiptunam jukimiayi.
					</seg>
					<seg id="b.MAT.2.15" type="verse">
						Irutis Jáatsain nui pujusarmiayi. Ejiptunam pujusmatai Yus yaunchu timia nu uminkiamiayi. Iis, Yúsnan etserin aak Tímiayi: &quot;Ejiptunmayan winia Uchirun untsukmajai.&quot; Tu aarmiayi.
					</seg>
					<seg id="b.MAT.2.16" type="verse">
						Irutissha ti neka apach niin ananka Yajá waketran Nekáa ti kajekmiayi. Ti kajek Ashí aishmanchin Pirinnumsha tura yantamach pujuarmia nunasha maawaarat tusa akupkamiayi. Ti neka apach ujakmia nuna Enentáimias Ashí Jimiará uwin takakun tura Nú uchichin Máawarat tusa akupkamiayi.
					</seg>
					<seg id="b.MAT.2.17" type="verse">
						Nuka Yusnan etserin Jeremías aarmia nu uminkiamiayi. Juna aarmiayi:
					</seg>
					<seg id="b.MAT.2.18" type="verse">
						&quot;Ramá nunkanam ti uutainiak uur ajainiawai. Raker ti uutu asa atsankrachminiaiti ni Uchirí Jákarmatai.&quot; Tu aarmiayi.
					</seg>
					<seg id="b.MAT.2.19" type="verse">
						Tura Irutis jakamtai Yusa suntari mesekranam Jusen ujakmiayi.
					</seg>
					<seg id="b.MAT.2.20" type="verse">
						&quot;Uchin Máataj tiarmia nuka Jákarai. Yamaikia ataksha uchi ni Nukuríjiai jukim Israer nunkanam waketkitia&quot; Tímiayi.
					</seg>
					<seg id="b.MAT.2.21" type="verse">
						Tutai Jusé nantaki uchincha Nukuríjiai jukin Ejiptunmaya Israer nunkanam waketkimiayi.
					</seg>
					<seg id="b.MAT.2.22" type="verse">
						Túrasha Irutisa Uchirí Arkiráu Jutía nunkanam uunt akupin ajasun Nekáa nui wétinian Aránkámiayi. Mesekranmasha ujakma asa nui pujutsuk Kariréa nunkanam wémiayi.
					</seg>
					<seg id="b.MAT.2.23" type="verse">
						Nui Jeá Nasarét péprunam pujusmiayi. &quot;Nasarétnumia átatui&quot; Yusnan etserin yaunchu tu etserkamu nujai uminkiamiayi.
					</seg>
				</div>
				<div id="b.MAT.3" type="chapter">
					<seg id="b.MAT.3.1" type="verse">
						Nuyá imiakratin Juan Jutía nunkanam aents atsamunam etserki Támiayi.
					</seg>
					<seg id="b.MAT.3.2" type="verse">
						&quot;Enentáim Yapajiátarum. Tsawant ishichik ajasai Yus jui akupin ajastin.&quot; Tu etserkamiayi.
					</seg>
					<seg id="b.MAT.3.3" type="verse">
						Nú Juankan yaunchu Yúsnan etserin Isayas juna aarmiayi: &quot;Shuar atsamunam aents untsumui. Untsumuk &quot;Atumí Enentái Uunta jinti iwiarturtarum tura naka awajsatarum&quot; tawai.&quot; Tu aarmiayi.
					</seg>
					<seg id="b.MAT.3.4" type="verse">
						Nu Juansha kamiyu ure najantramun entsauyayi. Emenmamkesha nuapeyayi. Tura yutai-Títikriátsnasha chinijiai Yúuyayi.
					</seg>
					<seg id="b.MAT.3.5" type="verse">
						Tura Jerusarén péprunmaya shuarsha tura Ashí Jutía nunkanmaya shuarsha Jurtan entsanam matsamiarmia Nú shuarsha mash Juánkan tariarmiayi ni chichamen anturkatai tusar.
					</seg>
					<seg id="b.MAT.3.6" type="verse">
						Tura ni tunaarin paant etserkarmatai Juan Jurtan entsanam imiainiarmiayi.
					</seg>
					<seg id="b.MAT.3.7" type="verse">
						Juansha Pariséuncha Satuséuncha imiatti tusa wininian Wáiniak Tímiayi &quot;Napia aaniutirmincha, ṡya atumniasha ti Asutniátniunmaya uwempratniuncha ujatmakmarum? Tímiayi. Asutiátin tsawant ishichik ajasai.
					</seg>
					<seg id="b.MAT.3.8" type="verse">
						Tuma asamtai Enentáim Yapajiámuitkiuinkia pénker wekaamurmijiai paant iniakmastarum.
					</seg>
					<seg id="b.MAT.3.9" type="verse">
						Atumsha &quot;Iikia Apraám weeaitji&quot; tu Enentáimtumasairap. Nujai uwemprashtatrume. Yus wakerakka ju kayan Apraáman tiranki najankainti, Tímiayi.
					</seg>
					<seg id="b.MAT.3.10" type="verse">
						Numi ajaktinia aintsan Kampuwárin jacha atuttsamuiti. Tura numi pénker nereatsna nuka tsupikia jinium apeamu ártatui.
					</seg>
					<seg id="b.MAT.3.11" type="verse">
						Wikia aya entsajain imiajrume atumi Enentái Yapajiáwakrumin. Antsu winia ukurui winiana nuka pénker awajtamsataj tusa imiantinia aanis tura Jía aanis Yusa Wakanin enketramprattarme. Wijiai nankaamantu asamtai wikia tsuntsumpruan ni Sapatrínkisha atitrachminiaitjai.
					</seg>
					<seg id="b.MAT.3.12" type="verse">
						Aruusa nerejai Túruinia aintsan átatui. Awajtiutairin achikiuiti tura nujai saepen awajtittiawai. Tura neren pénker ikiustatui, antsu saepenka jinium apeattawai. Nu jisha tuke kajinchaiti.&quot; Tu Tímiayi Juan.
					</seg>
					<seg id="b.MAT.3.13" type="verse">
						Nuyá Jesus Kariréa nunkanmaya winis Jurtan entsanam Támiayi Juan imiatti tusa.
					</seg>
					<seg id="b.MAT.3.14" type="verse">
						Juansha emka nakitiak Jesusan Tímiayi &quot;Ame winia imiatminiaitme. Túrutamniaitiatmesha ṡurukamtai winia tarutnium?&quot; Tímiayi.
					</seg>
					<seg id="b.MAT.3.15" type="verse">
						Tura Jesus Tímiayi &quot;Antsan asati yamaikia. Núnisrik Ashí Yus akupkamu umirkatniuitji.&quot; Tutai Juan iniaisamiayi.
					</seg>
					<seg id="b.MAT.3.16" type="verse">
						Tura Jesus imiani entsaya Jíinkímtai nayaimp~i uranmiayi. Tura Yusa Wakaní Yámpitsa aintsan Jesusan tarimiayi. Niisha Wáinkiámiayi.
					</seg>
					<seg id="b.MAT.3.17" type="verse">
						Túramtai nayaimpinmaya Yus chichaak &quot;Juka winia Uchiruiti. Ti aneamuiti. Ti shiir Enentáimtajai&quot; Tímiayi.
					</seg>
				</div>
				<div id="b.MAT.4" type="chapter">
					<seg id="b.MAT.4.1" type="verse">
						Nu Túrunamtai Yusa Wakaní Jesusan iwianchjai nekapmamtiksattsa aents atsamunam jukimiayi.
					</seg>
					<seg id="b.MAT.4.2" type="verse">
						Nui kuarenta (40) tsawant, Káshisha tsawaisha yurumtsuk pujak tsukarmiayi.
					</seg>
					<seg id="b.MAT.4.3" type="verse">
						Nui uunt iwianch Jesusan nekapsataj tusa Tarí Tímiayi &quot;Nekas Yusa Uchirinkiumka ju kaya apatuk najanata.&quot;
					</seg>
					<seg id="b.MAT.4.4" type="verse">
						Tutai Jesus Tímiayi &quot;Yus-Papinium aarmaiti: &quot;Aents aya apatkujain iwiaaku pujuschamniaiti. Antsu Yus Táman Enentáimtuiniak nekas iwiaaku pujusartatui&quot; tawai&quot; Tímiayi.
					</seg>
					<seg id="b.MAT.4.5" type="verse">
						Tutai uunt iwianch Jerusarén péprunam Jukí Yusa Uunt Jee Cháikin iwiak
					</seg>
					<seg id="b.MAT.4.6" type="verse">
						Tímiayi &quot;Nekas Yusa Uchirínkiumka juya akaikim iniaata. Kame Yus-Papinium aarmaiti: &quot;Yus ni suntarin akatar Akúptúrmaktatui. Nawemin kayanam ajiintsumnin wenkurmaktatui&quot; tawai&quot; Tímiayi.
					</seg>
					<seg id="b.MAT.4.7" type="verse">
						Tutai Jesus Tímiayi &quot;Núnisan Yus-Papinium aarmaiti: &quot;Ame uuntrum Yus &quot;Nekapsataj&quot; tiip&quot; tawai&quot; Tímiayi.
					</seg>
					<seg id="b.MAT.4.8" type="verse">
						Ataksha uunt iwianch naint Yakí Wájakmanum iwiakmiayi tura Nuyá Ashí nunkanmaya péprun shiira nuna iniaktusmiayi.
					</seg>
					<seg id="b.MAT.4.9" type="verse">
						Tura Tímiayi &quot;Winia tikishmatrurakminkia juna mash amastatjai.&quot;
					</seg>
					<seg id="b.MAT.4.10" type="verse">
						Tutai Jesus Tímiayi &quot;Werumta, uunt iwianchi. Yus-Papinium aarma awai: &quot;Ame uuntrum Yúsak tikishmatrata tura Ninki shiir awajsata&quot; tawai&quot; Tímiayi.
					</seg>
					<seg id="b.MAT.4.11" type="verse">
						Tutai uunt iwianch Jesusan ikiuak wémiayi. Túramtai Yusa suntari tariar atsumamurin Súsarmiayi.
					</seg>
					<seg id="b.MAT.4.12" type="verse">
						Juan sepunam enketui taman antuk Jesus Kariréa nunkanam wémiayi.
					</seg>
					<seg id="b.MAT.4.13" type="verse">
						Tura Nasarét péprunam pujutsuk Kapernáum péprunam we pujusmiayi. Kapernáumsha Kariréa antumianka Kánmatkariin pujumiayi. Ti yaunchusha Jakupu uchiri Sapurúnsha tura Niptarísha nu nunkanak nui pujustaitsar achikiaruyayi.
					</seg>
					<seg id="b.MAT.4.14" type="verse">
						Jesus nuna Túramtai yaunchu Yúsnan etserin Isayas aarmia nu uminkiamiayi. Juna aarmiayi:
					</seg>
					<seg id="b.MAT.4.15" type="verse">
						&quot;Sapurúnsha Niptarísha nayaantsanam Tíjiuch Jurtan entsa amainini nunkan achikiarmiayi. Nuka Kariréaiti Israer-shuarcha matsatainia nui.
					</seg>
					<seg id="b.MAT.4.16" type="verse">
						Nu aents kiritniunam pujuiniayatan ti Tsáapninian Wáinkiarmiayi. Jákatniunam pujuiniai Tsáapin Tsáapnirmiayi.&quot; Tu aarmaiti.
					</seg>
					<seg id="b.MAT.4.17" type="verse">
						Nuyá Jesus étseruk Tímiayi &quot;Tunaarum Enentáimturum Enentáim Yapajiátarum. Ju nunkanam Yus akupkatin tsawant ishichik ajasai.&quot;
					</seg>
					<seg id="b.MAT.4.18" type="verse">
						Jesus Kariréa antumianka Kánmatkarin wesa Jimiará aentsun Nuámtak Yáchinniun Wáinkiámiayi. Chikichik Antresauyayi, chikichcha Semunkauyayi. Nu Semun Núnisan Pitru Náartiniuyayi. Namakan achin ásar namakan nekajai Nankíak yujaarmiayi.
					</seg>
					<seg id="b.MAT.4.19" type="verse">
						Nuna Jesus Wáinkiar tiarmiayi &quot;Nemartustarum. Túrakrumin shuarsha Yusna arti tusan Yamái namak Achíarmena Núnisan shuaran-eau awajsatjarme.&quot;
					</seg>
					<seg id="b.MAT.4.20" type="verse">
						Tutai ni nekarin ikiukiar Niin nemariarmiayi.
					</seg>
					<seg id="b.MAT.4.21" type="verse">
						Nuyá ishichik wésan ataksha Nuámtak yachinniun Wáinkiámiayi. Jakupu Juanjai mai Sepetéu Uchirí ármiayi. Niisha kanunam enkemsar ni nekarin ni Aparíjiai iwiarainiak pujuriarmiayi. Tura Jesus &quot;Nemartusta&quot; tutai
					</seg>
					<seg id="b.MAT.4.22" type="verse">
						nu chichamaik kanuncha tura Aparíncha ikiukiar Jesusan nemariarmiayi.
					</seg>
					<seg id="b.MAT.4.23" type="verse">
						Ashí Kariréa nunkanam Jesus Israer-shuar iruntainiam etserki wémiayi. Yus ju nunkanam akupkatin chichaman etserkamiayi. Tura Untsurí sunkurjai Jáinian Ashí Tsuármiayi.
					</seg>
					<seg id="b.MAT.4.24" type="verse">
						Ashí Siria nunkanam Jesus Tsuákratman nekaawar Ashí Nánkamas sunkurjai Wáitin armia nuna Jesusan tsuarti tusa itiariarmiayi. Ashí jaancha, najaimiancha, yajauch wakantrukuncha, Wáuruncha, tampemaruncha Jesus Tsuármiayi.
					</seg>
					<seg id="b.MAT.4.25" type="verse">
						Tura Untsurí shuar Jesusan nemariarmiayi. Kariréa nunkanmayasha, Tekapurisnumiasha, Jerusarén péprunmayasha, Jutía nunkanmayasha, Jurtan entsa amainiyasha Jesusan nemariarmiayi.
					</seg>
				</div>
				<div id="b.MAT.5" type="chapter">
					<seg id="b.MAT.5.1" type="verse">
						Jesus Untsurí shuar Káunkarun Wáiniak Náinnium waka nui pujusmiayi. Tura ni unuiniamurisha taar pujusarmiayi.
					</seg>
					<seg id="b.MAT.5.2" type="verse">
						Nuyá Jesus Júnis unuiniamiayi.
					</seg>
					<seg id="b.MAT.5.3" type="verse">
						`Ame wakanim atsumamu nekamarum kakaram ajasrum warastarum. Tuma asarum Yus akupeamunam pachiinniuitrume.
					</seg>
					<seg id="b.MAT.5.4" type="verse">
						Kúntuts pujarum nu warastarum. Yus atsantamprattarme.
					</seg>
					<seg id="b.MAT.5.5" type="verse">
						Péejchach Enentáimtumarmena nu warastarum. Yus Ashí nunkan amastatrume.
					</seg>
					<seg id="b.MAT.5.6" type="verse">
						Eseer wekasataj tusa aya kitiamarum nu warastarum. Yus imiktamprattarme.
					</seg>
					<seg id="b.MAT.5.7" type="verse">
						Waitnenkratniutiram warastarum. Yus waitnentramprattarme.
					</seg>
					<seg id="b.MAT.5.8" type="verse">
						Pénker Enentáimniutiram warastarum. Yus Wáinkiáttarme.
					</seg>
					<seg id="b.MAT.5.9" type="verse">
						Chicham iwiarin árum nu warastarum. Yusa uchiri turamartatui.
					</seg>
					<seg id="b.MAT.5.10" type="verse">
						Pénker Túrakrumin yajauch awajtamainiakui warastarum. Yus akupeamunam pachiiniuitrume.
					</seg>
					<seg id="b.MAT.5.11" type="verse">
						Wíi shuar asakrumin katsekramainiakuisha, itit awajtamainiakuisha, tura Ashí tsanumprutmainiakuisha warastarum.
					</seg>
					<seg id="b.MAT.5.12" type="verse">
						Núnisan yaunchu Yúsnan etserin armia nunasha Túrawarmiayi. Túramtai shiir Enentáimkiuram warastarum. Nayaimpiniam ti pénker akinkiattarme' Tímiayi.
					</seg>
					<seg id="b.MAT.5.13" type="verse">
						`átumka ju nunkanam wee ana aintsanketrume. Tura wéeaitiat jeakchaitkiunka Míchuiti. ṡNusha itiur Yuámniak ati? Antsu ántraiti. Tuma asamtai aa najatai tepet tusar ajapashtinkiait' Tímiayi.
					</seg>
					<seg id="b.MAT.5.14" type="verse">
						`átumka ju nunkanam shiripkia aintsanketrume. Náinniumka pepru úumkachminiaiti.
					</seg>
					<seg id="b.MAT.5.15" type="verse">
						Núnisan shiripik ekeemakam kajunnum enkeatsme. Antsu Yakí Sukúatsmek Ashí jeanam ana nu paant Atí tusam.
					</seg>
					<seg id="b.MAT.5.16" type="verse">
						Núnisan atumsha Yusjai pénker Túramu paant Atí. Tura Ashí aents nuna iisar niisha Yus Apan shiir awajsartatui' Tímiayi.
					</seg>
					<seg id="b.MAT.5.17" type="verse">
						`Muisais akupkamuncha tura yaunchu Yúsnan etserin etserkarmia nuna ántar awajsattawai&quot; turutiirap. Antsu nuna Wikia umiktaj tusan Táwitjai.
					</seg>
					<seg id="b.MAT.5.18" type="verse">
						Nekasan Tájarme. Ashí Túrunatniua nu Amúatsain nu akupkamu ishichkisha Yapajniáshtatui. Nayaimpisha tura nunkasha tuke Amúatsain nu akupkamusha amuukashtatui.
					</seg>
					<seg id="b.MAT.5.19" type="verse">
						Nu asamtai shuar chikichik akupkamun, Yúpichuch ana nunaksha, umirchakka tura Chíkich shuaran umirkashtinian unuiniakka Yus nekas akupin paant ajastatna nui Nú shuar uunt áchattawai. Antsu Ashí shuar akupkamun Umíana nu tura Chíkich shuaran umirkatniun unuiniana nusha Yus nekas akupin paant ajastatna nui, nu shuarka uunt átatui.
					</seg>
					<seg id="b.MAT.5.20" type="verse">
						Tuma asamtai Yus akupeamunam pachiinkiataj Tákumka Pariséujai nankaamas tura akupkamu jintinniujai nankaamas eseera wekasatniuitrume' Tímiayi.
					</seg>
					<seg id="b.MAT.5.21" type="verse">
						`Yaunchu tiniu armia nu ántichukaitrum: &quot;Mankartuawairap. Mankartana nuka Asutniátniuiti&quot; tiniu ármiayi.
					</seg>
					<seg id="b.MAT.5.22" type="verse">
						Tura Wisha Tájarme: Shuar ni yachin aya kajerakka nusha Asutniátniuiti. Ni yachin Kátsekea nuka akupniunam junaktiniaiti. Tura ni yachin &quot;netsé&quot; Tákunka jinium akupnakminiaiti.'
					</seg>
					<seg id="b.MAT.5.23" type="verse">
						`Tuma asamtai Yus susataj tusam wakerakum tura ame yatsum ámin itit Enentáimturman Enentáimpramka,
					</seg>
					<seg id="b.MAT.5.24" type="verse">
						suamu nui ikiuakum emka ame yatsum werim niijiai iwiarata. Turam waketkim Yus suam nu susata.'
					</seg>
					<seg id="b.MAT.5.25" type="verse">
						`Shuar uuntnum Júramkuinkia jintian wesam niijiai iwiarata uuntnum ejetamtsain. Túrachakminkia uuntnum surutmaktatui tura niisha suntarnum surutmaktatui tura sepunam enketmattawai.
					</seg>
					<seg id="b.MAT.5.26" type="verse">
						Tura nekas tajai, nui enkemamka Ashí rearchisha akikmachkumka Jíinkishtatme' Tímiayi.
					</seg>
					<seg id="b.MAT.5.27" type="verse">
						`Yaunchu tiniu armia nu ántichukaitrum: &quot;Tsanirmawaip.&quot;
					</seg>
					<seg id="b.MAT.5.28" type="verse">
						Tura Wisha Tájarme: Shuar nuwan tsanirmataj tu iiska nuikia ni Enentáin tsanirmayi.'
					</seg>
					<seg id="b.MAT.5.29" type="verse">
						`Tuma asamtai ame jiimi tunaanum yajauch awajtamkuinkia ukuinkiam Yajá ajapata. Ashí ame ayashim jinium esaatsain aya chikichik ayashmi muchitmari emesratin pénkeraiti.
					</seg>
					<seg id="b.MAT.5.30" type="verse">
						Ame ewejmesha untsuurmetiat tunaanum ajunmakuinkia tsupikiam Yajá ajapata. Ashí ame ayashim jinium esaatsain aya chikichik ayashmi muchitmari emesratin pénkeraiti.'
					</seg>
					<seg id="b.MAT.5.31" type="verse">
						`Núnisan yaunchu tiniu ármiayi: &quot;Shuar ni nuarin ajapatniun wakera nuka Papí najana susati.&quot;
					</seg>
					<seg id="b.MAT.5.32" type="verse">
						Tura Wisha Tájarme: Shuar ni nuarin tsanirmachun ájapeakka nuwan tsanirmamtikiaiti. Tura ajapamujai nuatnaiyakka nuka tsanirmaiti.'
					</seg>
					<seg id="b.MAT.5.33" type="verse">
						`Núnisan yaunchu tiniu ármiayi: &quot;Yusa naari pachisan turattajai&quot; Tákumka nekas takamtsuk umiktiniaitme.&quot;
					</seg>
					<seg id="b.MAT.5.37" type="verse">
						Tura Wisha Tájarme: Ayatik &quot;Ee&quot; Tákumka tura &quot;Atsá&quot; Tákumka Wáitrutsuk nuke Titiá. Támena nu nekas umiktaj takum ame Nú arant pachistiniaitkiumka nuka yajauchiiti, iwianchnumiaiti. Ti nekas tajai tusam nayaim pachischatniuitme. Nuka Uunt Yus pujutainti. Nunkasha pachischatniuiti Yusa tarimtairi asamtai. Jerusaren péprusha pachischatniuiti Uunt Akupin pujutai nui asamtai. Múukmesha pachischatniuitme. Chikichik intiashkesha Pújusha mukusasha awajsachminiaitme. Ayatik nekasa nu Páchitsuk Titiá.'
					</seg>
					<seg id="b.MAT.5.38" type="verse">
						`Yaunchu tiniu armia nu ántichukaitrum: &quot;Shuar Máanikiar jii apujtukka niisha apujtuktiniaiti. Tura nai akarkasha ni naisha akarkatniuiti.&quot;
					</seg>
					<seg id="b.MAT.5.39" type="verse">
						Tura Wisha Tájarme: Yajauch shuar taritrairap. Antsu ame yapimin ijiutmamtai Aatú yapimsha tsankatkata.
					</seg>
					<seg id="b.MAT.5.40" type="verse">
						Tura pushirmin jurutramkitiaj Tákuisha sakurmesha susata.
					</seg>
					<seg id="b.MAT.5.41" type="verse">
						Tura Káarkancha chikichik kirumitruk jurutkitia Túramkui ámeka Jimiará kirumitru ejeeta.
					</seg>
					<seg id="b.MAT.5.42" type="verse">
						Seatmana nu susata. Ikiatmakuisha Páchitsuk ikiasta.'
					</seg>
					<seg id="b.MAT.5.43" type="verse">
						`Núnisan tiniu armia nu ántichukaitrum: &quot;Ame shuarum aneeta tura nemasrumka kajerkata.&quot;
					</seg>
					<seg id="b.MAT.5.44" type="verse">
						Tura Wisha Tájarme: Nemasrum aneetarum. Yajauch chichartamna nusha shiir awajsata. Nakitramana nusha nawamkata. Tura katsekramainiana nu tura yajauch awajtamainiana nusha Yus áujtusarta.
					</seg>
					<seg id="b.MAT.5.45" type="verse">
						Atumsha nu Túrakrum Atumí Apari nayaimpiniam pujana nu Túrana aitkiasrumek Túrarme. Iista, Yus yajauch shuarnumsha pénker shuarnumsha Tsáapin awajmatkiatsuk. Núnisan yumincha yajauch shuar pujuiniamunmasha pénker shuar pujuiniamunmasha Yútumtiktsuk.
					</seg>
					<seg id="b.MAT.5.46" type="verse">
						Aya atumin anenmainia nuke aneakmesha ṡyaki akirmakat? Yajauch shuarsha nuna Túrin ainiawai.
					</seg>
					<seg id="b.MAT.5.47" type="verse">
						Aya ame yatsumek shiir chichaakmeka ṡWarí pénkerak Túram? Yus-shuarchasha nuna Túrin ainiawai.
					</seg>
					<seg id="b.MAT.5.48" type="verse">
						Nu asamtai Atumí Aparí Yus nayaimpiniam pujana nujai métek ti pénker átiniaitrume.'
					</seg>
				</div>
				<div id="b.MAT.6" type="chapter">
					<seg id="b.MAT.6.1" type="verse">
						`Ashí iimiainiain aya shuar iirsarti tusarum Yusna nu takasairap. Tu takaakrumninkia Yus Apa nayaimpiniam pujana nu penké akirmakchattarme.
					</seg>
					<seg id="b.MAT.6.2" type="verse">
						Nu asamtai shuar atsuma nu yaiyakmeka Ashí shuar ujakairap. Anankartin ainia nuka iruntainmasha tura pepru Jintí wekasasha Ashí iimiainiain shiir Túrajai tusar nuna Túrin ainiawai. Junasha &quot;pénker Túrawai&quot; tu Enentáimturarti tiniu ásar Yus Akíatsain aya tu Enentáimturmajain akinkiaruiti, nekas tajai.
					</seg>
					<seg id="b.MAT.6.3" type="verse">
						Antsu átumka atsumainia nu yaiyakmeka penké úukam Túrata. Chikichkisha nu Yáinman nekaashti.
					</seg>
					<seg id="b.MAT.6.4" type="verse">
						Uukam Túrakminkia ame Apa Yus uukman wainia nu, nuna akirmaktatui.'
					</seg>
					<seg id="b.MAT.6.5" type="verse">
						`Atumsha Yus áujeakrumsha ántar chichamtin ainia Núnis áujsairap. Nu shuarka iruntainmasha tura pepru Jintísha shuar iirsarti tusa wajakiar Yúsan áujin ainiawai. Nekasan Tájarme, Yus Akíatsain aya nu iismajain akinkiaruiti.
					</seg>
					<seg id="b.MAT.6.6" type="verse">
						Tura ame Yus áujeakmeka ame Kuárturmin wayam waiti epenim nui amek ame Apa Yus áujsata. Nuna ame Apa Yus uuka Túramu waitma asa akirmaktatui.'
					</seg>
					<seg id="b.MAT.6.7" type="verse">
						`Yus áujeakmesha ántram esaram áujsaip. Yúsan nékainiatsna nuka &quot;Esaram áujeakuinkia Yus anturtuktatui&quot; tu Enentáimainiawai.
					</seg>
					<seg id="b.MAT.6.8" type="verse">
						Niijiai métek ajasairap. Atumka seatsrumnin Yus Apa átum atsumamun nékawai.
					</seg>
					<seg id="b.MAT.6.9" type="verse">
						Nu asamtai Yus áujkuram Júnis Títiniaitrume: `Aparu Yus, nayaimpiniam pujamna nu, ii Aparínme. Ame Náarmincha shuar ántar pachischarti.
					</seg>
					<seg id="b.MAT.6.10" type="verse">
						Ashí aentsnum ame akupkatin tsawantrum wari jeati. Ame wakeramuram nayaimpiniam umikma ana Núnisan ju nunkanmasha Uminkiatí.
					</seg>
					<seg id="b.MAT.6.11" type="verse">
						Aparu, ii yurumkari Ashí tsawant amasta.
					</seg>
					<seg id="b.MAT.6.12" type="verse">
						Tura winia nemasrun tsankurajna Núnismek, Aparu, winia tunaaru tumashrisha tsankurturta.
					</seg>
					<seg id="b.MAT.6.13" type="verse">
						Tunáa wakeruktin tsankatrukaip. Antsu Ashí tunaanumia uwemtikrurta. Tuke Ashí aents akupkamniaitme. Núnisam Amesha tuke ti kakarmaitme. Tura ti Shíiraitme. Tuma asakmin seajme. Nuke Atí.'
					</seg>
					<seg id="b.MAT.6.14" type="verse">
						`Amesha Chíkich shuar yajauch awajtamka nu tsankureakminkia Yus Apa nayaimpiniam pujana nu amincha tsankurtamprattawai.
					</seg>
					<seg id="b.MAT.6.15" type="verse">
						Tura Chíkich tsankureachkumninkia Yus Apasha ame tunaarmincha tsankurtamprashtatui.'
					</seg>
					<seg id="b.MAT.6.16" type="verse">
						`Ijiarmarum Yus áujkurmesha wake mesekrum susuntrairap. Anankartin shuar Chíkich shuar &quot;ijiarmaiti&quot; tu Enentáimtursarti tusa tuma ainiawai. Nekasan Tájame, Yúska Akíatsain aya nujai akikma ainiawai.
					</seg>
					<seg id="b.MAT.6.17" type="verse">
						Antsu ámeka ijiarmamsha pénker temashmaram pénker jaupmitia.
					</seg>
					<seg id="b.MAT.6.18" type="verse">
						Shuar ijiarmaiti tu Enentáimturmasarain. Aya Yus Apak nekaattawai. Tura asa akirmaktatui.'
					</seg>
					<seg id="b.MAT.6.20" type="verse">
						`Ju nunkanmaya kuit ikiaunkatniujai nankaamas nayaimpiniam kuit ikiaunkata. Juinkia kayaa Yúchakait tura mash meseatsuk. Tura kasasha Wayá kasamtsuk. Antsu nayaimpinmanka kayaasha yuatsui tura mash meseatsui tura kasasha Wayá kasamtsui.
					</seg>
					<seg id="b.MAT.6.21" type="verse">
						Kuítrum ana nui Enentáimtustatme. Tuma asam nayaimpiniam ikiaunkata.'
					</seg>
					<seg id="b.MAT.6.22" type="verse">
						`Ame Jímijiai Tsáapin amiin wayamniaiti. Tuma asamtai ame jiimi pénkeraitkiuinkia amiin Tsáapin Wayá tuke Tsáapniiti.
					</seg>
					<seg id="b.MAT.6.23" type="verse">
						Antsu ame jiimi yajauchitkiuinkia Tsáapin amiin wayachmin asamtai tuke kiritin átatui. Núnisan yajauchia nu wakerakmeka pénkera nu ame Enentáimiin wayachmin asamtai tuke kirit ajastatui. Nu kiritcha Imiá yajauchiti.'
					</seg>
					<seg id="b.MAT.6.24" type="verse">
						`Shuar Jimiará uuntrin umirkatniun tujintiawai. Chikichan wakerak chikichnaka nakitrattawai. Chikichan umiruk chikichnaka umirkashtatui. Núnisan átumka Yussha kuitcha Máimtek Enentáimtustin tujinkiattarme.'
					</seg>
					<seg id="b.MAT.6.25" type="verse">
						`Tuma asamtai Tájarme: Wariniak yuataj wariniak umartaj tura wariniak entsartaj tusarum nuke Enentáimsairap. Yus iwiaaku átinian amasu asa yurumkancha amaschamniakait. Tura ju ayashniasha najana asa entsataincha amaschamniakait.
					</seg>
					<seg id="b.MAT.6.26" type="verse">
						Chinkisha Enentáimpratarum. Yakí nanamainiak yurumkan arakmainiatsui. Tura juuk yurumkan ikiuiniatsui. Tuma ain Yus Apa nayaimpiniam pujana Nú Yusak áyureatsuk. Atumsha chinkia Nú nankaamaschakaitrum.
					</seg>
					<seg id="b.MAT.6.27" type="verse">
						Nu arantcha ti Enentáimkiumsha ṡnujai tsakartatmek?'
					</seg>
					<seg id="b.MAT.6.28" type="verse">
						`Nuikia ṡurukamtai entsartincha Timiá Enentáimprum? Iistá, kukujsha takachuitiat tura najanchaitiat
					</seg>
					<seg id="b.MAT.6.29" type="verse">
						ti Shíirmach ainiawai. Yaunchu uunt akupin Sarumún ti shiir iwiarmamniuitiat kukujia Tímianchauyayi.
					</seg>
					<seg id="b.MAT.6.30" type="verse">
						Iis, nupa Yamái tsakaawai tura kashin aents tsupikiar jinium epeenawai. Tuma ain Yus ti shiir aentseatsuk. Nuna tura asa atumniasha Nú pénker waitmakchattawak. ṡUrukamtai Yus nekas Enentáimtatsrum?
					</seg>
					<seg id="b.MAT.6.32" type="verse">
						Ju nunkanam ana nu pachikiairap. Chíkich shuar, Yúsan nékainiatsna nu, warin yuattaj~i warin umartataj~i warin entsartataj~i nuna ti pachiiniawai. Tura atumsha tu Enentáimsarum weerap. Ame Apa nayaimpiniam pujana nu ame atsumamurmin nékawai.
					</seg>
					<seg id="b.MAT.6.33" type="verse">
						Tuma asamtai Yusjai shiir wekasatin tura Yus akupkamu ana nu umiktin emka Enentáimsatarum. Túrakrumninkia atsumamurmin Yus suramsattawai.
					</seg>
					<seg id="b.MAT.6.34" type="verse">
						Kashin átatna nujai itiurchat Enentáimsairap. Kashinkia Nusháa itiurchatrijiai tsawarchattawak. Yamái tsawanta jujai Máakchakait.'
					</seg>
				</div>
				<div id="b.MAT.7" type="chapter">
					<seg id="b.MAT.7.1" type="verse">
						`Chikicha tunaari ti Enentáimtusairap. Núnisan Yus Atumí tunaari iirtamsashtatui.
					</seg>
					<seg id="b.MAT.7.2" type="verse">
						Chíkich Wárik sumamtikiatin Enentáimkiumninkia Yus Núnisan sumamtikramattawai. Tura ame chikicha Túramuri nekapmarmena Nú nekapkajain amincha nekapmarmattawai.
					</seg>
					<seg id="b.MAT.7.3" type="verse">
						Tuma asamtai ṡitiurtsuk atumi jiin numi enketna auk iitskesha atumi Yachí jiin tsuat enketusha iyarum?
					</seg>
					<seg id="b.MAT.7.4" type="verse">
						Ame jiimiin numi tuke enketaisha ṡitiurtsuk ame yatsumi jiiya Tsuátan jurustajme tame?
					</seg>
					<seg id="b.MAT.7.5" type="verse">
						Antar Shuará, ame Yáintaj Tákumka emka ame jiimiin numi enketna nu jusata. Nuyá paant iistatme yatsumi jiin tsuat enketna nu jurustin.'
					</seg>
					<seg id="b.MAT.7.6" type="verse">
						`Ti shiira nuka Yawá Súsashtiniaiti. Nuna nakitrar amincha esatmichartimpiash. Kuítrumsha kuchi Súsashtiniaiti. Aya najatrachartatuak.'
					</seg>
					<seg id="b.MAT.7.7" type="verse">
						`Yus seakrumin suramsattawai. Eakrumka wainkiattarme. &quot;Winiajai&quot; Tákurmin awaintiamattarme.
					</seg>
					<seg id="b.MAT.7.8" type="verse">
						Seana Núnaka Suíniawai. Eana nuka Wáiniui. &quot;Winiajai&quot; tuinia Núnaka awainiawai.'
					</seg>
					<seg id="b.MAT.7.9" type="verse">
						`Ame uchiram apatkun seatmakui ṡkayaash Súsaintiam?
					</seg>
					<seg id="b.MAT.7.10" type="verse">
						Tura namakan seatmakui ṡNapíash Súsaintiam?
					</seg>
					<seg id="b.MAT.7.11" type="verse">
						Nuikia átum yajauchitirmesha atumi Uchirí pénker ana nu tuke Súuchakaitrum. Nuna nankaamas nuikia seakrumninkia atumi Aparí nayaimpiniam pujana nu pénker ana nuna suramsashtatuak.'
					</seg>
					<seg id="b.MAT.7.12" type="verse">
						`Júnaka Muisaissha Yúsnan etserniusha akupenawai: &quot;Chíkich ámin Túrutatí tusa wakerakmeka amesha Núnismek Túratá.&quot; Tu akupenawai.'
					</seg>
					<seg id="b.MAT.7.14" type="verse">
						`Wankaram jintia awai. Wayatniusha Yúpichuchiiti. Nuisha Untsurí Wáiniawai. Tura nusha menkakatniunam jeawai. Túrasha Chíkich jintia awai. Nusha yupikiach asa itiurchataiti. Wayatniurisha yupikchiiti. Nui ishichik Wáiniawai. Tura nusha iwiaaku pujustinnium jeawai. Tuma asamtai tuke iwiaaku pujustaj Tákurmeka yupipitin jintia achiktarum.'
					</seg>
					<seg id="b.MAT.7.15" type="verse">
						`Aneartarum. Wáitruiniak &quot;Wi Yúsnan étserjai&quot; tuinia nu írunui. Pátatek murikiua ainis Yúpichuch ainiawai tura ni Enentáin nekas uunt-yawa ainis ainiawai. Pátatek shiir chichainiawai tura ni Enentáin yajauch piakuiti.
					</seg>
					<seg id="b.MAT.7.16" type="verse">
						Atumsha Túramujai niin nekaatniuitrume. Naranmaya shuiya Júukchamniaiti. ṡTsachiksha kushinkiapen nerektatuak?
					</seg>
					<seg id="b.MAT.7.17" type="verse">
						Núnisan pénker numia nu tuke pénkeran nereatsuk. Tura yajauch numia nu yajauchin nereatsuk.
					</seg>
					<seg id="b.MAT.7.18" type="verse">
						Pénker numi yajauchin nereatsui. Núnisan yajauch numi pénkeran nereatsui.
					</seg>
					<seg id="b.MAT.7.19" type="verse">
						Yajauch numi ajakar tsupirar jinium apeashtinkiait.
					</seg>
					<seg id="b.MAT.7.20" type="verse">
						Tuma asamtai Wáitrin ainia nuka Túramujai nekanattawai.'
					</seg>
					<seg id="b.MAT.7.21" type="verse">
						`Aya winia Apar nayaimpiniam pujana nuna wakeramurin umirin ainia nuke Yus akupeamunam pachiinkiartatui. Chíkichka &quot;Uuntá, Uuntá&quot; turutainiayat nayaimpiniam jeachartatui.
					</seg>
					<seg id="b.MAT.7.22" type="verse">
						Amuukatin tsawant jeamtai Untsurí turutiartatui &quot;Maaj, Uuntá, ame Náaram pachisar Ashí nunkanam etserkachmakaj~i. Ame Náarmesha pachisar yajauch wakancha jiiki akupkamji. Tura ame Náaram pachisar aentsti tujintiamu Túramji&quot; turutiartatui.
					</seg>
					<seg id="b.MAT.7.23" type="verse">
						Nui chichainiakui &quot;Werumtarum. Penke nékachuitjiarme. Aya yajauchitrume&quot; Títiatjai.'
					</seg>
					<seg id="b.MAT.7.24" type="verse">
						`Shuar winia chichamprun antuk umirkanka nu shuar ti pénker Enentáimniuiti. Niisha ju shuarjai métekete. Jea jeamuk kayanam ukurmai.
					</seg>
					<seg id="b.MAT.7.25" type="verse">
						Tura yumi ti yutuk entsa nujankruamai tura nase ti kakaram umpuimiai. Túmain pukukachmai ni ukurmari kayanam ukuamu asamtai.
					</seg>
					<seg id="b.MAT.7.26" type="verse">
						Tura shuar winia chichamprun antuk umirtukchanka ju shuara Núnisan Enentáimchaiti. Jea jeamuk Náikminiam ukurmai.
					</seg>
					<seg id="b.MAT.7.27" type="verse">
						Tura yumi yutuk entsa nujankruamai tura nase ti kakaram umpuimiai. Túmakui jea mash saanaki iniaamai&quot; Tímiayi Jesus.
					</seg>
					<seg id="b.MAT.7.28" type="verse">
						Jesus nuna tinia amukmatai Ashí shuar ti Enentáimprarmiayi.
					</seg>
					<seg id="b.MAT.7.29" type="verse">
						&quot;Yusa kakarmarijiai unuitiamtsujik. Israer-shuara jintinniurinkia Núnis unuiniainiatsui&quot; tiarmiayi.
					</seg>
				</div>
				<div id="b.MAT.8" type="chapter">
					<seg id="b.MAT.8.1" type="verse">
						Jesus muraya Támatai Untsurí shuar Niin nemariarmiayi.
					</seg>
					<seg id="b.MAT.8.2" type="verse">
						Nui shuar tunamaru Jesusan jearin tikishmatramiayi. Tura Tímiayi &quot;Uuntá, wakerakmeka Tsuáramniaitme.&quot;
					</seg>
					<seg id="b.MAT.8.3" type="verse">
						Tutai Jesus uwejéjai antin &quot;Wakerajai. Pénker ajasta&quot; Tímiayi. Tutai tunamaru ni tunamarmari pénker ajasmiayi.
					</seg>
					<seg id="b.MAT.8.4" type="verse">
						Tura Jesus Tímiayi &quot;Pai, penké etserkaip. Ayatik Israer-patri iniakmamsam Muisais timia nu susata Ashí shuar nekaawarti tusam.&quot;
					</seg>
					<seg id="b.MAT.8.5" type="verse">
						Jesus Kapernáum péprunam wayamtai apachi suntara Kapitiántri Niin tarimiayi.
					</seg>
					<seg id="b.MAT.8.6" type="verse">
						&quot;Uuntá, Tímiayi. Winia uchir tampemaru Jeá tepes ti wait Ajáa tepawai&quot; Tímiayi.
					</seg>
					<seg id="b.MAT.8.7" type="verse">
						Jesussha &quot;Ayu, winin tsuartajai&quot; Tímiayi.
					</seg>
					<seg id="b.MAT.8.8" type="verse">
						Tutai Kapitián Tímiayi &quot;Uuntá, Ame ti nankaamaku asam winia Jearuí wayachminiaitme. Ayatik &quot;Pénker Ajástí&quot; Tákumin winia uchir pénker ajatrustatui.
					</seg>
					<seg id="b.MAT.8.9" type="verse">
						Iista, winiasha akuptuiniatsuk tura wisha suntaran akupenatsjak. Juna &quot;Wetá&quot; takui wéawai. Tura chikichnasha &quot;Winitiá&quot; tutai winiawai. Tura takartinian &quot;Ju Túratá&quot; tutai Umíawai.&quot;
					</seg>
					<seg id="b.MAT.8.10" type="verse">
						Kapitián nuna tutai Jesus ti Enentáimiuk Niin nemarainian Tímiayi &quot;Nekasan Tájarme, Israer-shuar Yúsan Tímiatrus Enentáimtin atsawai.
					</seg>
					<seg id="b.MAT.8.11" type="verse">
						Maa, yajaya Untsurí shuar Yus akupeana nui jeawar Apraámjaisha Isakjaisha Jakupjaisha iruntrar Yurumáwartatui.
					</seg>
					<seg id="b.MAT.8.12" type="verse">
						Tura Israer-shuar Yúsnum jeamnia ainiayat aa kiritniunam ajapnawartatui. Nui ti uutin tura ti Wáitsatin átatui.&quot;
					</seg>
					<seg id="b.MAT.8.13" type="verse">
						Nuyá Jesus Kapitiánin chicharuk &quot;Jeemiin waketkitia. Nekas Enentáimtusu asakmin uchiram pénker ajatramsattawai&quot; Tímiayi. Túramtai ni Uchirí nu chichamtaik pénker ajatsamiayi.
					</seg>
					<seg id="b.MAT.8.14" type="verse">
						Jesus Pitru jeen we Pitru tsatsarin tsuemujai jaa tepan Wáinkiamiayi.
					</seg>
					<seg id="b.MAT.8.15" type="verse">
						Tura ni uwején antinmatai tsuemun michatramiayi. Tura nuwa nantakin Ashí ajamsarmiayi.
					</seg>
					<seg id="b.MAT.8.16" type="verse">
						Kashi ajasmatai yajauch wakantrukarun Jesusan itiariarmiayi. Tura nu yajauch wakanin Chikichík chichamjai chicharas jiiki akupiarmiayi. Ashí Jáiniancha Tsuárarmiayi.
					</seg>
					<seg id="b.MAT.8.17" type="verse">
						Yúsnan etserin Isayas &quot;Ii pimpirmarincha ii sunkurincha jurutramkimiaji&quot; yaunchu timia nu uminkiati tusa nu Túrunamiayi.
					</seg>
					<seg id="b.MAT.8.18" type="verse">
						Shuar Untsurí Jesusan Káutkarmatai &quot;Entsa amain katintai&quot; Tímiayi.
					</seg>
					<seg id="b.MAT.8.19" type="verse">
						Nui Israer-shuara jintinniuri Jesusan Tarí Tímiayi &quot;Uuntá, Amin Páchitsuk nemarsatniun wakerajme.&quot;
					</seg>
					<seg id="b.MAT.8.20" type="verse">
						Tutai Jesus Tímiayi &quot;Kujanchmasha ni waarin takaktsuk. Chinkisha pasunken takaktsuk. Tura Wi Yúsnumiaitiatan tepestiniur atsawai.&quot;
					</seg>
					<seg id="b.MAT.8.21" type="verse">
						Niin nemarniusha Tímiayi &quot;Uunta, emka winia aparun iwiarsan ikiuuttajai.&quot;
					</seg>
					<seg id="b.MAT.8.22" type="verse">
						Tura Jesus &quot;Nemartusta, Tímiayi. Wakannium jaka ainia nu jakan iwiarsarti&quot; Tímiayi.
					</seg>
					<seg id="b.MAT.8.23" type="verse">
						Nuyá Jesus ni unuiniamurijiai uunt kanunam Enkemámiayi.
					</seg>
					<seg id="b.MAT.8.24" type="verse">
						Nui nase ti kakaram umpuimtai antumian ti tamparintin ajasmiayi. Tura entsa kanunam Yaráná Piákmiayi. Tuma ain Jesus kanunam kanar tepemiayi.
					</seg>
					<seg id="b.MAT.8.25" type="verse">
						Nuyá ni unuiniamuri kurashim Jesusan ishintiarar tiarmiayi &quot;Uuntá, wayaji. Kakaram ajachkumninkia jakattaji.&quot;
					</seg>
					<seg id="b.MAT.8.26" type="verse">
						Jesus Tímiayi &quot;ṡUrukamtai Timiá ashamarum, Yus Enentáimtutskesha?&quot; Nuyá wajaki nasencha entsancha chicharkamiayi. Tutai mash miaaku ajasmiayi.
					</seg>
					<seg id="b.MAT.8.27" type="verse">
						Nuna iisar ni unuiniamuri ti Enentáimsarmiayi. Tura tiarmiayi &quot;Jusha ṡWarí aentsuit? Nasesha entsasha Niin umirainiatsuk&quot; tiarmiayi.
					</seg>
					<seg id="b.MAT.8.28" type="verse">
						Nuyá Jesus Entsá amaini katin Jatara nunkanam jeamiayi. Nui Jimiará shuar yajauch wakantruku tuke iwiartainium Pujú Jesusan tariarmiayi. Mai yajauch wakantruku ásar ti kajen ármiayi. Tuma asamtai shuar nu jintianam nankaamachu ármiayi.
					</seg>
					<seg id="b.MAT.8.29" type="verse">
						Niisha Jesusan Wáinkiar kakantar tiarmiayi &quot;ṡWarí pujuram iijiai, Jesusá, Yusa Uchiría. Tsawant jeatsain iin amukratkataj tusamek taum?&quot; tiarmiayi.
					</seg>
					<seg id="b.MAT.8.30" type="verse">
						Nui arant kuchi Untsurí shushunmak yujaarmiayi.
					</seg>
					<seg id="b.MAT.8.31" type="verse">
						Yajauch wakancha Jesusan seainiak &quot;Jiiki akupkartakmeka Kuchíniam wayatin tsankatkartukta&quot; tiarmiayi.
					</seg>
					<seg id="b.MAT.8.32" type="verse">
						Tutai Jesus &quot;Pai, wetarum&quot; Tímiayi. Yajauch wakancha shuara Enentáiya Jíinkiar kuchiniam Enkemáwarmiayi. Túramtai kuchi Wáurkiar arau utsanamiayi. Nuyá Entsá iniankar jakerarmiayi.
					</seg>
					<seg id="b.MAT.8.33" type="verse">
						Kuchí Wáinniusha nuna ashamkar péprunam tseke wéarmiayi. Nui jeawar Ashí Túrunamun etserkarmiayi. Yajauch wakantrukun pénker ajasmancha etserkarmiayi.
					</seg>
					<seg id="b.MAT.8.34" type="verse">
						Nuyá Ashí Nú peprunmaya shuar Jesusan inkiuntai tusar ashinkiarmiayi. Tura inkiunkar ni nunkeya waketkiti tusar seawarmiayi.
					</seg>
				</div>
				<div id="b.MAT.9" type="chapter">
					<seg id="b.MAT.9.1" type="verse">
						Nuyá Jesus kanunam enkemar antumian amaini katinmiayi. Tura nui ni péprurin Kapernáumnum jeamiayi.
					</seg>
					<seg id="b.MAT.9.2" type="verse">
						Nui jeamtai shuar emearu jaan patak yanakin ejeetiarmiayi. &quot;Tsuártatui&quot; nekas tu Enentáimtuinia ásarmatai Jesus jaan Tímiayi &quot;Uchirú, kakaram ajasta. Ashí ame tunaarum tsankuramuiti.&quot;
					</seg>
					<seg id="b.MAT.9.3" type="verse">
						Takui Israer-shuara jintinniuri yajauch Enentáimprar &quot;Juka Yúsan ti yajauch chicharui&quot; tiarmiayi.
					</seg>
					<seg id="b.MAT.9.4" type="verse">
						Tu Enentáimainian Jesus Nekáa tiarmiayi &quot;ṡUrukamtai Imiá yajauch Enentáimprum.
					</seg>
					<seg id="b.MAT.9.5" type="verse">
						Tua Imiá Yúpichuchit. Shuara tunaarin tsankuratin Yúpichuchikiait. Tura emearun &quot;Nantakim wekasata&quot; Títin Yúpichuchikiait?
					</seg>
					<seg id="b.MAT.9.6" type="verse">
						Wi Aents Ajasua Núchakaitiaj. Ju nunkanam Wi tunaan Asakátratniuitjai. Wátsek, nu nekaatarum tusan juna iniakmastatjai.&quot; Nuna tinia emearun &quot;Wajaktia, tepetairam jukim jeemiin Wetá&quot; Tímiayi.
					</seg>
					<seg id="b.MAT.9.7" type="verse">
						Tutai emearu Tsuámar nantaki ni jeen wémiayi.
					</seg>
					<seg id="b.MAT.9.8" type="verse">
						Tura nuna Ashí aents Wáinkiar Yus kakarman Shuáran susa asamtai ashamkar Yúsan shiir Enentáimtusarmiayi.
					</seg>
					<seg id="b.MAT.9.9" type="verse">
						Nuyá Jesus wémiayi. Nui wesa Mateun kuit Júutainium pujan Wáiniak &quot;Nemartusta&quot; Tímiayi. Tutai Mateu nuna ikiuak Jesusan nemarmiayi.
					</seg>
					<seg id="b.MAT.9.10" type="verse">
						Nú ukunmasha Mateu jeen yurumuk pujai yajauch armia nu Israer-shuar Untsurí Káunkar Jesusa unuiniamurijiai irunar yurumiarmiayi.
					</seg>
					<seg id="b.MAT.9.11" type="verse">
						Pariséusha nuna iisar Jesusa unuiniamurin aniasarmiayi &quot;ṡUrukamtia Atumí Uuntri kuitia achinjaisha tunaarinniujaisha irunar yuruma?&quot;
					</seg>
					<seg id="b.MAT.9.12" type="verse">
						Tura Jesus nuna antuk Tímiayi &quot;Pénker ainia nuka Tsuákratniun atsumainiatsui. Antsu jainia nu Tsuákratniun atsumainiawai.
					</seg>
					<seg id="b.MAT.9.13" type="verse">
						Werum ju aarma unuimiutarum: &quot;Murik maam Winia surusum nujai &quot;Máakete&quot; Tátsujai. Antsu waitnenkartutain wakerajai,&quot; Yus-Papinium tu aarmaiti. Wikia &quot;pénkeraitjai&quot; Tuínian untsuktaj tusan Táchaitjai. Antsu Tunáa shuar ni Enentáin Yapajiáwarat tusan Táwitjai&quot; Tímiayi.
					</seg>
					<seg id="b.MAT.9.14" type="verse">
						Nuyá imiakratin Juanka unuiniamuri Jesusan tariar aniasarmiayi. &quot;ṡUrukamtai iikia tura Pariséusha ijiarmaj~i tura ame unuiniamurmeka ijiarmainiatsu?&quot; tiarmiayi.
					</seg>
					<seg id="b.MAT.9.15" type="verse">
						Jesus ayak Tímiayi &quot;Nuatma nampernum ipiaamu ainia nu ṡajakra uutu wayamniakait? Yamái-nuatu pujakui uutchamin ainiawai. Núnisan Wi pujakui ijiarmashtin ainiawai. Tura tsawant jeattawai nuatua aintsan Wi junaktatjai. Antsu nuikia ijiarmawartatui' Tímiayi.
					</seg>
					<seg id="b.MAT.9.16" type="verse">
						`Mamuru Pushí jaanakmatai yamaram tarach anujtukchatniuiti. Túramka nijiam yamaram tarach sumpeak mamushan Chinkiá nuna nankaamas jaaktatui.
					</seg>
					<seg id="b.MAT.9.17" type="verse">
						Nijiamanch Yamái nawar nuap najanamu arutnum yaraachminiaiti. Túramka Karíak nuap najanamun ijiakratniuiti, nijiamchisha ukaratniuiti, tura nuap najanamusha yajauch ajastiniaiti. Antsu yamaram nijiamanch yamaram nuap najanamunam yaraatniuiti. Nu Túramka nijiamchisha nuap najanamusha mai pénker ártatui.&quot;
					</seg>
					<seg id="b.MAT.9.18" type="verse">
						Jesus nuna tai Israer-shuara uuntri Jesusan Tarí tikishmatar Tímiayi &quot;Winia nawantur jarutkayi, tura Ame winim ewejmijiai antintrukakminkia ataksha nantaktiatui.&quot;
					</seg>
					<seg id="b.MAT.9.19" type="verse">
						Tutai Jesus ni unuiniamurijiai wajakiar niijiai wearmiayi.
					</seg>
					<seg id="b.MAT.9.20" type="verse">
						Tura Jintiá weenai nuwa tuse (12) uwitin Numpá ájapeak Wáitias Pujú asa Jesusa ukurini amainian ni pushirin antinmiayi.
					</seg>
					<seg id="b.MAT.9.21" type="verse">
						&quot;Ayatik ni pushirin antinnaka pénker ajastatjai&quot; tu enentaimpramiayi.
					</seg>
					<seg id="b.MAT.9.22" type="verse">
						Nuna Nekáa Jesus ayantar nuwan Tímiayi &quot;Shiir Enentáimprata, nawantru. Yus shiir Enentáimtusu asam pénker ajasume.&quot; Nu chichamtaik ni Jáamuri pénker ajasmiayi.
					</seg>
					<seg id="b.MAT.9.23" type="verse">
						Nuyá Jesus uunta jeen jeamiayi. Tura nui charaatum ajainiancha tura jakan iwiarsatai tusar péeman umpuiniancha Wáiniak
					</seg>
					<seg id="b.MAT.9.24" type="verse">
						Tímiayi &quot;Aa Jíintratarum. Nuwachikia Jákachai antsu aya kanarai.&quot; Penké jakan nékayat Túratta nuna neka asa &quot;aya kanarai&quot; Tímiayi. Takui aents Niin wishikrarmiayi.
					</seg>
					<seg id="b.MAT.9.25" type="verse">
						Tura nuna Ashí jiir Jesus Jeá Wayá nuwachin uwejnum achik iniantkimiayi. Túram nantakmiayi.
					</seg>
					<seg id="b.MAT.9.26" type="verse">
						Nu Túramu Ashí nu nunkanam etsernarmiayi.
					</seg>
					<seg id="b.MAT.9.27" type="verse">
						Nuyá Jesus wéakui Jimiará shuar jii kusuru untsumki weriarmiayi. &quot;Uuntá, ii Uuntri Tawit ame weatrum asamtai iin waitnenkarturta&quot; tiarmiayi.
					</seg>
					<seg id="b.MAT.9.28" type="verse">
						Jesus Jeá wayamtai jii kusuru tariarmiayi. Tura Jesus aniasar &quot;ṡJuna Túramniaiti Túrutrumek?&quot; Tímiayi. Niisha &quot;Ee, Uunta&quot; tiarmiayi.
					</seg>
					<seg id="b.MAT.9.29" type="verse">
						Tuíniakui Jesus ni jiin antinkiar Tímiayi &quot;Atum nekas Enentáimtarmena Núnisan Túrunati.&quot;
					</seg>
					<seg id="b.MAT.9.30" type="verse">
						Nujai jii pénker ajasarmiayi. Nuyá Jesus &quot;Etserkairap. Shuar penké Nekáwarain&quot; Tímiayi.
					</seg>
					<seg id="b.MAT.9.31" type="verse">
						Támaitiat Jíinkiar Jesus Túramun Ashí nu nunkanam etserkarmiayi.
					</seg>
					<seg id="b.MAT.9.32" type="verse">
						Nuyá wenai shuar yajauch wakantruku chichachun Jesusan itiariarmiayi.
					</seg>
					<seg id="b.MAT.9.33" type="verse">
						Tura Jesus yajauch wakanin jiiki awemamtai nu chichachu chichakmiayi. Ashí nuna iisar ti Enentáimprarmiayi. Tura tiarmiayi &quot;Yáunchusha Israer nunkanam jujai métek Túramu penké atsuwiti.&quot;
					</seg>
					<seg id="b.MAT.9.34" type="verse">
						Antsu Pariséuka yajauch Enentáimtuiniak tiarmiayi &quot;Nu shuar iwianchi uuntri kakarmarijiai yajauch wakanin jiiki akupeawai.&quot;
					</seg>
					<seg id="b.MAT.9.35" type="verse">
						Jesus Ashí péprunam we ni iruntairin Wayá &quot;Yus akupeana nui Enkemátarum&quot; tu etsermiayi. Tura Ashí Nánkamas sunkurjai Jáiniancha Tsuármiayi.
					</seg>
					<seg id="b.MAT.9.36" type="verse">
						Shuaran iisar murik Wáinchatia Núnis pimpikiar tura Kúntuts pujuinia asamtai waitnentrarmiayi.
					</seg>
					<seg id="b.MAT.9.38" type="verse">
						Nuyá ni unuiniamurin Tímiayi &quot;Ju aents Yus-Chicham ujaktiniaitji Yus-shuar ajasarat tusar. Nu takat ti Núkap awai tura takarin ishichik ainiawai. Nu takatka Júuktinia aintsankete. Júuktin tsawant jeamtai takau Táasmatai takamtikin ujaktin átsuk takaun akupkat tusa. Atumsha Núnisrumek Yus seatarum ni shuarin akupak aentsun Júukarat tusarum.&quot;
					</seg>
				</div>
				<div id="b.MAT.10" type="chapter">
					<seg id="b.MAT.10.1" type="verse">
						Nuyá Jesus tuse (12) unuiniamurin achik Yusa kakarmarin Súsarmiayi yajauch wakanin shuara Enentáiya jiiki akupkatniun. Núnisan Ashí sunkurjai Jáinian Tsuárartinian susamiayi.
					</seg>
					<seg id="b.MAT.10.2" type="verse">
						Ju ainiawai Jesus tuse (12) unuiniamurin achikiarmia nu: Emka Semun Núnisan Pitru Náartiniuyayi. Nuyá ni yachi Antres. Nuyá Nuámtak Yáchintin Jakupusha Juansha, Sepetéu Uchirí armia nu.
					</seg>
					<seg id="b.MAT.10.3" type="verse">
						Nuyá Jiripi, Parturumí, Tumas, Mateu. Mateusha Kuítian achiniuyayi. Arpeu Uchirí Jakupusha. Ripíu Núnisan Tateu Náartiniuyayi.
					</seg>
					<seg id="b.MAT.10.4" type="verse">
						Asump~i Semunsha Nuyá Jútas Iskariúti Jesusan ukunam surukmia nu. Nu tuse (12) achikma ármiayi.
					</seg>
					<seg id="b.MAT.10.5" type="verse">
						Nu tuse (12) unuiniamurin Jesus Júnis chicharak akupkarmiayi. &quot;Israer-shuarcha matsatmanum weerap. Samaria nunkanam péprunam weerap.
					</seg>
					<seg id="b.MAT.10.6" type="verse">
						Antsu Israer-shuar murikiua ainis Yusaiya Wáakaru ainia nu weritiarum.
					</seg>
					<seg id="b.MAT.10.7" type="verse">
						&quot;Tsawant ishichik ajasai Yus Jú nunkanam akupin ajastin&quot; tu etserki wetarum.
					</seg>
					<seg id="b.MAT.10.8" type="verse">
						Tunamarusha Chíkich sunkurjai jainia nusha tsuartarum. Jakasha iniantkitiarum. Yajauch wakancha shuara Enentáiya jiiki awematarum. Nu Túratin Kuítchajai kakaram susamuitrume, tuma asamtai atumsha Ashí ántrarmek Túratarum.'
					</seg>
					<seg id="b.MAT.10.9" type="verse">
						`Kurisha Ashí kuitcha jukiirap.
					</seg>
					<seg id="b.MAT.10.10" type="verse">
						Uyuncha jukiirap. Sapatcha tura ushukrustincha jukiirap. Antsu chikichik Pushí jukitiarum. Takau asakrumin yurumkan ajampramsartin ainiawai.'
					</seg>
					<seg id="b.MAT.10.11" type="verse">
						`Péprunam jearmesha pénker shuar Wáinkiarum nui wayarum tuke nuin pujustarum.
					</seg>
					<seg id="b.MAT.10.12" type="verse">
						Nu jeanam wayamsha &quot;Ju jea shiir Atí&quot; Titiá.
					</seg>
					<seg id="b.MAT.10.13" type="verse">
						Nekas pénker shuaraitkiunka shiir ajasarti. Antsu nu shuar pénker itiarmachkunka shiir ajascharti.
					</seg>
					<seg id="b.MAT.10.14" type="verse">
						Tura Nánkamsan atumin awaintiamainiachkuinkia anturtamainiachkuinkia Nuyá Jíinkitiarum. Nu shuar yajauch ásarmatai Jíinkirum Atumí naweya nunka japimiarum ikiuktiarum. Ni tunaari aents nekaawarat tusarum Túratarum.
					</seg>
					<seg id="b.MAT.10.15" type="verse">
						Nu shuaran nekapsatin tsawant jeamtai Yus Asutiáshtatuak. Sutum péprunmaya shuara nankaamas Kumura péprunmaya shuarnasha nankaamas Yus Asutiáttawai nu shuaran' Tímiayi.
					</seg>
					<seg id="b.MAT.10.16" type="verse">
						`Aneartarum. Wisha murik yawanum akupkatniua aintsanak akupeajrume. Tuma asamtai shiir nawamkartin áyatrum aneartarum.
					</seg>
					<seg id="b.MAT.10.17" type="verse">
						Yajauch shuarjai aneartarum. Akupniunam juramkiartatui. Israer-shuar iruntainiam asutiamawartatui.
					</seg>
					<seg id="b.MAT.10.18" type="verse">
						Wíi shuar asakrumin uuntnumsha tura Nuyá akupniunmasha juramkiartatui. Núnisrum akupniuncha tura Israer-shuarchancha winia chichamur ujaktatrume.
					</seg>
					<seg id="b.MAT.10.19" type="verse">
						Tura akupniunam surutmakakrumnisha wariniak Títiaj tu Enentáimprairap. Nui uuntjai chichaakrumin Yus Títinian jintintramattarme.
					</seg>
					<seg id="b.MAT.10.20" type="verse">
						Nuinkia átum Enentáimmiajai chichaschattarme antsu Atumí Apari Yusa Wakaní atumin chichamtikramsattarme.'
					</seg>
					<seg id="b.MAT.10.21" type="verse">
						`Shuar ni yachincha Máawarti tusa suruktatui. Apasha ni Uchirín surukartatui. Uchisha ni Aparín Máawarti tusa surukartatui.
					</seg>
					<seg id="b.MAT.10.22" type="verse">
						Tura Wíi shuar asakrumin mash Muíjramkartatui. Tura tuke katsuntea nu uwemprattawai.
					</seg>
					<seg id="b.MAT.10.23" type="verse">
						Chikichik péprunam yajauch awajtamainiakui Chíkich péprunam pisartarum. Wi Aents Ajasuitjai. Tuma asan nekasan Tájarme, átum Israer-shuar mashi ujatsrumnin wantinkiattajai.'
					</seg>
					<seg id="b.MAT.10.24" type="verse">
						`Unuiniamuka niin unuiniana nuna nankaamaschaiti. Takarniusha ni uuntri nankaamaschaiti.
					</seg>
					<seg id="b.MAT.10.25" type="verse">
						Unuiniamuka niin unuinia nujai métek ajaska maak. Takarniusha ni uuntrijiai métek ajaska maak. Wátsek, Winia Atumí uuntrin &quot;Iwianchi uuntri&quot; Túrutainiakui atumniasha nuna nankaamas yajauch turamtatui.'
					</seg>
					<seg id="b.MAT.10.26" type="verse">
						`Tuma asamtai aentska ashamkairap. Ashí uukma nu paant nekanattawai.
					</seg>
					<seg id="b.MAT.10.27" type="verse">
						Ishishmasan kiritniunam ujaajrumna nu, Tsawái kakantrarum etserkatarum.
					</seg>
					<seg id="b.MAT.10.28" type="verse">
						Aya ayashin main ainia nu ashamkairap. Wakanin Máachmin ainiawai. Antsu wakanniasha ayashniasha mai jinium emesramnia asamtai Yus ashamkatarum.'
					</seg>
					<seg id="b.MAT.10.29" type="verse">
						`Jimiará chinki penké ishichik kuitjai surukmin ainiawai. Túmaitiat Yus tsankateachkuinkia Nunká jaka iniainiatsui.
					</seg>
					<seg id="b.MAT.10.30" type="verse">
						Ame intiashmisha mash nekapmarmaiti.
					</seg>
					<seg id="b.MAT.10.31" type="verse">
						Nu asamtai Jákatin ashamkairap. Yusjai átumka ti Untsurí chinkijiai nankaamas pénkerchakaitrum.'
					</seg>
					<seg id="b.MAT.10.32" type="verse">
						`Ashí shuar Ashí iimiainiain Winia natsantruiniatsna Núnaka Winia Apar Yakí nayaimpiniam pujana nui natsantrashtatjai.
					</seg>
					<seg id="b.MAT.10.33" type="verse">
						Antsu shuar iimiainiain Winia natsantra Núnaka Wisha Yakí nayaimpiniam winia Apar pujana nui natsantrattajai.'
					</seg>
					<seg id="b.MAT.10.34" type="verse">
						`Ashí shuar nawamnaikiar shiir pujusarat tusan ju nunkanam Táchaitjai. Nuna Túrat tusarum Enentáimturairap. Antsu wi tamaajai shuar pénker ajasarmatai yajauch shuar niin nakitrartatui.
					</seg>
					<seg id="b.MAT.10.35" type="verse">
						Shuar ni Aparín nakitrattawai. Nuwasha Nukurín nakitrattawai. Najatísha Tsatsarín nakitrattawai.
					</seg>
					<seg id="b.MAT.10.36" type="verse">
						Tuma asa shuar ni shuarijiai nemasrintin ártatui.'
					</seg>
					<seg id="b.MAT.10.37" type="verse">
						`Shuar ni Aparíncha Nukuríncha Wijiai nankaamas aneakka Wíi shuar áchamniaiti. Núnisan ni Uchiríncha nawantrincha nankaamas aneakka Wíi shuar áchamniaiti.
					</seg>
					<seg id="b.MAT.10.38" type="verse">
						Tura Ashí Wáitsatniun surimiatsuk ni Krúsrin yanaki Jukí nemartachkunka Wíi shuar áchamniaiti.
					</seg>
					<seg id="b.MAT.10.39" type="verse">
						Aya Jú nunkanam pénker pujustaj tana nu ni iwiaakmarin emesrattawai. Tura Winia anentu asa ju nunkanam pénker pujustinian Páchiatsna nu tuke shiir pujustatui.'
					</seg>
					<seg id="b.MAT.10.40" type="verse">
						`Atumin itiaarma nuka Winia itiaarui. Tura itiaarea nuka Winia akuptukmia nunasha itiaawai.
					</seg>
					<seg id="b.MAT.10.41" type="verse">
						Yúsnan etserniuncha Yúsnumia Winiá asamtai itiaakka etserin Akínkiáttana nujai métek Akínkiáttawai. Pénker Shuárnasha pénker asamtai itiaakka pénker shuar Akínkiáttana nujai métek Akínkiáttawai niisha.
					</seg>
					<seg id="b.MAT.10.42" type="verse">
						Uchincha Wíi shuar asamtai Entsá michan shikirak Súsanka Imiá nekas nusha Akínkiáttawai.&quot; Tu Tímiayi Jesus.
					</seg>
				</div>
				<div id="b.MAT.11" type="chapter">
					<seg id="b.MAT.11.1" type="verse">
						Tura tuse (12) unuiniamurin Jesus tinia akupkar Niisha Nú nunka péprunam we Yus-Chichaman Jintíak etserkamiayi.
					</seg>
					<seg id="b.MAT.11.2" type="verse">
						Tura Juan sepunam enkemas Kristu Túramun antukmiayi. Antuk ni unuiniamurin Jímiaran Jesusai akupkamiayi.
					</seg>
					<seg id="b.MAT.11.3" type="verse">
						Tura Jesusan aniasarmiayi &quot;ṡNekas ame Kristu Yus akupkamu Tátinia nukaitiam. Kame chikichak Nákastataj~i?&quot;
					</seg>
					<seg id="b.MAT.11.4" type="verse">
						Tutai Jesus Tímiayi &quot;Waketkirum Ashí ántarmena nusha Wáintrumna nusha Juan ujaktarum.
					</seg>
					<seg id="b.MAT.11.5" type="verse">
						Kusurusha Wáinmainiawai. Shutuapsha wekainiawai. Tunamarusha pénker ajainiawai. Empekarusha ántuiniawai. Jákarusha nantainiawai. Tura Kuítrinchanmasha uwempratin chicham ujakmaiti. Nu ujaktarum.
					</seg>
					<seg id="b.MAT.11.6" type="verse">
						Túrasha yawetsuk Winia tuke shiir Enentáimturna Nú shuar shiir átatui.&quot; Jesus nuna tutai waketkiarmiayi.
					</seg>
					<seg id="b.MAT.11.7" type="verse">
						Waketkiarmatai shuar Káunkarun Jesus Juánkan pachis áujmatmiayi. &quot;Shuar atsamunmasha ṡWarí werimiarum? Pintiu nase Umpúam Atúu we Juní we ajana nuka ṡiistai tusarumek wémarum? Kame Juankka Nú shuarchaiti.
					</seg>
					<seg id="b.MAT.11.8" type="verse">
						Nuikia ṡWarí werimiarum. Shuar pénker iwiarmampra iistai tusarmek wémarum? Warí, pénker iwiarmampraka uunta jeen pujuiniatsuk.
					</seg>
					<seg id="b.MAT.11.9" type="verse">
						Nuikia ṡWarí werimiarum. Yúsnan etserniuk werimiarum? Maa, Túrachmashiuram. Túrasha Juankka yaunchu etserniu nankaamas Enentáimtustiniaiti.
					</seg>
					<seg id="b.MAT.11.10" type="verse">
						Yaunchu Yus-Papinium aarmaiti: &quot;Winia akatramurun amiini emka akupeajai ame jintimin iwiarat tusa.&quot; Juan nu akatramuiti.
					</seg>
					<seg id="b.MAT.11.11" type="verse">
						Nekasan Tájarme, shuar imiakratin Juanjai nankaamas uunt atsuwiti. Tuma ain Yus akupeamunam pachiinia nu shuarnaka, nekasmianchancha, Juanjai nankaamas shiir Enentáimtustiniaiti. Tuma asamtai nui pachiinkiatin Enentáimpratarum.'
					</seg>
					<seg id="b.MAT.11.12" type="verse">
						`Kakaram shuarka imiakratin Juan Támia Nú tsawantnumia Yus akupeamunam ti pachiinkiatniun wakeruiniak kakarmajai pachiinkiatniun Enentáimiainiawai.
					</seg>
					<seg id="b.MAT.11.13" type="verse">
						Juan pujumia Nú yaunchu Ashí Yúsnan etserin armia nusha tura Muisais akupkamusha Yus akupin ajastinian etserkarmiayi.
					</seg>
					<seg id="b.MAT.11.14" type="verse">
						Yaunchu Yúsnan etserin &quot;Kristu Táatsain Erías Tátiniaiti&quot; Tímiayi. Tura nekaatin wakerakrumka Juan nu Eríasaiti.
					</seg>
					<seg id="b.MAT.11.15" type="verse">
						Antuktin jeakrumka nekaatarum.'
					</seg>
					<seg id="b.MAT.11.16" type="verse">
						`Ju aentsnasha ṡwarijiai métek nakumkataj? Uchijiai métek ainiawai. Ni aijiai iruntrar nakurustaj Táyatan Tuíniawai
					</seg>
					<seg id="b.MAT.11.17" type="verse">
						&quot;Námpera ainis nakurustaitsar peem umpuarji Túrasha Jantsemáchurme. Nuyá iwiarsatniua ainis nakurustaitsar íwiareakur kantamtai Kantamáji Túrasha átum uutcharme.&quot;
					</seg>
					<seg id="b.MAT.11.18" type="verse">
						Atumsha Núnisaitrume. Kame Juan Núkap yurumtsuk nijiamchincha úmutsuk wekaimiayi. Túmakui átumka &quot;Yajauch wakantrukuiti&quot; Tímiarme.
					</seg>
					<seg id="b.MAT.11.19" type="verse">
						Nuyá Wisha Aents Ajasu Támajai. Tura yurumeakui tura úmakui &quot;Ti yurumin ti nampenaiti. Ashí yajauch shuaran amikrinti&quot; Túrutrume. Wátsek, wi Túramujai Yus nekas nékamu nekanattawai.&quot;
					</seg>
					<seg id="b.MAT.11.20" type="verse">
						Nuyá tujintiamun Túramiania Nú peprunmaya shuaran pachis Jesus chicharkamiayi. Tuma ain Nuyá shuar ni Enentáin Yapajiácharu asamtai juna chicharkamiayi.
					</seg>
					<seg id="b.MAT.11.21" type="verse">
						&quot;Wáinkiatá, Kurasín péprunmayatiram, Petsaitia péprunmayatirmesha. Nui aents tujintiamun ti Túraitjai. Tiru péprunmasha Setun péprunmasha nu tujintiamu Túramuitkiuinkia yaunchu ni Enentáin Yapajiáwaraayi. Túrawar Kúntuts pujutai Pushín entsarar yunkunim ajakiaraayi.
					</seg>
					<seg id="b.MAT.11.22" type="verse">
						Tura Wisha Tájarme, nekapsatin tsawant jeamtai Yus atumin Tí asuttiamattarme. Tirunmaya shuaran nankaamas tura Setunnumia shuaran nankaamas asuttiamattarme.'
					</seg>
					<seg id="b.MAT.11.23" type="verse">
						`Tura atumsha Kapernáum péprunmayatirmesha, Ashí nankaamas nankaamantu ajastin Enentáimtumarme. Antsu Ashí emestamprartatui. Atumiin aents tujintiamun ti Túraitjai. Sutuma péprunam nu tujintiamu Túramuitkiuinkia nu pepru yamaisha tuke aayi.
					</seg>
					<seg id="b.MAT.11.24" type="verse">
						Tura Wisha Tájarme, nekapsatin tsawant jeamtai Yus Sutumanmaya shuar nankaamas atumin asuttiamattarme.&quot;
					</seg>
					<seg id="b.MAT.11.25" type="verse">
						Nuyá Jesus Tímiayi &quot;Shiir Enentáimtajme, Aparu, Ashí nayaimpisha nunkasha uuntrinme. Tuma asam Ame Túram nu ti unuimiaru Enentáimtumainia Nuyá úukuitme antsu uchichia ainis nankaamantu Enentáimtumainiatsna Nú shuar paant awajtusuitme.
					</seg>
					<seg id="b.MAT.11.26" type="verse">
						Ame, Aparu, Núnis wakera asam Túraitme.'
					</seg>
					<seg id="b.MAT.11.27" type="verse">
						`Winia Apar Ashí surusuiti. Wisha ni Uchirí asamtai Winia nékarui. Tura Chíkich Winia nekas nekarainiatsui. Yus Apancha Wiki nékajai. Tura Wi wakeraj Nú shuaran winia Aparun paant awajtajai. Nu shuarsha winia Aparun nékainiawai.
					</seg>
					<seg id="b.MAT.11.28" type="verse">
						Ashí pimpikniutirmesha itiurchat pujarmena nusha Winí winitiarum. Túrakrumninkia ayamtikrattajrume.
					</seg>
					<seg id="b.MAT.11.29" type="verse">
						Wi kajechu asan tura péejchach Enentáimin asamtai Winí winirum unuimiartarum. Winia chichamur ántakrum Umíakrumninka Atumí Wakaní ayamprattawai.
					</seg>
					<seg id="b.MAT.11.30" type="verse">
						Atumin akuptaj Nú Túratin Yúpichuchiiti. Káarkasha Wi Súajrumna nu wampuchiiti&quot; Tímiayi Jesus.
					</seg>
				</div>
				<div id="b.MAT.12" type="chapter">
					<seg id="b.MAT.12.1" type="verse">
						Nuyá Jesus ayampratin tsawantai ajanman ajapenin nankaamamiayi. Ni unuiniamurisha tsukarar trikiu neren majusar Yukí wekasarmiayi.
					</seg>
					<seg id="b.MAT.12.2" type="verse">
						Pariséu shuarsha nuna Wáinkiar Jesusan aniasarmiayi &quot;Iista, ame unuiniamuram ayampratin tsawantai Túratin surimkiamua nuna Túruiniawai.&quot;
					</seg>
					<seg id="b.MAT.12.3" type="verse">
						Tutai Jesus Tímiayi &quot;Yaunchu uunt akupin Tawitcha tura nemarniusha tsukamainiak Túrawarmia nu ántichukaitrum.
					</seg>
					<seg id="b.MAT.12.4" type="verse">
						Yusa Uunt Jeen Wayá Yus iniaktusma tantan Yuámiayi. Nu tantasha aya Israer-patrik Yúatin asamtai Tawitniasha tura ni nemarin ana nunasha suritkiamuyayi. Túmain Yúawarmiayi.
					</seg>
					<seg id="b.MAT.12.5" type="verse">
						Muisais akupkamunam aarma nu áujsachukaitrum. Israer-patrikia ayampratin tsawantai takainiayatan nusha tunaachuiti.
					</seg>
					<seg id="b.MAT.12.6" type="verse">
						Nekas Tájarme, Yamái Yusa Jeen Enentáimtustinia nuna nankaamas Wíniaka Aents Ajasuitjiana nu, nekas Enentáimtursatniuitrume.
					</seg>
					<seg id="b.MAT.12.7" type="verse">
						Yus-Papinium tawai: &quot;Murik maam Winia surusum nujai &quot;maakete&quot; Tátsujai. Antsu waitnenkartutain wakerajai.&quot; Nu chicham nekas nékaitkiurmeka Yamái Túrarmena Núnisrum Tunáa Túrachu ántrarum Súmamtikiachaintrume.
					</seg>
					<seg id="b.MAT.12.8" type="verse">
						Wi Aents Ajasu asan ayampratin tsawantan uuntrintjai.&quot;
					</seg>
					<seg id="b.MAT.12.9" type="verse">
						Jesus Nuyá wé Israer-shuar iruntainiam wayamiayi.
					</seg>
					<seg id="b.MAT.12.10" type="verse">
						Nui shuar ámiayi ni uwejé jaka. Tura Jesusan ántar nekapsatai tusa wakeruinia ásar aniiniak &quot;ṡAyampratin tsawantai jaa shuar tsuarminkiait?&quot; tiarmiayi.
					</seg>
					<seg id="b.MAT.12.11" type="verse">
						Tutai Jesus Tímiayi &quot;Atumsha Atumí Murikrí ayampratin tsawantai waanam akaiki iniamtai jusatai tusarum wéchaintrupash.
					</seg>
					<seg id="b.MAT.12.12" type="verse">
						Antsu shuarka murikjai nankaamaschakait. Tuma asamtai ayampratin tsawantaisha pénker ana nu Túramniaiti.&quot;
					</seg>
					<seg id="b.MAT.12.13" type="verse">
						Tinia iniais aishmankan uwejé jakan Tímiayi &quot;Uwejém takuitia.&quot; Tutai uwejé Takuí Chíkich uwejéjai métek pénker ajasmiayi.
					</seg>
					<seg id="b.MAT.12.14" type="verse">
						Nuna Túramtai Pariséu shuarsha aa Jíinkiar Jesus itiurak Máawaintiaj~i tusar chichaman najatiarmiayi.
					</seg>
					<seg id="b.MAT.12.15" type="verse">
						Jesus niin Máatniun nekaama Nuyá Jíinkimiayi tura wéakui Untsurí shuar nemariarmiayi. Untsurí Jáiniancha Tsuámiayi.
					</seg>
					<seg id="b.MAT.12.16" type="verse">
						Tsuar &quot;etserkairap&quot; tinia akupiarmiayi.
					</seg>
					<seg id="b.MAT.12.17" type="verse">
						Yaunchu Yúsnan etserin Isayas Tímia nu uminkiati tusa Túrunamiayi. Niisha juna aarmiayi:
					</seg>
					<seg id="b.MAT.12.18" type="verse">
						&quot;Júiti Wi achikmaj nu. Niisha Wi Tájana nuna umin asamtai ti aneakun Niijiai waraajai. Winia Wakantru kakarmarin takamtsuk susattajai. Túramtai winia uwempratin chichamprun Ashí Israercha nunkanmasha etserkattawai.
					</seg>
					<seg id="b.MAT.12.19" type="verse">
						Jiakchattawai tura kakaram chichaschattawai. Winia anturtukarat tusa péprunam weak untsukchartatui.
					</seg>
					<seg id="b.MAT.12.20" type="verse">
						Akupin ajatsuk shuar pintiu punua Núnis pimpiru ainia nuna Kúpitsuk Yáintatui. Núnisan shuar ji yama Ikiapámu ainis kakarmachu ainia nuna ikiajniatsuk Ikiakártatui. Tura Ashí nupetak ti pénker kakaram akupin ajastatui.
					</seg>
					<seg id="b.MAT.12.21" type="verse">
						Tura Israer-shuarchasha Niin nekas Enentáimtusartatui.&quot;
					</seg>
					<seg id="b.MAT.12.22" type="verse">
						Nuyá Jesusan shuar yajauch wakantrukun itiariarmiayi. Nu shuar jii kusurusha chichachusha ámiayi. Tura Jesus Tsuármatai paant iimsamiayi tura chichakmiayi.
					</seg>
					<seg id="b.MAT.12.23" type="verse">
						Nuna Wáinkiar shuar shiir Enentáimprar tiarmiayi &quot;ṡTawitia Uchirí pampanku iniannamu uwemtikkiartin Tátinia Nuáshit?&quot;
					</seg>
					<seg id="b.MAT.12.24" type="verse">
						Tura Pariséu shuarsha nuna antukar yajauch Enentáimtuiniak tiarmiayi &quot;Juka iwianchi Kapitiántrin Pirsepún umirniuiti. Tuma asa nuna kakarmarijiai yajauch wakanin jiiki akupeawai.&quot;
					</seg>
					<seg id="b.MAT.12.25" type="verse">
						Jesus tu Enentáimainian neka asa Tímiayi &quot;Nú nunkanmaya shuar nuamtak kajernaiyakuinkia Nú nunka wari meserchattawak. Núnisan nuamtak shuar Ní shuarjai Mánainiakka amunaikchartatuak.
					</seg>
					<seg id="b.MAT.12.26" type="verse">
						Núnisan íwianch nuamtak jiiki akupnainiakka Máanaikiar Wárik amuukashtatuak.
					</seg>
					<seg id="b.MAT.12.27" type="verse">
						Kame Wi Pirsepú iwianchi kakarmarijiai iwianchin jiiki akupeakuinkia Atumí Uchirísha ṡyana kakarmarijiain jiiki akupena? Ni Túramurijiai átum awajirma nekamatarum.
					</seg>
					<seg id="b.MAT.12.28" type="verse">
						Wi Yusa Wakaní kakarmarijiai yajauch wakanin jiiki akupea asamtai atumsha Yusa akupeamuri atumiin jeartamarmena nu nekaatniuitrume.&quot;
					</seg>
					<seg id="b.MAT.12.29" type="verse">
						`Iista. Shuar kakaram shuara Kuítrin kasarkatin wakerakka emka kakarman Jinkiá aya Túran ni jeen Wayá kasarkamniaiti. Wi iwianchin Jíikmiajai uunt iwianch nupetkamua nu nekaamniaiti.'
					</seg>
					<seg id="b.MAT.12.30" type="verse">
						`Wijiai tsanin pujatsna nuka winia nemasruiti. Núnisan Winia Yáintsuna nu aya itiurchat Nájateawai.'
					</seg>
					<seg id="b.MAT.12.31" type="verse">
						`Tuma asamtai Tájarme, Ashí shuar Tunáa Túruinia nusha yajauch chichainia nusha tsankuratin awai. Antsu Yusa Wakanin yajauch chicharin ainia nuka tsankurashtiniaiti.
					</seg>
					<seg id="b.MAT.12.32" type="verse">
						Winiasha Aents Ajasuitjiana nuna yajauch chichartuinia Nú shuarsha tsankuramniaiti. Tura Yusa Wakanin yajauch áujmatainia nuka penké tsankurachminiaiti. Ju nunkanmasha tura ukunmasha tsankurnarchattawai' Tímiayi.
					</seg>
					<seg id="b.MAT.12.33" type="verse">
						`Yutai numi pénkeran nereawai. Tseas numisha yajauchin nereawai. Ni nerejai numi nekaamniaiti. Núniskete atumjai.
					</seg>
					<seg id="b.MAT.12.34" type="verse">
						Tseas wenunniutirmesha, ṡatumsha itiurak Imiá yajauchitirmesha pénker chichamsha chichastarum? Shuar ni Enentáin Enentáimna nuna chichaawiti.
					</seg>
					<seg id="b.MAT.12.35" type="verse">
						Pénker shuar pénker Enentáimiu asa shiir chichaawiti. Tura yajauch shuar yajauch Enentáimiu asa yajauch chichaawiti.
					</seg>
					<seg id="b.MAT.12.36" type="verse">
						Tura Wisha Tájarme, nekapsatin tsawant jeamtai Ashí Enentáimtsuk chichakma nuna Yúsan paant ujakartatui.
					</seg>
					<seg id="b.MAT.12.37" type="verse">
						Iis, ame chichammijiai nekanattarme. Pénker chichakuitkiumka sumamashtatme. Tura pénker chichakchaitkiumka sumamattame.&quot;
					</seg>
					<seg id="b.MAT.12.38" type="verse">
						Pariséu shuarsha Israer-shuara jintinniurisha Jesusan chicharuk &quot;Uuntá, ame Yúsaiyaitjai tusam nayaimpinmaya kakarmajai iniakmamu Túrata, iisha Wáinkiatai&quot; tiarmiayi.
					</seg>
					<seg id="b.MAT.12.39" type="verse">
						Tutai Jesus Tímiayi &quot;Shuar yajauch tura Yúsan Enentáimtachu ásar nayaimpinmaya iniakmamun seainiawai. Tuma asamtai, áyatik yaunchu Junas Túrunamu iniakmastiniaiti.
					</seg>
					<seg id="b.MAT.12.40" type="verse">
						Junas menaintiu kashi menaintiu tsawantcha namaka ampujen enkemsamiayi. Núnisnak Wi, Aents Ajasu asan, menaintiu kashi menaintiu tsawantcha Nunká jakan tepestatjai.
					</seg>
					<seg id="b.MAT.12.41" type="verse">
						Junás Níniwi péprunmaya shuaran Yus-Chichaman etserkamtai nu shuar ni tunaarin Enentáimtusar ni Enentáin Yapajiáwarmiayi. Tura jui Yamái Junasa nankaamas etserin Pujawai.wiitjai nusha, tura anturkachuitrume. Tuma asamtai nekapsatin tsawant jeamtai Níniwinmaya shuar Juyá shuaran Súmamtikiawartatui.'
					</seg>
					<seg id="b.MAT.12.42" type="verse">
						`Yaunchu nuwa yajaya shuaran uunt akupniuriyayi. Nu nuwa Sarumún ti neka asamtai niin anturkataj tusa tarimiayi. Tura jui Yamái Sarumúnjai nankaamas anturkamnia pujawai. Nusha Wiitjai. Tuma asamtai nekapsatin tsawant jeamtai nu nuwa Juyá shuaran Súmamtikiawartatui' Tímiayi.
					</seg>
					<seg id="b.MAT.12.43" type="verse">
						`Shuara Enentáiya yajauch wakan Jíinkin yumi penké Yútatsna nui wéawai. Tura nui pénker pujustinian Wáinkiach ataksha waketkitniun Enentáimiui.
					</seg>
					<seg id="b.MAT.12.44" type="verse">
						&quot;Wi Jíinkimiaj nui waketkittiajai&quot; tawai. Tura waketki shuara Enentáin pénker iwiaramu tura ankantan Wáiniak
					</seg>
					<seg id="b.MAT.12.45" type="verse">
						ni ain siati (7) iwianchin niijiai nankaamas yajauchin Itiá shuara Enentáin Enkemáwartatui. Túrunamtai nu shuar nuiki Núna nankaamas yajauch ajastatui. Núnisan Juyá shuar Túrunawartatui&quot; Tímiayi Jesus.
					</seg>
					<seg id="b.MAT.12.46" type="verse">
						Jesus nu shuarjai tuke chichaak pujai ni Nukurísha ni Yachísha tariarmiayi. Tura aa wajasar Niijiai chichastaj tiarmiayi.
					</seg>
					<seg id="b.MAT.12.47" type="verse">
						Túramtai Jesusan ujakar &quot;Ame nukusha yatsumsha aa wajasar chichastaj turamainiawai&quot; tiarmiayi.
					</seg>
					<seg id="b.MAT.12.48" type="verse">
						Chichaman ujakmia nuna Jesus Tímiayi &quot;ṡYa ainia winia nukursha winia yatsursha?&quot;
					</seg>
					<seg id="b.MAT.12.49" type="verse">
						Nuyá ni unuiniamurin iniakmas Tímiayi &quot;Ju ainiawai winia nukur tura winia yatsursha.
					</seg>
					<seg id="b.MAT.12.50" type="verse">
						Ashí shuar winia Apar nayaimpiniam pujana nu wakeramun umiiniana nu winia yatsur winia umar winia nukur ainiawai&quot; Tímiayi.
					</seg>
				</div>
				<div id="b.MAT.13" type="chapter">
					<seg id="b.MAT.13.1" type="verse">
						Nu tsawantai Jesus ni jeeya Jíinkin antumianka Kánmatkarin pujusmiayi.
					</seg>
					<seg id="b.MAT.13.2" type="verse">
						Tura ti Untsurí shuar Káunkarmatai kanunam enkemar nui pujusmiayi. Shuarsha antumianka Kánmatkarin pujusarmiayi.
					</seg>
					<seg id="b.MAT.13.3" type="verse">
						Túrunawarmatai Untsurí métek-taku chichamjai unuiniamiayi. &quot;Atsaamin atsaamprataj tusa Jíinkimiai, Tímiayi.
					</seg>
					<seg id="b.MAT.13.4" type="verse">
						Atsaamki wesa arakri jintia Písunmasha iniaarmai. Tura chinki tariar yuawarmai.
					</seg>
					<seg id="b.MAT.13.5" type="verse">
						Chikichcha kaya írunmanum iniaarmai. Nunka ishichik asamtai Wárik tsapainiarmai.
					</seg>
					<seg id="b.MAT.13.6" type="verse">
						Tura nantu etsantramtai pénker Kankáprúrcharu asa sukuam Káararmai.
					</seg>
					<seg id="b.MAT.13.7" type="verse">
						Chikichcha Jankí nupanam iniaarmai. Tura janki Wárik tsakar nupetak ajakramai.
					</seg>
					<seg id="b.MAT.13.8" type="verse">
						Chikichcha pénker nunkanam iniaarmai. Nusha pénker nerekar Chíkich siansha (100) nerekarmai. Tura chikichcha sesenta (60) nerekarmai. Tura chikichcha trainta (30) nerekarmai.
					</seg>
					<seg id="b.MAT.13.9" type="verse">
						Kuishim ákuinkia antuktarum&quot; Tímiayi.
					</seg>
					<seg id="b.MAT.13.10" type="verse">
						Nuyá ni unuiniamurin Jesusan taruntar aniiniak &quot;ṡUrukamtai aya métek-taku chichamjai ju shuar unuiniam?&quot; tiarmiayi.
					</seg>
					<seg id="b.MAT.13.11" type="verse">
						Tutai Jesus Tímiayi &quot;Urukuk ju nunkanam Yus akupin ati, nuka yaunchu nekanachmiayi. Tura yamaikia Yus Ashí nuna atumin paant iniakturmawai. Antsu Chíkich nuna nekaachmin ainiawai.
					</seg>
					<seg id="b.MAT.13.12" type="verse">
						Kame Núkap takakna nu shuar Nú nukap patatnaktatui tura ti Núkap takustatui. Antsu ishichik takakna nuka ishichik takakuk juruktiniaiti. Núnisan Yusna ti nekarum Nú Núkapka Yúpichuch nekaattarme. Tura ishichik nékarum Wárik kajinmatkittiarme.
					</seg>
					<seg id="b.MAT.13.13" type="verse">
						Tuma asamtai aya métek-taku chichamjai unuiniajai. Nú shuarka iiniayatan Wáiniáiniatsui. Antuiniayatan ántachua Núnis nékainiatsui. Túmainiak Winia nekarainiatsui.
					</seg>
					<seg id="b.MAT.13.14" type="verse">
						Nujai yaunchu Yúsnan etserin Isayas timia nu uminkiaiti. Juna Tímiayi: &quot;Ti ántayatrum anturkashtatrume. Wáiniatrumsha nekaashtatrume.
					</seg>
					<seg id="b.MAT.13.15" type="verse">
						Ju shuara Enentái Kátsuram ásar pénkera nuna nakitiainiawai. Nu asamtai pénker ántuiniatsui, jiisha Pusá ainis ainiawai. Túrachkunka paant nekaawarainti, tura nekas antukarainti, tura Enentáijiai Enentáimias Winia tsuarat tusa tarutiarainti.&quot;
					</seg>
					<seg id="b.MAT.13.16" type="verse">
						Tura átumka paant wainkia asarum pénker anta asarum Shíiraitrume.
					</seg>
					<seg id="b.MAT.13.17" type="verse">
						Nekasan Tájarme, Untsurí Yúsnan etserniusha tura pénker shuarsha átum Yamái Wáintrum nuna Wáinkiatniun wakeruiniayatan Wáinkiacharmiayi. Tura átum Yamái ántarme nuna antuktinian wakeruiniayatan antukcharmiayi' Tímiayi.
					</seg>
					<seg id="b.MAT.13.18" type="verse">
						`Ayu, antuktarum. Atsaampramu chichaman paant jintintiatjarme.
					</seg>
					<seg id="b.MAT.13.19" type="verse">
						Arak jintia Písunam iniaararma nuka shuar Yus-Chichaman ántayatan ni Enentáin ikiuiniatsna Núiti. Tura íwianch nu Yus-Chicham ni Enentáin atsaampramu ainis antukman kajinmatkiawai.
					</seg>
					<seg id="b.MAT.13.20" type="verse">
						Arak kaya írunmanum iniaarma nuka shuar Yus-Chichaman antuk waras umirainia Núiti.
					</seg>
					<seg id="b.MAT.13.21" type="verse">
						Tura Núkap kankaprurcharu ásar katsuiniatsui. Antsu itiurchatan ínkiuiniak tura Yus-Chichaman wakeruinia ásarmatai Chíkich yajauch áujmatam Wárik iniaisar ikiuiniawai.
					</seg>
					<seg id="b.MAT.13.22" type="verse">
						Arak Jankí nupanam iniaarma nuka shuar Yus-Chichaman antuk emka umirniua Núiti. Tura ju nunkanam írunna nuna tuke Páchiniak ni Kuítrincha ti Enentáimtuinia ásarmatai Ashí Yus-Chichaman Enentáimtamun Núpeteawai. Tuma asamtai nu aentsnum Yus-Chicham atsaampramu nereatsui. Yus-Chicham ni Enentáin takasma atsawai.
					</seg>
					<seg id="b.MAT.13.23" type="verse">
						Tura árak pénker nunkanam iniaarma nuka shuar Yus-Chichaman antuk pénker umirainia Núiti. Tura pénker nerenawai. Chíkich sian (100) nerekarma Núnis chikichcha sesenta (60) nerekarma Núnis chikichcha trainta (30) nerekarma Núnis ainiawai&quot; Tímiayi Jesus.
					</seg>
					<seg id="b.MAT.13.24" type="verse">
						Jesus ataksha ju métek-taku chichaman áujmatsamiayi. &quot;Shuar Yus akupeamunam pachiinkiartin Júnisaiti. Shuar pénker arakan, Tríkiun ni nunken araamai.
					</seg>
					<seg id="b.MAT.13.25" type="verse">
						Tura Ashí kanararmatai nemasri kashi taa trikiu arakmanum yajauch nupan aratak ikiukmiai.
					</seg>
					<seg id="b.MAT.13.26" type="verse">
						Trikiu tsapakar nereakui Nuyá yajauch nupasha Nusháa nereku asa ti paant ajasmai.
					</seg>
					<seg id="b.MAT.13.27" type="verse">
						Nuna iisar takainia nu ni uuntrin Werí tiarmai &quot;Uunta, ṡpénker arak araachmakam. Itiura jusha yajauch nupasha tsapakuit?&quot;'
					</seg>
					<seg id="b.MAT.13.28" type="verse">
						`Tutai nérentin timiai &quot;Winia nemasur arakuiti.&quot; '`Takui ni takarniuri tiarmai &quot;ṡYajauch nupan uwerat tusam wakeramek?&quot; '
					</seg>
					<seg id="b.MAT.13.29" type="verse">
						`Tutai timiai &quot;Atsá, uwerairap. Yajauch nupa uweaj tukamarum trikiu uweniirum.
					</seg>
					<seg id="b.MAT.13.30" type="verse">
						Iniaisatarum. Antsu métek tsakakti. Júuktin tsawant jeamtai winia takartinian emka yajauch nupan uwer irumar jinkiawarat tusan akupkartatjai. Tura aesawartatui. Tura trikiu neren Júukar pénker ikiusarat tusan akupkartatjai&quot; timiai&quot; Tímiayi Jesus.
					</seg>
					<seg id="b.MAT.13.31" type="verse">
						Jesus ataksha métek-taku chichaman áujmatsamiayi. &quot;Shuar Yus akupeamunam pachiinkiartin mustasa jinkiaiya aintsankete. Shuar pénker nunken araamai.
					</seg>
					<seg id="b.MAT.13.32" type="verse">
						Mustasa Jinkiáikia Imiá uchichiitiat Tsapái tsakaakka Ashí numichijiai nankaamas uunt ajawai. Ti uunt asamtai chinki ni kanawen pasunmainiawai&quot; Tímiayi Jesus.
					</seg>
					<seg id="b.MAT.13.33" type="verse">
						Núnisan Chíkich métek-taku chichaman áujmatsamiayi. &quot;Shuar Yus akupeamunam pachiinkiartin karinia aintsankete. Nuwa nijiamchiniam karinia enkea mashi Páchimiawai. Tura nu mash karimtikiawai&quot; Tímiayi.
					</seg>
					<seg id="b.MAT.13.35" type="verse">
						Ashí nuna Jesus métek-taku chichamjai áujmatsamiayi. Yaunchu Yúsnan etserin timia nu uminkiati tusa Túramiayi. Etserin juna aarmiayi: &quot;Métek-taku chichamjai áujmattiatjai. Yámankamtaiknumia nékashtain etserkattajai&quot; tu aarmiayi. Nu asamtai aya métek-taku chichamjain áujmatmiayi Jesus.
					</seg>
					<seg id="b.MAT.13.36" type="verse">
						Nuyá shuaran ikiukin Jesus Jeá Támiayi. Túramtai ni unuiniamuri tariar &quot;Yajauch nupa áujmatmena nu paant awajsata&quot; tiarmiayi.
					</seg>
					<seg id="b.MAT.13.37" type="verse">
						Tutai Jesus Tímiayi &quot;Wi Aents Ajasuitjai. Wi pénker arakan atsaamkaitjai.
					</seg>
					<seg id="b.MAT.13.38" type="verse">
						Ashí nunka aja aintsaiti. Pénker Jinkiái Yus-shuaran Yus akupea nuna nakumeawai. Yajauch nupa iwianchna ainia nuna nakumeawai.
					</seg>
					<seg id="b.MAT.13.39" type="verse">
						Tura íwianch ii nemasri asa yajauch nupan arakuiti. Tura nunka Amúamunam Yusa suntari arakan Júuktinia aintsan shuaran yaruaktatui.
					</seg>
					<seg id="b.MAT.13.40" type="verse">
						Yajauch nupa irur jinium aesatniua aanis nunka Amúamunam Túrunattawai.
					</seg>
					<seg id="b.MAT.13.42" type="verse">
						Nui Wi Aents Ajasu asan winia suntarun akupkattajai. Tura Ashí tunaan Túruinia nunasha tura chikichan tunaanum útsuinia nunasha mash irurar jinium apeawartatui. Nuisha ti uutin ti Wáitsatniusha átatui.
					</seg>
					<seg id="b.MAT.13.43" type="verse">
						Antsu pénker Túruinia nuka ti shiir wincha ajasar ni Aparí akupeana nui etsa Núnis Tsáapnin ajasartatui. Wats, kuishim átsuk. Antukta.'
					</seg>
					<seg id="b.MAT.13.44" type="verse">
						`Shuar Yus akupeamunam pachiinkiatin kuit Nunká uukma aintsankete. Shuar nu Kuítian Wáiniak nuin ataksha uukmai. Tura ti waras waketki nu kuit niiniu Atí tusa Ashí ni takakman suruk nu nunkan sumakmai.'
					</seg>
					<seg id="b.MAT.13.45" type="verse">
						`Shuar Yus akupeamunam pachiinkiatin Júnisaiti. Shuar kayachin ti Shíirman eak wekaana aintsankete.
					</seg>
					<seg id="b.MAT.13.46" type="verse">
						Tura kayan Ashí nankaamas kuit jeean Wáiniak waketki Ashí takakna nuna suruk nu kayan niiniu Atí tusa Súmawai.'
					</seg>
					<seg id="b.MAT.13.47" type="verse">
						`Shuar Yus akupeamunam pachiinkiartin Júnisaiti. Shuar nekajai namakan Achía aintsankete. Nekan nayaantsanam ajuntak Niisháa namakaim Achíawai.
					</seg>
					<seg id="b.MAT.13.48" type="verse">
						Tura nekanam nemarmatai kukar jiiki, nui pénker namaknasha chankinnium chumpiniawai. Tura yajauch namaknaka ajapenawai.
					</seg>
					<seg id="b.MAT.13.49" type="verse">
						Núnisan átatui nunka Amúamunam. Yusa suntari taar Yus-shuaran tura íwianch shuaran akantrattawai.
					</seg>
					<seg id="b.MAT.13.50" type="verse">
						Tura íwianch shuarnaka uunt jinium apeattawai. Nuisha ti uutin ti Wáitsatin átatui.&quot; Nuna Ashí ni unuiniamurijiai áujmatsamiayi Jesus.
					</seg>
					<seg id="b.MAT.13.51" type="verse">
						Jesus nuna tinia amuk &quot;ṡJu mash antukurmek?' Tímiayi. Tutai ni unuiniamuri &quot;Ee, Uunta, Ashí antukji&quot; tiarmiayi.
					</seg>
					<seg id="b.MAT.13.52" type="verse">
						Tuiniakui Jesus Tímiayi &quot;Shuar Ashí Yúsnan pénker unuimiaruka aents Kuítriniua aintsankete. Ni ikiutairiya yamarmancha yaunchu sumakmancha jusamniaiti. Núnisan nu shuar Yamái nékamujaisha tura yaunchu nékamujaisha Yus-shuaran Yáintiniaiti.&quot;
					</seg>
					<seg id="b.MAT.13.53" type="verse">
						Jesus nu métek-taku chichaman áujmatas amuk Nuyá wémiayi.
					</seg>
					<seg id="b.MAT.13.54" type="verse">
						Tura ni péprurin Nasarétnum Jeá Israer-shuar iruntainiam Wayá unuiniamiayi. Tura Nuyá shuar antukar Tí enentaimprarmiayi. Tura &quot;ṡJusha tui Imiá unuimiaruit, tiarmiayi. Itiurak aents tujintiamun Túramniait?
					</seg>
					<seg id="b.MAT.13.55" type="verse">
						Juka Karpintíru uchirinchukait. Nukurísha Marichukait. Tura ni yachisha Jakupu, Jusé, Semun, Jútas ainiatsuk.
					</seg>
					<seg id="b.MAT.13.56" type="verse">
						Tura ni umaisha iijiai írutra pujuiniatsuk. ṡNuikia itiura mash neka?&quot; tiarmiayi.
					</seg>
					<seg id="b.MAT.13.57" type="verse">
						Túrawar Jesusan itiurchat Enentáimturarmiayi. Túramtai Jesus chicharuk &quot;Yúsnan etserniun Ashí shuar pénker anturainiawai, antsu aya nuna nunkeyanka ni shuarinkia niin anturainiatsui&quot; Tímiayi.
					</seg>
					<seg id="b.MAT.13.58" type="verse">
						Tura Nú shuar Jesusan Enentáimtuiniachu asamtai aentsti tujintiamun aya ishichik Túramiayi.
					</seg>
				</div>
				<div id="b.MAT.14" type="chapter">
					<seg id="b.MAT.14.1" type="verse">
						Kariréa nunkanam Erutis akupniuyayi. Tura Jesus Túramuncha antukmiayi.
					</seg>
					<seg id="b.MAT.14.2" type="verse">
						Tura ni írutramurin Tímiayi &quot;Nuka imiakratin Juan jakamunmaya nantaki Túrawai auka. Tuma asa aents tujintiamun Túrawai&quot; Tímiayi. Kame Erutis Juankan maa asa Tímiayi.
					</seg>
					<seg id="b.MAT.14.4" type="verse">
						Akupin Erutis ni Yachí Jiripi nuwen Jirutíasan akintrukmatai Juan Erutisan &quot;Ame yatsumi nuwé akintrukchatniuitme&quot; Tímiayi. Tutai Erutis Juankan achik jirujai Jinkiá sepunam enkeatarum tusa akupkamiayi.
					</seg>
					<seg id="b.MAT.14.5" type="verse">
						Niisha Juankan Máataj Tukamá aentsun ashamiarmiayi. Ashí aents &quot;Juan Yúsnan etserniuiti&quot; Enentáimtuiniakui ashammiayi.
					</seg>
					<seg id="b.MAT.14.6" type="verse">
						Tura akupin Erutis akiiniamu tsawantri jeamtai Nú Námpertin Jirutíasa nawantri Ashí ipiaamu pujuiniamunam jantsemamiayi. Túramtai Erutis shiir Enentáimtak
					</seg>
					<seg id="b.MAT.14.7" type="verse">
						&quot;Ame Ashí wakeram nu seattia, Tímiayi. Nekasan amastatjai, Yussha iirui&quot; Tímiayi.
					</seg>
					<seg id="b.MAT.14.8" type="verse">
						Tutai nu nuwach emka ni nukuri akatramu asa Erutisan chicharuk &quot;Imiakratin Juanka muuké tsupikiam amamkunam enkeram Surústá&quot; Tímiayi.
					</seg>
					<seg id="b.MAT.14.9" type="verse">
						Tutai Erutis wake mesekmiayi. Túrasha &quot;nekas Yus iirui&quot; tiniu asa tura ni amikrisha antukaru asamtai umikmiayi.
					</seg>
					<seg id="b.MAT.14.10" type="verse">
						Ni suntarin sepunmayan Juanka muuken tsupik itiarti tusa akupkamiayi.
					</seg>
					<seg id="b.MAT.14.11" type="verse">
						Tura amamkunam itiar nuwachin Súsarmiayi. Tura niisha ni Nukurí susamiayi.
					</seg>
					<seg id="b.MAT.14.12" type="verse">
						Nuyá Juanka írutramuri tariar Ayashí jukiar iwiarsarmiayi. Túrawar Jesusan ujauwearmiayi.
					</seg>
					<seg id="b.MAT.14.13" type="verse">
						Jesus nuna antuk Ninki ni unuiniamurijiain kanunam enkemar arant aents atsamunam wémiayi. Túrasha nuna aents nekaawar kukarak weriarmiayi Jesusan.
					</seg>
					<seg id="b.MAT.14.14" type="verse">
						Kanunmaya Jíiniaj Tukamá Untsurí aentsun Wáinkiamiayi. Tura Wáiniak waitnentrarmiayi. Tura Jáiniancha Tsuárarmiayi.
					</seg>
					<seg id="b.MAT.14.15" type="verse">
						Kíakui ni unuiniamuri Niin tariar tiarmiayi &quot;Kíawai, Uunta. Tura shuar Tíjiuch pujaaka atsawai. Ju aents akupkarta. Péprunam wear sumak yuuwearti&quot; tiarmiayi.
					</seg>
					<seg id="b.MAT.14.16" type="verse">
						Tutai Jesus Tímiayi &quot;ṡUrukamtaik wearat? Antsu atumek ayuratarum.&quot;
					</seg>
					<seg id="b.MAT.14.17" type="verse">
						Tutai tiarmiayi &quot;Iikia takaktsuji. Aya senku (5) tantachik jimiarchik namakchijiain takakji.&quot;
					</seg>
					<seg id="b.MAT.14.18" type="verse">
						Tuíniakui Jesus &quot;Wats, nu itiartitiarum&quot; Tímiayi.
					</seg>
					<seg id="b.MAT.14.19" type="verse">
						Tinia aents Chírichriniam pujusarti tusa akupkamiayi. Nuyá senku (5) tantancha Jímiar namaknasha achik nayaimpiniam iimias Yúsan yuminsamiayi. Tura puur ni unuiniamurin aents ayuratarum tusa Súsarmiayi.
					</seg>
					<seg id="b.MAT.14.20" type="verse">
						Ashí Yurumáwar jémararmiayi. Tura nuyasha puunaruka tuse (12) chankin Tiármiayi.
					</seg>
					<seg id="b.MAT.14.21" type="verse">
						Nui Yurumáwarmia nusha nuwasha uchisha nekapmatsuk senku mir (5000) aya aishman ármiayi.
					</seg>
					<seg id="b.MAT.14.22" type="verse">
						Nuyá Jesus ni unuiniamurin kanunam enkemprarum amain émaa ajatarum tusa akupkarmiayi. Niisha aentsun akupkarmiayi.
					</seg>
					<seg id="b.MAT.14.23" type="verse">
						Akupkarsha naint waka Yúsan áujumiayi. Káshisha nui Ninki tuke pujumiayi.
					</seg>
					<seg id="b.MAT.14.24" type="verse">
						Tura antumian Tí wankaram asamtai kanu ajapén ajasmatai nase tukumma entsa tamparukmiayi.
					</seg>
					<seg id="b.MAT.14.25" type="verse">
						Tsawaana ai nii tuke wenai Jesus Entsá Pátatek wekas pujuiniamunam jeamiayi.
					</seg>
					<seg id="b.MAT.14.26" type="verse">
						Tura ni unuiniamuri Entsá Pátatek wekaan Wáinkiar ti sapijmiakarmiayi. Tura ashamainiak &quot;wakanchashit&quot; tiarmiayi.
					</seg>
					<seg id="b.MAT.14.27" type="verse">
						Tuíniakui Jesus tiarmiayi &quot;Kakaram ajastarum. Wiitjai. Ashamprukairap.&quot;
					</seg>
					<seg id="b.MAT.14.28" type="verse">
						Takui Pítiur chicharuk Tímiayi &quot;Uunta, Ametkumka nui wekasa jeatin untsurkata.&quot;
					</seg>
					<seg id="b.MAT.14.29" type="verse">
						Takui Jesus Tímiayi &quot;Wats, Winitiá.&quot; Tutai Pítiur kanunmaya akaikin Jesus wajana nui jeataj tusa Entsá Pátatek wekasamiayi.
					</seg>
					<seg id="b.MAT.14.30" type="verse">
						Tura ti nasen Násentun Nekáa ashamkamiayi. Ashama asa Entsá wayamiayi. Tura &quot;Uuntá, achirkata&quot; tu untsummiayi.
					</seg>
					<seg id="b.MAT.14.31" type="verse">
						Nu chichamtaik Jesus uwejnum achik Júak &quot;Maa, Yus Imiá ishichik Enentáimtuschamek&quot; Tímiayi.
					</seg>
					<seg id="b.MAT.14.32" type="verse">
						Tura kanunam Enkemáwarmatai nasesha menkakamiayi.
					</seg>
					<seg id="b.MAT.14.33" type="verse">
						Túramtai kanunam enkemarmia nusha Jesusan tikishmatar chicharuk &quot;Nekas ame Yusa Uchirínme&quot; tiarmiayi.
					</seg>
					<seg id="b.MAT.14.34" type="verse">
						Tura amaini katinkiar Jinisarít nunkanam jearmiayi.
					</seg>
					<seg id="b.MAT.14.35" type="verse">
						Tura Nuyá aents Jesusan nekaawar nu nunkanam Ashí ujanairarmiayi. Túrawar jaancha ni pujamunam itiariarmiayi.
					</seg>
					<seg id="b.MAT.14.36" type="verse">
						Ni pushirinkisha antintai tusar seawarmiayi. Tura antinkiarmia nuka pénker ajarmiayi.
					</seg>
				</div>
				<div id="b.MAT.15" type="chapter">
					<seg id="b.MAT.15.1" type="verse">
						Nuyá Jerusarén péprunmaya Pariséusha yaunchu akupkamu jintinniurisha Jesusan tariar aniasarmiayi
					</seg>
					<seg id="b.MAT.15.2" type="verse">
						&quot;ṡUrukamtai ame unuiniamuram ii uuntri yaunchu jintintrarmia nuna uminiatsu? Iis, ikijmiatskesha Yurumáiniawai&quot; tiarmiayi.
					</seg>
					<seg id="b.MAT.15.3" type="verse">
						Tuíniakui Jesus aniasarmiayi &quot;ṡUrukamtai atumsha Yus akupkamu umirtsuk aya aents akupkamu umiirum?
					</seg>
					<seg id="b.MAT.15.4" type="verse">
						Iis, Yus Tíchamkia: &quot;Ame apa, nukusha shiir Enentáimtustarum.&quot; Tura &quot;Shuarsha ni Aparíncha Nukuríncha katsekka nu shuar jakati&quot; Tíchamkia.
					</seg>
					<seg id="b.MAT.15.6" type="verse">
						Antsu átumka Tárume &quot;Shuar Ashí niiniu írunna nuna mash &quot;Yúsnaiti&quot; takui nuikia nujai ni Aparíncha Nukuríncha Yáinchamniaiti, Tárume. Niin Yáintinian nakitiak ayatik &quot;Ashí winia ainiana nu Yusna asamtai Yáinchamniaitjame&quot; Títiniaiti&quot; Tárume. Núnisrum Tákuram Yus akupkamu iniaisarum aya aents akupkamu umiirume, Tímiayi.
					</seg>
					<seg id="b.MAT.15.7" type="verse">
						Antra chichamtiniaitrume. Yúsnan etserin Isayas yaunchu nekas atumin aartampramiayi juna:
					</seg>
					<seg id="b.MAT.15.8" type="verse">
						&quot;Ju aents ni wenejai shiir awajtuiniawai, tura ni Enentái jeachat pujuiniawai.
					</seg>
					<seg id="b.MAT.15.9" type="verse">
						Tura tukeneasan shiir awajtuiniawai. Aentsu chichamen jintintiainiayat &quot;Yusa chichamente&quot; tuiniawai.&quot; Tu aarmiayi&quot; Tímiayi Jesus.
					</seg>
					<seg id="b.MAT.15.10" type="verse">
						Tinia shuaran untsuk tiarmiayi &quot;Ju antukrum pénker nekaatarum.
					</seg>
					<seg id="b.MAT.15.11" type="verse">
						Aents Yúana nuka Shuáran yajauch awajsashtatui. Antsu wenunmaya jiinia nuka Shuáran yajauch awajeawai&quot; Tímiayi.
					</seg>
					<seg id="b.MAT.15.12" type="verse">
						Nuyá ni unuiniamuri Jesusan tariar &quot;Maa, Pariséu ame chichammin antukar ti itiurchat Enentáimprarai&quot; tiarmiayi.
					</seg>
					<seg id="b.MAT.15.14" type="verse">
						Tuíniakui Jesus Tímiayi &quot;Ikiuktiarum. Kusuru aintsan ainiawai. Tura kusuruncha jintintiainiawai. Mai kusuru ásar mai Wáanam akaiki iniaawartatui. Wats, ajanam Nupá aintsan ainiawai. Tura Ashí winia Apar nayaimpiniam pujana nu araachmaka takamtsuk uwé ajapamu átatui&quot; Tímiayi Jesus.
					</seg>
					<seg id="b.MAT.15.15" type="verse">
						Takui Pítiur Jesusan Tímiayi &quot;Nu métek-taku chicham paant awajsata.&quot;
					</seg>
					<seg id="b.MAT.15.16" type="verse">
						Tutai Jesus Tímiayi &quot;ṡAtumsha nekaachurmek.
					</seg>
					<seg id="b.MAT.15.17" type="verse">
						Enentáimprachurmek? Ashí wenunam wayaana nu wakenam wéatsuk. Tura Nuyá iniankastiniaiti.
					</seg>
					<seg id="b.MAT.15.18" type="verse">
						Antsu wenunmaya jiinia nu Enentáinmaya jiiniu asa aentsun yajauch awajeawai.
					</seg>
					<seg id="b.MAT.15.19" type="verse">
						Enentáinmaya Ashí yajauch Enentáimsatin Jíiniainiawai. Mankartuatniusha, chikicha nuwé kasamkatniusha, tsanirmatniusha, kasamkatniusha, Wáitruatniusha, yajauch áujmatsatniusha
					</seg>
					<seg id="b.MAT.15.20" type="verse">
						Ashí nu ainiawai nekaska Shuáran yajauch awajeana nu. Tura ikijmiatsuk Yurumátniuka Shuáran ni Enentáin yajauch awajeatsui&quot; Tímiayi.
					</seg>
					<seg id="b.MAT.15.21" type="verse">
						Jesus Nuyá jiinki Tiru péprunmasha Sitiun péprunmasha wémiayi.
					</seg>
					<seg id="b.MAT.15.22" type="verse">
						Tura nu nunkanmaya nuwa Jesusan Tarí Tímiayi &quot;Uunta, uunt akupin Tawit ame weatrum asamtai winia waitnentrurta. Nawantur yajauch wakantruku asa ti Wáitrutawai&quot; Tímiayi.
					</seg>
					<seg id="b.MAT.15.23" type="verse">
						Tura Jesus áikchamiayi. Tura ni unuiniamuri tariar &quot;Awemata, tiarmiayi. Tuke untsumki apapétmaji&quot; tiarmiayi.
					</seg>
					<seg id="b.MAT.15.24" type="verse">
						Nuyá Jesus Tímiayi &quot;Aya Israer-shuarnum menkakaru ainia nuna eaktinian Yus akuptukuiti.&quot;
					</seg>
					<seg id="b.MAT.15.25" type="verse">
						Túrasha nuwa tikishmatar Tímiayi &quot;Uunta, waitnentrurta.&quot;
					</seg>
					<seg id="b.MAT.15.26" type="verse">
						Tutai Jesus Tímiayi &quot;ṡUchí apatkuri jurukir Yawá susamniakait?&quot; Tímiayi.
					</seg>
					<seg id="b.MAT.15.27" type="verse">
						Tutai nuwa Tímiayi &quot;Nekas, Uunta, tame. Tura yawasha ni aentsri yurumainiakui Nunká iniaarun Yuíniatsuk.&quot;
					</seg>
					<seg id="b.MAT.15.28" type="verse">
						Takui Jesus Tímiayi &quot;Maku, nekas Winia Enentáimtursaitme. Ame wakeram Núnisan Atí&quot; Tímiayi. Tura nu chichamaik ni nawantri pénker ajasmiayi.
					</seg>
					<seg id="b.MAT.15.29" type="verse">
						Jesus Nuyá jiinki Kariréa antumianka Káanmatkarin waketkimiayi. Tura naint waka nui pujusmiayi.
					</seg>
					<seg id="b.MAT.15.30" type="verse">
						Nui Untsurí aents Niin tariar shutuapnasha kusuruncha chichachuncha tsupirkamuncha Chíkich Jáiniancha itiariarmiayi. Túrawar nawenam aeprusarmiayi. Túram tsuararmiayi.
					</seg>
					<seg id="b.MAT.15.31" type="verse">
						Nuna iisar chichachusha chichainiakui, tsupirkamusha pénker ajainiakui, shutuapsha pénker wekainiakui, kusurusha Wáinmainiakui, ti shiir Enentáimprarmiayi. Yus ni aentsrin Israeran Yáinmatai shiir yuminsarmiayi.
					</seg>
					<seg id="b.MAT.15.32" type="verse">
						Nuyá Jesus ni unuiniamurin untsukar tiarmiayi &quot;Ju aentsun waitnentainiajai. Warí, menaintiu tsawant Wijiai yurumtsuk yujainiatsuk. Ayurtsuk ni jeen akupkachminiaitjai. Jintiá pimpiki Wáitsartatui.&quot;
					</seg>
					<seg id="b.MAT.15.33" type="verse">
						Ni unuiniamuri tiarmiayi &quot;Túrasha, Uunta, ṡshuar atsaasha tuyan yurumak Imiá sumaktaj~i ju aents ayurawartincha?&quot;
					</seg>
					<seg id="b.MAT.15.34" type="verse">
						Jesus aniasarmiayi &quot;ṡUrutma tanta takakrum?&quot; Tutai niisha &quot;Siati (7) tanta Nuyá ishichik namak takakji&quot; tiarmiayi.
					</seg>
					<seg id="b.MAT.15.35" type="verse">
						Nuyá aents Nunká pujusarti tusa akupkamiayi.
					</seg>
					<seg id="b.MAT.15.36" type="verse">
						Tura siati tantan achik namaknasha achik Nuyá Yúsan yuminsamiayi. Tura puur aents ayuratarum tusa ni unuiniamurin susamiayi.
					</seg>
					<seg id="b.MAT.15.37" type="verse">
						Ashí Yurumáwar jémararmiayi. Tura puunaru siati chankin Tiármiayi.
					</seg>
					<seg id="b.MAT.15.38" type="verse">
						Tura nui Yurumáwaruka nuwasha uchisha nekapmatsuk aya aishmankak kuatru mir (4000) ármiayi.
					</seg>
					<seg id="b.MAT.15.39" type="verse">
						Nuyá Jesus aentsun akupak kanunam enkemar Maktara nunkanam wémiayi.
					</seg>
				</div>
				<div id="b.MAT.16" type="chapter">
					<seg id="b.MAT.16.1" type="verse">
						Pariséusha tura Satuséusha Jesusan nekapsatai tusar tariarmiayi. Túrawar &quot;Ame Yúsaiyaitkiumka kakarmarmijiai nayaimpinnmaya iniakmasta, iisha Wáinkiatai,&quot; tiarmiayi.
					</seg>
					<seg id="b.MAT.16.2" type="verse">
						Tutai Jesus Tímiayi &quot;Atumka &quot;Kapaaku péetar Kíntiamkui kashin esatrurtatui&quot; Tíniuitrume.
					</seg>
					<seg id="b.MAT.16.3" type="verse">
						Túrasha &quot;Te ajas kapaaku péetar tsawaakui yumi yajauch átatui&quot; Tíniuitrume. Tura nekasaiti. Maa, átumka nayaim iisrum ju nunkanam Túrunattana nu nékarme. Antsu Yus Yamái Jú nunkanam tura nuka nékatsrume. Antraitrume.
					</seg>
					<seg id="b.MAT.16.4" type="verse">
						Aents yajauch ásar tura Yusan Enentáimtachu ásar kakarmajai iniakmamun wakeruiniawai. Túrasha áyatik Junas Túrunamia nuke iniakmastiniaiti&quot; Tímiayi. Tinia ikiuak wémiayi.
					</seg>
					<seg id="b.MAT.16.5" type="verse">
						Tura Entsá amaini katinkiar ni unuiniamuri tantan Júkitniun kajinmatkiarmiayi.
					</seg>
					<seg id="b.MAT.16.6" type="verse">
						Nuyá Jesus Tímiayi &quot;Wáinkiatarum, Pariséusha Satuséusha wakaprutai takakainia Nújaisha aneartarum.&quot;
					</seg>
					<seg id="b.MAT.16.7" type="verse">
						Tutai ni unuiniamuri tiarmiayi &quot;Ii tanta itiachakrin Tátsuk.&quot;
					</seg>
					<seg id="b.MAT.16.8" type="verse">
						Jesus nuna antuk Tímiayi &quot;ṡUrukamtai tanta itiachji tunaiyarum. Yusa kakarmari kajinmatkintrumek.
					</seg>
					<seg id="b.MAT.16.9" type="verse">
						Senku tantajai Túramiaj nu kajinmatkintrumek. Senku mir (5000) aishmankan ayuramtai Untsurí chankin Tiármia nu Enentáimtsurmek.
					</seg>
					<seg id="b.MAT.16.10" type="verse">
						Tura siati tantajai kuatru mir (4000) aishmankan ayuramtai nuna ishichik chankin Tiármia nu kajinmatkintrumek.
					</seg>
					<seg id="b.MAT.16.11" type="verse">
						Itiurak Imiá nékatsrum? Wi Pariséu wakaprutairisha Satuséu wakaprutairisha aneartarum Tákun penké tantan Tátsujai&quot; Tímiayi.
					</seg>
					<seg id="b.MAT.16.12" type="verse">
						Nuna Jesus takui ni unuiniamurisha nekaawarmiayi. Penké tantaa wakaprutairin Tíchamiayi antsu Pariséusha Satuséusha unuiniatairin Tímiayi.
					</seg>
					<seg id="b.MAT.16.13" type="verse">
						Tura Sesaria-jiripiunam jeawar Jesus ni unuiniamurin aniasarmiayi &quot;Aents Ajasuitjiana juna ṡyaiti turutainiawa Winia?&quot;
					</seg>
					<seg id="b.MAT.16.14" type="verse">
						Niisha ayak tiarmiayi &quot;Chíkich, imiakratin Juánkaiti turamainiawai. Chíkichka, Eríasaiti turamainiawai. Chikichcha Jeremíasaiti, chikichcha Chíkich aents Yúsnan etserniuiti turamainiawai&quot; tiarmiayi.
					</seg>
					<seg id="b.MAT.16.15" type="verse">
						Tutai nincha aniiniak &quot;ṡAtumsha yaiti Túrutrum?&quot; Tímiayi.
					</seg>
					<seg id="b.MAT.16.16" type="verse">
						Semun Pítrusha &quot;Ametme Kristu, Yus Anaikiamu. Nekas iwiaaku Yusa Uchirínme&quot; Tímiayi.
					</seg>
					<seg id="b.MAT.16.17" type="verse">
						Tutai Jesus Tímiayi &quot;Shiiraitme Junasa Uchirí Semunka. Núnaka aents ujatmakchaiti antsu winia Apar nayaimpiniam pujana nu ujatmakmatai nekaam tame.
					</seg>
					<seg id="b.MAT.16.18" type="verse">
						Tura Wisha Tájame, ame Pítruitme, kayach Tútaim. Nu kayanam jea jeamtinia aintsan Yus-shuaran ekenin tsakatmartatjai. Túramtai Jákatniusha tura Yusa nemasrisha nu jeamman pukukchattawai.
					</seg>
					<seg id="b.MAT.16.19" type="verse">
						Yus akupeamu yawincha amastatjai. Ju nunkanam jinkiatniusha Atíatniusha amasmaiti. Tuma asamtai ame ju nunkanam suritiam nu nayaimpinmasha suritniaktatui. Tura ju nunkanam tsankateam nu nayaimpinmasha tsankatnaktatui&quot; Tímiayi.
					</seg>
					<seg id="b.MAT.16.20" type="verse">
						Nuna tinia Jesus ni unuiniamurin Krístuitiaj nu etserkairap tinia akupkarmiayi.
					</seg>
					<seg id="b.MAT.16.21" type="verse">
						Nuyá Jesus juna unuiniatan nankammiayi. &quot;Wi Jerusarénnum wétiniaitjai. Nui Israer-shuara uuntrisha, Israer-patri uuntrisha, Israer-shuara jintinniurisha ti Wáitkiarsartatui. Nuyá mantuawartatui Túrasha Menaintiú tsawantai nantaktiatjai.&quot;
					</seg>
					<seg id="b.MAT.16.22" type="verse">
						Takui Pítiur arantach Jukí chicharuk Tímiayi &quot;Uunta, nuka penké áchatniuiti. Aminkia Túrutmacharminiaiti.&quot;
					</seg>
					<seg id="b.MAT.16.23" type="verse">
						Jesus ayanmatar Pítrun Tímiayi &quot;Werumta, Satanása. Yajauch awajtame. Ameka Yus wakeramu Enentáimtsume. Antsu Jú nunkanam Enentáimainia ainis Enentáimme.&quot;
					</seg>
					<seg id="b.MAT.16.24" type="verse">
						Nuyá Jesus Ashí ni unuiniamurin Tímiayi &quot;Shuar Winia nemartustaj tusa wakerakka ni wakeramurin iniais ni krusi yanaki Winia nemartusti.
					</seg>
					<seg id="b.MAT.16.25" type="verse">
						Shuar áyatik pénker pujustaj Tákunka nu shuar uwemtsuk jakattawai. Antsu Jákatniuitkuisha pénker pujustinian Enentáimtsuna Nú shuar nekas iwiaakman wainkiattawai.
					</seg>
					<seg id="b.MAT.16.26" type="verse">
						Wats, shuar Ashí Jú nunkanam írunna nuna sumakka tura nujai ni wakani émeseak ṡitiurak pénker pujustin? Shuara Wakaní emesramu ṡAshí Jú nunkanam írunna nujai iwiaramniakait?
					</seg>
					<seg id="b.MAT.16.27" type="verse">
						Wi Aents Ajasu asan, winia Aparu kakarmarijiai tura ni suntarijiai tana Ashí Shuáran ni takasmajai métek akiktatjai.
					</seg>
					<seg id="b.MAT.16.28" type="verse">
						Paant Tájarme, shuar jui wajainia ju Játsuk Wi akupin ajasmatai Wáitkiartatui&quot; Tímiayi.
					</seg>
				</div>
				<div id="b.MAT.17" type="chapter">
					<seg id="b.MAT.17.1" type="verse">
						Nuyá sais (6) tsawant nankaamasar Pítruncha, Jakupuncha, tura ni yachi Juannasha Níniak Júkiar Jesus Náinnium Yakí wakamiayi.
					</seg>
					<seg id="b.MAT.17.2" type="verse">
						Nui Jesus Nusháa iira ajattsarmiayi. Ni yapisha etsaya ainis wincha ajasmiayi. Ni pushirisha ti puju jiitsumir ajasmiayi.
					</seg>
					<seg id="b.MAT.17.3" type="verse">
						Nuisha Muisaisnasha Eríasnasha Jesusjai chichainian Wáinkiarmiayi.
					</seg>
					<seg id="b.MAT.17.4" type="verse">
						Nuyá Pítiur Jesusan Tímiayi &quot;Uunta, ti shiir pujaji jui. Wakerakminkia menaint aakmaktai, Aminiu chikichik tura Chíkich Muisaisnasha, tura chikichcha Eríasna.&quot;
					</seg>
					<seg id="b.MAT.17.5" type="verse">
						Tura Pítiur tu auju Wajái yurankim ti puju amuamiayi. Tura nu yuranminmaya chichaman antukarmiayi. &quot;Juka winia aneamu Uchiruiti, Tímiayi. Niin ti shiir Enentáimtajai. Nii pénker anturkatarum&quot; Tímiayi. Tu chichasmiayi Yus.
					</seg>
					<seg id="b.MAT.17.6" type="verse">
						Nuna ni unuiniamuri antukar ti ashamkar Pákea ajakiarmiayi.
					</seg>
					<seg id="b.MAT.17.7" type="verse">
						Túrunawarmatai Jesus Táriar antin &quot;Ashamkairap, nantaktiarum&quot; tiarmiayi.
					</seg>
					<seg id="b.MAT.17.8" type="verse">
						Tura pankainiar iimiaj Tukamá aya Jesusan Wáinkiarmiayi.
					</seg>
					<seg id="b.MAT.17.9" type="verse">
						Nuyá Náinniumia akainiak Jesus tiarmiayi &quot;Atum iisurmena nu penké etserkairap. Wi Aents Ajasu asan jakamunmaya nantaatsain etserkairap' Tímiayi.
					</seg>
					<seg id="b.MAT.17.10" type="verse">
						Nuyá ni unuiniamuri Jesusan aniiniak &quot;ṡUrukamtai iin jintintramin &quot;Kristu Táatsain Erías emka Tátiniaiti&quot; tuinia?&quot; tiarmiayi.
					</seg>
					<seg id="b.MAT.17.11" type="verse">
						Tuíniakui Jesus aikmiayi &quot;Nekas Erías Tátiniaiti. Tura nii mash iwiarattawai.
					</seg>
					<seg id="b.MAT.17.12" type="verse">
						Kame nekas Erías Táwiti tura niin nekaacharmai. Antsu aents wakeriarmia nuna Túrawar yajauch awajsarmiayi. Núnisan Winiasha, Aents Ajasu ain, Wáitkiarsartatui.&quot;
					</seg>
					<seg id="b.MAT.17.13" type="verse">
						Nuna takui ni unuiniamuri imiakratin Juánkan áujmatui, tu Enentáimprarmiayi.
					</seg>
					<seg id="b.MAT.17.14" type="verse">
						Ataksha aents matsatmanum jeawarmatai shuar Jesusan Tarí tikishmatramiayi.
					</seg>
					<seg id="b.MAT.17.15" type="verse">
						Tura Tímiayi &quot;Uuntá, winia uchir waitnentrutrata. Wainchi tukum ti Wáitniuiti. Jiniumsha patamniuiti. Entsasha iniainaiti.
					</seg>
					<seg id="b.MAT.17.16" type="verse">
						Ame unuiniamurmincha itiarjiai Túrasha tujinkiarai.&quot;
					</seg>
					<seg id="b.MAT.17.17" type="verse">
						Takui Jesus Ashí Tímiayi &quot;Maa, Yus penké Enentáimtichuitrume. Imiá úmichuitrume. ṡWi atumin katsuntu ajatniukaitjiarum? Wats, uchi itiartitiarum&quot; Tímiayi.
					</seg>
					<seg id="b.MAT.17.18" type="verse">
						Itiarim Jesus yajauch wakanin jiiki akupkamiayi Uchí Ayashínia. Túramtai nu chichamaik pénker ajasmiayi.
					</seg>
					<seg id="b.MAT.17.19" type="verse">
						Nuyá urum ni unuiniamuri Jesusjai ninki pujusar áujmatainiak &quot;ṡUrukamtai yajauch wakan Jíiktin iikia tujinkiamaj~i?&quot; tiarmiayi.
					</seg>
					<seg id="b.MAT.17.20" type="verse">
						Tuíniakui Jesus tiarmiayi &quot;Yus nekas Enentáimtachu asarum tujinkiarme. Túmaitiat nekasaiti mustasa Jinkiái Timiá uchichitiat ti uunt tsakaatsuk. Núnisan Yus ishichkisha Enentáimtakrumka nu naint ékemkata tutai nu naint Túrunattawai. Penké tujinkiashtatrume Yus nekas Enentáimtakrumka.
					</seg>
					<seg id="b.MAT.17.21" type="verse">
						Kame nu yajauch wakan jiiki akupkatniuka ijiarmam Yus áujsatniuiti.&quot;
					</seg>
					<seg id="b.MAT.17.22" type="verse">
						Jesus ni unuiniamurijiai Kariréa nunkanam wekas juna ujakarmiayi. &quot;Wi Aents Ajasu asan, aentsnum surunkattajai tura mantamnattajai.
					</seg>
					<seg id="b.MAT.17.23" type="verse">
						Túrutawarmatai Menaintiú tsawantai nantaktiatjai.&quot; Tura ni unuiniamuri nuna antukar ti Kúntuts Enentáimprarmiayi.
					</seg>
					<seg id="b.MAT.17.24" type="verse">
						Jesus ni unuiniamurijiai Kapernáum péprunam jeawarmiayi. Tura Kuítian achin Pítrun tariar aniasarmiayi &quot;ṡAtumi uuntri Israer-patrin akiktinia nuna Akínkiait?&quot;
					</seg>
					<seg id="b.MAT.17.25" type="verse">
						Tutai Pítiur &quot;Ee&quot; Tímiayi. Tura Pítiur Jeá Wayá chichaatsain Jesus emka Tímiayi &quot;Chíkich nunkanmaya akupin ṡyana Kuítrijiain takainia. Ni Shuáriniunkek atantainia. Antsu yajaya Shuárnan atantainiatsuk. Nekaschak, Semunká?&quot;
					</seg>
					<seg id="b.MAT.17.26" type="verse">
						Tutai Pítiur &quot;Nekas yajaya Shuárnan atantainiawai&quot; Tímiayi. Jesus Tímiayi &quot;Nuikia ni shuari ankant ainiawai. Iisha Núnisrik nu akiktin ankantaitji.
					</seg>
					<seg id="b.MAT.17.27" type="verse">
						Túrasha itiurchat Enentáimprarain tusar akiktai. Ame tsau jukim Entsá Wetá. Túram emka namak japikim iwiankam nui kuit Wáinkiattame. Nu jukim Wíniasha áminiusha akikmakta.&quot;
					</seg>
				</div>
				<div id="b.MAT.18" type="chapter">
					<seg id="b.MAT.18.1" type="verse">
						Nu tsawantai ni unuiniamuri tariar Jesusan aniasarmiayi &quot;Yus akupeamunam pachiinia nu ṡya Imiá nankaamantu áminiait?&quot;
					</seg>
					<seg id="b.MAT.18.2" type="verse">
						Nuna Tuíniakui Jesus uchin untsuk ajapen awajtusar
					</seg>
					<seg id="b.MAT.18.3" type="verse">
						Tímiayi &quot;Tí nekasan Tájarme, Atumí Enentáimtairi yapajiarum uchia ainis ajachkurmeka Yus akupeamunam pachiinkiachminiaitrume.
					</seg>
					<seg id="b.MAT.18.4" type="verse">
						Nu asamtai ju uchia ainis péejchach Enentáimtumana nuka Yus akupeana nui nekas nankaamantu ajasminiaiti.
					</seg>
					<seg id="b.MAT.18.5" type="verse">
						Nú arantcha Winia anentuk uchin itiaana Nú shuar Winiasha itiaareawai' Tímiayi.
					</seg>
					<seg id="b.MAT.18.6" type="verse">
						`Shuar ju uchin Winia umirtana nuna tunaanum ajuarmatainkia nuna Túratsain niisha kuntujén kayajai jinkiar nayaantsanam ajapen kunanam ajunmaitkiunka maak ainti, Tímiayi.
					</seg>
					<seg id="b.MAT.18.7" type="verse">
						Ju nunkanam Tunáa iniaatai írunuk tuke itiurchataiti. Antsu shuar chikichan tunaanum ajuarka ti itiurchatan inkiuntatui' Tímiayi.
					</seg>
					<seg id="b.MAT.18.8" type="verse">
						`Nu asamtai ame uwejem tura nawem tunaanum ajunmatniuitkiuinkia tsupikiam ajapata. Kame muntuch pujustin tura ukunam nayaimpiniam wétin pénkeraiti. Antsu kajinkiashtin jinium takamtsuk jeatniuka Imiá yajauchiiti.
					</seg>
					<seg id="b.MAT.18.9" type="verse">
						Núnisan ame jiimi tunaanum ajunmatniuitkiuinkia ukuinkiam ajapata. Kame chikichik jiijiai pujusam nayaimpiniam wétin pénkeraiti. Antsu jinium mai Jíintiuk wétin Imiá yajauchiiti' Tímiayi.
					</seg>
					<seg id="b.MAT.18.10" type="verse">
						`Uchi ainia nu nakitrairap. Yusa suntari niin Wáinkiatniua nu winia Aparui Tíjiuch pujuiniawai.
					</seg>
					<seg id="b.MAT.18.11" type="verse">
						Kame wi Aents Ajasu asan, menkaakarun eaktajtsan Táwitjai.'
					</seg>
					<seg id="b.MAT.18.12" type="verse">
						`Enentáimpratarum. Shuar sian (100) murikiun takakuitiat chikichik menkakamtai Untsurí menkakacharun Náinnium matsaak~u menkakan eaushtatuak.
					</seg>
					<seg id="b.MAT.18.13" type="verse">
						Wáinkiasha Untsurí menkakacharua nujai nankaamas waraschattawak.
					</seg>
					<seg id="b.MAT.18.14" type="verse">
						Núnisan atumi Aparí nayaimpiniam pujana nu, nu uchi chikichkisha menkakacharti tawai' Tímiayi.
					</seg>
					<seg id="b.MAT.18.15" type="verse">
						`Chikich Yus-shuar ámin yajauch Túrutmakuinkia nii werim áujsata. Tura ámechik werim ame yatsumjai chichasta. Anturtamkuinkia ame Yátsum Yáinkiume.
					</seg>
					<seg id="b.MAT.18.16" type="verse">
						Tura anturtamchakuinkia Nuyá chikichik shuar Jimiará shuarsha jukim ataksha weritia. Túram ataksha áujnaisatarum, niisha paant nekaawarat tusam.
					</seg>
					<seg id="b.MAT.18.17" type="verse">
						Túrasha yatsum tuke ántachkuinkia Yus-shuar iruntainiam iwiainiakta. Túrasha yatsum tuke ántachkuinkia Yus-shuarcha Núnisan Enentáimtusta nu shuar.'
					</seg>
					<seg id="b.MAT.18.18" type="verse">
						`Nekasan Tájarme, ju nunkanam suritiam nu nayaimpinmasha suritniaktatui. Tura ju nunkanam tsankateam nu nayaimpinmasha tsankatnaktatui.'
					</seg>
					<seg id="b.MAT.18.19" type="verse">
						`Núnisnak Tájarme, ju nunkanam pujusrum Jimiará Yus-shuartiram métek Enentáimprarum winia Apar nayaimpiniam pujana nu seakrumninkia wakerarmena nuna suramsattarme.
					</seg>
					<seg id="b.MAT.18.20" type="verse">
						Jímiar menaintiusha Yus-shuar Winia Enentáimturuk iruntrarmatai Wisha nui niijiai pujajai&quot; Tímiayi Jesus.
					</seg>
					<seg id="b.MAT.18.21" type="verse">
						Takui Pítiur Werí Jesusan aniasmiayi &quot;Uuntá, winia yatsur yajauch awajtakui ṡurutma tsankuratniuitiaj. Siátikik tsankuratniuitiaj?&quot;
					</seg>
					<seg id="b.MAT.18.22" type="verse">
						Jesus aiyak &quot;Siátik Tátsujme, antsu iniannatsuk tsankuratniuitme&quot; Tímiayi.
					</seg>
					<seg id="b.MAT.18.23" type="verse">
						Tuma asa Jesus Yus akupeamunam pachiinkiaru tsankurnairartiniaiti tusa ju métek-taku chichaman áujmatuk Tímiayi, &quot;Uunt akupin takarin tumashin akirkarat tusa untsukarmai.
					</seg>
					<seg id="b.MAT.18.24" type="verse">
						Yama Nánkamuk Tí nukap tumashmakua nuna untsukmai. Akikmakchamnia ti tumashmakuyi.
					</seg>
					<seg id="b.MAT.18.25" type="verse">
						Tura nu takakmau kuitri atsakui uunt akupin &quot;Yajasma aitkiasrum nuartiuk uchirtiuk Ashí waririntiuk suruktarum, timiai. Nu kuitjai akirkati&quot; timiai.
					</seg>
					<seg id="b.MAT.18.26" type="verse">
						Tutai nu takakmau uunt akupniun tikishmatar seak timiai &quot;Uunta, waitneasam Nákarsatá. Auka, mash akiktatjame.&quot;
					</seg>
					<seg id="b.MAT.18.27" type="verse">
						Uunt akupin waitnentar mash tsankur ankant akupkamai.
					</seg>
					<seg id="b.MAT.18.28" type="verse">
						Tura Nú chichamaik Nú takakmau jiinki ni ain inkiunmai. Nú aisha niin ishichik tumashiiyi. Tura tsékenki suwenam achik chicharuk timiai &quot;Wari akirkata tumashitmena nu.&quot;
					</seg>
					<seg id="b.MAT.18.29" type="verse">
						Tura ni ai niin tikishmatar timiai &quot;Waitneasam Nákarsatá. Auka, mash akiktatjame&quot; timiai.
					</seg>
					<seg id="b.MAT.18.30" type="verse">
						Túrasha nakitramai. Antsu tsankurtsuk sepunam enkeamai Ashí Akírkatí tusa.
					</seg>
					<seg id="b.MAT.18.31" type="verse">
						Chíkich takakmau nuna Wáinkiar ti Kúntuts Enentáimtuiniak uunt akupniun Ashí etsertukarmai.
					</seg>
					<seg id="b.MAT.18.32" type="verse">
						Nuna antuk uunt akupin untsuk Itiá timiai &quot;Yajauchiitme. ṡWinia &quot;waitnentrurta&quot; Túrutkumin tsankurachmakjam?
					</seg>
					<seg id="b.MAT.18.33" type="verse">
						Amesha Núnismek ame aim tsankuratniuitme&quot; timiai.
					</seg>
					<seg id="b.MAT.18.34" type="verse">
						Tinia uunt akupin kajekmai. Tura Ashí tumashin akikmatsuk asutniati tusa suntarnum surukmai.&quot;
					</seg>
					<seg id="b.MAT.18.35" type="verse">
						Jesus nuna áujmatas Amúak Tímiayi &quot;Núnisan winia Apar nayaimpiniam pujana nu atumin Túrutmattarme atumi yachi nekas Enentáijiai tsankureachkurminkia.&quot;
					</seg>
				</div>
				<div id="b.MAT.19" type="chapter">
					<seg id="b.MAT.19.1" type="verse">
						Jesus nuna tinia ikiuak Kariréa nunkanmaya wémiayi. Tura Jurtan entsa amain Jutía nunkanam jeamiayi.
					</seg>
					<seg id="b.MAT.19.2" type="verse">
						Untsurí aents nemariarmiayi tura Jáiniancha pénker awajsamiayi.
					</seg>
					<seg id="b.MAT.19.3" type="verse">
						Nui Pariséu Jesusan nekapsataj tusar aniasarmiayi &quot;ṡShuar ni nuwen itiurchat akui ajapamniakait?&quot;
					</seg>
					<seg id="b.MAT.19.4" type="verse">
						Tutai Jesus Tímiayi &quot;ṡAtumka Yus-Papí áujsachukaitrum? Yámankamtaik Yuska Shuáran aishmankan nuwancha najanamiayi tawai.
					</seg>
					<seg id="b.MAT.19.5" type="verse">
						Tuma asamtai aishman ni Aparín ni Nukurín ikiuki ni nuwejai tsanin chikichik ayashtinia ainis ajasartatui, tu aarmaiti, Tímiayi.
					</seg>
					<seg id="b.MAT.19.6" type="verse">
						Tuma asa Jímiarcha antsu chikichik ayash ainiawai. Tuma asamtai shuar Yus apatkamia nuna, aents akankashtiniaiti' Tímiayi.
					</seg>
					<seg id="b.MAT.19.7" type="verse">
						Takui tiarmiayi &quot;Nuikia ṡurukamtai Papí aarar nuwa ajapatniun Muisais tsankatkamia?&quot;
					</seg>
					<seg id="b.MAT.19.8" type="verse">
						Tutai Jesus tiarmiayi &quot;Timiá ántichu asakrumin nuwa ajapatniun tsankatkamiayi. Túrasha émkaka Núnischauyayi.
					</seg>
					<seg id="b.MAT.19.9" type="verse">
						Wi Tájarme, shuar ni nuwen Chíkichjai pujuschan ajapeakka tura chikichan nuatkunka tsanirmayi. Chíkich aishmansha nuwa ajapamun Nuátkanka nusha tsanirmayi&quot; Tímiayi.
					</seg>
					<seg id="b.MAT.19.10" type="verse">
						Takui ni unuiniamuri tiarmiayi &quot;Nuikia aishman ni nuwé penké ikiukchamniaitkiuinkia Nuátkachminiaiti.&quot;
					</seg>
					<seg id="b.MAT.19.11" type="verse">
						Jesus tiarmiayi &quot;Nu chichamnaka mash antukchamin ainiawai. Antsu Yus nuna umiktin susamua nuke antukmin ainiawai.
					</seg>
					<seg id="b.MAT.19.12" type="verse">
						Chíkich Chíkich nuatkachmin ainiawai. Chíkich Nuátkachmin akiiniawaru ainiawai. Chikichcha aentsjai Nuátkachmin najanaru ainiawai. Chikichcha Nuátainiatsui Yus akupeamu takatan takastinian. Juna antuktinian Jeáka antukti.&quot;
					</seg>
					<seg id="b.MAT.19.13" type="verse">
						Nuyá Jesusan uchin itiariarmiayi. Niin antin Yúsan áujtusarat tusar wakeriarmiayi. Túruiniakui ni unuiniamuri chicharkarmiayi.
					</seg>
					<seg id="b.MAT.19.14" type="verse">
						Túruiniakui Jesus Tímiayi &quot;Uchi Winí winitin tsankatkatarum. Suritkiairap. Kame ju uchia aintsan péejchach ainian nunak Yus akupkamniaiti.&quot;
					</seg>
					<seg id="b.MAT.19.15" type="verse">
						Tinia uchin miniakas Nuyá wémiayi.
					</seg>
					<seg id="b.MAT.19.16" type="verse">
						Shuar natsa Jesusan tarin aniasmiayi &quot;Uuntá, pénkeraitme. Tuma asam turuttia ṡwarinia Túrakna tuke iwiaaku átataj?' Tímiayi.
					</seg>
					<seg id="b.MAT.19.17" type="verse">
						Tutai Jesus niin Enentáimtikrataj tusa Tímiayi &quot;ṡUrukamtai pénkeraitme Túrutam. Shuar pénkerka atsatsuk. Aya Yúskechukait? Wats, tuke iwiaaku pujustaj Tákumka akupkamu Umírkartá.&quot;
					</seg>
					<seg id="b.MAT.19.18" type="verse">
						Tutai shuar &quot;ṡTuna nekas umirkatniuitiaj?&quot; Tímiayi. Takui Jesus Tímiayi &quot;Mankartuawaip, tsanirmawaip, Kasámkáip, Chíkich shuar tsanumpruraip,
					</seg>
					<seg id="b.MAT.19.19" type="verse">
						ame apa nukusha Umírkatá, ame Shuárum ame ayashim aneamna Nútiksamek aneeta.&quot;
					</seg>
					<seg id="b.MAT.19.20" type="verse">
						Tutai natsa Tímiayi &quot;Núnaka úchichik mash umiki tsakaruitjai. Nuyasha ṡWarí Táatrusa?&quot; Tímiayi.
					</seg>
					<seg id="b.MAT.19.21" type="verse">
						Takui Jesus Tímiayi &quot;Nekas pénker átaj Tákumka, weme ame Kuítrum Kuítrincha ainia nu Súsartá. Tura nayaimpiniam Kuítrintin ajastatme. Nuyá Winia Nemártústá&quot; Tímiayi Jesus.
					</seg>
					<seg id="b.MAT.19.22" type="verse">
						Tura natsa nuna antuk Kúntuts wémiayi ti Kuítrintin asa.
					</seg>
					<seg id="b.MAT.19.23" type="verse">
						Nuyá Jesus ni unuiniamurin tiarmiayi &quot;Nekasan Tájarme, Kuítrintin Yus akupeamunam pachiinkiatin ti itiurchataiti.
					</seg>
					<seg id="b.MAT.19.24" type="verse">
						Ataksha Tájarme, kamiriuka Kawái nankaamas uunt asa auja jiin wayachminiaiti. Núnisan Kuítrintin Yus akupeamunam pachiinkiatin ti itiurchataiti.&quot;
					</seg>
					<seg id="b.MAT.19.25" type="verse">
						Ni unuiniamuri nuna antukar Antúu ajarmiayi. Túrawar aniniainiarmiayi &quot;ṡNuikia yaki uwempramniait?&quot;
					</seg>
					<seg id="b.MAT.19.26" type="verse">
						Tuíniakui Jesus Ashí iisar Tímiayi &quot;Aents uwempratniun nekas tujintiainiawai antsu Yuska Ashí tujintiatsui.&quot;
					</seg>
					<seg id="b.MAT.19.27" type="verse">
						Nuyá Pítiur Tímiayi &quot;Uuntá, iikia Ashí ikiukchajik Amin nemarsatai tusar. ṡWarin Wáinkiattaj~i iisha?&quot;
					</seg>
					<seg id="b.MAT.19.28" type="verse">
						Jesus Tímiayi &quot;Nekasan Tájame, ukunmanka ju nunka yamaram ajastatui. Aents Ajasu asan, Wisha nui, uunt akupin ajastatjai tura atumsha winia nemartusutirmeka Wijiai métek akupin ajastatrume Ashí Israer-shuar akupkatin.
					</seg>
					<seg id="b.MAT.19.29" type="verse">
						Tura shuar ni jeencha, yachincha, umaincha, Aparíncha, Nukuríncha, Nuaríncha, Uchiríncha, tura nunkencha Winia anentu asa ikiukin wekaakka, nu shuar nii ikiukmia Núnisan yamaisha ti Untsurí Wáinkiattawai tura ukunmasha tuke shiir pujustatui Yusjai.
					</seg>
					<seg id="b.MAT.19.30" type="verse">
						Untsurí Yamái penkeri ainiana nu ukunam ukunmaani pujusartatui, tura Yapajiáwar Yamái ukunmaya ainiana nu ukunam emka pujusartatui' Tímiayi Jesus.
					</seg>
				</div>
				<div id="b.MAT.20" type="chapter">
					<seg id="b.MAT.20.1" type="verse">
						`Yus akupeamunam pachiinkiatin Júnisaiti. Nunka nérentin ni araamurin Júuktaj tusa Káshik iniartaj tusa Jíinkimiayi.
					</seg>
					<seg id="b.MAT.20.2" type="verse">
						Chikichík tenariu kuit jean tsawant takamtsuk akiktajrume tusa chichas ni araamun Júuktinian akupkarmiayi.
					</seg>
					<seg id="b.MAT.20.3" type="verse">
						Nantu takuntaisha ataksha jiinki shuar yujan Wáiniak
					</seg>
					<seg id="b.MAT.20.4" type="verse">
						timiai &quot;Atumsha winia arakur Júuktin Yáintkiatarum. Shiir akiktajrume.&quot; Tutai wearmai.
					</seg>
					<seg id="b.MAT.20.5" type="verse">
						Ataksha tutupin ai Nuyá Aankúsha jiinki, Núnisan tinia akupkarmai.
					</seg>
					<seg id="b.MAT.20.6" type="verse">
						Ataksha nantu patamsai Jíinkimiai. Tura shuaran yujan Wáiniak &quot;ṡUrukamtai takakmatskesha aani pujarum?&quot; timiai.'
					</seg>
					<seg id="b.MAT.20.7" type="verse">
						&quot;Warí, iincha iniatmainiatsji&quot; tiarmai.' `Tuíniakui timiai &quot;Atumsha winia nunkarui takautarum. Pénker akiktajrume.&quot;
					</seg>
					<seg id="b.MAT.20.8" type="verse">
						`Kirit Ajátekiái takatrin Wáinniun timiai &quot;Takatan takasaru untsukam akikiarta. Kíarai nankamawaru emka akikiarta. Túram Káshik nankamawarujai Amuktá&quot; timiai.
					</seg>
					<seg id="b.MAT.20.9" type="verse">
						Takui nantu patamsa ai nankamawaru wayawarmatai Chikichík tenariu kuit jean Ashí akikiarmai.
					</seg>
					<seg id="b.MAT.20.10" type="verse">
						Mash umintramtai Nuyá emka nankamawaru wayawar &quot;nuna nankaamas achikchatjiash&quot; tu Enentáimsarmai. Tura Chikichík tenariu kuit jean achikiarmai.
					</seg>
					<seg id="b.MAT.20.11" type="verse">
						Achikiar nérenniun itiurchat Enentáimturarmai.
					</seg>
					<seg id="b.MAT.20.12" type="verse">
						Tura tiarmai &quot;Iikia Ashí tsawant nantujai Wáitsachjik. Ju shuarsha nantu patamsa ai nankamawaruka penké ishichik takasarai. Túrasha iijiai métek akikiarume&quot; tiarmai.
					</seg>
					<seg id="b.MAT.20.13" type="verse">
						Tutai nérentin chikichkiniak iniakmas timiai &quot;Umpá, penké kasartsujme. Káshik Chikichík tenariu kuit Jeá chichasar iijiai iwiarachjik, timiai.
					</seg>
					<seg id="b.MAT.20.14" type="verse">
						Pai, ame Kuítrum achikiume. Nantu patamsai takasuncha amijiai métek akiktinian wakerajai.
					</seg>
					<seg id="b.MAT.20.15" type="verse">
						Warí, winia Kuítrujai wi wakeramun Túrachminkaitiaj. Antsu wi tsanka asamtai ṡyajauch Enentáimturmek?&quot; timiai.'
					</seg>
					<seg id="b.MAT.20.16" type="verse">
						`Núnisaiti Yus-shuarnum. émkaru ainia nu uku ártatui. Tura ukuya ainiana nu, emka ártatui. Untsurí ipiaamu ainiawai tura ishichik achikma ainiawai.&quot; Tu áujmatsamiayi Jesus.
					</seg>
					<seg id="b.MAT.20.17" type="verse">
						Jesus Jerusarénnum Jintiá wesa ni unuiniamurin akankin tiarmiayi
					</seg>
					<seg id="b.MAT.20.18" type="verse">
						&quot;Iistarum, Jerusarénnum wéaji. Nuisha Israer-patri uuntrin tura ni jintinniurincha Winia surutkartatui. Nuisha, wi Aents Ajasu ain, &quot;mantamnati&quot; Túrutiartatui.
					</seg>
					<seg id="b.MAT.20.19" type="verse">
						Tura apachnium surutkartatui. Nui katsekrukar, awattiar Krúsnum Máawarti tusar Túrutawartatui. Túrasha jakayatan Menaintiú tsawantai nantaktiatjai&quot; Tímiayi.
					</seg>
					<seg id="b.MAT.20.20" type="verse">
						Nuyá Jakupusha Juansha, mai Sepetéu Uchirí, Nukuríjiai tariar Jesusan tikishmatrarmiayi. Tura Nukurí Jesusan waitnentrutrarat tusa seamiayi.
					</seg>
					<seg id="b.MAT.20.21" type="verse">
						&quot;ṡWarí wakeram?&quot; Tímiayi Jesus. Tutai nuwa Tímiayi &quot;Ame uunt akupin ajastatmena nui winia uchir chikichik untsuurnumaani chikichcha menaanmaani akupkarti tusam apujsarta.&quot;
					</seg>
					<seg id="b.MAT.20.22" type="verse">
						Takui Jesus tiarmiayi &quot;Atum seatrumna nu nékatsrume. ṡWi Wáitsattajna nujai métek Túramniakaitrum? Wi Wáitsatniun Yapá umartinia ainis umartiniaitjai. Núnisan Wáitsatniujai imiaitniua aintsan imiantiniaitjai. ṡNú pininnumia umarminkiaitrum. Núnisan imianminkiaitrum?&quot; Tutai &quot;Páchitskea&quot; tiarmiayi.
					</seg>
					<seg id="b.MAT.20.23" type="verse">
						Tuíniakui Jesus Tímiayi &quot;Ayu. Winia pininkruiya umartatrume. Wi imiantiatjana nujai imiantiatrume. Antsu Wijiai tsaninkia pujustinniaka Wikia iischatniuitjai, antsu winia Apar iwiarturu ainia nuna nui apujsattawai&quot; Tímiayi.
					</seg>
					<seg id="b.MAT.20.24" type="verse">
						Chíkich tias (10) unuiniamuri nuna antukar nu Jímiaran kajerkarmiayi.
					</seg>
					<seg id="b.MAT.20.25" type="verse">
						Túmainiakui Jesus untsukar tiarmiayi &quot;Ju nékarme, apachniumka Kapitián ajasar ni shuarin nérenniua ainis ti akupenawai. Ni uuntrisha waantu Enentáimsar &quot;Wíitjai akupniun&quot; tu Enentáimtikiainiawai.
					</seg>
					<seg id="b.MAT.20.26" type="verse">
						Antsu atumjainkia Núnis áchatniuiti. Nankaamaku ajastaj Tákunka chikicha yaintri átiniaiti.
					</seg>
					<seg id="b.MAT.20.27" type="verse">
						Ame Kapitiántrum ajastaj Tákunka Ashí shuara yaintri Ajástí.
					</seg>
					<seg id="b.MAT.20.28" type="verse">
						Wisha Aents Ajasuitiatan, Winia Yáintkiarat tusan Táchaitjai antsu Shuáran Yáintaj tusan Táwitjai. Untsurí shuaran Tunáa tumashrin akikmatkataj tusan Jákatniuitjai. Nuna tarimjai&quot; Tímiayi Jesus.
					</seg>
					<seg id="b.MAT.20.29" type="verse">
						Jirikiú péprunmaya wénakui Untsurí aents Niin nemariarmiayi.
					</seg>
					<seg id="b.MAT.20.30" type="verse">
						Nui Jintiá yantam Jímiar jii kusuru pujuarmiayi. Jesus wéawai taman antukar kakantar untsukarmiayi. &quot;Uuntá, uunt akupin Tawitia Uchirínchukaitiam. Waitnentrurta&quot; tiarmiayi.
					</seg>
					<seg id="b.MAT.20.31" type="verse">
						Tuíniakui &quot;Takamatsatarum&quot; tiarmiayi. Tútaisha Nú nankaamas untsumkarmiayi. &quot;Uuntá, Tawitia Uchiriá, waitnentrurta&quot; tiarmiayi.
					</seg>
					<seg id="b.MAT.20.32" type="verse">
						Tuíniakui Jesus wajas jii kusurun untsukar aniasarmiayi &quot;ṡWarí itiurtukat tusarum wakerutarum?&quot;
					</seg>
					<seg id="b.MAT.20.33" type="verse">
						&quot;Uuntá, iimtiai tusar wakeraji&quot; tiarmiayi.
					</seg>
					<seg id="b.MAT.20.34" type="verse">
						Tuíniakui Jesus niin waitnentrar ni jiin antinkiarmiayi. Nu chichamaik iimiar niisha Jesusan nemariarmiayi.
					</seg>
				</div>
				<div id="b.MAT.21" type="chapter">
					<seg id="b.MAT.21.1" type="verse">
						Jerusarénnum nuntumsar Petpajái péprunam jeawarmiayi. Nusha Uriwiu Náinnium ayamchiiyayi. Nui jeawar Jesus ni unuiniamurin Jímiaran akupeak Tímiayi
					</seg>
					<seg id="b.MAT.21.2" type="verse">
						&quot;Tíjiuch péprunam wérum umpuuru umpuuruchijiai jinkiamu Wáinkiattarme. Nu atiarum itartitiarum.
					</seg>
					<seg id="b.MAT.21.3" type="verse">
						Tura aents &quot;Urukamtai aitkiarum&quot; Túramkurminkia &quot;Uunt wakerawai, tura Wárik awainkittiawai&quot; titiarum&quot; Tímiayi.
					</seg>
					<seg id="b.MAT.21.4" type="verse">
						Tura nusha yaunchu Yúsnan etserin aarmia nu Umínkiatí tusa Tímiayi. Júnis aarmiayi:
					</seg>
					<seg id="b.MAT.21.5" type="verse">
						&quot;Ashí Israer-shuarnum ju etserkatarum: &quot;Iistarum, atumi Akupniuri, péejchach ajas umpuuruchiniam ekeemak winitramprume. Péejchach asa Káarak aintstai umpuuru uchirin ekeemak Winitrámtatrume,&quot; titiarum.&quot; Tu aarmaiti.
					</seg>
					<seg id="b.MAT.21.6" type="verse">
						Tutai nu Jímiar unuiniamuri wear Jesus timia Núnisan Túrawarmiayi.
					</seg>
					<seg id="b.MAT.21.7" type="verse">
						Umpuuruchin nukurtiuk itiarmiayi. Tura ni pushirin aitkiaram Jesus entsamkamiayi.
					</seg>
					<seg id="b.MAT.21.8" type="verse">
						Shuar Untsurí ásar ni wéamunam pushirin aitkiarmiayi. Chikichcha Nuká jurukar ni wéamunam aeprurarmiayi.
					</seg>
					<seg id="b.MAT.21.9" type="verse">
						Shuar Untsurí eem wearmia nusha tura uku winiarmia nusha kakantar untsumiarmiayi. &quot;Juna weatri uunt akupin Tawit asamtai nankaamakuiti. Yusa Náariin winiana ju ii Uuntrinti. Shiir Atí. Nayaimpinmasha Yus shiir awajsatai.&quot; Tu untsumiarmiayi.
					</seg>
					<seg id="b.MAT.21.10" type="verse">
						Jesus Jerusarénnum wayamtai Ashí shuar ti Enentáimainiak &quot;ṡJusha yait?&quot; tiarmiayi.
					</seg>
					<seg id="b.MAT.21.11" type="verse">
						Chikichcha &quot;Yúsnan etserin Jesusaiti, tiarmiayi. Nasarét pepru Kariréa nunkanmayaiti&quot; tiarmiayi.
					</seg>
					<seg id="b.MAT.21.12" type="verse">
						Nuyá Jesus Yusa Uunt Jeen Wayá Kuítian Súruiniak tura Súmainiak pujan Akúprámiayi. Kuítian yapajinia misarincha ayanturmiayi tura yampitsa Súruinia kutankrincha Núnisan ayanturmiayi.
					</seg>
					<seg id="b.MAT.21.13" type="verse">
						Nuyá Tímiayi &quot;Yus-Papinium aarchamukait, &quot;Yusa Jeenka Yus aujtai jéaiti.&quot; Antsu átumka kasa matsamtaiya Nútikiarme&quot; Tímiayi.
					</seg>
					<seg id="b.MAT.21.14" type="verse">
						Nui Yusa Jeen jii kusurarusha shutuapsha Jesusan tariarmiayi. Túramtai Tsuárarmiayi.
					</seg>
					<seg id="b.MAT.21.15" type="verse">
						Tura Israer-shuar Pátrisha tura Israer-shuara jintinniurisha aents tujintiamun Jesus Túrakui iisar kajerkarmiayi. Nu arantcha uchi Yusa Jeen &quot;Juna weatri uunt akupin Tawit asamtai nankaamakuiti&quot; untsumainiakui Jesusan ti kajerkarmiayi.
					</seg>
					<seg id="b.MAT.21.16" type="verse">
						Tura tiarmiayi &quot;ṡJu uchi tuinia nu ántamek?&quot; Tutai Jesus &quot;Ee, ántajai, Tímiayi. Atumka Yus-Papí juna tana juka áujsachukaitrum. Júnis tawai, &quot;Uchisha Kuírchisha Yusa Náarin Imiá shiir awajtusarat tusa Yus tsankatkaiti.&quot; Tu aarmaiti.
					</seg>
					<seg id="b.MAT.21.17" type="verse">
						Nuna tinia ikiuiniak Jerusarénnumia jiinki Petania péprunam we nui kanarmiayi.
					</seg>
					<seg id="b.MAT.21.18" type="verse">
						Kashin tsawaar Jerusarénnum waketas Jesus tsukaarmiayi.
					</seg>
					<seg id="b.MAT.21.19" type="verse">
						Iikiu numi Jintiá yantam wajan Wáiniak akaktajtsa werimiayi. Tura Werí aya Núminiak Wáinkiamiayi. Túra numin Tímiayi &quot;Atakka nerekchattame.&quot; Takui nu chichamaik Káarmiayi.
					</seg>
					<seg id="b.MAT.21.20" type="verse">
						Nuna Wáiniak ni unuiniamuri ti Enentáimprar aniasarmiayi &quot;ṡUrukaku Imiá Wárik jaka?&quot;
					</seg>
					<seg id="b.MAT.21.21" type="verse">
						Tuíniakui Jesus tiarmiayi &quot;Nekasan Tájarme, Yus nekas Enentáimtakrumka, &quot;nekaspash Túrat&quot; Táchakrum iikiun Túrajna nusha Túramniaitrume. Tura nu arantcha nu naint &quot;ékemtam nayaantsanam inianta&quot; tutai Túrunattawai.
					</seg>
					<seg id="b.MAT.21.22" type="verse">
						Ashí Yus áujeakum seamna nu, Yus nekas Enentáimtakum seakmeka, Wáinkiáttame&quot; Tímiayi.
					</seg>
					<seg id="b.MAT.21.23" type="verse">
						Yusa Uunt Jeen Jesus Wayá unuiniamiayi. Turai Israer-patri uuntri tura Israer-shuara uuntrisha Jesusan tariar aniasarmiayi &quot;ṡYana chichamejai ju Túram. Ya ju Túratniuncha akuptamkait?&quot; tiarmiayi.
					</seg>
					<seg id="b.MAT.21.24" type="verse">
						Tutai Jesus tiarmiayi &quot;Wisha aniastaj tusan wakerajrume. Ju airkakrumninkia Wisha yana chichamejai Túraj nuna ujaktatjarme.
					</seg>
					<seg id="b.MAT.21.25" type="verse">
						Wats, ṡya imiakratin Juankan akupkamia. Yusak, aentsuk, ya akupkamia?&quot; Tutai Nuámtak tunainiarmiayi. &quot;Yus akupkamiayi&quot; Tákurninkia &quot;ṡurukamtai Enentáimtichuitrum?&quot; Túramtatji.
					</seg>
					<seg id="b.MAT.21.26" type="verse">
						Kame &quot;shuar akupkaiti&quot; Tákurnisha Ashí aents mantamattaji. Warí, Ashí niisha Juan Yúsnan etserniuyi Tuíniatsuk&quot; tiarmiayi.
					</seg>
					<seg id="b.MAT.21.27" type="verse">
						Nuyá Jesusan &quot;Nékatsji&quot; tiarmiayi. Tutai Jesussha Aíiniak &quot;Wátsek, Wisha Núnisnak akuptukua nuna ujakchattajrume&quot; Tímiayi.
					</seg>
					<seg id="b.MAT.21.28" type="verse">
						Jesus unuiniak tiarmiayi &quot;Enentáimpratarum. Shuar uchin Jímiaran takakuuyi. Nuna chikichkin chicharuk timiai &quot;Uchirú, arakur Júuktin Yamái Wetá.&quot;
					</seg>
					<seg id="b.MAT.21.29" type="verse">
						`Tutai uchi &quot;Atsá, nakitiajai&quot; timiai. Tayat urum Enentáimiar takaumai.'
					</seg>
					<seg id="b.MAT.21.30" type="verse">
						`Nuyá Aparí chikichnasha Werí Núnisan timiai.' `Tutai uchi &quot;Apawa, Páchitsuk wetajai&quot; timiai, Túrasha wéchamai.'
					</seg>
					<seg id="b.MAT.21.31" type="verse">
						`ṡTúa ni Aparí wakeramun umirkama?&quot; Tímiayi Jesus. Tutai &quot;Emkaa nu&quot; tiarmiayi. Tuíniakui Jesus Tímiayi &quot;Nekasan Tájarme, yajauch shuar ainia nu tura tsanirma ainia nusha átumka pachiintsrumnin nii emka Yus akupeamunam pachiinkiartatui.
					</seg>
					<seg id="b.MAT.21.32" type="verse">
						Iis, imiakratin Juan pénker wekasatniun etserkamiayi, Túrasha antukchamarme. Antsu yajauch shuar ainia nu tura tsanirma ainia nu umirkarmiayi. Nusha Wáinkiaitiatrum atumi tunaari Enentáimturchamarme' Tímiayi.
					</seg>
					<seg id="b.MAT.21.33" type="verse">
						`Ju Chíkich áujmatmasha antuktarum. Nunká nérentin uwa ajan ajammai. Tura wenuimiai. Uwa neketaincha najanamai. Kumpin jeancha najanamai. Tura mash pénker iwiar shuar Wáitrukarti tusa apujkimiai. Tura ninkia Yajá nunkanam wemai.
					</seg>
					<seg id="b.MAT.21.34" type="verse">
						Tura Júuktin tsawant jeamtai juuk nakak Akúptúrkartí tusa Chíkich takarniuri akupkamai.
					</seg>
					<seg id="b.MAT.21.35" type="verse">
						Tura nui pujuinia nu, akupkamun achikiar chikichnaka katsumkar, chikichnasha Máawar, chikichnasha kayajai tukurar Máawarmai.
					</seg>
					<seg id="b.MAT.21.36" type="verse">
						Túrawarmatai nérentin takarniun nuna nankaamas akupramai. Ataksha nui pujuarmia nu Núnisan Túrawarmai.
					</seg>
					<seg id="b.MAT.21.37" type="verse">
						Amúamunam ni Uchirín akupeak &quot;Winia uchir asamtai umirkachartimpiash&quot; timiai.
					</seg>
					<seg id="b.MAT.21.38" type="verse">
						Túrasha nu takau nérenniu Uchirín Wáinkiar &quot;Nuna Aparí jakamtai juna mashi Júkishtatuak, tiarmai. Maatai, Túrar ii nérentin ajastai&quot; tiarmai.
					</seg>
					<seg id="b.MAT.21.39" type="verse">
						Tiar achikiar arant Júkiar nui Máawarmai.&quot;
					</seg>
					<seg id="b.MAT.21.40" type="verse">
						Tinia Jesus aniasarmiayi &quot;Nunká nérenniuri taa nu takaun ṡitiurkatin?&quot; Tímiayi.
					</seg>
					<seg id="b.MAT.21.41" type="verse">
						Tutai tiarmiayi &quot;Nu shuar ti yajauch ásarmatai waitnentsuk Máawartatui. Tura nu ajan Chíkich takaun neren akanak niin susamnia nuna apujsattawai&quot; tiarmiayi.
					</seg>
					<seg id="b.MAT.21.42" type="verse">
						Tuíniakui Jesus Tímiayi &quot;Atumka Yus-Papikia ṡpenkek áujchaitrum? Júnis aarmaiti: &quot;Jea jeamin utsankarmia Nú kaya Ashí kayajai nankaamas apujsamuiti. Núnaka ii Uuntri Yus Túraiti. Iisha iisar ti Enentáimtaji.&quot; Tu aarmaiti.
					</seg>
					<seg id="b.MAT.21.43" type="verse">
						Tuma asamtai Tájarme, Yusna írunna nu Wáinkiatárum tusa suramsamuitiat Atumíya junas Chíkich aents Súnastatui. Niisha awantukiartatui.
					</seg>
					<seg id="b.MAT.21.44" type="verse">
						Tura shuar nu kayan tukumainia nuka kupintrartatui. Tura nu kaya shuarnum iniarka tsai tsai awajsattawai auka&quot; Tímiayi Jesus.
					</seg>
					<seg id="b.MAT.21.45" type="verse">
						Israer-patri uuntrisha Pariséusha Jesus áujmatman antukar &quot;iin Túramji&quot; tusar achiktaj tiarmiayi.
					</seg>
					<seg id="b.MAT.21.46" type="verse">
						Tura Ashí aents &quot;Jesus Yúsnan étserui&quot; tuinia ásarmatai niin ashamkarmiayi.
					</seg>
				</div>
				<div id="b.MAT.22" type="chapter">
					<seg id="b.MAT.22.1" type="verse">
						Jesus ataksha áujmatuk juna Tímiayi:
					</seg>
					<seg id="b.MAT.22.2" type="verse">
						&quot;Yus akupeamunam pachiinkiartin Júnis Enentáimpramniaiti. Uunt akupin ni Uchirí Nuáteakui nampermamai.
					</seg>
					<seg id="b.MAT.22.3" type="verse">
						Túrak ni takarniurin ipiaamautarum tusa akupkarmai. Tura ipiaamusha nakitrarmai.
					</seg>
					<seg id="b.MAT.22.4" type="verse">
						Ataksha Chíkich takarniuncha ipiaamakrum ju titiarum tusa akupkarmai. &quot;&quot;Mash yurumkan iwiarajai, tawai, titiarum, timiai. &quot;Waakasha Máatarum tusan akupkarjai, tawai. Ajaermancha Máatarum tusan akupkajai, tawai. Ashí nuatnaiyamunam winiarti,&quot; tawai&quot; titiarum&quot; timiai.
					</seg>
					<seg id="b.MAT.22.5" type="verse">
						Támaitiat Nú ipiaamusha nakitrarmai. Chikichik ni nunken wemai. Chikichcha Kuítian suruktinian wemai.
					</seg>
					<seg id="b.MAT.22.6" type="verse">
						Chikichcha ipiaakratniun achikiar yajauch awajsarmai, tura chikichnaka Máawarmai.
					</seg>
					<seg id="b.MAT.22.7" type="verse">
						Túramtai uunt akupin ti kajek, ni suntari mash Máatarum Túrarum ni jee mash Ekeemáktárum tusa akupkarmai.
					</seg>
					<seg id="b.MAT.22.8" type="verse">
						Nuyá ataksha ni takarniurin akupkamai. &quot;Nuatnaikiatin Jísat mash iwiaramuiti, timiai. Tura nu ipiaamu winichmin armai.
					</seg>
					<seg id="b.MAT.22.9" type="verse">
						Tuma asamtai pepru Jintí werum Ashí shuar Nánkamas Wáintrum nu ipiaatarum&quot; timiai.
					</seg>
					<seg id="b.MAT.22.10" type="verse">
						Takui takarniuri Jíinkiar pepru jintin wajainian, yajauch shuarnasha pénker shuarnasha, Ashí ipiaawarmai. Túramtai jea Piákmai.'
					</seg>
					<seg id="b.MAT.22.11" type="verse">
						`Nuyá uunt akupin ipiaamun iisartaj tusa wayamai. Nui shuaran pénker iwiarmamprachun Wáinkiamai.
					</seg>
					<seg id="b.MAT.22.12" type="verse">
						Tura timiai &quot;Umpá, ṡurukamtai nuatnaiyamunam entsatai Pushí entsatsuk wayam?&quot; Tutai nu aishman Tákamtak pujusmiayi.
					</seg>
					<seg id="b.MAT.22.13" type="verse">
						Nuyá uunt akupin yurumka ajaaman timiai &quot;Achikrum nawenmasha uwejnumsha jinkiarum aa Jíikrum kiritniunam ajapatarum. Nuisha ti uutin ti Wáitsatin átatui&quot; timiai.
					</seg>
					<seg id="b.MAT.22.14" type="verse">
						Kame Untsurí ipiaamu ainiawai antsu ishichik achikma ainiawai.&quot;
					</seg>
					<seg id="b.MAT.22.15" type="verse">
						Nuyá Pariséu chichaman najatawar uyumtikiatai tusar tiarmiayi.
					</seg>
					<seg id="b.MAT.22.16" type="verse">
						Túrawar ni shuarincha tura akupin Erutisa nemarniurisha Jesusan akuptukarmiayi. Kame akupin Erutis uunt akupin Sésara kuitri Wáinin asamtai nu apachniasha akupkarmiayi. Niisha jeariar Jesusan tiarmiayi &quot;Uuntá, amesha nekas chicham chichaame. Nu nékaji. Chíkich shuar tuinia nu ántutsuk nekasam Yus-Chicham Jintíame. Shuar shiir Enentáimturarat tusam Jintíatsme, tiarmiayi.
					</seg>
					<seg id="b.MAT.22.17" type="verse">
						Tuma asamtai ju nekaatai tusar wakeraji. ṡUunt akupin Sésar akikminkiait?&quot; tiarmiayi.
					</seg>
					<seg id="b.MAT.22.18" type="verse">
						Jesus ni yajauch Enentáijiai Aníam Nekáa tiarmiayi &quot;Aya shiir chichamtiniaitrume. ṡUrukamtai uyumatkiarkatin wakerutarum? Tímiayi.
					</seg>
					<seg id="b.MAT.22.19" type="verse">
						Wats, Sésar akiktinia Nú kuit itiartitiarum.&quot; Takui chikichik Kuítian itiariarmiayi.
					</seg>
					<seg id="b.MAT.22.20" type="verse">
						Nuna iis Jesus aniasarmiayi &quot;ṡJui yana yapimpiait tura yana naari aarmait?&quot;
					</seg>
					<seg id="b.MAT.22.21" type="verse">
						Tutai &quot;Uunt Sésarna&quot; tiarmiayi. Tuiniakui Jesus chicharuk tiarmiayi &quot;Nuikia uunt Sésarna nu, Sésar susatarum. Tura Yusna nusha Yus susatarum&quot; Tímiayi.
					</seg>
					<seg id="b.MAT.22.22" type="verse">
						Tura nuna antukar ti Enentáimprarmiayi. Tura ikiuiniak wearmiayi.
					</seg>
					<seg id="b.MAT.22.23" type="verse">
						Nu tsawantaik Satuséusha Jesusan tariarmiayi. Satuséuka jakamunmaya nantakchatniuiti Tuíniawai. Nuna tiniu ásar juna Jesusjai áujmatsarmiayi.
					</seg>
					<seg id="b.MAT.22.24" type="verse">
						&quot;Uuntá, Muisais juna aartampramiaji, &quot;áishman uchin yajutmatsuk jakamtainkia ni yachi nu nuwan nuatak ni yachin Yajútmátrati,&quot; tu aarmiayi, tiarmiayi.
					</seg>
					<seg id="b.MAT.22.25" type="verse">
						Ayu, íi shuarnum siati (7) Yáchintin ármiayi. Iwiairi nuatak uchin yajutmatsuk jakamiayi. Tura wajen ni yachin ikiurkimiayi.
					</seg>
					<seg id="b.MAT.22.26" type="verse">
						Tura niisha nuatak uchin yajutmatsuk jakamiayi. Tura chikichcha Núnisan jakamiayi. Tura chikichcha siati armia nu Ashí nuatkar Jákarmiayi.
					</seg>
					<seg id="b.MAT.22.27" type="verse">
						Nuyá nuwasha jakamiayi.
					</seg>
					<seg id="b.MAT.22.28" type="verse">
						Jakamunmaya nantakiar ṡyaki nekas ni aishri ati? Ashí niin nuatkacharmakia&quot; tiarmiayi.
					</seg>
					<seg id="b.MAT.22.29" type="verse">
						Tuíniakui Jesus Tímiayi &quot;Yus-Chichamsha nékachkuram tura Yusa kakarmarisha nékachkuram nantaktin atsawai Tákuram ti awajiarme.
					</seg>
					<seg id="b.MAT.22.30" type="verse">
						Nekaatarum. Jakamunmaya nantakiaruka nuatkachartatui. Antsu Yusa suntari nayaimpiniam pujuinia Núnisar nuartichu pujusartatui.
					</seg>
					<seg id="b.MAT.22.31" type="verse">
						Túrasha jakamunmaya nantakiartatna nu nekaatajtsa wakerakrumka ju Enentáimsatarum. Muisais aarma nu áujsachukaitrum. Júnisan aarmiayi:
					</seg>
					<seg id="b.MAT.22.32" type="verse">
						&quot;Wiitjai Apraáma Yúsrintjai, Isaka Yúsrintjai, Jakupu Yúsrintjai.&quot; Tu aarmiayi. Watsek, Yuska Jaká Yúsrinchuiti. Antsu iwiaaku ana nuna Yúsrinti, Tímiayi. Iis, nu shuar Imiá yaunchu Jákaruitiat Yusjai iwiaaku pujuiniak nantakmin ainiawai&quot; Tímiayi.
					</seg>
					<seg id="b.MAT.22.33" type="verse">
						Ashí aents nuna antukar nu jintintiam ti Enentáimprarmiayi.
					</seg>
					<seg id="b.MAT.22.34" type="verse">
						Satuséu Jesusan aiktinian tujinkiarmatai Pariséu nuna antukar iruntrarmiayi.
					</seg>
					<seg id="b.MAT.22.35" type="verse">
						Tura chikichik Pariséu jintintin asa Jesusan uyumtikiataj tusa aniasmiayi
					</seg>
					<seg id="b.MAT.22.36" type="verse">
						&quot;Uuntá, ṡTúa Yus akupkamu Imiá nankaamas Enentáimtustiniait?&quot;
					</seg>
					<seg id="b.MAT.22.37" type="verse">
						Tutai Jesus Tímiayi &quot;Júiti: &quot;Ame Yúsrum Ashí Enentáimjai aneeta. Ashí ame wakanmijiaisha tura tuke Enentáimtusam aneeta.&quot; Tu aarmaiti, Tímiayi.
					</seg>
					<seg id="b.MAT.22.38" type="verse">
						Núiti emka Ashí akupkamu nankaamas Enentáimtustinia nu.
					</seg>
					<seg id="b.MAT.22.39" type="verse">
						Chikichcha jujai métek-taku awai. Nusha tawai: &quot;Ame írutramuram ame ayashim aneamna Nútiksamek aneata.&quot;
					</seg>
					<seg id="b.MAT.22.40" type="verse">
						Nu Jímiar akupkamu umirkam Ashí Muisais akupkamia nusha tura Ashí Yúsnan etserin unuiniararmia nusha umirkattame&quot; Tímiayi.
					</seg>
					<seg id="b.MAT.22.41" type="verse">
						Tura Pariséu tuke irunar pujuiniakui
					</seg>
					<seg id="b.MAT.22.42" type="verse">
						Jesussha aniasarmiayi &quot;Kristu tutai ṡya Weeá átiniait. Warí Enentáimtarum atumsha?&quot; Takui &quot;Tawit Weeá átiniaiti&quot; tiarmiayi.
					</seg>
					<seg id="b.MAT.22.43" type="verse">
						Tuíniakui Jesus tiarmiayi &quot;Nuikia ṡurukamtai Tawit, Yusa Wakaní &quot;titia&quot; tutai, Krístun &quot;winia uuntur&quot; Tímia? Iis, Tawit juna Tímiayi:
					</seg>
					<seg id="b.MAT.22.44" type="verse">
						&quot;Uunt Yus winia uuntrun juna Tímiayi: &quot;Akupin pujutainium, winia untsuuruini, pujusam Nákarsata. Ashí ame nemasrumin nupetkan Amin umirtamkarti tusan amastatjai&quot; Tímiayi Yus.&quot; Tu Tímiayi Tawit.
					</seg>
					<seg id="b.MAT.22.45" type="verse">
						Watsek, Tawit Krístun &quot;winia uuntur&quot; taisha ṡitiurak ni pampanmari áti?&quot; Tímiayi Jesus.
					</seg>
					<seg id="b.MAT.22.46" type="verse">
						Nuna takui penkesha aikcharmiayi. Túrawar atakka uyumamtikiatai tusar aniascharmiayi Jesusan.
					</seg>
				</div>
				<div id="b.MAT.23" type="chapter">
					<seg id="b.MAT.23.1" type="verse">
						Jesus ni unuiniamurincha tura Ashí Shuárnasha tiarmiayi
					</seg>
					<seg id="b.MAT.23.2" type="verse">
						&quot;Israer-shuara jintinniurisha tura Pariséusha Muisais akupkamun paant ujatmainiawai.
					</seg>
					<seg id="b.MAT.23.3" type="verse">
						Tuma asamtai tuinia nu umirkatarum. Túrasha ni Túruinia nu jumamkiirap. Nu shuar shiir chichainiayat Nusháa Túrin ainiawai.
					</seg>
					<seg id="b.MAT.23.4" type="verse">
						Ti itiurchat ana nuna akupeenak ti emeram entsaktinia aintsan aentsun apujtuiniawai. Túrasha chikichik uwejéjaisha ishichkisha takuitniun nakitiainiawai.
					</seg>
					<seg id="b.MAT.23.5" type="verse">
						Aya shuar iirsarti tusar Ashí Túruiniawai. Ashí shuar pénker Enentáimturarti tusar Yus-Papin nijiaincha tura kunturincha ti wankaram awajsar anujak yujainiawai. Tura nu arantcha pushiri sasariarman Ashí shuarjai nankaamas esaram awajas wekainiawai.
					</seg>
					<seg id="b.MAT.23.6" type="verse">
						Nampernumsha pénker iwiaramunam pujustinian wakeruiniawai. Iruntainmasha nankaamantu ajasa pujustinian wakeruiniawai.
					</seg>
					<seg id="b.MAT.23.7" type="verse">
						Jintiá wekainiaksha Ashí aents áujtuiniak &quot;Jintínkiartiniá&quot; turutiarti tusa wakeruiniawai' Tímiayi.
					</seg>
					<seg id="b.MAT.23.8" type="verse">
						`Túrasha átumka Ashí shuar &quot;Jintínkiartiniá&quot; turutiarti tusa Enentáimsashtiniaitrume. Atumka Nuámtak Yáchintrume. Atumka chikichik jintinkiartin ni naari Kristu takakrume. Nu asamtai &quot;Jintínkiartiniá&quot; Túramcharmin ainiawai.
					</seg>
					<seg id="b.MAT.23.9" type="verse">
						Ju nunkanmasha shuar &quot;Aparú&quot; tiirap. Chikichik nayaimpiniam pujana nu Atumí Aparínti.
					</seg>
					<seg id="b.MAT.23.10" type="verse">
						Atumi uuntri aya Krístuk asamtai &quot;Uuntrú&quot; Túramcharmin ainiawai.
					</seg>
					<seg id="b.MAT.23.11" type="verse">
						Antsu átum írutkamunmaya uunta nuka peejchach átiniaiti.
					</seg>
					<seg id="b.MAT.23.12" type="verse">
						Shuar nankaamantu ajastaj Tákuinkia Yus niin péejchach awajsattawai. Antsu péejchach ana nuna Yus niin nankaamaku awajsattawai' Tímiayi.
					</seg>
					<seg id="b.MAT.23.13" type="verse">
						`Maa Wáinkiatárum jintinniutirmesha, Pariséutirmesha. Antrarum shiir chichamtiniaitrume. Yus akupeamunam wayatin waiti epenniuitrume. Atumsha wayatsuk chikichcha wayataj tuinia nusha suritniuitrume.'
					</seg>
					<seg id="b.MAT.23.14" type="verse">
						`Maa Wáinkiatárum jintinniutirmesha, Pariséutirmesha. Antrarum shiir chichamtiniaitrume. Wajé jee atankiirum aents Enentáimturarain tusarum ti esaram Yus áujtiniaitrume. Túrin asarum átum ti Asutniátniuitrume.'
					</seg>
					<seg id="b.MAT.23.15" type="verse">
						`Maa Wáinkiatárum jintinniutirmesha, Pariséutirmesha. Antrarum shiir chichamtiniaitrume. Nunkanmasha nayaantsanmasha Yajá wekainiuitrume Chikichík shuar Winí nemartusat tusarum. Tura atumi nemari ajasmatai atumjai nankaamas Tunáa sumamamnia awajearme.'
					</seg>
					<seg id="b.MAT.23.16" type="verse">
						`Wáinkiatárum átumka. Jintinkiartiniaitiatrum nékachu asarum kusurua ainiuitrume. Ju Jintíarme: &quot;Shuar nekasan tajai tusa Yusa Jeen Páchiakka nii tana nuna umitsuk ikiukminiaiti. Antsu nekasan tajai tusa Yusa Jeen kuri ana nuna Páchiakka ti nekas umiktiniaiti&quot; Tíniuitrume.
					</seg>
					<seg id="b.MAT.23.17" type="verse">
						Nétsetrume. Yúsjainkia Ashí kuri ántrachukait. Antsu Yusa Jeen írunna nuka aya nuin ikiusma asa Yusna ajasuiti. Tuma asamtai kurijiai nankaamas Yusa Jee Enentáimtustiniaiti. Enentáimcha asarum kusurua ainin Wáakuitrume.
					</seg>
					<seg id="b.MAT.23.18" type="verse">
						Nu arantcha Tíniuitrume: &quot;Shuar nekasan tajai tusa naman-maar-Yus-Sútain Páchiakka nii tana nuna umitsuk ikiukminiaiti. Antsu Yús-sutainiam naman patasman Páchiakka ti nekas umiktiniaiti&quot; Tíniuitrume.
					</seg>
					<seg id="b.MAT.23.19" type="verse">
						Nétsetrume. Penké naman Yusjai ántrachukait. Aya Yús-sutainiam patasma asa nu naman Enentáimtuschatniukait. Enentáimcha asarum kusurua ainin Wáakuitrume.
					</seg>
					<seg id="b.MAT.23.20" type="verse">
						Enentáimpratarum. Shuar nekasan tajai tusa Yús-sutain Páchiakka aya Sútainiak Páchiatsui antsu sutaincha tura nui patasmancha Mái-metek Páchiawai.
					</seg>
					<seg id="b.MAT.23.21" type="verse">
						Núnisan shuar Yusa Jeen Páchiakka aya nunak Páchiatsui antsu Yus nu jeanam Pujú asamtai nunasha Páchiawai.
					</seg>
					<seg id="b.MAT.23.22" type="verse">
						Núnisan shuar nayaimpin Páchiakka Yus pujutaincha tura Yus nui pujana nunasha Páchiawai.'
					</seg>
					<seg id="b.MAT.23.23" type="verse">
						`Maa Wáinkiatarum jintinniutirmesha, Pariséutirmesha. Antrarum shiir chichamtiniaitrume. Kumintsu nukesha, anisa nukesha, menta nukesha tias (10) akantram chikichik akankamu Yus Súwitrume. Nuka pénkeraiti, ikiukchatniuiti. Túramaitiat nekas pénker Túratniua nu Túrutsuk ikiuwitrume. Yus nekas Enentáimtustincha, Waitnentáimturtincha tura tuke pénker Túratniusha Enentáimtsuk ikiuwitrume.
					</seg>
					<seg id="b.MAT.23.24" type="verse">
						Atumka jintinkiartiniaitiatrum nékachu asarum kusuru ainiuitrume. Kutanam yajasmach enketu Wáinkiurmeka Júwitrume. Túrayatrum kamiriu Wáinkiurmeka kawai nankaamas uunt ain takamtsuk Kújawitrume.'
					</seg>
					<seg id="b.MAT.23.25" type="verse">
						`Maa Wáinkiatarum jintinniutirmesha, Pariséutirmesha. Antrarum shiir chichamtiniaitrume. Atumka tsapasha pininsha initiaani nijiatsuk aya Pátatek nijiawitrume. Núnisrum Pátatek shiir awajmamniuitrume tura Enentáiminkia kasamkatniusha tura Chíkichna wakeruktincha nujai Piákuitrume.
					</seg>
					<seg id="b.MAT.23.26" type="verse">
						Kusuru ainiuitrume, Pariséutirmeá. Antsu emka initiaani tsapasha pininsha nijiaktarum. Túrakrumninkia Pátatkesha mai pénker átatui. Núnisrum atumsha atumi Enentáin ana nu shiir awajsarum Pátatkesha shiir átatrume.'
					</seg>
					<seg id="b.MAT.23.27" type="verse">
						`Maa Wáinkiatarum jintinniutirmesha, Pariséutirmesha. Antrarum shiir chichamtiniaitrume. Iwiarsamu Pújujai yakarar shiir awajsamua ainiuitrume. Aani shiir ainiawai. Tura initkia Jaká ukunchijiai Piákuiti.
					</seg>
					<seg id="b.MAT.23.28" type="verse">
						Núnisaitrume atumsha. Chíkich shuar iismaka ti shiira ainiuitrume. Túrasha atumi Enentáinkia Ashí muijmiai Piákuiti.'
					</seg>
					<seg id="b.MAT.23.29" type="verse">
						`Maa Wáinkiatarum jintinniutirmesha, Pariséutirmesha. Antrarum shiir chichamtiniaitrume. Yaunchu Yúsnan etserin iwiarsamunam átumka shiir Enentáimtakrum jea jeamkaitrume. Tura pénker shuar yaunchu Jákarusha shiir Enentáimturtaj tusarum ni iwiarsamu shiir awajearme.
					</seg>
					<seg id="b.MAT.23.30" type="verse">
						Túrakrum ju Tíniuitrume: &quot;Iikia yaunchu ii weatrijiai pujaitkiurkia Yúsnan etserin Máatin Yáimkiachaaji.&quot;
					</seg>
					<seg id="b.MAT.23.31" type="verse">
						Nujai ti paant chichaarme atumsha. &quot;Ii weatri Yúsnan etserniun Máawar Tunáa Túrin ármiayi&quot; Tárume. Tura &quot;Yáimkiachaaji&quot; Táyatrum, atumsha métek Túrin asarum &quot;Niijiai méteketji&quot; Tárume.
					</seg>
					<seg id="b.MAT.23.32" type="verse">
						Wats, atumi weatri nankamawarmia nu átum amuktatrume' Tímiayi Jesus.
					</seg>
					<seg id="b.MAT.23.33" type="verse">
						`Napia ainiuitrume. Shuar aya yajauch awajniuitrume. Túmatirmesha Yus Tunáa shuaran jinium akupkartatna nuya ṡitiurak uwempratarum?
					</seg>
					<seg id="b.MAT.23.34" type="verse">
						Untsurí shuaran akuptuktatjarme. Yúsnan etserniuncha, ti nekancha, jintinkiartinniasha akuptuktatjarme. Tura atumsha Chíkich Máattarme, chikichcha Krúsnum ajintruarum Máattarme, chikichcha iruntai jeanam Asutiáttarme, tura chikichcha Ashí nunkanam aintrattarme.
					</seg>
					<seg id="b.MAT.23.35" type="verse">
						Nu tura asarum pénker shuara numpé puarma nujai átum sumamattarme. Yámankamtaik Apir ti penker Shuáraitiat Máamuyayi. Tura ukunam Perekíasa Uchirí Sakarías atumi uuntri Yusa Jee ámanum naman-maar-Yús-sutai ajapén aténkamunam Máawarmiayi. Wats, Apir Máamunmaya Sakarías Máamunam Ashí pénker shuar ti Untsurí Máamujai sumamattarme.
					</seg>
					<seg id="b.MAT.23.36" type="verse">
						Nekasan Tájarme, Yamái pujuinia Nú shuar Ashí nujai sumamawartatui' Tímiayi Jesus.
					</seg>
					<seg id="b.MAT.23.37" type="verse">
						`Jerusarénnumiatirmeá, Yúsnan etserin Máiniaitrume. Yus akatar akupturmakmasha kayajai tukuram Máiniaitrume. Túrin árumnin waitnentajrume. Atash ni uchirin weaana aitkiasnak weartinian wakerimjarme, tura nakitramarme.
					</seg>
					<seg id="b.MAT.23.38" type="verse">
						Iistarum. Ame pépruram ajapamuiti.
					</seg>
					<seg id="b.MAT.23.39" type="verse">
						Tura &quot;Yusa Náariin winiana nu, shiir Atí&quot; Títiatrumna nu tsawant jeatsain penké Wáitkiashtatrume. Nuna Tájarme&quot; Tímiayi Jesus.
					</seg>
				</div>
				<div id="b.MAT.24" type="chapter">
					<seg id="b.MAT.24.1" type="verse">
						Jesus Yusa Uunt Jeenia jiinki weai ni unuiniamuri niin tariar Jean iniaktusar áujmatsarmiayi.
					</seg>
					<seg id="b.MAT.24.2" type="verse">
						Tura Jesus tiarmiayi &quot;Nu mash Yamái Wáintrume. Tura nekasan Tájarme ukunmanka mash saanaktiatui. Chikichík kayaksha ekentramuri atsuttawai&quot; Tímiayi.
					</seg>
					<seg id="b.MAT.24.3" type="verse">
						Nuyá Uriwiu Náinnium wear ninki nui pujusar ni unuiniamuri Jesusan aniasarmiayi &quot;ṡNusha urutaik Túrunat~i. Tura ame Tátincha tura nunka amuukatin tsawant jeakuisha warijiain nekaattaj~i? Nu ujatkata&quot; tiarmiayi.
					</seg>
					<seg id="b.MAT.24.4" type="verse">
						Tuíniakui Jesus Tímiayi &quot;Aneartarum, anankramawairap.
					</seg>
					<seg id="b.MAT.24.5" type="verse">
						Untsurí shuar winia Náarun pachisar &quot;wi Krístuitjai&quot; tiar Untsurí shuaran anankawartatui.
					</seg>
					<seg id="b.MAT.24.6" type="verse">
						Ti Untsurí meset chicham antuktatrume Túrasha sapijmiakairap. Núnisan átiniaiti nunka Amúatsain.
					</seg>
					<seg id="b.MAT.24.7" type="verse">
						Apachcha Chíkich nunkanmaya apachjai Máaniawartatui. Tura ti tsukasha átatui. Sunkursha ti pampartatui. Uusha ti uurkartatui. Nuka Untsurí nunkanam Ashí Túrunawartatui.
					</seg>
					<seg id="b.MAT.24.8" type="verse">
						Nujai ti Wáitsatin aya yama nankamui' Tímiayi.
					</seg>
					<seg id="b.MAT.24.9" type="verse">
						`Nuyá atumniasha yajauch awajsarti tusa surutmakartatui. Tura mantamawartatui. Tura winia naar pachia asakrumin Ashí shuar Muíjramkartatui.
					</seg>
					<seg id="b.MAT.24.10" type="verse">
						Nu tsawantai Untsurí shuar Yúsan iniaisartatui. Túrawar nuamtak Muíjniainiak surunairartatui.
					</seg>
					<seg id="b.MAT.24.11" type="verse">
						Untsurí shuar Wáitruiniak &quot;wi Yúsnan etserniuitjai&quot; tiartatui. Túrawar Untsurí Shuáran Nusháa Enentáimtikrartatui.
					</seg>
					<seg id="b.MAT.24.12" type="verse">
						Tura Tunáa ti ákui nuamtak anenaichartatui.
					</seg>
					<seg id="b.MAT.24.13" type="verse">
						Tura shuar Ashí nuna tuke katsuntra nu uwemprattawai.
					</seg>
					<seg id="b.MAT.24.14" type="verse">
						Ashí aents nekaawarat tusa Yus-Chicham Ashí nunkanam etsernaktatui. Túramtai amuukatin tsawant jeattawai&quot; Tímiayi.
					</seg>
					<seg id="b.MAT.24.15" type="verse">
						Shuar juna áujea nu Enentáimprati. Kame Jesus Tímiayi &quot;Yúsnan etserin Taniar muijmiamtik tuke emesratin ana nuna yaunchu aar etserkamiayi. Nuka Yusa Jeen wantinkiamtai
					</seg>
					<seg id="b.MAT.24.16" type="verse">
						Ashí shuar Jutía nunkanam írunna nu, muranam pisararti.
					</seg>
					<seg id="b.MAT.24.18" type="verse">
						Ti Wárik pisartin asamtai shuar jea Yakí pujaksha tura shuar ajanam wekaakusha Jeá waketki wariri jukitiaj Tíchati. Antsu nuyan Wárik pisarti.
					</seg>
					<seg id="b.MAT.24.19" type="verse">
						Nu tsawantai nuwa ajamtincha tura Kuírchin takaku ainia nusha ti Wáitsartatui.
					</seg>
					<seg id="b.MAT.24.20" type="verse">
						Ayampratin tsawantaisha tura Michá Nántutincha nu pisartin tsawant áchati tusarum Yus seatarum.
					</seg>
					<seg id="b.MAT.24.21" type="verse">
						Maa, nu tsawantai ti Wáitsatin átatui. Ti Yáunchusha Núnisan Wáitsatin atsuuyayi. Ukunmasha atsuttawai.
					</seg>
					<seg id="b.MAT.24.22" type="verse">
						Nu Wáitsatin ti esarmaitkiuinkia Chikichkísha uwemprachainti. Tura Yus nu Wáitsatniun Wárik amumtikiattawai. Shuar Niiniu ajasarat tusa achikma ainia nu uwemprarat tusa Wárik amumtikiattawai' Tímiayi.
					</seg>
					<seg id="b.MAT.24.23" type="verse">
						`Tura atumin &quot;Júiti Kristu,&quot; Tuíniakuisha tura &quot;Nui pujawai&quot; Tuíniakuisha anturkairap.
					</seg>
					<seg id="b.MAT.24.24" type="verse">
						Untsurí shuar Krístuitjai tusar wantinkiartatui. Untsurísha &quot;Yúsnan etserniuitjai&quot; tiartatui. Tura Shuáran anankataj tusar aents tujintiamun iniakmasartatui. Tura ti kakarman Túruiniak Yús-shuarnasha anankamin ainiakuinkia anankawarainti.
					</seg>
					<seg id="b.MAT.24.25" type="verse">
						Túrunatsain nuna emka ujaajrume.
					</seg>
					<seg id="b.MAT.24.26" type="verse">
						Tuma asamtai &quot;Iis, Kristu nui aents atsamunam pujawai&quot; Túramainiakuisha nui wéerap. &quot;Jui úumak pujawai&quot; Tuíniakuisha anturkairap.
					</seg>
					<seg id="b.MAT.24.27" type="verse">
						Núnisan úumkan Táchattajai. Peem péetuk ti Wárik Ashí nunkanam Wáinkiachminkiait. Núnisnak wi Aents Ajasuka winiakun paant wantinkiattajai.
					</seg>
					<seg id="b.MAT.24.28" type="verse">
						Wats, jaka tepaana nui chuan Káutkachartatuak' Tímiayi.
					</seg>
					<seg id="b.MAT.24.29" type="verse">
						`Ti Wáitsatin nankaamasmatai ti Wárik Tsawái nantu kajinkiattawai. Tura Kashí nantusha etsantrashtatui. Yaasha Ashí muchitrattawai. Nayaimpiniam kakaram ainia nusha peantrartatui.
					</seg>
					<seg id="b.MAT.24.30" type="verse">
						Nuikia Wi Aents Ajasuka, Tátiniur paant átatui. Tura Ashí nunkanmaya aents Wi Winiái Wáitkiar asuttiamattaji tusar uutiartatui. Wisha ti kakaram tura Yusa wincharijiai yuranminiam Winiái Wáitkiartatui.
					</seg>
					<seg id="b.MAT.24.31" type="verse">
						Yusa suntarin kachu kakaram umpuartarum tinia akupkamtai nu suntar Ashí nunkanmaya Ashí Yús-shuaran, Yus achikma ásarmatai, irurartatui' Tímiayi.
					</seg>
					<seg id="b.MAT.24.32" type="verse">
						`Iikiu numiri nakumea nu nekaatarum. Ni nuken eteakui &quot;esat nantu jeatemayi&quot; Tátsurmek.
					</seg>
					<seg id="b.MAT.24.33" type="verse">
						Núnisan Ashí ju Wáinkiurmeka &quot;amuukatin tsawant nekas jeatemayi&quot; Títiniaitrume.
					</seg>
					<seg id="b.MAT.24.34" type="verse">
						Nekasan Tájarme, Yamái aents pujuinia nu Amúatsain Ashí Túrunattawai.
					</seg>
					<seg id="b.MAT.24.35" type="verse">
						Nunkasha nayaimpisha amuukartatui antsu winia chichamur amuukashtatui' Tímiayi.
					</seg>
					<seg id="b.MAT.24.36" type="verse">
						`Tura nu Túrunatin tsawant nekanachminiaiti. Yusa suntarisha nékainiatsui. Wisha Yusa Uchiríntiatnak nékatsjai. Antsu aya winia Aparuk nékawai' Tímiayi.
					</seg>
					<seg id="b.MAT.24.37" type="verse">
						`Wi Tátiniur jeamtai yaunchu Nuai pujumia Nú tsawantin Túrunamia Núnisan átatui.
					</seg>
					<seg id="b.MAT.24.38" type="verse">
						Nu tsawantin, tuke amaartsain, aya Júnisan aa asamtai yurumuk umarar pujuarmiayi. Nuatnainiarmiayi. Ni nawantrincha nuatmamtikiarmiayi. Tura Tumá pujuiniai Nuai uunt kanunam enkemamtai
					</seg>
					<seg id="b.MAT.24.39" type="verse">
						nu aents tuke nékainiatsain ama amaarak mash amuukarmiayi. Núnisan átatui Wi Tátin jeamtai.
					</seg>
					<seg id="b.MAT.24.40" type="verse">
						Nu tswantaik Jimiará shuar ajanam pujuttawai. Chikichik junaktiatui tura Chíkichkia ikiunkittiawai.
					</seg>
					<seg id="b.MAT.24.41" type="verse">
						Núnisan Jimiará nuwa shana nekeak pujuttawai. Chikichik junaktiatui chikichcha ikiunkittiawai' Tímiayi.
					</seg>
					<seg id="b.MAT.24.42" type="verse">
						`Nu asamtai atumsha iwiarnarum pujustarum. Nekaachminiaiti uruk aintsuk taritjiarum.
					</seg>
					<seg id="b.MAT.24.44" type="verse">
						Tuma asamtai aneara pujustarum. Wi nekaachmanum Tátin Júnisan Enentáimpramniaiti. Shuar ju kashi kasa Tátinian nekaanka Kánutsuk kasa Táawai tusa iwiarnar Nákasainti. Núnisrum aneara pujutarum.'
					</seg>
					<seg id="b.MAT.24.45" type="verse">
						`Shuar pénker uminian tura pénker Enentáimniun áujmatsattajai. Nuna uuntri Yajá irauweak &quot;Yurumátin jeamtai winia takartin ayuratarum&quot; Tíchanpiash.
					</seg>
					<seg id="b.MAT.24.46" type="verse">
						Nu takamtikniuncha ni uuntri taa takatrin Tímiatrusan Túran tarinkia shiir Enentáimtusainti.
					</seg>
					<seg id="b.MAT.24.47" type="verse">
						Nekasan Tájame, umin asamtai ni uuntri Ashí ni waririn Wáitrúkat tusa takatan susattawai.
					</seg>
					<seg id="b.MAT.24.49" type="verse">
						Antsu uuntur wau Táchattawai tusa takamtikin ni uuntri Yáintrin yajauch awajeak tura takatsuk aya Yurumátniun tura nampektinian wararkunka nu takamtikin yajauchiiti.
					</seg>
					<seg id="b.MAT.24.50" type="verse">
						Turai ni uuntri aya aneachma taa nu takamtikniun, yajauch asamtai,
					</seg>
					<seg id="b.MAT.24.51" type="verse">
						ti kakaram asutiattawai. Yajauch shuar pujuinia nui akupkattawai. Nuisha ti Wáitiak ti uuttiatui' Tímiayi Jesus.
					</seg>
				</div>
				<div id="b.MAT.25" type="chapter">
					<seg id="b.MAT.25.1" type="verse">
						`Yus akupeamunam pachiinkiatin Júnis átatui. Nuatnaikiatin Jísat akui tias nuwa natsa kantiran akaawar Nuátkattana nu aishmankan inkiun Jeá itiatai tusar wearmai.
					</seg>
					<seg id="b.MAT.25.2" type="verse">
						Senku nuwa Enentáimcha armai. Tura Chíkich senku nuwa Enentáimin armai.
					</seg>
					<seg id="b.MAT.25.3" type="verse">
						Enentáimcha arma Nú nuwa aya akaamunak Juíniak amuukamtai yaraatniun asuitin Júkicharmai.
					</seg>
					<seg id="b.MAT.25.4" type="verse">
						Antsu Chíkich senku Núwaka akaamuncha Juíniak tura ataksha amuukamtai yaraatniun asuitin Júkiarmai.
					</seg>
					<seg id="b.MAT.25.5" type="verse">
						Tura Jíinkiarmatai nuatkatin aishman wari taachkui kari pujakui kanararmai.
					</seg>
					<seg id="b.MAT.25.6" type="verse">
						Nuyá kashi ajapén shuar untsumuk &quot;Pai nuatkatin winiawai. Werirum inkiuntarum&quot; timiai.
					</seg>
					<seg id="b.MAT.25.7" type="verse">
						Tu untsumun antukar nantakiar kantiran akaatai tusar pujursarmai.
					</seg>
					<seg id="b.MAT.25.8" type="verse">
						Nuyá senku nuwa Enentáimcha arma nu, Chíkich nuwa Enentáimniun tiarmai &quot;Incha atumi asuitiri ishichik ajamprusaitia. Ii kantirisha kajiniawai.&quot;
					</seg>
					<seg id="b.MAT.25.9" type="verse">
						`Tutai Chíkich senku nuwa tiarmai &quot;Atsá, Warí íncha jeartamchattaji. Tura atumnia penké jeashtatui. Nekaska surutainium werum sumaka utumtarum&quot; tiarmai.'
					</seg>
					<seg id="b.MAT.25.10" type="verse">
						`Tura Nuyá senku nuwa Enentáimcha arma nu, asuitian sumak utitiai tusar wéarai ukunam nuatkatin aishman tamai. Túramtai Enentáimin nuwa arma nuka nuatnaikiatin Námpernam nuatkatniujai wayawarmai. Túramtai Wáitin epeniarmai.
					</seg>
					<seg id="b.MAT.25.11" type="verse">
						Tura epeniarai Enentáimcha nu Táarmai. Tura tiarmai &quot;Uuntá, waiti uratritia.&quot;
					</seg>
					<seg id="b.MAT.25.12" type="verse">
						`Tu untsumainiakui nu uunt kajerak chichak &quot;Cha, ṡYátsukaitrum? Penké nékatsjarme&quot; tiarmai.&quot;
					</seg>
					<seg id="b.MAT.25.13" type="verse">
						Jesus nuna áujmatas umik Tímiayi &quot;Aents Ajasuitjai tura Tátin tsawantrusha tura uruk ain Tátaj nusha nékatsrume. Tuma asarum tuke iwiarnarum pujustarum' Tímiayi.
					</seg>
					<seg id="b.MAT.25.14" type="verse">
						`Núnisan Wi Tátin Júnisaiti. Shuar Chíkich nunkanam wéak~u ni takarniurin untsukar ni Kuítrin akanak Súsarmai.
					</seg>
					<seg id="b.MAT.25.15" type="verse">
						Chikichkiniak senku mir (5.000) Kuítian susamai. Chikichnasha Jimiará mir (2.000) Kuítian susamai. Tura chikichnasha chikichik mir (1.000) Kuítian susamai. Nii takastin jearma nujai métek Súsarmai. Tura ikiuak Yajá wemai.
					</seg>
					<seg id="b.MAT.25.16" type="verse">
						Takarin senku mir Kuítian achikmia nujai takakmas ataksha senku mir Kuítian patakmai.
					</seg>
					<seg id="b.MAT.25.17" type="verse">
						Chikichcha Núnisan Jimiará Míran achikmia nujai takakmas ataksha Jimiará Míran patakmai.
					</seg>
					<seg id="b.MAT.25.18" type="verse">
						Tura Chíkich shuar ni Uuntrí Kuítrin chikichik Míran achikmia nuna waa taur úukmai.'
					</seg>
					<seg id="b.MAT.25.19" type="verse">
						`Nuyá ukunam nu shuara uuntri Támai. Tura Kuítian Súkiarma nujai itiurkarmakit tusa untsukarmai.
					</seg>
					<seg id="b.MAT.25.20" type="verse">
						Emka senku mir Kuítian achikmia nu tamai. Nuyá ni uuntrin Chíkich senku mir patakman suak timiai &quot;Uuntá, senku mir kuit surusmame. Pai, atak senku Míran patasmajai.&quot;
					</seg>
					<seg id="b.MAT.25.21" type="verse">
						`Takui ni uuntri timiai &quot;Ti pénker takakmauwitme. Nekas uminiaitme. Ishichkijiaisha ti pénker takakma asakmin ti Núkap yamaikia amastatjai. Winí wayam wijiai ti shiir warasta&quot; timiai.'
					</seg>
					<seg id="b.MAT.25.22" type="verse">
						`Nuyá Chíkich shuar Jimiará Míran achikmia nu Tarí timiai &quot;Uuntá, Jimiará mir surusmame. Pai, ataksha Jimiará Míran patasmajai.&quot;
					</seg>
					<seg id="b.MAT.25.23" type="verse">
						`Takui ni uuntri timiai &quot;Ti penker takakmauwitme. Nekas uminiaitme. Ishichkijiaisha ti pénker takakma asakmin ti Núkap yamaikia amastatjai. Winí wayam wijiai ti shiir warasta&quot; timiai.'
					</seg>
					<seg id="b.MAT.25.24" type="verse">
						`Nuyá Chíkich shuar chikichik Míran achikmia nu Tarí timiai &quot;Uuntá, ti kajen asakmin tura araachiatam tura atsaamprachiatam Júurtuktarum tiniu asakmin
					</seg>
					<seg id="b.MAT.25.25" type="verse">
						sapijmiakun ame Kuítrumniaka Nunká Táutran úukmajai. Pai, Juíiti ame surukmiam nu&quot; timiai.'
					</seg>
					<seg id="b.MAT.25.26" type="verse">
						`Takui ni uuntri timiai &quot;Ameka yajauchiitme. Aya Nákiitme. Wi araachiatan tura atsaamprachiatan Júurtuktarum Tíniuitme Túrutsumek.
					</seg>
					<seg id="b.MAT.25.27" type="verse">
						Tu Enentáimkiumka ṡurukamtai kuit-iruntainiam ikiurtuschamam? Nuikia wi Táakun patasan Achikiáajai&quot; timiai.
					</seg>
					<seg id="b.MAT.25.28" type="verse">
						Nuna tinia nui wajainian tiarmai &quot;Ju shuar Chikichík mir kuit atankirum tias mir Kuítian takaka nu susatarum.
					</seg>
					<seg id="b.MAT.25.29" type="verse">
						Kame Núkap takakna Nú shuar ataksha patatnastatui tura ampiniartatui. Antsu ishichik takakna nusha ishichik takakuitiat jurunkittiawai.
					</seg>
					<seg id="b.MAT.25.30" type="verse">
						Ju umichu shuarsha aa kiritniunam ajapatarum. Nui ti Wáitiak ti uuttiatui&quot; timiai&quot;. Tu áujmatsamiayi Jesus.
					</seg>
					<seg id="b.MAT.25.31" type="verse">
						Jesus áujmatuk Tímiayi `Aents Ajasuitjiana nu Ashí akupin ajasan Yusa suntari énkekma winittiajai. Tura Uunt Akupin asan shiir pujutairui pujustatjai.
					</seg>
					<seg id="b.MAT.25.32" type="verse">
						Túramtai Ashí nunkanmaya aents Winia irunturartatui. Túrunawarmatai akantrartatjai. Murikiu Wáinin kachurtinian tura kachurtichujai akanea Nútisanak Shuáran akantrattajai.
					</seg>
					<seg id="b.MAT.25.33" type="verse">
						Tura kachurtichunka, pénkera nuna, untsuuruini awajsartatjai. Tura kachurtinniaka, yajauchia nuna, menaaruini awajsartatjai.
					</seg>
					<seg id="b.MAT.25.34" type="verse">
						Túran nekas Uunt Akupin asan untsuuruini wajainian Títiatjai &quot;Atumniaka winia Apar shiir awajtamsaitrume. Wi akupeajna nui winitiarum. Yus nunkan najanamia Tímianaik átum nui warastinian tsankatramkamiarme.
					</seg>
					<seg id="b.MAT.25.35" type="verse">
						Kame Wi Tsukamá wekai ayurtuamiarme. Kitiama wekaisha umartin surusmiarme. Wait Ajá wekaisha itiaararum ajamprusmiarme.
					</seg>
					<seg id="b.MAT.25.36" type="verse">
						Pushir atsaisha átumka surusmiarme. Jaa tepaisha Iiráimiarme. Sepunam enketaisha tarum Iiráimiarme&quot; Títiatjai.
					</seg>
					<seg id="b.MAT.25.37" type="verse">
						Tutai untsuuruini wajainia turutiartatui &quot;Uuntá, ṡurutia Tsukamá wekaamnisha ayuramaj~i. Urutiá iisha kitiama Wekáa wainkiarsha umartincha amasmaj~i.
					</seg>
					<seg id="b.MAT.25.38" type="verse">
						Tura urutia wait Ajá wekaamnisha tura pushiram mamurmataisha iisha amasmaj~i.
					</seg>
					<seg id="b.MAT.25.39" type="verse">
						Urutia iisha jaa tepamin tura sepunam enketmin wainkiarsha winitir iimiaj~i?&quot; turutiartatui.'
					</seg>
					<seg id="b.MAT.25.40" type="verse">
						`Turutainiakui Wi Uunt Akupin asan tiartatjai &quot;Nekasan Tájarme, Ashí ju Wíi shuar péejchachisha waitnentramarum nu Winia anentakum Túraitrume&quot; tiartatjai' Tímiayi.
					</seg>
					<seg id="b.MAT.25.41" type="verse">
						`Wi Uunt Akupin asan menaaruini wajainian tiartatjai &quot;Atumsha Yajá wetarum. Yajauchijiai yuminkramuitrume. Yus uunt iwianchi ni suntarijiai tuke kajinkiashtin jinium apeatniua nui wétatrume atumsha.
					</seg>
					<seg id="b.MAT.25.42" type="verse">
						Atumka Wi tsukamai ayurtuachmarme. Kitiamaisha umartin suruschamarme.
					</seg>
					<seg id="b.MAT.25.43" type="verse">
						Wait Ajá wekaisha ikiatrachmarme. Pushirun imiampraisha entsartin suruschamarme. Jaa tepaisha tura sepunam enketaisha iiraichmarme&quot; tiartatjai.'
					</seg>
					<seg id="b.MAT.25.44" type="verse">
						`Tutai niisha turutiartatui &quot;ṡUrutia, Uuntá, tsukamakmesha, kitiamakmesha, wait Ajaknísha, pushiram imiampramsha, Jáakmesha, tura sepunam wait Ajá pujamnisha iisha winitir Yáinchamaj~i?&quot; turutiartatui.'
					</seg>
					<seg id="b.MAT.25.45" type="verse">
						`Wi Uunt Akupin asan tiartatjai &quot;Nekasan Tájarme, Ashí Wíi shuar, péejchachisha waitnentrachmarum nui Winiasha Túrutachuitrume&quot; tiartatjai.
					</seg>
					<seg id="b.MAT.25.46" type="verse">
						Nu shuarka tuke Wáitsatniunam weartatui. Tura Yus achikma ainia nusha tuke iwiaaku Yusjai pujustinnium weartatui&quot; Tímiayi Jesus.
					</seg>
				</div>
				<div id="b.MAT.26" type="chapter">
					<seg id="b.MAT.26.1" type="verse">
						Jesus Ashí nuna tinia umik ni unuiniamurin tiarmiayi
					</seg>
					<seg id="b.MAT.26.2" type="verse">
						&quot;Atumsha nékarme, Paskua jisat jeatin jimiarchik tsawant ajasai. Nui Wi Aents Ajasu asamtai Krúsnum Máawarti tusar surutkartatui&quot; Tímiayi.
					</seg>
					<seg id="b.MAT.26.3" type="verse">
						Nuyá Israer-patri uuntrisha Israer-shuara jintinniurisha Israer-shuara uuntrisha Kaipiasa jeen áarin iruntrarmiayi. Kaipiassha Israer-patri uuntriyayi.
					</seg>
					<seg id="b.MAT.26.4" type="verse">
						Nui anankatin chichamjai Jesus achikiar maatai tusar chichaman jurusarmiayi.
					</seg>
					<seg id="b.MAT.26.5" type="verse">
						Tura tiarmiayi &quot;Jístatin Túrachminiaiti aents téetet ajarain tusar.&quot;
					</seg>
					<seg id="b.MAT.26.6" type="verse">
						Jesus Petania péprunam pujus tunamaru Semunka jeen pujumiayi.
					</seg>
					<seg id="b.MAT.26.7" type="verse">
						Nui pujai nuwa ti kuit Jeá kunkuinian Arapástru tutai kaya najanamunam piakun itiamiayi. Tura Jesus misanam Yurumátaj tusa pujan Tarí nu kunkuinian ukatramiayi.
					</seg>
					<seg id="b.MAT.26.8" type="verse">
						Túramtai ni unuiniamuri nuna iisar kajerkar tiarmiayi &quot;ṡUrukamtai au kunkuin Imiá Kuítniasha aantrasha wasurea?
					</seg>
					<seg id="b.MAT.26.9" type="verse">
						Antsu ti kuitjai suruk shuar Kuítrincha ainia nuna Yáitskesha&quot; tiarmiayi.
					</seg>
					<seg id="b.MAT.26.10" type="verse">
						Jesus tuinian anturak tiarmiayi &quot;ṡUrukamtai ju nuwa yajauch Enentáimtarum? Túrutana ju ti pénkeran Túrayi.
					</seg>
					<seg id="b.MAT.26.11" type="verse">
						Kuítrincha tuke atumjai pujushtatuak. Antsu Wikia atumjai tuke pujushtatjai.
					</seg>
					<seg id="b.MAT.26.12" type="verse">
						Ju nuwa kunkuinjai ukatrurai juka, Wi iwiarnastin asamtai aitkiarayi.
					</seg>
					<seg id="b.MAT.26.13" type="verse">
						Nekasan Tájarme, Ashí nunkanam uwempratin chicham etsernakui tuke ju nuwa pachinias etsernaktatui. Túramtai ni Túramuri kajinmankishtatui&quot; Tímiayi.
					</seg>
					<seg id="b.MAT.26.14" type="verse">
						Nuyá Jesus tuse (12) unuiniamunmaya chikichik ni naari Jútas Iskariúti Jesusan suruktaj tusa Israer-patri uuntriin wémiayi.
					</seg>
					<seg id="b.MAT.26.15" type="verse">
						Tura jeari Tímiayi &quot;Jesusan achikia amakui ṡUrutmá akirkaintrum?&quot; Takui trainta (30) Kuítian akikiarmiayi.
					</seg>
					<seg id="b.MAT.26.16" type="verse">
						Nu akikiam Jútas itiurak Jesusan Súsaraintiaj tu Enentáimias wekaimiayi.
					</seg>
					<seg id="b.MAT.26.17" type="verse">
						Wakapruachu tantan Yurumáinia Nú Námper yama nankamkui Jesusa unuiniamuri tariar aniasarmiayi &quot;ṡTui paskua Námper iwiaarakrin Yurumáttam?&quot; tiarmiayi.
					</seg>
					<seg id="b.MAT.26.18" type="verse">
						Tuíniakui Jesus Tímiayi &quot;Péprunam wetarum. Nui Chikichík shuara jeen jearum titiarum &quot;Uunta chichaak &quot;Winia tsawantur ishichik ajasai. Tuma asan paskua namperan winia unuiniamurjai ame jeemiin Yurumátjai&quot; tawai&quot; titiarum&quot; Tímiayi.
					</seg>
					<seg id="b.MAT.26.19" type="verse">
						Tutai ni unuiniamuri wear Jesus timia nuna umikiar paskua nampertin Yurumátniun iwiararmiayi.
					</seg>
					<seg id="b.MAT.26.20" type="verse">
						Tura kashi Ajasái Jesus ni tuse (12) unuiniamurijiai misanam yurumuk pujumiayi.
					</seg>
					<seg id="b.MAT.26.21" type="verse">
						Nui Yurumáiniai Jesus tiarmiayi &quot;Nekasan Tájarme, átum pujarmena Juyá chikichik Winia surutkattawai.&quot;
					</seg>
					<seg id="b.MAT.26.22" type="verse">
						Nuna takui ti Kúntuts Enentáimprar mai Aní awajiarmiayi &quot;Uuntá, ṡWiáshitiaj?&quot;
					</seg>
					<seg id="b.MAT.26.23" type="verse">
						Mai tu awajenam Jesus tiarmiayi &quot;Wi Nú pininnuman jimiartukan yuajna ju Winia surutkattawai.
					</seg>
					<seg id="b.MAT.26.24" type="verse">
						Wi Aents Ajasu asan Yus Chicham tana nujai métek Túrunattajai. Túrasha shuar Winia surutkattana nuka ti Asutniátin asa akiinmainchu ajakuiti&quot; Tímiayi.
					</seg>
					<seg id="b.MAT.26.25" type="verse">
						Nuyá Jútas suruktaj tana nu Niin Tímiayi &quot;Uuntá nuikia ṡWiáshitiaj?&quot; Takui Jesus Tímiayi &quot;Ee, nekas ámetme.&quot;
					</seg>
					<seg id="b.MAT.26.26" type="verse">
						Tura yurumuk pujuiniai Jesus yurumkan achik Yúsan yuminsamiayi. Tura puur ni unuiniamurin suiniak Tímiayi &quot;Ju yuatarum. Juka winia ayashruiti.&quot;
					</seg>
					<seg id="b.MAT.26.27" type="verse">
						Nuyá pininkian achik Yúsan yuminsamiayi. Tura suiniak tiarmiayi &quot;Jusha Ashí umartarum.
					</seg>
					<seg id="b.MAT.26.28" type="verse">
						Juka winia numparuiti. Tura winia numpar Puármatai, yamaram chicham nekas uminkiattawai tawai. Tura Puármatai Untsurí shuara tunaarin tsankurattawai.
					</seg>
					<seg id="b.MAT.26.29" type="verse">
						Tura ataksha átum Yus akupea nui jeatsrumnin ju uwa yumirin umarchattajai. Tura tsawant jeamtai atumjai Yus akupeana nui yamarman umartatjai&quot; Tímiayi Jesus.
					</seg>
					<seg id="b.MAT.26.30" type="verse">
						Yús-kantan Kantamáwar umikiar Uriwiu Náinnium wearmiayi.
					</seg>
					<seg id="b.MAT.26.31" type="verse">
						Nui Jesus Tímiayi &quot;Ju kashi átum Winia Ashí natsantrurtatrume. Kame Yus-Papinium aarmaiti &quot;Murikiu Wáinniun mantuattajai Túram murik pisarartatui.&quot; Tu aarmaiti.
					</seg>
					<seg id="b.MAT.26.32" type="verse">
						Tura nantakin Kariréa nunkanam Wi émkattajai átum wéatsrumin.&quot;
					</seg>
					<seg id="b.MAT.26.33" type="verse">
						Takui Pítiur Tímiayi &quot;Chíkich natsantramainakuisha wikia Túrashtatjai.&quot;
					</seg>
					<seg id="b.MAT.26.34" type="verse">
						Tutai Jesus Tímiayi &quot;Nekasan Tájame, ju kashi atash shiniatsain Menaintiú natsantrurtatme.&quot;
					</seg>
					<seg id="b.MAT.26.35" type="verse">
						Pítiur Tímiayi &quot;Maa, Amijiai métek Mántuiniakuisha penkesha natsantrashtatjame.&quot; Ashí ni unuiniamuri Núnisan tiarmiayi.
					</seg>
					<seg id="b.MAT.26.36" type="verse">
						Nuyá Jesus ni unuiniamurijiai Jitsemaní Náartin ajanam Jeá Tímiayi &quot;Juí pujusrum Nákarsatarum. Aranta ai wena Yúsan áujsatjai.&quot;
					</seg>
					<seg id="b.MAT.26.37" type="verse">
						Tinia Pítruncha tura mai Sepetéu Uchirí Jukí wémiayi. Nuisha ti Kúntuts Enentáimiuk wake mesekmiayi.
					</seg>
					<seg id="b.MAT.26.38" type="verse">
						Nuyá Jesus Tímiayi &quot;Ti Kúntuts jakamnia Enentáimjai. Atumsha jui pujusrum Wijiai métek Iwiáa pujutarum.&quot;
					</seg>
					<seg id="b.MAT.26.39" type="verse">
						Tinia Jesus arantach we nui tikishmar tsuntsuma Yúsan áujeak Tímiayi &quot;Winia Aparú, Wi Túrunatniua nu Nusháa iwiaramniaitkiuinkia ju Wáitsatniua nu tsankatrukaip. Tura Wi wakeraj Núniska áchati antsu Ame wakeram Núnis Atí&quot; áujuk Tímiayi.
					</seg>
					<seg id="b.MAT.26.40" type="verse">
						Nuyá ni menaintiu unuiniamuri pujuiniamunam waketki Kanúu pujuinian jeariar Pítrun Tímiayi &quot;Atumka chikichik úraksha Wijiai Iwiáa pujutin ṡtujinkiarmek?
					</seg>
					<seg id="b.MAT.26.41" type="verse">
						Iwiáa pujusrum Yus áujsatarum. Tunáa nupettamkairap. Enentáimin ti wakeriniaitrume Túrasha ayashim pimpiruiti.&quot;
					</seg>
					<seg id="b.MAT.26.42" type="verse">
						Tinia ataksha we Yúsan áujeak Tímiayi &quot;Winia Aparú, Wi Imiá nekasan Wáitsatniuitkiuinkia nuikia Ame wakeramna nu Atí.&quot; Tu áujsamiayi.
					</seg>
					<seg id="b.MAT.26.43" type="verse">
						Nuyá ataksha taa ni menaintiu unuiniamuri tarimiayi. Tura kari ti nupeteam ataksha Kanúu pujuarmiayi.
					</seg>
					<seg id="b.MAT.26.44" type="verse">
						Túmainiakui niin ikiukin ataksha áujmia Núnisan Yúsan áujsataj tusa waketkimiayi.
					</seg>
					<seg id="b.MAT.26.45" type="verse">
						Aujas umik ni unuiniamuri pujamunman wémiayi. Tura tiarmiayi &quot;Antsu yamaikia kanarum ayampratarum. Ura jeayi. Wi Aents Ajasu ain, tunaarintin shuarnum surunkatin jeayi.
					</seg>
					<seg id="b.MAT.26.46" type="verse">
						Wari nantaktiarum. Wéartai. Súrutna nu winiawai&quot; Tímiayi.
					</seg>
					<seg id="b.MAT.26.47" type="verse">
						Jesus tu chichai Jútas Támiayi. Nusha ni unuiniamuriyayi. Nujaisha Untsurí shuar puniajaisha tura numijiaisha winiarmiayi. Nu shuaran Israer-patri uuntrisha Israer-shuara uuntrisha akupka ármiayi.
					</seg>
					<seg id="b.MAT.26.48" type="verse">
						Jútas, Jesusan sura, tuke Jesusai jeatsuk nu shuaran tiarmiayi &quot;Wi miniakkan mukunattajna Núiti. Nu achiktarum.&quot;
					</seg>
					<seg id="b.MAT.26.49" type="verse">
						Nu asamtai Jesusan Tarí &quot;Winiajai Uuntá&quot; tinia mukunamiayi.
					</seg>
					<seg id="b.MAT.26.50" type="verse">
						Takui Jesus Tímiayi &quot;Amikrú, ṡWarí winitiam?&quot; Nuyá achikiar Jesusan Júkiarmiayi.
					</seg>
					<seg id="b.MAT.26.51" type="verse">
						Nui chikichik Jesusa Tsaníakmari ni puniarin ukuiniak shuara kuishin tsupirkamiayi. Nu shuarsha Israer-patri uuntri takarniuriyayi.
					</seg>
					<seg id="b.MAT.26.52" type="verse">
						Túramtai Jesus Tímiayi &quot;Puniarum enkeata. Ashí puniajai Máanainia nusha puniajai mantamnashtatuak.
					</seg>
					<seg id="b.MAT.26.53" type="verse">
						Wi wakeraknaka winia Aparun Timiá Untsurí suntarin seakui Páchitsuk akupturkainti. ṡNu nékatsmek?
					</seg>
					<seg id="b.MAT.26.54" type="verse">
						Tura nuna Túramtainkia Yus-Chichamnum tana nu uminkiachainti&quot; Tímiayi.
					</seg>
					<seg id="b.MAT.26.55" type="verse">
						Nuna tinia Jesus nu shuaran tiarmiayi &quot;Atum Kasá achiktaj tawa Nútiksarum puniajaisha numijiaisha tarutniurme. Kame Ashí tsawantai Yusa Jeen atumjai pujusan Yus-Chichaman etsermiajai. Nuisha achirkachmarme.
					</seg>
					<seg id="b.MAT.26.56" type="verse">
						Antsu yamaikia yaunchu Yúsnan etserin aararmia nu Umínkiatí tusarum Jútikrarme.&quot; Tu Tímiayi Jesus. Nuyá ni unuiniamuri Jesusan Níniak ikiuiniak pisararmiayi.
					</seg>
					<seg id="b.MAT.26.57" type="verse">
						Shuar Jesusan achikiarmia nusha Kaipiasai Júkiarmiayi. Nusha Israer-patri Uuntríyayi. Nuisha Israer-shuara jintinniurisha Israer-shuara uuntri armia nusha irunar matsamarmiayi.
					</seg>
					<seg id="b.MAT.26.58" type="verse">
						Tura Pítiur árantak Jesusan nemarkin uuntri jeen aari jeamiayi. Tura suntarjai tsanin pujusmiayi Jesusan itiurkartin tusa.
					</seg>
					<seg id="b.MAT.26.59" type="verse">
						Tura Israer-patri uuntrisha Israer-shuara uuntrisha tura Ashí naamka uunt armia nusha Jesusan wait-chichamjai Súmamtikiatai tusar áujmatiarmiayi.
					</seg>
					<seg id="b.MAT.26.60" type="verse">
						Untsurí shuar ántar tsanumpruiniakuisha Máatin chichaman nekaracharmiayi. Nuyá Jimiará shuar tsanumpruiniak
					</seg>
					<seg id="b.MAT.26.61" type="verse">
						tiarmiayi &quot;Ju aishman chichaak &quot;Yusa Uunt Jeen yumpuaran ataksha Menaintiú tsawantin jeamminiaitjai,&quot; tu chichamai&quot; tiarmiayi.
					</seg>
					<seg id="b.MAT.26.62" type="verse">
						Nuyá Israer-patri uuntri wajaki Jesusan Tímiayi &quot;ṡAimtsumek. Turamainia nusha anturmammek?&quot;
					</seg>
					<seg id="b.MAT.26.63" type="verse">
						Túrasha Jesus tuke aimchamiayi. Túmakui Israer-patri uuntri chicharuk &quot;Nekas iwiaaku Yusa Náariin Tájame nekasa nu Táchakminkia Yus iirmastatui. ṡAme Krístukaitiam. Yusa Uchirínkaitiam? Paant Etsérkatá&quot; Tímiayi.
					</seg>
					<seg id="b.MAT.26.64" type="verse">
						Tutai Jesus Tímiayi &quot;Ee, ame Támena Núitjai. Tura ataksha atumin Tájarme, wi Aents Ajasu asan ti kakaram Yusa untsuurini pujai Wáitkiáttarme. Tura yuranminiam winiaisha Wáitkiáttarme&quot; Tímiayi.
					</seg>
					<seg id="b.MAT.26.65" type="verse">
						Nuyá Patri uuntri nuna antuk ti kajek ni pushiri jaak Tímiayi &quot;Ju aishman ni chichamejai Yúsan nekas yajauch chicharniuiti. Nuyásha ṡWarí atsumaj~i? Atumsha Yúsan yajauch chicharu antukcharumek.
					</seg>
					<seg id="b.MAT.26.66" type="verse">
						ṡWaritia Enentáimprum?&quot; Tutai &quot;Sumamayi. Mantamnati&quot; tiarmiayi.
					</seg>
					<seg id="b.MAT.26.67" type="verse">
						Tiar usukiawarmiayi yapiniam. Tura awattiarmiayi. Chikichcha yapiniam awati wishikiainiak tiarmiayi
					</seg>
					<seg id="b.MAT.26.68" type="verse">
						&quot;Ame Krístuchukaitiam. ṡYa awattama? iitsuk nekaata.&quot; Tu chichariarmiayi.
					</seg>
					<seg id="b.MAT.26.69" type="verse">
						Nu Túmain Pítiur aa pujai nuwa chikichik jeari Tímiayi &quot;Amesha ju Kariréanmaya Jesus tutaijiai wekaichamkam.&quot;
					</seg>
					<seg id="b.MAT.26.70" type="verse">
						Tutai Pítiur Ashí ántuiniamunam Tímiayi &quot;Nékatsjai. ṡWarittsuk chichaam?&quot;
					</seg>
					<seg id="b.MAT.26.71" type="verse">
						Nuna tinia Jíinkitiaj tusa wéai Chíkich shuar Wáiniak nui pujuinian tiarmiayi &quot;Au aishmansha Nasarétnumia Jesusjai wekainiuiti.&quot;
					</seg>
					<seg id="b.MAT.26.72" type="verse">
						Tutai Pítiur ataksha Tímiayi &quot;Nekasan Tájarme, ju aishmankan penké nékatsjai.&quot;
					</seg>
					<seg id="b.MAT.26.73" type="verse">
						Arusan nui pujuarmia nu Pítrun tariar tiarmiayi &quot;Nekas amesha aujai wekaimiame. Warí, chichammijiai Páantaiti.&quot;
					</seg>
					<seg id="b.MAT.26.74" type="verse">
						Tutai Pítiur &quot;nekas Yus iirui&quot; taku Tímiayi &quot;Nu aishmankan penké nékatsjai.&quot; Nuna tai atash shiniukmiayi.
					</seg>
					<seg id="b.MAT.26.75" type="verse">
						Túramtai Pítiur Jesus nuik Tímia nuna Enentáimpramiayi. &quot;Atash shiniatsain Menaintiú natsantrurtatme&quot; Tímiayi Jesus. Pítiur nuna Enentáimiar jiinki we ti uutmiayi.
					</seg>
				</div>
				<div id="b.MAT.27" type="chapter">
					<seg id="b.MAT.27.1" type="verse">
						Kashin tsawarmatai Israer-patri uuntrisha Israer-shuara uuntrisha Jesus maatai tiarmiayi.
					</seg>
					<seg id="b.MAT.27.2" type="verse">
						Tiar Jesusan jinkiawar apachi uuntrin Punsiu Piratui Júkiarmiayi.
					</seg>
					<seg id="b.MAT.27.3" type="verse">
						Jútas Jesusan suruk tura Máatai Tuínian antuk Enentáimiar trainta Kuítian Israer-patri uuntrincha Israer-shuara uuntrincha awantukiarmiayi.
					</seg>
					<seg id="b.MAT.27.4" type="verse">
						Tura Tímiayi &quot;Nu aishman tunaarinchan Máatarum tusan surukan wi sumamajai.&quot; Takui tiarmiayi &quot;Nusha iijiaisha Warí urukatin. Nuka amek iischatniukaitiam.&quot;
					</seg>
					<seg id="b.MAT.27.5" type="verse">
						Tinia Jútas nui Yusa Uunt Jee Kuítian utsan ikiuak Nuyá we kajempramiayi.
					</seg>
					<seg id="b.MAT.27.6" type="verse">
						Nuyá Israer-patri uuntri nu Kuítian Júukar tiarmiayi &quot;Ju kuit shuar sumakma asamtai Yusa Kuítrijiai irurchamniaiti.&quot;
					</seg>
					<seg id="b.MAT.27.7" type="verse">
						Tura nuamtak áujmatsar &quot;nunka sumaktai&quot; tiar Nuwe Najantai nunkan sumakarmiayi yajaya shuar nui iwiarsatniun.
					</seg>
					<seg id="b.MAT.27.8" type="verse">
						Shuar sumakma kuitjai sumakma asamtai yamaisha Numpá Nunka tuke Tuíniawai.
					</seg>
					<seg id="b.MAT.27.10" type="verse">
						Nujai yaunchu Yúsnan etserin Jeremías timia nu uminkiamiayi: &quot;Uunt Yus turutmia Núnisan Túrawarmiayi. Israer-shuar trainta Kuítian seawarmatai nuna akantrar nujai Nuwe Najantai nunkan sumakarmiayi.&quot; Tu aarmiayi.
					</seg>
					<seg id="b.MAT.27.11" type="verse">
						Jesusan apachi uuntriin ejeniarmatai nii aniasmiayi &quot;ṡNekasmek Israer-shuara uunt Akupniuríntiam?&quot; Tutai Jesus &quot;Ame Támena Núitjai' Tímiayi.
					</seg>
					<seg id="b.MAT.27.12" type="verse">
						Nuyá Israer-patri uuntrisha Israer-shuara uuntrisha Súmamtikia Jesus pachischamiayi.
					</seg>
					<seg id="b.MAT.27.13" type="verse">
						Nuyá Piratu Tímiayi &quot;Ashí yajauch chichartamainia nu ṡanturmammek?&quot;
					</seg>
					<seg id="b.MAT.27.14" type="verse">
						Tútaisha Jesus penké aimkiachmiayi. Túmakui akupin ti Enentáimiar Títinian nekaachmiayi.
					</seg>
					<seg id="b.MAT.27.15" type="verse">
						Jísat tsawantin apachi uuntri Israer-shuar shiir Enentáimprarat tusa sepunam enketun shuar wakeramun jiiki ankant akupniuyayi.
					</seg>
					<seg id="b.MAT.27.16" type="verse">
						Nui sepunam Tunáa shuar Parapás Náartin pujumiayi. Ashí shuar nékarmiayi.
					</seg>
					<seg id="b.MAT.27.17" type="verse">
						Tuma asamtai Piratu Israer-shuar iruntrarun aniasmiayi &quot;ṡYana ankant akupkat tusarum wakerarum. Parapásnak akupkattaj; Kristu tutai Jesusnak akupkattaj?&quot; Tímiayi.
					</seg>
					<seg id="b.MAT.27.18" type="verse">
						Kame Israer-shuar ántar kajerainiak ni itiarmian nekaamiayi.
					</seg>
					<seg id="b.MAT.27.19" type="verse">
						Tura Piratu nuna inintrak pujai ni Nuarí chichaman akuptukmiayi. &quot;Ju pénker aishman Súmamtikiatniujai pachiinkiaip. Mesekranam nii aitkiatniun nekaan Wáitsan tsawarjai&quot; Tímiayi.
					</seg>
					<seg id="b.MAT.27.20" type="verse">
						Túrasha Israer-patri uuntrisha Israer-shuara uuntrisha &quot;Parapás ankant Wetí, tura Jesus mantamnati&quot; titiarum tusar Shuáran akatrarmiayi.
					</seg>
					<seg id="b.MAT.27.21" type="verse">
						Apachi akupniuri ataksha aniasarmiayi &quot;Ju Jimiará aentsun ṡyana ankant akupkat tusarum wakerarum?&quot; Tutai &quot;Parapás&quot; tiarmiayi.
					</seg>
					<seg id="b.MAT.27.22" type="verse">
						Tutai aniasarmiayi &quot;Jesusnasha. Yusa Anaikiamuri Kristu tuinia nunasha, ṡItiúrkáttaja?&quot; Tutai Ashí &quot;Krúsnum Máatá&quot; tiarmiayi.
					</seg>
					<seg id="b.MAT.27.23" type="verse">
						Tuíniakui Piratu tiarmiayi &quot;ṡWarí yajauchinia Túrait?&quot; Tutai kakantar untsumuk &quot;Krúsnum Máatá&quot; tiarmiayi.
					</seg>
					<seg id="b.MAT.27.24" type="verse">
						Tura Piratu Jesus uwemtikrachminiaitkiui antsu Ashí shuar charaatum ajainiakui entsa uturtitiarum tusa seamiayi. Tura Ashí iimiainiain ikijmiak Tímiayi &quot;Ju pénker aishman Máatniunam wikia pachiintsujai. Antsu atumek iistarum.&quot;
					</seg>
					<seg id="b.MAT.27.25" type="verse">
						Tutai Ashí shuar tiarmiayi &quot;Iik ii shuarijiai ju aishman Máatin iistaji.&quot;
					</seg>
					<seg id="b.MAT.27.26" type="verse">
						Nuyá Piratu Parapásan ankant akupkamiayi. Tura Jesus Asutiárum Krúsnum Máatárum tusa akupkamiayi.
					</seg>
					<seg id="b.MAT.27.27" type="verse">
						Nuyá akupin pujutai jeanam akupniu suntari Jesusan Júkiar Ashí suntaraim irunturarmiayi.
					</seg>
					<seg id="b.MAT.27.28" type="verse">
						Tura pushiri aitkiar akupin entsatain kapaaku pushin aentsrarmiayi.
					</seg>
					<seg id="b.MAT.27.29" type="verse">
						Múuknúmsha tawaspan janki najanamun etsemtikiarmiayi. Tura karisun akupniu numiria aaniun Untsuuríni ataksarmiayi. Túrawar wishikiainiak tikishmatrar tiarmiayi &quot;Israer-shuara uunt akupniurinme.&quot;
					</seg>
					<seg id="b.MAT.27.30" type="verse">
						Tiar usukiarmiayi. Tura karisun jurukiar Múuknum awatiarmiayi.
					</seg>
					<seg id="b.MAT.27.31" type="verse">
						Tura Núkap wishikrar kapaaku pushin aitkiar ni pushirin aentsrarmiayi. Nuyá Krúsnum maatai tusar Júkiarmiayi.
					</seg>
					<seg id="b.MAT.27.32" type="verse">
						Jesusan Jukí wésar Serini nunkanmaya shuaran, ni naari Semun, Jesusa Krúsrin jurukit tusar achikiarmiayi.
					</seg>
					<seg id="b.MAT.27.33" type="verse">
						Nuyá Kúrkutanam ejeniarmiayi. Kúrkutaka, shuar chichamjainkia, muuka ukunch Tútainti.
					</seg>
					<seg id="b.MAT.27.34" type="verse">
						Nui Jesusan umutai Yapájai pachimpra najanamun aartaj tusar Súsarmiayi. Tura Jesus apas iis umarchamiayi.
					</seg>
					<seg id="b.MAT.27.35" type="verse">
						Krúsnum ajintrurar suntar Yáki Jesusa pushirin jukit tusar nakurusar awakmakua nuna Súsarmiayi. Nújainkia yaunchu Yúsnan etserin aarmia nu uminkiamiayi: &quot;Winia entsarmarun akantrarmiayi tura nakurusar awakmakua nuna winia pushirun Súsarmiayi.&quot; Tu aarmiayi.
					</seg>
					<seg id="b.MAT.27.36" type="verse">
						Nuyá Wáinkiatai tusar pujursarmiayi.
					</seg>
					<seg id="b.MAT.27.37" type="verse">
						Tura urukamtai Máamuit Ashí aents nekaawarti tusa aarman muuknumaani anujtukarmiayi. JUITI JESUS, ISRAERA UUNT AKUPNIURI Tu aarmauyayi.
					</seg>
					<seg id="b.MAT.27.38" type="verse">
						Núnisan Niijiai métek Jimiará kasa chikichkin untsuurnumani tura chikichnasha menaanmani Krúsnum Máawarmiayi.
					</seg>
					<seg id="b.MAT.27.39" type="verse">
						Shuar nui nankaamainiak muuke peatar wishikiainiak
					</seg>
					<seg id="b.MAT.27.40" type="verse">
						tiarmiayi &quot;Ame Yusa Uunt Jee Sáakim Menaintiú tsawantin jeamtatjai Tíchakaitiam. Nekas Yusa Uchirínkiumka Krúsnumia akaikim uwemprata&quot; tiarmiayi.
					</seg>
					<seg id="b.MAT.27.41" type="verse">
						Núnisan Israer-patri uuntrisha, Israer-shuara jintinniurisha, Pariséusha, Israer-shuara uuntrisha, Jesusan wishikiainiak nuamtak tiarmiayi
					</seg>
					<seg id="b.MAT.27.42" type="verse">
						&quot;Chikichnaka uwemtikraiti tura Nínkikia uwemtsui. Israera Uunt Akupniuríntkiunka Krúsnumia akaikimtai nekas Enentáimtustatji.
					</seg>
					<seg id="b.MAT.27.43" type="verse">
						&quot;Yúsan nekas Enentáimtiniaitjai&quot; tawai. Wátsek, Yus nekas Niin aneakka uwemtikrati. &quot;Wi Yusa Uchiríntjai&quot; turamchamkaj~i&quot; tiarmiayi.
					</seg>
					<seg id="b.MAT.27.44" type="verse">
						Kasá shuarsha Niijiai ajintruamu armia nusha Niin wishikrarmiayi.
					</seg>
					<seg id="b.MAT.27.45" type="verse">
						Nuyá tutupin ai tee ajasmiayi. Túrunayat ataksha aanku Tsáapin ajasmiayi.
					</seg>
					<seg id="b.MAT.27.46" type="verse">
						Nuni ai Jesus kakantar untsumkamiayi. &quot;Erí, Erí, rama sapaktani' Tímiayi. Nusha shuar chichamjainkia &quot;Yusrú, Yusrú, ṡurukamtai ajapa ikiurkiniam?&quot; tawai.
					</seg>
					<seg id="b.MAT.27.47" type="verse">
						Shuar nui wajarmia nusha nuna Enentáimtsuk antukar tiarmiayi &quot;Yaunchu Yúsnan etserniun Eríasan untsuawai.&quot;
					</seg>
					<seg id="b.MAT.27.48" type="verse">
						Tura chikichik tsékenki we uruchin itiamiayi. Tura churuinian ajamper sapapjai Ijiú mukunati tusa susamiayi.
					</seg>
					<seg id="b.MAT.27.49" type="verse">
						Tura chikichcha Wíshikeak tiarmiayi &quot;Iniáisatá, Erías Tarí uwemtikratpiash.&quot;
					</seg>
					<seg id="b.MAT.27.50" type="verse">
						Jesus ataksha kakantar untsumak Nuyá jakamiayi.
					</seg>
					<seg id="b.MAT.27.51" type="verse">
						Nu chichamaik Yusa Uunt Jee tarach ajamu yakiiniya achik nunkaani tseu jaanakmiayi. Nunkasha úurkamiayi. Kayasha jakukarmiayi.
					</seg>
					<seg id="b.MAT.27.52" type="verse">
						Núnisan iwiarsamusha uraniarmatai Untsurí Yus-shuar Jákarusha nantakiarmiayi.
					</seg>
					<seg id="b.MAT.27.53" type="verse">
						Nusha emka Jesus nantakmiatai niisha nantakiar iwiarsamun ikiukiar Yusa péprurin Jerusarénnum wayawarmatai Untsurí shuar Wáinkiarmiayi.
					</seg>
					<seg id="b.MAT.27.54" type="verse">
						Nuyá suntar Jesusan Wáinkiarmia nusha tura ni Kapitiántrisha nunka úurkamtai Nuyá chikichcha ashammai ajasmatai ti sapijmiakarmiayi. Tura tiarmiayi &quot;Ju aishman nekas Yusa Uchirínti.&quot;
					</seg>
					<seg id="b.MAT.27.55" type="verse">
						Nuisha nuwa Jesusan nemariarmia nu, arant wajasar, ii wajaarmiayi. Nusha Kariréanmaya pataatukiar Jesusan yainki ejeniarmiayi.
					</seg>
					<seg id="b.MAT.27.56" type="verse">
						Nujai Máktaranmaya Marisha, Sepetéu nuwésha, tura Chíkich Marisha ármiayi. Chíkich Marikia Jakupuncha tura Jusencha Nukuríyayi.
					</seg>
					<seg id="b.MAT.27.57" type="verse">
						Kiarai shuar ti Kuítrintin Arimatéu péprunmaya ni naari Jusé Támiayi. Nusha Jesusan Enentáimtiniuyayi.
					</seg>
					<seg id="b.MAT.27.58" type="verse">
						Nii Piratui we Jesusa ayashin seamiayi. Niin Súsarat tusa Piratu akupkamiayi.
					</seg>
					<seg id="b.MAT.27.59" type="verse">
						Túram Jusé Jesusa ayashin krusnumia jusa ti pénker tarachjai penuarmiayi.
					</seg>
					<seg id="b.MAT.27.60" type="verse">
						Tura kaya waa Táurmanum yamaram amia nui iwiarsamiayi. Ni iwiarsatin Táumtikramunam Jusé iwiarsamiayi. Iwiaras kaya uuntjai etektuk ikiuak wémiayi.
					</seg>
					<seg id="b.MAT.27.61" type="verse">
						Nuisha Máktaranmaya Marísha tura Chíkich Marísha iwiarsamunam naka ii pujuarmiayi.
					</seg>
					<seg id="b.MAT.27.62" type="verse">
						Nú Kíarain ayampratin tsawantna mash iwiarnakui Israer-patri uuntrisha Pariséusha Piratui wearmiayi.
					</seg>
					<seg id="b.MAT.27.63" type="verse">
						Tura tiarmiayi &quot;Uuntá, nu Wáitrin aishman iwiaaku pujus &quot;Menaintiú tsawant jakan nantaktiatjai&quot; Tíniuyi.
					</seg>
					<seg id="b.MAT.27.64" type="verse">
						Nu asamtai iwiarsamunam menaintiu tsawant suntar Wáinkiarat tusa akuptukta. Ni unuiniamuri kashi tariar tura ni ayashin kasamkar &quot;Pai, nantakni&quot; Shuáran tiarain. Jujainkia nuna nankaamas Shuáran anankawarainti&quot; tiarmiayi.
					</seg>
					<seg id="b.MAT.27.65" type="verse">
						Tutai Piratu tiarmiayi &quot;Nui suntar takakrume. Werum iwiarsamu urakchamnia pénker Wáinkiatárum.&quot;
					</seg>
					<seg id="b.MAT.27.66" type="verse">
						Tutai wear iwiarsamun urankashti tusar etektukma inkiunmanum serajai yakarar ni aarmarin anujtukarmiayi. Tura suntarnasha awajtukiarmiayi.
					</seg>
				</div>
				<div id="b.MAT.28" type="chapter">
					<seg id="b.MAT.28.1" type="verse">
						Ayampratin tsawant nankaamasmatai tumintin yama tsawaana ai Máktaranmaya Marisha Chíkich Marijiai iwiarsamu iyutai tusar wearmiayi.
					</seg>
					<seg id="b.MAT.28.2" type="verse">
						Tumai Yusa suntari nayaimpinmaya iwiarsamun Tarí kaya atutkamun urak nui pujusmiayi. Túmakui nunka ti úurkamiayi.
					</seg>
					<seg id="b.MAT.28.3" type="verse">
						Yusa suntarisha peemia Tímiatrus Wínchauyayi. Pushirisha ti puju áuyayi.
					</seg>
					<seg id="b.MAT.28.4" type="verse">
						Tura iwiarsamun Wáiniarmia Nú suntarsha nuna Wáinkiar ashamainiak ti kurankarmiayi. Jaká ainis ajasarmiayi.
					</seg>
					<seg id="b.MAT.28.5" type="verse">
						Nuyá nayaimpinmaya suntar nuwan Tímiayi &quot;Ashamkairap. Jesus Krúsnum Máawarmia nu eatsrumek.
					</seg>
					<seg id="b.MAT.28.6" type="verse">
						Juinkia pujatsui. Nii timia Núnisan nantakniuiti. Pai, aepsarma nu iitiarum.
					</seg>
					<seg id="b.MAT.28.7" type="verse">
						Wárik wérum ni unuiniamuri &quot;Jesus jakamunmaya nantakni tura wari Kariréanam wétatui. Nui werirum Wáinkiáttarme&quot; titiarum. Wats, nunak Tájai&quot; Tímiayi.
					</seg>
					<seg id="b.MAT.28.8" type="verse">
						Tutai nu nuwa iwiarsamunmaya Wárik Jíinkiar ashamainiayat ti warasar tseke waketkiarmiayi ni unuiniamurin ujaktai tusar.
					</seg>
					<seg id="b.MAT.28.9" type="verse">
						Tumai Jesus wantintiukarmiayi. Tura &quot;pujarmek&quot; takui Jesusan tariar tikishmatrar nawencha miniakrusar shiir awajsarmiayi.
					</seg>
					<seg id="b.MAT.28.10" type="verse">
						Túram Jesus tiarmiayi &quot;Ashamprukairap. Werum winia yatsur ujatruktarum. Kariréanam Weartí. Nui wear Wáitkiartatui. Tu ujaktarum&quot; Tímiayi.
					</seg>
					<seg id="b.MAT.28.11" type="verse">
						Nuwa wéarmatai iwiarsamu Wáinin suntarsha péprunam wéar Israer-patri uuntrin Ashí Túrunamun ujakarmiayi.
					</seg>
					<seg id="b.MAT.28.12" type="verse">
						Niisha nuna antukar Israer-shuara uuntrijiai áujmatsatai tusar wearmiayi. Aujmatsar suntaran ti Kuít akikiar
					</seg>
					<seg id="b.MAT.28.13" type="verse">
						tiarmiayi &quot;Atumsha étserkuram &quot;Kashi kanararin ni unuiniamuri taar Jesusa ayashin kasamkarmai&quot; titiarum.
					</seg>
					<seg id="b.MAT.28.14" type="verse">
						Tura akupin átum kanarman nekamtaisha niijiai ii iwiarattaji atumin yajauch awajtamsain tusar&quot; tiarmiayi.
					</seg>
					<seg id="b.MAT.28.15" type="verse">
						Nuyá suntarsha Kuítian achikiar tiarmia nuna Tímiatrusan Titiái tusar wéarmiayi. Tura tuke yamaisha Israer-shuar tu Túrunaiti Tuíniawai.
					</seg>
					<seg id="b.MAT.28.16" type="verse">
						Nuyá ni auntse (11) unuiniamuri Kariréanam wéarmiayi. Tura Jesus timia Nú nainnium jeawar
					</seg>
					<seg id="b.MAT.28.17" type="verse">
						nui Jesusan Wáinkiar tikishmatrarmiayi. Kame Chíkichka Jesusashit Tuíniayat Niin Wáinkiar tikishmatrarmiayi.
					</seg>
					<seg id="b.MAT.28.18" type="verse">
						Nuyá Jesus Tíjiuch Tantá Tímiayi &quot;Ashí nayaimpinmasha nunkasha akupkatniun kakarman surusuiti.
					</seg>
					<seg id="b.MAT.28.19" type="verse">
						Tuma asamtai Ashí nunkanam werum Ashí shuar jintintiarum Wíi shuar awajsatarum. Túrarum Yus Apa Náarijiai, Yus Uchi Náarijiai, tura Yus Wakani Náarijiai imiaitiarum.
					</seg>
					<seg id="b.MAT.28.20" type="verse">
						Ashí atumin Wi akatramajrum nu Nútiksarmek umiktin unuiniartarum. Tura ju nekaatarum: Tuke tsawantai ikiutsuk atumjai pujuttajai&quot; Tímiayi Jesus.
					</seg>
				</div>
			</div>
			<div id="b.MAR" type="book">
				<div id="b.MAR.1" type="chapter">
					<seg id="b.MAR.1.1" type="verse">
						Jui Jesukrístunu shiir chicham Nánkameawai. Jesukrístu Yusa Uchirínti.
					</seg>
					<seg id="b.MAR.1.2" type="verse">
						Yuska imiakratin Juankan pachis ni etserniurin Isayasan ti yaunchu ni Papiriin juna aamtikramiayi: &quot;Iisiana, ame wéamurmin emka Wetí tusan winia akatramurun akupeajai. Niisha ame jintimin iwiarattawai.
					</seg>
					<seg id="b.MAR.1.3" type="verse">
						Niisha aents atsamunam untsumuk juna Títiatui: &quot;Uunta jinti iwiarturtarum; naka awajsatarum.&quot; Nuke aarmaiti.
					</seg>
					<seg id="b.MAR.1.4" type="verse">
						Wats, aents atsamunam imiakratin Juan imiaittsa pujus étseruk, &quot;&quot;tunaarun Yus asakatrurat&quot; tusarum, Enentáim Yapajiárum imiantiarum&quot; Tímiayi.
					</seg>
					<seg id="b.MAR.1.5" type="verse">
						Anturkatai tusar Ashí Jutía nunkanmaya shuar tura Jerusarén peprunmaya shuarsha Niin tariarmiayi. Taar, ni tunaarin ujakarmatai, Juan Jurtan entsanam imiainiarmiayi.
					</seg>
					<seg id="b.MAR.1.6" type="verse">
						Juansha kamiriu ure najantramun entsauyayi. Emenmamkesha nuapeyayi. Tura chinijiai yutai-Títikriatsnasha yuuyayi.
					</seg>
					<seg id="b.MAR.1.7" type="verse">
						Niisha aentsun ujaak Tímiayi &quot;Wíjiainkia nankaamas ana nu winia ukurui winittiawai. Niisha nekas ii Uuntri asamtai, wikia tsuntsumpruan ni sapatri jinkiamurinkisha atitrachminiaitjai.
					</seg>
					<seg id="b.MAR.1.8" type="verse">
						Wikia entsajain aya ayashmin imiaajrume, antsu Ninkia imiantinia aanis Yusa Wakani atumi Enentáin enketramprattarme&quot; Tímiayi.
					</seg>
					<seg id="b.MAR.1.9" type="verse">
						Juan aentsun imiak pujurainiai, Jesuska Nasarét pepru Kariréa nunkanam ana Nuyá jiinki Juankan tarimiayi. Tura Juan Jurtan entsanam Jesusan imiaimiayi.
					</seg>
					<seg id="b.MAR.1.10" type="verse">
						Nuin, Jesus entsaya jiiniuk, nayaimpin uranniun Wáinkiamiayi. Tura Yusa Wakanín Yámpitsa Núnin najanar Niin taarun Wáinkiamiayi.
					</seg>
					<seg id="b.MAR.1.11" type="verse">
						Tura nayaimpinmaya chichaamun juna antukmiayi, &quot;Ameka winia aneamu Uchiruitme. Amin shiir Enentáimtajme.&quot;
					</seg>
					<seg id="b.MAR.1.12" type="verse">
						Nuyá Wárik Yusa Wakaní Jesusan atsamunam jukimiayi.
					</seg>
					<seg id="b.MAR.1.13" type="verse">
						Tura nui, yajasma yujamunam, kuarenta tsawant pujumiayi. Nui pujai uunt iwianch Satanás naartin Jesusan nekapsataj tusa pujurmiayi. Túramtai Jesusan Wáinkiatai tusar nayaimpinmaya suntar tariarmiayi.
					</seg>
					<seg id="b.MAR.1.14" type="verse">
						Ukunam, Juankan sepunam enkeawarmatai, Jesuska Kariréa nunkanam Yusa akupeamurin pachis shiir chichaman etserki Támiayi.
					</seg>
					<seg id="b.MAR.1.15" type="verse">
						&quot;Tsawant jeayi. Shuarnum Yusa akupeamuri jeatemai. Tuma asamtai, yaunchu Enentáimsamuram Yapajiárum, Uwempratin Chicham umirkatarum&quot; tu etserkamiayi.
					</seg>
					<seg id="b.MAR.1.16" type="verse">
						Jesus Kariréa antumianka Kánmatkariin wekas, namakan achinian Semunnasha ni yachi Antresnasha nekan ajuntuk pujuinian Wáinkiamiayi.
					</seg>
					<seg id="b.MAR.1.17" type="verse">
						Wáiniak &quot;Nemartustarum, Tímiayi. Namak achiarmena Nútiksanak aentsun-eau Yusna arti tusan awajsatjarme&quot; Tímiayi.
					</seg>
					<seg id="b.MAR.1.18" type="verse">
						Tura nuyanka ni nekarin ajapa ikiuiniak Jesusan nemarsarmiayi.
					</seg>
					<seg id="b.MAR.1.19" type="verse">
						Nuyasha Jesus ishichik arantach wesa, Sepetéu Uchirín Jakupun ni yachin Juánnasha kanunam ni nekarin Apáa pujuinian Wáinkiarmiayi.
					</seg>
					<seg id="b.MAR.1.20" type="verse">
						Wáiniak, nemartusta tusa untsukarmiayi. Tutai ni Aparíncha, ni apari takarniurincha kanunam ikiuiniak Jesusan nemarsarmiayi.
					</seg>
					<seg id="b.MAR.1.21" type="verse">
						Nuyá Kapernáum péprunam jeawarmiayi. Nui Israer-shuara ayampratin tsawantri jeakui Jesus Israer-shuar iruntainiam Wayá Yus-Chichaman unuiniamiayi.
					</seg>
					<seg id="b.MAR.1.22" type="verse">
						Tura ni jintinniuri jintintiarmia nuna iniankas uunt chichamjai Jesus Jintíakui ni chichamen anturkar ti Enentáimprarmiayi.
					</seg>
					<seg id="b.MAR.1.23" type="verse">
						Nuisha nu iruntainiam aishman iwianchruku ámiayi. Niisha untsumuk
					</seg>
					<seg id="b.MAR.1.24" type="verse">
						&quot;ṡWarí itiurtamkattsamea incha taum, Nasarétnumia Jesusa? Wikia nékajme. Ametme Tunaartichu Yúsaiya winiamna nu. Iin emestamprataj tusam Táchamek&quot; Tímiayi.
					</seg>
					<seg id="b.MAR.1.25" type="verse">
						Tutai, Jesus kakantar chicharuk &quot;Takamátsatá. Ni Enentáiya Jíinkitia, Tájame&quot; Tímiayi.
					</seg>
					<seg id="b.MAR.1.26" type="verse">
						Tutai íwianch aishmankan ukurak ajakninkiar untsumak kakaar aa Jíinkimiayi.
					</seg>
					<seg id="b.MAR.1.27" type="verse">
						Nuna Wáinkiar, ashamkar Nuámtak aniniaisarmiayi. &quot;ṡAusha warinkit. Yamaram chicham Warí chichamait? Ju Jesuska Timiá kakaram asa ímia iwianchin akupeatsuk. Iisiana umirainiatsuk&quot; tiarmiayi.
					</seg>
					<seg id="b.MAR.1.28" type="verse">
						Tura ti Wárik nu Túrunamu Ashí Kariréa nunkanam antunkamiayi.
					</seg>
					<seg id="b.MAR.1.29" type="verse">
						Nuyá Israer-shuara iruntai jeenia jiinki Jesuska Jakupujai Juanjaisha we, Semun ni yachi Antresjai pujuarmia nui jeawarmiayi.
					</seg>
					<seg id="b.MAR.1.30" type="verse">
						Semunka tsatsari tsuer peaknum jaa tepemiayi. Núnaka Wárik Jesusan ujakarmiayi.
					</seg>
					<seg id="b.MAR.1.31" type="verse">
						Nuinkia Jesus Werí uwejnum achik iniantkimiayi. Tura nu chichamaik michatramiayi. Michatar, pénker ajas, Jesusnasha ni nemarniurincha ayurawarmiayi.
					</seg>
					<seg id="b.MAR.1.32" type="verse">
						Nu tsawantai kiarai, Ashí Jáinian, iwianchrukuncha Jesusan itiariarmiayi.
					</seg>
					<seg id="b.MAR.1.33" type="verse">
						Tura Ashí Nú péprunmaya shuar taar Wáitiniam Jesusan Káutkarmiayi.
					</seg>
					<seg id="b.MAR.1.34" type="verse">
						Untsurí Shuáran Chíkich sunkuraim Jáinian Jesus tsuararmiayi. Tura iwianchruku armia nuna Enentáiyan iwianchin Jíirkiarmiayi. Jesuska íwianch nékamu asa, winia Náarun ántar pachisarain tusa suritkiarmiayi.
					</seg>
					<seg id="b.MAR.1.35" type="verse">
						Nuyá kashin Káshik tsawaatsain Jesus nantaki Yúsan áujsataj tusa jiinki atsamunam wémiayi.
					</seg>
					<seg id="b.MAR.1.36" type="verse">
						Tura Semun ni amikrijiai Jesus wemaanum wéarmiayi.
					</seg>
					<seg id="b.MAR.1.37" type="verse">
						Niin Wáinkiar &quot;Ashi shuar Amin eatmainiawai&quot; tiarmiayi.
					</seg>
					<seg id="b.MAR.1.38" type="verse">
						Tutai Jesus chichaak &quot;Chíkich péprunmasha arantach wetai. Nui Yusa chichame etserkatai; nuna Túrattsan Táwitjai&quot; Tímiayi.
					</seg>
					<seg id="b.MAR.1.39" type="verse">
						Nuna ti Ashí Kariréa nunkanam Israer-shuar iruntai jeanam etseras wekaimiayi; tura Núnisan iwianchniasha jiiki akupkini wekaimiayi.
					</seg>
					<seg id="b.MAR.1.40" type="verse">
						Túramtai, ti tunamaru shuar Jesusan seatajtsa tarimiayi. Taa tikishmatar Tímiayi &quot;Wakerutakmeka tsuaratin tujintratsme.&quot;
					</seg>
					<seg id="b.MAR.1.41" type="verse">
						Jesus niin waitnentak uwejejai antinmiayi. Antin &quot;Wakerajme. Pénker ajasta&quot; Tímiayi.
					</seg>
					<seg id="b.MAR.1.42" type="verse">
						Nu chichamaik, Jesus chichakmatai, ni sunkuri menkakamiayi. Tura pénker ajasmiayi.
					</seg>
					<seg id="b.MAR.1.43" type="verse">
						Túrunamtai Jesus kakantar chicharuk
					</seg>
					<seg id="b.MAR.1.44" type="verse">
						akupeak &quot;Wáinkiatá, Nánkamsam etseraip, Tímiayi. Antsu weme, Israer-patrirmin iniakmamsata. Túram Ashí aents ame pénker ajasmarumin nekaawarat tusam, Muisais aar akupkamiania nu umikiam Súsatin ana nu susata&quot; Tímiayi.
					</seg>
					<seg id="b.MAR.1.45" type="verse">
						Tura etserkaip Támaitiat, jiinki ni Túrunamurin mash etseramiayi. Tura nuna etserka asamtai, péprunam, aents írunmanum wétinian Jesus nakitramiayi, antsu aa atsamunam pujumiayi. Tura Ashí nunkanmaya Jesusan tariarmiayi.
					</seg>
				</div>
				<div id="b.MAR.2" type="chapter">
					<seg id="b.MAR.2.1" type="verse">
						Kapernáum péprunam Jesus ukunam ataksha wémiayi. Jeamtai, ni jeen pujan nekaawarmiayi.
					</seg>
					<seg id="b.MAR.2.2" type="verse">
						Tuma asamtai shuar Wárik ti Untsurí Káutkarmiayi. Ti Untsurí asamtai, jea piakmiayi; Wáitinmasha ankantchauyayi. Jesuska Yus-Chichaman nu aentsun ujaak pujurmiayi.
					</seg>
					<seg id="b.MAR.2.3" type="verse">
						Nuinkia ni amikrin emearun kuatru shuar tampumpruawar Júkiar Jesusan itiariarmiayi.
					</seg>
					<seg id="b.MAR.2.4" type="verse">
						Tura jeawar, Untsurí shuar írunu ásamtai Jeá wayatniun tujinkiarmiayi. Tuma ásar, yakinini wakar jea urakar, aankawar, tampunam ni amikrin Jesus pujamunam awaintiuawar itiararmiayi.
					</seg>
					<seg id="b.MAR.2.5" type="verse">
						Tura niisha Jesus nekas Tsuártatui tu Enentáimmiarin Jesus Nekáa emearun chicharuk, &quot;Uchirú, ame tunaarumka tsankuramuiti&quot; Tímiayi.
					</seg>
					<seg id="b.MAR.2.6" type="verse">
						Israer-shuara jintinniurisha nuna Antúu pujuarmiayi. Tura ni Enentáijiai Enentáimsar,
					</seg>
					<seg id="b.MAR.2.7" type="verse">
						&quot;ṡJusha urukamtai emearun tu chichara? Yúsan Imiá yajauch chicharui. Warí, yaki tunaan asakarminiait; aya Yúsak tunaan asakarchamniakait&quot; tu Enentáimsarmiayi.
					</seg>
					<seg id="b.MAR.2.8" type="verse">
						Jesuska ni Enentáimmiarin nekarawar &quot;ṡUrukamtia átum tu Enentáimprum? Tímiayi.
					</seg>
					<seg id="b.MAR.2.9" type="verse">
						Emearu, tunaarum tsankuramuiti Títinjai, emearu, wajakim tampuram entsakim wekasata Títinjai ṡTuá Imiá Yúpichuchit?
					</seg>
					<seg id="b.MAR.2.10" type="verse">
						Wats wi, Aents Ajasu asan Yusa kakarmarijiai shuara tunaari tsankuramniaitjiana nuna paant iwiaintiuktajrume&quot; Tímiayi. Nuna tinia emearun chicharuk
					</seg>
					<seg id="b.MAR.2.11" type="verse">
						&quot;Wajaktia, Tájame; Túram tampuram jukim jéemiin Wetá&quot; Tímiayi.
					</seg>
					<seg id="b.MAR.2.12" type="verse">
						Nu chichamaik emearu wajaki, tampurin Jukí, Ashí íimiainiain Jíinkimiayi. Nuna Túrunamtai Ashí ashamkarmiayi. Tura &quot;Jútikiamu penké Wáinchaitji&quot; tiar Yusa Náarin uunt awajsarmiayi.
					</seg>
					<seg id="b.MAR.2.13" type="verse">
						Nuyá ukunam Jesus antumiannum waketkimiayi. Tura Ashí shuar Káunkarmatai jintintiawarmiayi.
					</seg>
					<seg id="b.MAR.2.14" type="verse">
						Tura jintintiawar amuk, akupin akitiai jeanam nankaamak, Arpeu uchirin Riwin pujan Wáinkiamiayi. Wáiniak &quot;Nemartusta&quot; Tímiayi. Tutai Riwí wajaki Jesusan nemarsamiayi.
					</seg>
					<seg id="b.MAR.2.15" type="verse">
						Chíkich tsawant, Riwisha Jesusan ni jeen itiaamiayi. Tura Untsurí Kuítian-juu shuarsha, yajauch shuarsha Jesusjai ni unuiniamurijiaisha ashi nuim misanam pujuarmiai.
					</seg>
					<seg id="b.MAR.2.16" type="verse">
						Tura Kuítian-juu shuarsha yajauch shuarsha Jesusjai irunar Yurumáinian Wáinkiar, Pariséu jintinniurisha Israer-shuara jintinniurisha Jesusa unuiniamurin aniasarmiayi. &quot;ṡUrukamtai ame uuntrum Jesus, Kuítian-juu shuarjai tura yajauch shuarjaisha yuruma?&quot; tiarmiayi.
					</seg>
					<seg id="b.MAR.2.17" type="verse">
						Jesus nuna antuk Tímiayi &quot;Jaachu shuar Tsuákratniun atsumainiatsui. Antsu jaa ana nu Tsuákratniun atsumainiawai. Wats, &quot;pénkeraitjai&quot; tuinia Nú shuaran untsuktajtsan Táchaitjai; antsu &quot;tunaitjai&quot; tuinia Nú shuaran Winia ajasat tusan untsuktajtsan Táwitjai&quot; Tímiayi.
					</seg>
					<seg id="b.MAR.2.18" type="verse">
						Juanka unuiniamurisha Pariséu unuiniamurisha yurumtsuk Yúsan áujiarmiayi. Túmakui Chíkich shuar Jesusan tariar chicharainiak, &quot;Juanka unuiniamurisha, Pariséu unuiniamurisha yurumtsuk Yúsan áujainiatsuk; ṡame unuiniamurmeka urukamtai yurumtsuk áujainiatsu?&quot; tiarmiayi.
					</seg>
					<seg id="b.MAR.2.19" type="verse">
						Tutai Jesus chichaak, &quot;ṡNuatma nampernum ipiaamu ainia nu ijiarmawartiniak ainia? Yama nuatu pujakui ni amikri warainiak ijiarmachartin ainiawai. Núnisan winia unuiniamur, Wi pujakui, warainiak yurumtsuk pujuschartin ainiawai.
					</seg>
					<seg id="b.MAR.2.20" type="verse">
						Tura tsawant jeattawai, Winia jurukiartin. Nuinkia winia unuiniamur ijiarmawartatui' Tímiayi Jesus.
					</seg>
					<seg id="b.MAR.2.21" type="verse">
						Tura Nuyá juna Tímiayi `Mamuru Pushí jaanakmatai yamaram tarach anujtukchatniuiti. Túramka nijiam yamaram tarach sumpeak mamushan Chinkiá nuna nankaamas Jáaktatui.
					</seg>
					<seg id="b.MAR.2.22" type="verse">
						Nijiamanch Yamái nawar nuap najanamu arutnum yaraachminiaiti. Túramka wakaprua Karíak nuap najanamu ijiakratniuiti. Tura nijiamanch ukarattawai. Nuap najanamu yajauch ajastatui. Antsu yamaram nijiamanch yamaram nuap najanamunam yaraatniuiti&quot; Tímiayi.
					</seg>
					<seg id="b.MAR.2.23" type="verse">
						Chíkich ayampratin tsawantai Jesus ajanman ajapén nankaamarmiayi. Tura ni unuiniamuri trikiu neren majukiar wearmiayi.
					</seg>
					<seg id="b.MAR.2.24" type="verse">
						Nuna Wáinkiar Pariséu Jesusan chicharainiak &quot;ṡWarí, urukamtai ame unuiniamuram ayampratin tsawant takastin surimkiamu aisha takainia?&quot; tiarmiayi.
					</seg>
					<seg id="b.MAR.2.25" type="verse">
						Tutai Jesus Tímiayi &quot;Ii uuntri Tawitia Túramuri Yús-Papinium áujsachukaitrum. Niisha ni nemarniurisha tsukamainiak, ni yurumkari atsakui, Túrawarmia nu áujsachukaitrum.
					</seg>
					<seg id="b.MAR.2.26" type="verse">
						Apiatár Yusnan pujurniu uuntri pujai Uunt Tawit Yusa Jeen wayamiayi. Tura Tawitkia, patri nankaamas uunt asa, Pátrichuitiat, iniaktusma tantan, aya patri Yútainiak, yuamiayi; tura ni nemarniurincha ajamsamiayi. Nu áujsachukaitrum, Tímiayi.
					</seg>
					<seg id="b.MAR.2.27" type="verse">
						Ayampratin tsawantai Túrashtinian umirkashtimpiash tusa Yuska aentsun najanachmiayi. Antsu aents ayamprarat tusa Yus ayampratin tsawantan tesamiayi.
					</seg>
					<seg id="b.MAR.2.28" type="verse">
						Wisha, Aents Ajasu asan imia ayampratin tsawantan Nerenniurintjai&quot; Tímiayi.
					</seg>
				</div>
				<div id="b.MAR.3" type="chapter">
					<seg id="b.MAR.3.1" type="verse">
						Ataksha Chíkich tsawantai Israer-shuar iruntainiam Jesus wayamiayi. Nui shuar ámiayi, ni uweje jaka.
					</seg>
					<seg id="b.MAR.3.2" type="verse">
						Tura Tunáan Túrayi titiai tusar wakeruiniak &quot;ayampratin tsawantai Tsuártimpiash&quot; tusar, Pariséu shuarsha Jesusan ii pujuriarmiayi.
					</seg>
					<seg id="b.MAR.3.3" type="verse">
						Nuinkia Jesus uweje jaka shuaran chicharuk &quot;Ajapén wajasta&quot; Tímiayi.
					</seg>
					<seg id="b.MAR.3.4" type="verse">
						Nuinkia mamikmaun chicharuk &quot;ṡAyampratin tsawantai pénker Túratin yajauch Túratniujai Tuá Imiá pénkerait. Shuar uwemtikratin Máatniujai Tuá Imiá pénkerait?&quot; Tímiayi. Nuna takui niisha pachischarmiayi.
					</seg>
					<seg id="b.MAR.3.5" type="verse">
						Tura Jesus kajek niin iiyarmiayi; tura ni Enentáin Kátsuram ásarmatai Kúntuts Enentáimsamiayi. Tura Shuáran chicharuk &quot;Uwejem iniakmasta&quot; Tímiayi. Iniakmasmatai ni uweje jaruku ataksha pénker ajatsamiayi.
					</seg>
					<seg id="b.MAR.3.6" type="verse">
						Nuyá Pariséu shuar Jíinkiar, Jesus maami tusar Erutis shuarjai áujmatsarmiayi.
					</seg>
					<seg id="b.MAR.3.7" type="verse">
						Nuyá Jesus ni unuiniamurijiai antumiannum wémiayi. Kariréa nunkanmaya Untsurí shuarsha Jesusan nemariarmiayi.
					</seg>
					<seg id="b.MAR.3.8" type="verse">
						Untsurí nunkanmayasha Káunkarmiayi. Jutía nunkanmayasha, Jerusarén péprunmayasha, Itiumía nunkanmayasha, Jurtan entsa amainiasha, Tiru tura Setun pepru pujuinia Nú nunkanmayasha, Untsurí shuar ni Túramurin nekaawar, Jesusan Káutkarmiayi.
					</seg>
					<seg id="b.MAR.3.9" type="verse">
						Untsurí Káunkar chanuntawarain tusa Jesus ni unuiniamurin kanuram Inianáastarum tusa seamiayi.
					</seg>
					<seg id="b.MAR.3.10" type="verse">
						Kame Untsurí shuaran Jesus nuik tsuaru asamtai, jaa shuar nui Káunkarmiania nu Jesusan antintaj tusar shitianainiakui nuna seamiayi.
					</seg>
					<seg id="b.MAR.3.11" type="verse">
						Tura iwianchrukusha Jesusan Wáinkiar tikishmatrarmiayi. Untsumainiak &quot;Ame nekas Yusa Uchirínme&quot; tiarmiayi.
					</seg>
					<seg id="b.MAR.3.12" type="verse">
						Tura nuna etserkairap tusa Jesuska kakantramiayi.
					</seg>
					<seg id="b.MAR.3.13" type="verse">
						Nuyá Jesus Náinnium wakamiayi. Tura anaikiatniun wakerimia Nú shuaran untsukmiayi. Tura niisha Jesusan weriarmiayi.
					</seg>
					<seg id="b.MAR.3.14" type="verse">
						Tura Niijiai wekasar Yus-Chichaman unuiniartinian tuse Shuáran anaikiarmiayi.
					</seg>
					<seg id="b.MAR.3.15" type="verse">
						Tura sunkur Tsuártinian, iwianchcha jiiki akupkatniun ni kakarmarin Súsarmiayi Nú shuaran.
					</seg>
					<seg id="b.MAR.3.16" type="verse">
						Ju Shuáran anaikiamu ármiayi: Semun, Jesus Chíkich naarin Pítiur apujtusmiania nu;
					</seg>
					<seg id="b.MAR.3.17" type="verse">
						Sepetéu uchiri Jakupu, ni patai Juánsha; ipiamtajai métek kakaram ásarmatai nuna mai &quot;Puanérjis&quot; naari susamiayi. Nusha shuar chichamjainkia &quot;ipiamta nuke&quot; tawai.
					</seg>
					<seg id="b.MAR.3.18" type="verse">
						Nuyá Antressha, Jiripi, Parturumí, Mateu, Tumas, Arpeu Uchirí Jakupu, Tateu, ásump Semun,
					</seg>
					<seg id="b.MAR.3.19" type="verse">
						Jútas Iskariúti. Jesusan ukunam surukmia Nú Jútasauyayi. Anaik amukmatai Jeá waketrarmiayi.
					</seg>
					<seg id="b.MAR.3.20" type="verse">
						Waketkiarmatai, ti Untsurí shuar taarmatai takatri ti akui, Yurumátniun jeacharmiayi.
					</seg>
					<seg id="b.MAR.3.21" type="verse">
						Jesusa Shuárisha nuna nekaawar Jesus ti itiurchat pujus Wáurtsuash tu Enentáimsar jukitiai tusar nu jeanam jeariarmiayi.
					</seg>
					<seg id="b.MAR.3.22" type="verse">
						Nuyá Israer-shuara jintinniuri Jerusarénnumia Táarmiania nu, Jesusan áujmatainiak &quot;Pirsepú enkea asa iwianchrukuiti. Tuma asa uunt iwianchi kakarmarijiai iwianchin jiiki akupeawai&quot; tiarmiayi.
					</seg>
					<seg id="b.MAR.3.23" type="verse">
						Tutai Jesus winitiarum tusa niin untsukmiayi. Tura Enentáimtikrataj tusa juna Tímiayi: &quot;ṡIwianch Satanáskesha itiur ajapmamatin~ki?
					</seg>
					<seg id="b.MAR.3.24" type="verse">
						Chikichik Nú nunkanmaya shuar Nuámtak kajernaiyakuinkia, nu nunka wari meserchattawak.
					</seg>
					<seg id="b.MAR.3.25" type="verse">
						Nuámtak shuar ni shuarijiai kajernaiyakuinkia nu shuarsha amunaikchartatuak.
					</seg>
					<seg id="b.MAR.3.26" type="verse">
						Núnisan ṡSatanáskesha ni suntarijiai Máaniakka itiurak tuke pujusarat? Amunaikiartatui.
					</seg>
					<seg id="b.MAR.3.27" type="verse">
						Nánkamas shuar kakaram shuara jeen Wayá, nérenniun jinkiatsuk ni Kuítrin kasarkachminiaiti. Antsu nérenniun Jinkiá ni Kuítrin kasarkamniaiti.
					</seg>
					<seg id="b.MAR.3.28" type="verse">
						Nekas Tájarme, shuar Tunáa Ashí Túruiniana nuka tsankuramniaiti. Winiasha winia Aparnasha yajauch áujmatusha tsankuramniaiti.
					</seg>
					<seg id="b.MAR.3.29" type="verse">
						Antsu Yusa Wakanín yajauch áujmatna nuka tsankurachminiaiti; antsu nu shuar ninki tuke sumamattawai.&quot;
					</seg>
					<seg id="b.MAR.3.30" type="verse">
						&quot;Jesuska iwianchrukuiti&quot; Tuíniakui Jesus Nuní Tímiayi.
					</seg>
					<seg id="b.MAR.3.31" type="verse">
						Nuyá ni yachi ni Nukuríjiai taar aa wajasar, Jesusan untsukat tusa akupkarmiayi.
					</seg>
					<seg id="b.MAR.3.32" type="verse">
						Shuar Jesusan téntak pujuarmia nu tiarmiayi &quot;Iis, nukusha, yatsumsha aa wajasar untsurmainiawai.&quot;
					</seg>
					<seg id="b.MAR.3.33" type="verse">
						Tutai Jesus chichaak &quot;Ya ainia winia nukursha yatsursha&quot; Tímiayi.
					</seg>
					<seg id="b.MAR.3.34" type="verse">
						Niin téntakar pujuarmia nuna iis &quot;Júiti winia nukurka, yatsurka, Tímiayi.
					</seg>
					<seg id="b.MAR.3.35" type="verse">
						Shuar Yusa wakeramurin uminiana nu winia yatsuruiti, winia umaruiti, winia nukuruiti&quot; Tímiayi.
					</seg>
				</div>
				<div id="b.MAR.4" type="chapter">
					<seg id="b.MAR.4.1" type="verse">
						Nuyá jiinki antumianka yantamen Jesus ataksha unuiniartinian juarkimiayi. Tura Untsurí shuar iruntrarmatai, kanunam enkempramiayi. Shuarsha antumianka Káanmatkarin pujuarmiayi.
					</seg>
					<seg id="b.MAR.4.2" type="verse">
						Jesuska métek-taku chichamjai ti Jintintiármiayi. Jintintiuk juna Tímiayi:
					</seg>
					<seg id="b.MAR.4.3" type="verse">
						&quot;Antuktarum. Atsaamin atsaamprataj tusa Jíinkimiai.
					</seg>
					<seg id="b.MAR.4.4" type="verse">
						Atsaamkui ni arakri Jintiá iniararmai. Chinki yakiya Káutkar yuawarmai.
					</seg>
					<seg id="b.MAR.4.5" type="verse">
						Chikichcha kaya írunmanum iniararmai, nunka ishichik ámanum. Tura nunka ishichik asamtai Wárik tsapainiarmai.
					</seg>
					<seg id="b.MAR.4.6" type="verse">
						Tura etsa etsantar Sukuám kankape Atsá asamtai Káararmai.
					</seg>
					<seg id="b.MAR.4.7" type="verse">
						Chikichcha Jankí nupanam iniararmai. Jankisha tsapainiar kankar ajakrarmai; Túram nerekcharmai.
					</seg>
					<seg id="b.MAR.4.8" type="verse">
						Chikichcha pénker nunkanam iniararmai. Tura tsapainiar nerekarmai, Chíkich trainta, Chíkich sesenta, Chíkich sian nerekarmai.
					</seg>
					<seg id="b.MAR.4.9" type="verse">
						Kuíshim ákuinkia antuktarum&quot; Tímiayi.
					</seg>
					<seg id="b.MAR.4.10" type="verse">
						Untsurí wearmatai, ishichik Niijiai juakarmiania nu, ni tuse unuiniamurijiai aniasarmiayi &quot;ṡAme jintintiamna nusha warimpiait?&quot; tiarmiayi.
					</seg>
					<seg id="b.MAR.4.11" type="verse">
						Tutai Jesus chichaak &quot;Yuska ni akupeamurin atumin paant nekamtikramattsa wakerutmarme. Antsu Chíkich shuarka aya métek-taku chichamjai Jintintiáwartatui.
					</seg>
					<seg id="b.MAR.4.12" type="verse">
						Iiniayatan Wáinkiacharat tusa, antukarsha nekaacharat tusa, umirtsuk ni tunaari tsankurnacharat tusa Túrattawai' Tímiayi.
					</seg>
					<seg id="b.MAR.4.13" type="verse">
						Tura Tímiayi `Wi jintintiajrumna Nú métek-taku chicham nekaachurmek. Nu nékachkurmeka ṡitiurak Chíkich métek-taku chichamsha nekaatarum?
					</seg>
					<seg id="b.MAR.4.14" type="verse">
						Atsaamniua nuka Yus-Chichaman étserna nuna nakumui.
					</seg>
					<seg id="b.MAR.4.15" type="verse">
						Jinkiái Jintiá iniaarua nuna Chíkich shuar ántuiniamun nakumui. Nu shuar chichaman ántuiniawai. Tura antukarmatai Satanás Wárik Tarí ni Enentáin atsaampramun jurawai.
					</seg>
					<seg id="b.MAR.4.16" type="verse">
						Chíkich shuar ántuiniamu kayanam atsaampramua Núniskete. Niisha chichaman antukar Wárik warainiak umiktasa wakeruiniawai.
					</seg>
					<seg id="b.MAR.4.17" type="verse">
						Tura ni kankape atsakui, aya ishichik katsuiniawai. Tura ukunam, Yus-Chichaman wakeruiniakui shuar kajeram tura Chíkich itiurchatan Wáinkiar Yúsaiya kanainiawai.
					</seg>
					<seg id="b.MAR.4.18" type="verse">
						Chíkich ántuiniamuka Jankí nupanam atsaampramua Núniskete. Nu shuar Yus-Chichaman ántuiniawai.
					</seg>
					<seg id="b.MAR.4.19" type="verse">
						Antuiniayat ju nunkanam ana nuna ti Páchiniawai. Tuma ásar Kuítian tura shiirmachin ti takustinian wakeruiniawai. Nú wakeramu ni Enentáin Yus-Chicham ana nuna kankar emenkatui. Tuma asamtai nerektinian tujintiainiawai.
					</seg>
					<seg id="b.MAR.4.20" type="verse">
						Tura Chíkich ántuiniamusha pénker Núnkanam atsaampramua Núniskete. Nú shuarsha Yus-Chichaman antukar umiiniawai. Tura nerenawai, Chíkich shuar trainta, Chíkich shuar sesenta Chíkich shuar siansha nerenawai.'
					</seg>
					<seg id="b.MAR.4.21" type="verse">
						Nuyá Jesus juna Tímiayi `ṡShuar shiripkin ekeemak Itiá pitiaknum enkeattawak. Peaknum wakenam ikiustatuak? Atsá. Antsu misanam ekentsashtinkiait.
					</seg>
					<seg id="b.MAR.4.22" type="verse">
						Núnisan Ashí uukma ana nu ukunam paant nekanattawai. Tura Núnisan Yamái ishishmasa chichasmasha ukunam paant nekanattawai.
					</seg>
					<seg id="b.MAR.4.23" type="verse">
						Kuíshim ákuinkia antuktarum.'
					</seg>
					<seg id="b.MAR.4.24" type="verse">
						Tura Nuyá Tímiayi `Antarmena nu esetrarum Enentáimsarum antuktarum. Urutá pénkerak Enentáimsatarum, Núnisan Yuska ámin nekaatniun suramsattarme, tura Nú Núkap patatramsattarme.
					</seg>
					<seg id="b.MAR.4.25" type="verse">
						Tuma asamtai shuar Núkap takakna nu patatnastatui. Antsu Chíkich shuar ishichik takakuk jurunkittiawai.'
					</seg>
					<seg id="b.MAR.4.26" type="verse">
						Nuyá Jesus chichaak juna Tímiayi `Yusa akupeamuri Júnisaiti. Shuar jinkiain atsaampratniua Núniskete.
					</seg>
					<seg id="b.MAR.4.27" type="verse">
						Jinkiáin atsaamar, Untsurí kanar, tsawar, uruksanpi tusa Nákawai. Tura itiura tsapainia Núnaka nékatsui.
					</seg>
					<seg id="b.MAR.4.28" type="verse">
						Kame Jinkiái nunkanam init aku ninki tsapaatsuk; emka nukareawai, Nuyá tuyureawai tura nujamar katsuawai.
					</seg>
					<seg id="b.MAR.4.29" type="verse">
						Túruna Káakmatai Júuktin tsawant jeayi tusar Juíniawai.'
					</seg>
					<seg id="b.MAR.4.30" type="verse">
						Ataksha Jesus Tímiayi `ṡYusa akupeamuri warijiaink~i nakumkataj. Warijiaink~i métek-takuit?
					</seg>
					<seg id="b.MAR.4.31" type="verse">
						Mustasa Jinkiaí araamua nujai métek-takuiti. Nu jinkiaisha Ashí nankaamas ishitiupchichiti.
					</seg>
					<seg id="b.MAR.4.32" type="verse">
						Tura araam Tsapái Ashí nankaamas uunt ajawai; tura tsenkeakmarisha Kámpuram asamtai nui mikintranam chinkisha shiir ayamainiawai.&quot;
					</seg>
					<seg id="b.MAR.4.33" type="verse">
						Núnisan Jesus Untsurí métek-taku chichamjai Yus-Chichaman ujaamiayi. Nii nekaatniun jearmia nunak ujaamiayi.
					</seg>
					<seg id="b.MAR.4.34" type="verse">
						Chíkich shuaran aya métek-taku chichamjai ujaamiayi; antsu ni unuiniamurijiai Ninki pujus Ashí paant jintintrarmiayi.
					</seg>
					<seg id="b.MAR.4.35" type="verse">
						Nu tsawantai etsa akaikimtai Jesus ni unuiniamurin chicharainiak &quot;Entsa amain katintai&quot; Tímiayi.
					</seg>
					<seg id="b.MAR.4.36" type="verse">
						Tutai kanunam enkemprarmiayi. Chíkich shuarnaka Káanmatkanam ikiukiar Jesusan kanunam pujan Júkiarmiayi. Chíkich kanunmayasha atampriarmiayi.
					</seg>
					<seg id="b.MAR.4.37" type="verse">
						Tura nasesha ti nasenkatasa nankammiayi; Chíchimi kanunam Yaráná Piáktasa ajamiayi.
					</seg>
					<seg id="b.MAR.4.38" type="verse">
						Jesuska Kanú senkarin atamprus Kanúu tepemiayi. Tura, ni unuiniamuri Jesusan ishintiak chicharuk &quot;Uunta ii wayajnia juka pachitmatsmek&quot; tiarmiayi.
					</seg>
					<seg id="b.MAR.4.39" type="verse">
						Tutai Jesus nantaki nasen kakantramiayi. Entsancha chicharuk &quot;Takamatsata. Miaku ajasta&quot; Tímiayi. Tutai nasesha menkakamiayi, entsasha miaaku ajasmiayi.
					</seg>
					<seg id="b.MAR.4.40" type="verse">
						Túrunamtai Jesus ni unuiniamurin chicharainiak &quot;ṡUrukamtai ashamarum? Itiura Yus nekas Enentáimtatsrum&quot; Tímiayi.
					</seg>
					<seg id="b.MAR.4.41" type="verse">
						Tura Imiá ashamainiak &quot;ṡMaa jusha yait? Nasesha entsasha niin umirainiatsuk&quot; tunaiyarmiayi.
					</seg>
				</div>
				<div id="b.MAR.5" type="chapter">
					<seg id="b.MAR.5.1" type="verse">
						Nuyá antumian amaini Jatara nunkanam jeawarmiayi.
					</seg>
					<seg id="b.MAR.5.2" type="verse">
						Jesus kanunmaya jiinkimtai aishman iwianchruku, shuar Jakáa iwiartainiumia Wárik taa Jesusan inkiunmiayi.
					</seg>
					<seg id="b.MAR.5.3" type="verse">
						Nu shuar iwiartainium tuke pujuyayi. Tura jirujainkia niin jinkiaatniun tujinkiarmiayi.
					</seg>
					<seg id="b.MAR.5.4" type="verse">
						Jirujai nawenmasha, uwejnumsha tuke jinkiau ármiayi. Túramaitiat jinkiaarman tsuriar tepet-tepet awajmiayi. Tura ti kakaram asamtai niin nupetkachminiuyayi.
					</seg>
					<seg id="b.MAR.5.5" type="verse">
						Tuke tsawaisha Káshisha, iwiartainiumsha murasha kayajai ijiumak untsumuu wekainiuyayi.
					</seg>
					<seg id="b.MAR.5.6" type="verse">
						Tura yajayan Wáiniak Jesusan tseke tarimiayi; tura tikishmatramiayi.
					</seg>
					<seg id="b.MAR.5.8" type="verse">
						Túrunamtai Jesus chicharuk &quot;Iwianchiá, ni Enentáiya jiinkitia, Tájame&quot; Tímiayi. Takui íwianch kakantar chichaak &quot;ṡWiniasha urukamtai tarutnium, Uunt Nankaamaku Yusa Uchiri Jesusá? Yus iirmanum Wáitkiarsaip, Tájame&quot; Tímiayi.
					</seg>
					<seg id="b.MAR.5.9" type="verse">
						Takui Jesus Tímiayi &quot;ṡAme Náarmesha yait?&quot; Tutai niisha ayak &quot;Untsurí ásar wikia Untsurí-suntar tu anaikiamuitjai&quot; Tímiayi.
					</seg>
					<seg id="b.MAR.5.10" type="verse">
						Nuna ti amik, nu nunkanmaya akuptukain tusa Jesusan ti seamiayi.
					</seg>
					<seg id="b.MAR.5.11" type="verse">
						Nuisha nainnium nuntumas Untsurí kuchi shushunmak matsamarmiayi.
					</seg>
					<seg id="b.MAR.5.12" type="verse">
						Tuma asamtai, kuchiniam Enkemátin tsankatrukta tusar Jesusan seawarmiayi.
					</seg>
					<seg id="b.MAR.5.13" type="verse">
						Tuiniakui Jesus &quot;ayu&quot; Tímiayi. Takui íwianch aishmankainia Jíinkiar kuchiniam Enkemáwarmiayi. Kuchisha ti Untsurí, Jimiará mir (2.000) áchiawash. Ashí mash Nánatanam iniaawar antumiannum iniankarmiayi. Nuisha Entsá kiakar jakerarmiayi.
					</seg>
					<seg id="b.MAR.5.14" type="verse">
						Túrunamtai kuchin Wáinin pisarar péprunmasha shuarnumsha nuna etserarmiayi. Tuma asamtai iyutai tusar ashintiukarmiayi.
					</seg>
					<seg id="b.MAR.5.15" type="verse">
						Túrawar Jesusai jeawarmiayi. Jeawar aishman yaunchu iwianchrukun yamaikia pénker ajasun pushirin entsar pujan Wáinkiarmiayi. Wáinkiar ashamkarmiayi.
					</seg>
					<seg id="b.MAR.5.16" type="verse">
						Tura waketkiar kuchi Túrunamuncha iwianchruku pénker ajasmancha mash etserkarmiayi.
					</seg>
					<seg id="b.MAR.5.17" type="verse">
						Tuma asamtai ni nunkeya jiinki Wetá tusa seawarmiayi. Jesus kanunam enkemamtai aishman nuik iwianchruku amia nu Jesusan chicharuk
					</seg>
					<seg id="b.MAR.5.18" type="verse">
						&quot;Wi Amijiai tuke tsaninkian wekasatjai&quot; Tímiayi.
					</seg>
					<seg id="b.MAR.5.19" type="verse">
						Tura Núnaka Jesus suritkiamiayi. &quot;Antsu ame jeemiin, áminiurmiin weme, Ashí Uunt Yus Túrutma nu tura waitnentrampra nusha ujakarta&quot; Tímiayi.
					</seg>
					<seg id="b.MAR.5.20" type="verse">
						Tutai aishmansha wémiayi. Tura antsu Tekapuris nunkanam Jesus niin pénker awajsamia nuna Ashí shuaran ujakmiayi. Nu nunkanmaya shuarka nuna antukar ti Enentáimprarmiayi.
					</seg>
					<seg id="b.MAR.5.21" type="verse">
						Ataksha Jesus kanujai katinmatai, aents Untsurí Niin irunturarmiayi. Jesuska antumianka Káanmatkari wajamiayi.
					</seg>
					<seg id="b.MAR.5.22" type="verse">
						Tura Israer-shuar iruntai jea Náampruku, ni naari Jairu, Támiayi. Taa, Jesusan Wáiniak, piniakum tepersamiayi.
					</seg>
					<seg id="b.MAR.5.23" type="verse">
						Piniakumar ti seak, &quot;Winia nawantur jarutui. Winitiá, Túram pénker ajasat tusam uwejmijiai antintrukta. Nuinkia jarutkashtatui&quot; Tímiayi.
					</seg>
					<seg id="b.MAR.5.24" type="verse">
						Tu Tímiatai Jesus niijiai wémiayi. Tura Untsurí shuar wena ásar Niin Chánuarmiayi.
					</seg>
					<seg id="b.MAR.5.25" type="verse">
						Nui pachitkia nuwa ti jaa wémiayi. Niisha tuse Uwí numpan ajapeak Wáitias pujuyayi.
					</seg>
					<seg id="b.MAR.5.26" type="verse">
						Ti Untsurí tsuakratin nincha iisu armiayi. Tura iyamsha ti Wáitias pujuyayi. Tura ni Kuítrincha Ashí ajapaitiat Tsuámarchauyayi; antsu tsuamsha nu arant ajauyayi.
					</seg>
					<seg id="b.MAR.5.27" type="verse">
						Nu nuwasha, Jesus Túramun antuku asa, ni ukuurini amainian ni pushirin antinmiayi.
					</seg>
					<seg id="b.MAR.5.28" type="verse">
						&quot;Wi aya ni pushirin antinnaka pénkerapi ajasaintjia&quot; tu Enentáimiar Túramiayi.
					</seg>
					<seg id="b.MAR.5.29" type="verse">
						Tura Jesusa pushirin antin Nú chichamaik numpa ájapman menkakamiayi. Pénker ajasman ayashiin nekapramiayi.
					</seg>
					<seg id="b.MAR.5.30" type="verse">
						Tura nuin Jesuska, ni kakarmarijiai tsuarman nekapmampramiayi. Tura nuna Nekáa, ayantar chichaak &quot;ṡYaki winia pushirun antintruka?&quot; Tímiayi.
					</seg>
					<seg id="b.MAR.5.31" type="verse">
						Tutai ni unuiniamuri tiarmiayi, &quot;Untsurí Amin antinmainiasha ṡurukamtai &quot;yaki winia antintkia&quot; tame?&quot;
					</seg>
					<seg id="b.MAR.5.32" type="verse">
						Tura Jesus, yaki Túruta tusa ashi iimpramiayi.
					</seg>
					<seg id="b.MAR.5.33" type="verse">
						Nuinkia nuwasha, ni ayashin Túruna nuna Nekáa, ti ashamak kuraimiayi. Tura Jesusan jeari tikishmatramiayi. Tura ni Túrunamurin Ashí paant ujakmiayi.
					</seg>
					<seg id="b.MAR.5.34" type="verse">
						Takui Jesus niin chicharuk &quot;Nawantru, Winia nekas Enentáimtursa asakmin, pénker awajtamsaitme. Shiir Wetá, tura tuke pénker pujusta&quot; Tímiayi.
					</seg>
					<seg id="b.MAR.5.35" type="verse">
						Tura Jesus nuna tuke chichas pujai, iruntai jea uuntri jeenia tariarmiayi. Tariar chicharainiak &quot;Ame nawantrum jakayi. ṡUrukamtai Unuikiartin tuke itit awajsatam?&quot; tiarmiayi.
					</seg>
					<seg id="b.MAR.5.36" type="verse">
						Tura Jesuska, nii tiarmia nuna ántayat, Núnaka pachitsuk, iruntai jea uuntrin chicharuk &quot;Ashamkaip; áyatik nekas Enentáimtursata' Tímiayi.
					</seg>
					<seg id="b.MAR.5.37" type="verse">
						Tura Niijiai wétinian aya Pítruncha, Jakupuncha ni yachi Juanjai tsankatkarmiayi.
					</seg>
					<seg id="b.MAR.5.38" type="verse">
						Iruntai jea uuntri jeen jeawar, aentsun charaatum ajainian, uutainian untsumuk ajainiancha Jesus Wáinkiamiayi.
					</seg>
					<seg id="b.MAR.5.39" type="verse">
						Tura nuwach penké jakan nékayat, Wayá niin chicharuk &quot;ṡUrukamtai Timiá uutrum, tura wa wa ajarum? Nuwach Jákachai, antsu kanarai&quot; Tímiayi.
					</seg>
					<seg id="b.MAR.5.40" type="verse">
						Nuna takui wishikrarmiayi. Tura Jesus Ashí jiir akupkarmiayi. Ayatik nuwachi Aparín, Nukuríncha tura Niijiai Táaruncha nuwachi tepamurin jukimiayi.
					</seg>
					<seg id="b.MAR.5.41" type="verse">
						Tura wayawar Jesuska nuwachi uwejen achik Tímiayi &quot;Taritia kumi.&quot; Nusha shuar chichamjainkia &quot;Nawantrú Nantáktiá&quot; tawai.
					</seg>
					<seg id="b.MAR.5.42" type="verse">
						Nuwach tuse Uwí takakuya nu, Nú chichamaik nantaki wekasamiayi. Túramtai nui pujuarmiania nu ti Enentáimprarmiayi.
					</seg>
					<seg id="b.MAR.5.43" type="verse">
						Jesuska chichaak &quot;Atumsha penké etserkairap&quot; Tímiayi. Tura &quot;nuwach ayuratarum&quot; Tímiayi.
					</seg>
				</div>
				<div id="b.MAR.6" type="chapter">
					<seg id="b.MAR.6.1" type="verse">
						Jesus Nuyá jiinki ni nunken waketkimiayi. Ni unuiniamurisha nemariarmiayi.
					</seg>
					<seg id="b.MAR.6.2" type="verse">
						Nuisha ayampratin tsawant jeamtai Israer-shuar iruntainiam Wayá unuiniamiayi. Tura Jesusan anturkarmiania nu ti Enentáimsarmiayi. &quot;ṡJusha tui unuimiaruit. Ni nekaatniurincha yaki susait. Tura aentsti tujintiajnia nuna Niisha itiurak tura?
					</seg>
					<seg id="b.MAR.6.3" type="verse">
						Jusha Karpintíruchukait; Maríi Uchirínchukait. Ni yachisha Jakupusha, Jusesha, Jútassha, Semunsha nékatsjik. Tura ni umaisha jui iijiai pujuiniatsuk&quot; tiarmiayi. Túrawar Niin nekas Enentáimtustinian tujinkiarmiayi.
					</seg>
					<seg id="b.MAR.6.4" type="verse">
						Túrasha Jesus niin chicharuk &quot;Yúsnan etserniun Chíkich nunkanmayanka shiir anturainiawai. Antsu Ní nunkeyanka, Ní shuarsha anturainiatsui&quot; Tímiayi.
					</seg>
					<seg id="b.MAR.6.5" type="verse">
						Tura nuisha, ni nunkenkikia aentsti tujintiamun Túratniun tujinkiamiayi. Antsu jaancha aya ishichik ni uwejejai antin Tsuármiayi.
					</seg>
					<seg id="b.MAR.6.6" type="verse">
						Tura nekas Enentáimtacham &quot;ṡurukamtai nusha?&quot; tu Enentáimsamiayi. Nuyasha Chíkich péprunam Wayá, Chíkich péprunam Wayá Yus-Chichaman Unuíniakní wekaimiayi.
					</seg>
					<seg id="b.MAR.6.7" type="verse">
						Tuse unuiniamurin untsuk Jímiarchik Jímiarchik werum Yus-Chicham etserkatarum tusa akupkarmiayi. Tura iwianchin nupetkarat tusa ni kakarmarin Súsarmiayi.
					</seg>
					<seg id="b.MAR.6.8" type="verse">
						Tura chicharuk &quot;Jintiá Yurumátniusha jukiirap, uyuntrumiincha kuitcha enkearum jukiirap. Antsu aya aanik mashtun jukiirum wetarum.
					</seg>
					<seg id="b.MAR.6.9" type="verse">
						Sapat uwekatarum, tura entsartincha Jímiar jukiirap, Tímiayi.
					</seg>
					<seg id="b.MAR.6.10" type="verse">
						Tura jea wayarmena nuin pujustarum; Pujá-pujakuarum Nuyá Chíkich peprunmasha wetarum.
					</seg>
					<seg id="b.MAR.6.11" type="verse">
						Tura Nánkamas aents atumin awaintiamainiachkuisha, anturtamainiachkuisha, Nuyá Jíinkirum, nu shuar yajauch ainiawai tusarum, Atumí nawe nunka akakekrum ikiuktiarum. Kame Yus aentsun nekapsattana Nú tsawant jeamtai, nu shuarnaka asutiattawai. Sutuma péprunmaya shuarjai tura Kumura péprunmaya shuarjai nankaamas niin asutiattawai&quot; Tímiayi Jesus.
					</seg>
					<seg id="b.MAR.6.12" type="verse">
						Nuyá Jesusa unuiniamuri Jíinkiar Enentái yapajiar Yúsai Enentáimtumartinian etserkarmiayi.
					</seg>
					<seg id="b.MAR.6.13" type="verse">
						Tura iwianchruku Enentáiya iwianchin jiirki akupkarmiayi, tura asuitijiai yakarar Untsurí Jáinian tsuararmiayi.
					</seg>
					<seg id="b.MAR.6.14" type="verse">
						Jesusa Náarin tura ni Túramurin Ashí aents áujmatin ásarmatai, uunt akupin Erutis nuna antukmiayi. Erutiska &quot;Imiakratin Juan jakamunmaya nantakni. Tuma asa ti kakaram takaawai&quot; Tímiayi.
					</seg>
					<seg id="b.MAR.6.15" type="verse">
						Tura Chíkich shuar &quot;Eríasaiti&quot; tiarmiayi. Chikichcha &quot;Yúsnan etserniuiti, yaunchu etserniuya Núkete&quot; tiarmiayi.
					</seg>
					<seg id="b.MAR.6.16" type="verse">
						Erutis nuna antuk &quot;Nekas Juánkaiti. Ni muuken tsupiktinian akupkamiaj nu, jakamunmaya nantakniuiti&quot; Tímiayi.
					</seg>
					<seg id="b.MAR.6.19" type="verse">
						Kame Uunt akupin Erutis, ni yachi Jiripi nuarin nuatkamiayi. Nu nuwa naari Jirutíasaiti. Juansha uunt akupniun Erutisan chicharuk &quot;Yatsumi Nuarí akintrukchatniuitme&quot; Tímiayi. Tutai nuwa Jirutías Juánkan ti kajerkamiayi. Tura Juánkan Máataj tusa wakerimiayi. Túrasha uunt akupin Erutis nuna surimkiamiayi. Antsu Juan achikrum sepunam enkeatarum tusa akupkamiayi.
					</seg>
					<seg id="b.MAR.6.20" type="verse">
						Juansha tuke Enentáijiai Yusa jintin wekainiuyayi. Erutis, ni esetar Enentáimniun neka asa Juánkan ashamak Jirutías wakeramurin Túrawain tusa suritkiamiayi. Kame Erutis Juan étserman nékachuitiat antuktinian wakerimiayi.
					</seg>
					<seg id="b.MAR.6.21" type="verse">
						Jirutías, itiurak Máawaj tu pujai, uunt akupin Erutis, ni akiiniamu tsawantri jeamtai, ni suntarincha, Kariréa nunkanmaya uuntrincha, Kuítrintin armia nunasha untsukar, namperan najanamiayi.
					</seg>
					<seg id="b.MAR.6.22" type="verse">
						Nuisha Jirutíasa nawantri Wayá Jantsemámtai Erutis tura niijiai nampernum matsamarmia nusha shiir Enentáimsarmiayi. Túramtai uunt akupin nuwachin chicharuk &quot;Ame wakeram nu seattia. Wi amastatjai.
					</seg>
					<seg id="b.MAR.6.23" type="verse">
						Nekas Tájame, Ashí ame seatmena Núnaka amastatjai. Wats, seatkumninkia takakjana nuna Jímiapetek nakakan, amastatjai&quot; Tímiayi.
					</seg>
					<seg id="b.MAR.6.24" type="verse">
						Tutai nuwach jiinki ni Nukurín Jirutíasan chicharuk &quot;ṡWariniak seattaj?&quot; Tímiayi. Tutai &quot;Imiakratin Juanka muuke seata&quot; Tímiayi.
					</seg>
					<seg id="b.MAR.6.25" type="verse">
						Nu chichamaik nuwach wari Wayá Erutisan chicharuk &quot;Yamaikia uunt amamkunam Juanka muuken wakerajai&quot; Tímiayi.
					</seg>
					<seg id="b.MAR.6.26" type="verse">
						Nuna takui uunt akupin ti kuntuts Enentáimpramiayi. Tura nii tiniu asa ni amikri matsatainia nu antukaru ásarmatai surimkiatniun tujinkiamiayi.
					</seg>
					<seg id="b.MAR.6.27" type="verse">
						Tuma asa uunt akupin Juanka muuke itiata tusa ni suntarin Wárikmas akupkamiayi.
					</seg>
					<seg id="b.MAR.6.28" type="verse">
						Túramtai suntar wari we, sepunam Juanka muuken tsupikmiayi. Tsupik, amamkunam Itiá, nuwan susamiayi. Túram achik ni Nukurín susamiayi.
					</seg>
					<seg id="b.MAR.6.29" type="verse">
						Juan maamun antukar ni unuiniamuri ni ayashin iwiarsatai tusar Júkiarmiayi.
					</seg>
					<seg id="b.MAR.6.30" type="verse">
						Tura Jesusa unuiniamuri Nii akupkarma nu, ataksha waketki Káunak irunturarmiayi. Ashí nii Túrawarmia nuna, unuiniararmia nunasha ujakarmiayi.
					</seg>
					<seg id="b.MAR.6.31" type="verse">
						Tura Untsurí shuar Táiniakui, niisha ankant ajastinniasha Yurumátniuncha tujinkiarmiayi. Tuma asamtai Jesus chichaak &quot;Iijiai Wemí aents atsuiniamunam; nui ishichik ayamprarmi&quot; Tímiayi.
					</seg>
					<seg id="b.MAR.6.32" type="verse">
						Nuyá Jesus ni unuiniamurijiai kanunam enkemprar, aents atsuiniamunam jeatai tusar Jíinkiarmiayi.
					</seg>
					<seg id="b.MAR.6.33" type="verse">
						Túrasha shuar ni wéenan Wáinkiarmiayi. Tura &quot;Jesusaiti&quot; tiarmiayi. Tuma ásar Ashí péprunmaya Untsurí shuar tseke ashintiukar, ni jeatniunam Nákakarmiayi.
					</seg>
					<seg id="b.MAR.6.34" type="verse">
						Jesus kanunmaya jiinki ti Untsurí aents iruntrar matsatun Wáinkiamiayi. Murik pénker Wáinchataiya Núnisan matsatu ásarmatai Jesus niin Wáitnentrarmiayi. Tura Núkap unuiniararmiayi.
					</seg>
					<seg id="b.MAR.6.35" type="verse">
						Nuyá kiakui ni unuiniamuri Jesusan tariar chicharainiak &quot;Atsamunam pujatsjik; tura Yamái Kíatsuk.
					</seg>
					<seg id="b.MAR.6.36" type="verse">
						Shuar wari akupkarta. Tíjiuch péprunmasha, shuarnumsha wearti, ni yurumkari sumarmakarat~i&quot; tiarmiayi.
					</seg>
					<seg id="b.MAR.6.37" type="verse">
						Tutai Jesus chichaak &quot;Atumek ayuratarum&quot; Tímiayi. Tutai &quot;Iisha ju shuar ayuratai tusar, ṡJimiará sian kuitjai yurumak sumaktai tusar wétinkiaitiaj~i?&quot; tiarmiayi.
					</seg>
					<seg id="b.MAR.6.38" type="verse">
						Tura Jesus ni unuiniamurin chicharainiak &quot;Tanta takakrum nu iistarum ṡurutmak aa?&quot; Tímiayi. Tutai nekapmarar chichainiak &quot;Tántaka sénkuchikiiti, tura namaksha Jímiarchikiiti&quot; tiarmiayi.
					</seg>
					<seg id="b.MAR.6.39" type="verse">
						Tutai Jesus Tímiayi &quot;Ju shuar Chírichriniam pujusarti tusar akupkatarum.&quot;
					</seg>
					<seg id="b.MAR.6.40" type="verse">
						Ankant ankant sian siansha, senkuenta senkuenta iruntrar matsamsarmiayi.
					</seg>
					<seg id="b.MAR.6.41" type="verse">
						Jesuska senku tantancha, Jímiar namaknasha jusa, Yakí nayaimpinmaani iimias Yúsan yuminsamiayi. Tura yurumkan Púurmiayi. Puur ni unuiniamurin Súsarmiayi. Namaknasha puur Súsarmiayi, Ashí Shuáran ajamsarat tusa.
					</seg>
					<seg id="b.MAR.6.42" type="verse">
						Ashí Yurumáwar ejemararmatai,
					</seg>
					<seg id="b.MAR.6.43" type="verse">
						puunaruncha, namak ampirmancha achikiar, tuse chankinian aimkiar Júkiarmiayi.
					</seg>
					<seg id="b.MAR.6.44" type="verse">
						Nu yurumkan ti Untsurí Yurumáwarmiayi. Aya aishmankak senku mir (5.000) ármiayi.
					</seg>
					<seg id="b.MAR.6.45" type="verse">
						Nuyá Jesus ni unuiniamurin chicharainiak &quot;Kanunam enkemprarum, katinkrum amain émaa ajatarum, Petsaitia péprunam. Wisha ju shuaran áujsan ikiuktiatjai&quot; Tímiayi.
					</seg>
					<seg id="b.MAR.6.46" type="verse">
						Shuáran áujas ikiuki Yusjai chichastaj tusa Náinnium wémiayi.
					</seg>
					<seg id="b.MAR.6.47" type="verse">
						Tura kirit ajasmanum Kánuka antumiannum ajapén nanammiayi. Jesuska ninki juakmiayi.
					</seg>
					<seg id="b.MAR.6.48" type="verse">
						Jesusa unuiniamurisha wia-wiantainiakua ti pimpikiarmiayi, nase tukumma ásar. Nuna Jesus Wáiniak tsawartin ishichik ajasmatai Entsá Pátatek wekas niin jeariarmiayi. Tura nankaamaktiasa wea Núnisan wémiayi.
					</seg>
					<seg id="b.MAR.6.49" type="verse">
						Jesus Entsá wekaan ni unuiniamuri Wáinkiar, wakanchashit, tu Enentáimprarmiayi. Túrawar ti untsumkarmiayi.
					</seg>
					<seg id="b.MAR.6.50" type="verse">
						Ashí Wáinkiar ti ashamkarmiayi. Tura Jesus Wárik niin chicharuk &quot;Kakaram ajastarum, Wíitjai Jesus; ashamprukairap&quot; Tímiayi.
					</seg>
					<seg id="b.MAR.6.52" type="verse">
						Nuinkia entsaya kanunam waka enkempramiayi. Túramtai nasesha majaantmiayi. Ni unuiniamurinkia Enentái kiritia aintsan ásarmatai Jesus yurumkan Núkap awajsamia nuna paant nekaatniun tuke tujinkiarmiayi. Tuma ásar Yamái Túrunamu itiurak aankia tusar ti Enentáimprar sapijmiakarmiayi.
					</seg>
					<seg id="b.MAR.6.53" type="verse">
						Nuyanka katinkiar, Jinisarít Núnkanam jeawarmiayi. Jeawar kanun ajuiniarmiayi.
					</seg>
					<seg id="b.MAR.6.54" type="verse">
						Kanunmaya Jíintrarmatai, nu nunkanmaya shuar Jesusan nekaawarmiayi.
					</seg>
					<seg id="b.MAR.6.55" type="verse">
						Tura &quot;Jesus pujawai&quot; Táman antukar, Ashí jeanmaya jaan ni peakrintiuk Jesus pujamunam itiaarmiayi.
					</seg>
					<seg id="b.MAR.6.56" type="verse">
						Tura Jesus wekaak wémia nuisha, péprunmasha, shuar matsatmanumsha, ishichik matsatkamunmasha jaan itiariar Jintiá aeprusarmiayi. Túmainiak Jesusan pushirmin antintaj tusar seawarmiayi. Tura Ashí antinkiarmia nuka pénker ajasarmiayi.
					</seg>
				</div>
				<div id="b.MAR.7" type="chapter">
					<seg id="b.MAR.7.1" type="verse">
						Pariséusha, Israer-shuara jintinniurisha Jerusarénnumia Jesusan tariarmiayi.
					</seg>
					<seg id="b.MAR.7.2" type="verse">
						Tura Jesusa unuiniamurin ikijmiatsuk yurumun Wáinkiar &quot;Israer-shuara Túrutairin Túruiniatsui&quot; tiarmiayi.
					</seg>
					<seg id="b.MAR.7.3" type="verse">
						(Kame Pariséusha, tura Ashí Israer-shuarsha, ni uuntri jintintiamurin umikiar ti Núkap ikijmiarar yurumin ármiayi.
					</seg>
					<seg id="b.MAR.7.4" type="verse">
						Péprunmaya tari &quot;ikijmiatsuk Yurumáshtiniaiti&quot; tiniu ármiayi. Tura ti Untsurí ni uuntri Túrutairi Núnisan ármiayi. &quot;Tsapancha, ichinnasha, jiruncha, peaknasha nijiakartiniaiti&quot; tiniu ármiayi.)
					</seg>
					<seg id="b.MAR.7.5" type="verse">
						Tuma asamtai Pariséusha, Israer-shuara jintinniurisha Jesusan chicharainiak &quot;ṡUrukamtai ame unuiniamuram ii uuntri jintintramniuitiaj nuna Túruiniatsu. Urukamtai ikijmiatskesha Yurumáinia?&quot; tiarmiayi.
					</seg>
					<seg id="b.MAR.7.6" type="verse">
						Tutai Jesus Tímiayi &quot;Antar chichamtiniaitrume. Isayas yaunchu nekas atumin aartampramiayi juna: Ju aents ni wenejai Winia &quot;ti pénkeraiti&quot; turutainiawai, Tímiayi Yus, tura ni Enentáinkia jeachat pujuiniawai.
					</seg>
					<seg id="b.MAR.7.7" type="verse">
						Tura tukeneas Winia shiir awajtuiniawai. Aentsu chichame jintiainiayat, &quot;Yus-Chichamaiti&quot; Tuíniawai.&quot; Tu aarmaiti.
					</seg>
					<seg id="b.MAR.7.8" type="verse">
						Tura átum Yusa chichame iniaisarum, aentsu jintintiamuri umirkarum, ichinnasha, tsapancha nijiaktin, tura Chíkich Túrutaisha aintsarmek Untsurí Túrarme.
					</seg>
					<seg id="b.MAR.7.9" type="verse">
						Túrákrum Yus-Chichamka tsukintiaani ikiusurme Atumí uuntri chichame umirkatai tusarum.
					</seg>
					<seg id="b.MAR.7.10" type="verse">
						Kame Muisais yaunchu aar juna Tíchamka: Ame apa nukusha shiir Enentáimtustarum. Tura ataksha aarmiayi: Shuarsha ni Aparín, Nukuríncha yajauch chichareakka, nu shuar Jákatniuiti.
					</seg>
					<seg id="b.MAR.7.12" type="verse">
						Túrasha átumka Pariséutirmeka, antsu ju Tárume: &quot;Shuar ni Aparín ni Nukurín chicharuk &quot;Wi Yáintinian takakjana nu Kurpanaiti&quot; takuinkia, atumsha pénkeraiti, aparincha nukurincha Yáinchatí&quot; tarume. (Kurpan tana nuka, Yus susamu, tawai.)
					</seg>
					<seg id="b.MAR.7.13" type="verse">
						Nekaatarum, Pariséutiram. &quot;Ií yaunchu uuntri chichame tuke umiki wétiniaitji&quot; Tákurum, Yus-Chicham penké ántar chichama Núnin awajearme. Núnisrumek chikichcha Untsurí Túrarme.&quot; Tu timiayi Jesus.
					</seg>
					<seg id="b.MAR.7.14" type="verse">
						Nuyá ataksha Jesus Ashí Shuáran untsukar &quot;Mash anturtuktarum, Ashí nekaatarum, Tímiayi.
					</seg>
					<seg id="b.MAR.7.15" type="verse">
						Aaya ayashnium wayaana nu, Shuáran yajauch awajsachminiaiti; tura antsu ni Enentáinia jiinia nu, yajauch awajsattawai.
					</seg>
					<seg id="b.MAR.7.16" type="verse">
						Shuar nuna ántakka Enentáimprati&quot; Tímiayi.
					</seg>
					<seg id="b.MAR.7.17" type="verse">
						Nuyá aentsun ikuiak, jea wayamtai, ni unuiniamuri aniasarmiayi &quot;ṡNu métek-taku chicham warintiua?&quot; tiarmiayi.
					</seg>
					<seg id="b.MAR.7.18" type="verse">
						Tutai Jesus Tímiayi &quot;Atumsha nékatsrumek. Páantchakait; yurumak Yúajnia nu, Enentáiniam wayachu asa, Shuáran yajauch awajsachminiaiti.
					</seg>
					<seg id="b.MAR.7.19" type="verse">
						Antsu wakenam Wayá, nankaamas menkaatsuk&quot; Tímiayi. Nuna taku, Ashí yurumak Páchitsuk yuamniaiti, Tímiayi.
					</seg>
					<seg id="b.MAR.7.20" type="verse">
						Nuyá Tímiayi &quot;Shuara Enentáinia jiinia nu, yajauch awajsamniaiti.
					</seg>
					<seg id="b.MAR.7.21" type="verse">
						Shuara Enentáinia, initia, yajauch Enentáimsatniusha, tsanirmatniusha, natsa tsanirmatniusha, shuar Máatniusha,
					</seg>
					<seg id="b.MAR.7.22" type="verse">
						kasamkatniusha, chikichna wakeruktincha, pénkercha Túratniusha, anankatniusha, natsantain átincha, yajauch Enentáimtustincha, tsanumpratniusha, waantu Enentáimtumastincha, netse Túratniusha, Ashí nuka initia wininiatsuk.
					</seg>
					<seg id="b.MAR.7.23" type="verse">
						Ashí nu Tunáa ainia nu, shuara Enentáinia Jíiniu asa, Shuáran yajauch awajainiawai&quot; Tímiayi.
					</seg>
					<seg id="b.MAR.7.24" type="verse">
						Tiru pepru, Setún péprusha Serupinísia nunkanam ámiayi. Nuka Israer-shuara nunkenchauyayi. Nu nunkanam Jesus wémiayi. Tura Jeá, Jeá Wayáa pujusmiayi. Tura nui pujamun nu nunkanmaya shuar nekarawarain tusa nakitmiayi; Túrasha uumkatniun tujinkiamiayi.
					</seg>
					<seg id="b.MAR.7.25" type="verse">
						Wárik nu nunkanmaya nuwa Jesus pujan nekaamiayi. Nu Núwaka nawantri iwianchrukuyayi. Tuma asa Jesusan Tarí ni nawen piniakum tepersamiayi.
					</seg>
					<seg id="b.MAR.7.26" type="verse">
						Nu nuwa Israer-shuarcha, Serupinísianmayauyayi. Túmaitiat, nawantru Enentáiya iwianchin jiirturkitia tusa Jesusan seamiayi.
					</seg>
					<seg id="b.MAR.7.27" type="verse">
						Tutai Jesus nuwan chicharuk &quot;Uchi emka Ejemarartí. Uchi apatkuri atankir yawach Súsatin pénkerchaiti&quot; Tímiayi.
					</seg>
					<seg id="b.MAR.7.28" type="verse">
						Tutai nuwa ayak &quot;Nekas, Uunta, tame. Tura yawachisha misanam wakenam pujuinia nu, uchi apatkun yurumuk juyumak Kákeamun Yuíniatsuk&quot; Tímiayi.
					</seg>
					<seg id="b.MAR.7.29" type="verse">
						Tutai Jesus Tímiayi &quot;Pénker tame. Tuma asam, shiir Wetá; ame nawantrumi Enentáiya iwianch Jíinkiyi&quot; Tímiayi.
					</seg>
					<seg id="b.MAR.7.30" type="verse">
						Takui niisha wémiayi. Tura ni jeen Jeá, ni nawantrin íwianch Jíinkimtai pénker ajas peaknum tepan Wáinkiamiayi.
					</seg>
					<seg id="b.MAR.7.31" type="verse">
						Jesus Tirunmaya jiinki Setún péprunam nankaamarkutak, Tekapuris nunkanmaani nankaamaki, Kariréa antumiannum ataksha jeamiayi.
					</seg>
					<seg id="b.MAR.7.32" type="verse">
						Nui chichachu ámiayi, kuishin empeku. Nu Shuáran Jesusan itiariar, ni uwejejai antinkiat tusar seawarmiayi.
					</seg>
					<seg id="b.MAR.7.33" type="verse">
						Shuar matsatmanumia Jesus niin akanki Jukí kuishin tsara uwejejai tsutsukruamiayi. Tura usukia, nu shuara iniain antintkiamiayi.
					</seg>
					<seg id="b.MAR.7.34" type="verse">
						Tura nayaimpinmaani iimias Súkaska mayati &quot;Epata&quot; Tímiayi. Nuka, shuar chichamnumka &quot;Chinkiatí&quot; tawai.
					</seg>
					<seg id="b.MAR.7.35" type="verse">
						Nu chichamaik ni kuishisha chinkiamiayi, iniaisha séermiayi. Tura paant chichasmiayi.
					</seg>
					<seg id="b.MAR.7.36" type="verse">
						Tura Jesus chicharainiak &quot;Penké etserkairap&quot; Tímiayi. Jesuska Surí-suritiamaitiat, nu nankaamas etseriarmiayi.
					</seg>
					<seg id="b.MAR.7.37" type="verse">
						Tura ti Enentáimprarmiayi. Enentáimprar, &quot;Ju Jesus aya pénkeran Túrawai. Empekuncha ántumtikniaiti, tura chichachun chichamtikniaiti&quot; tiarmiayi.
					</seg>
				</div>
				<div id="b.MAR.8" type="chapter">
					<seg id="b.MAR.8.1" type="verse">
						Nu Tsawantái shuar Timiá Untsurí iruntrarmiayi. Yurumkari atsakui Jesus ni unuiniamurin untsukar juna Tímiayi:
					</seg>
					<seg id="b.MAR.8.2" type="verse">
						&quot;Ju Shuáran waitnentajai. Menaintiú tsawant Wijiai pujuinia ásarmatai ni yurumkari amuukachaik.
					</seg>
					<seg id="b.MAR.8.3" type="verse">
						Tura ni jeen ayurtsuk akupeamka, tsukariin Jintiá pimpikiartatui, yajaya Káunkaru ásar&quot; Tímiayi.
					</seg>
					<seg id="b.MAR.8.4" type="verse">
						Tutai ni unuiniamuri chichainiak &quot;Túrasha jui atsamunam, ju aents ejemararat tusar ṡTuyá yurumkak Wáinkiattaj~i?&quot; tiarmiayi.
					</seg>
					<seg id="b.MAR.8.5" type="verse">
						Tutai Jesus niin aniasmiayi &quot;ṡUrutmá tanta aa?&quot; Tutai &quot;siati awai&quot; tiarmiayi.
					</seg>
					<seg id="b.MAR.8.6" type="verse">
						Nuinkia Ashí aentsun &quot;Nunká pujustarum&quot; tiarmiayi. Tura tantan achik, Yúsan yuminsamiayi. Tura puuk, aentsun ajamsatarum tusa ni unuiniamurin susamiayi.
					</seg>
					<seg id="b.MAR.8.7" type="verse">
						Tura uchich namaksha ishichik aan achik, Yúsan yuminkias, ni unuiniamurin chicharuk &quot;Jusha shuar ajamsatarum&quot; Tímiayi.
					</seg>
					<seg id="b.MAR.8.8" type="verse">
						Turam Ashí Yurumáwar ejemararmiayi. Ampirma Púunaruncha siati chankinnium aimkiarmiayi.
					</seg>
					<seg id="b.MAR.8.9" type="verse">
						Kuatru mir (4.000) shuar Yurumáwarmiayi. Yurumáwar amikiarmatai, Jesus niin áujas akupkarmiayi.
					</seg>
					<seg id="b.MAR.8.10" type="verse">
						Tura ni unuiniamurijiai kanunam enkemprar Tarmanúta nunkanam wearmiayi.
					</seg>
					<seg id="b.MAR.8.11" type="verse">
						Pariséu Jesusjai áujmatsatai tusar tariarmiayi. Nekapsatai tusar wakeruiniak Niin chicharuk &quot;Nayaimpinmaya kakaram iniakmasta&quot; tiarmiayi.
					</seg>
					<seg id="b.MAR.8.12" type="verse">
						Tuíniakui Jesus Kúntuts Enentáimias, Súkaska mayati &quot;ṡUrukamtai, yamaiya aentstiram, nayaimpinmaya kakarman iniakmasat tusarum wakerarum? Nuka penké sunaschattarme, paant Tájarme&quot; Tímiayi.
					</seg>
					<seg id="b.MAR.8.13" type="verse">
						Nuyá niin ikiukiar ataksha kanunam enkemar amain katinmiayi.
					</seg>
					<seg id="b.MAR.8.14" type="verse">
						Tura ni unuiniamuri yurumak jukitiai Tukamá kajinmatkiarmiayi. Kanunmanka aya chikichik tantanak takaku ármiayi.
					</seg>
					<seg id="b.MAR.8.15" type="verse">
						Jesussha ni unuiniamurin Enentáimtikiuk Tímiayi &quot;Wáinkiatarum; Pariséusha Erutissha wakaprutain takakainia Nújaisha aneartarum&quot; Tímiayi.
					</seg>
					<seg id="b.MAR.8.16" type="verse">
						Tutai ni unuiniamurisha tunaiyarmiayi &quot;Tanta kajinmatkin asakrin nuna Túramtsujiash&quot; tiarmiayi.
					</seg>
					<seg id="b.MAR.8.17" type="verse">
						Tura Jesus nuna Nekáa chichaak &quot;ṡUrukamtai aya yurumkak Enentáimtarum? Tuke nékatsrumek. Penké Enentáimtsurmek. Atumí Enentái tuke kiritkiait? Tímiayi.
					</seg>
					<seg id="b.MAR.8.18" type="verse">
						Jimi aisha itiura Wáintsurmea. Kuíshim aisha itiura ántatsrum. Ashí kajinmatkintrumek.
					</seg>
					<seg id="b.MAR.8.19" type="verse">
						Nekaatarum, nuik, senku tantan Púuran senku mir aishmankan ayurachmakaj. ṡTura ampirma Urutmá chankinnium chumpiamarum?&quot; Tímiayi. Niisha tiarmiayi &quot;Tuse chankinnium chumpiamji.&quot;
					</seg>
					<seg id="b.MAR.8.20" type="verse">
						Ataksha Jesus Tímiayi &quot;Tura siati tantajai kuatru mir shuaran ayuramtai, ṡampirmasha Urutmá chankinnium chumpiamarum?&quot; Niisha &quot;siati&quot; tiarmiayi.
					</seg>
					<seg id="b.MAR.8.21" type="verse">
						Tuma asamtai Jesus Tímiayi &quot;ṡItiura Imiá nékatsrum?&quot;
					</seg>
					<seg id="b.MAR.8.22" type="verse">
						Nuyá Petsaitia péprunam jeawarmiayi. Jeawarmatai, aishman jii kusurun Jesusan itiariarmiayi. Túrawar antinta tusar seawarmiayi.
					</seg>
					<seg id="b.MAR.8.23" type="verse">
						Tuma asamtai Jesus uwejnum achik péprunam aani enkeki Jukí jiin usukijiai kuérmiayi. Tura uwejéjai antin &quot;ṡíimmek?&quot; Tímiayi.
					</seg>
					<seg id="b.MAR.8.24" type="verse">
						Tutai kusuru iimi Tímiayi &quot;Aentsun iiyajai, Túrasha paantcha. Numi wekainian aaniun iiyajai&quot; Tímiayi.
					</seg>
					<seg id="b.MAR.8.25" type="verse">
						Nuyá ataksha Jesus ni uwejéjai kusuru jiin antinmiayi. Tura kusurusha úmamkes iis, pénker ajas, Ashí paant iimpramiayi.
					</seg>
					<seg id="b.MAR.8.26" type="verse">
						Jesus chichaak &quot;Jeemiin weakum péprunam wayawaip tura shuar ujakaip&quot; Tímiayi.
					</seg>
					<seg id="b.MAR.8.27" type="verse">
						Jesus ni unuiniamurijiai uunt pepru Sesaria-jiripiunam jeatsuk, Tíjiuch uchich péprunam irasarmiayi. Jintiá wésar Jesus ni unuiniamurin chicharainiak, &quot;ṡYaiti turutainiawa Winia?&quot; Tímiayi.
					</seg>
					<seg id="b.MAR.8.28" type="verse">
						Tutai niisha aimkiarmiayi &quot;Chíkich chichainiak, imiakratin Juankaiti, turamainiawai. Chíkichcha, Eríasaiti, tura Chíkichkia, yaunchu Yúsnan etserin nantakniua Núiti, turamainiawai&quot; tiarmiayi.
					</seg>
					<seg id="b.MAR.8.29" type="verse">
						Tutai Jesus Tímiayi &quot;Atumsha, ṡwaritrume. Yáitiaj?&quot; Tímiayi. Tutai Pítiur Tímiayi &quot;Ameka Krístuitme; Yúsaiya akupkamuitme.&quot;
					</seg>
					<seg id="b.MAR.8.30" type="verse">
						Tutai Jesus chichaak &quot;Penké etserkairap&quot; Tímiayi.
					</seg>
					<seg id="b.MAR.8.31" type="verse">
						Unuiniak: &quot;Wi Aents Ajasuitjiana ju ti Wáitsatniuitjai. Israer-shuarti ii uuntrisha, Patri uuntrisha, ii jintinniurisha Winia nakitrurar mantuawartatui. Túrasha menaintiu tsawant nankaamasmatai nantaktiniaitjai&quot; Tímiayi.
					</seg>
					<seg id="b.MAR.8.32" type="verse">
						Nunasha paant ujakmiayi. Tura Pítrusha Jesusan arantach Jukí kakantramiayi. &quot;Tu chichasaip&quot; Tímiayi.
					</seg>
					<seg id="b.MAR.8.33" type="verse">
						Tutai Jesus ayantmatar, ni Unuiniamurín iis, Pítrun kakantar chicharuk &quot;Satanása, werumta. Ameka Yusna ana nu Enentáimtatsme, antsu aya aentsnak Enentáimtame&quot; Tímiayi.
					</seg>
					<seg id="b.MAR.8.34" type="verse">
						Nuna tuasua amik tura nui matsamarmia nunasha, ni unuiniamurincha untsuk Tímiayi, &quot;Shuar Winia nekas nemartustasa wakerakka ni wakeramurinkia iniaisati; tura ni krusri yanaki Nemartustí.
					</seg>
					<seg id="b.MAR.8.35" type="verse">
						Kame shuar ju nunkanam aya ninki anenmamkunka nu shuar ni iwiaakmarin emenkaktatui. Antsu Winia anentu asa tura winia chichamprun anea asa, shuar aya pénker pujustinniak Enentáimtsuna nu, nekas iwiaakman Wáinkiattawai.
					</seg>
					<seg id="b.MAR.8.36" type="verse">
						Nekaata, shuar Ashí ju nunkanam írunna nuna sumaksha Túrasha ni wakani jinium wéakuisha, ṡitiurak pénker pujusaint?
					</seg>
					<seg id="b.MAR.8.37" type="verse">
						Shuarka wakanin uwemtikrataj tusa wakerak ṡurutmak akikmakaint?
					</seg>
					<seg id="b.MAR.8.38" type="verse">
						Antuktarum. Yamaiya aents Yúsan nakitiar ajapawaru yajauch ainia nu iimiainiamunam shuar Winia natsantrakuinkia tura winia chichampruncha natsantakuinkia, wi, Aents Ajasuitjiana ju, winia Aparu kakarmarijiai tura nayaimpinmaya pénker suntarjai atak taakun, Nú shuaran natsantrattajai Wisha.' Tu Tímiayi Jesus.
					</seg>
				</div>
				<div id="b.MAR.9" type="chapter">
					<seg id="b.MAR.9.1" type="verse">
						Ataksha Jesus niin chicharuk, `Nekas Tájarme, shuar Játsuk Yus ni kakarmarijiai aentsu Enentáin akupkattana Nú tsawantan Wáinkiartatna nu jui iijiai pujuiniawai&quot; Tímiayi.
					</seg>
					<seg id="b.MAR.9.2" type="verse">
						Nuyá sais tsawant nankaamasmatai, Jesus Pítruncha, Jakupuncha, Juánnasha uunt Náinnium Júkiarmiayi. Nuisha Jesus Nushá iira ajasmiayi.
					</seg>
					<seg id="b.MAR.9.3" type="verse">
						Ni pushirisha ti puju Jíitsumir ajattsarmiayi. Nujai métek puju awajsatin ju nunkanam atsawai.
					</seg>
					<seg id="b.MAR.9.4" type="verse">
						Túruna nui Erías, Muisaisjai wantinkiar Jesusjai chichainian Wáinkiarmiayi.
					</seg>
					<seg id="b.MAR.9.5" type="verse">
						Nuyasha Pítiur Jesusan chicharuk &quot;Uuntá, ii jui pujustin ti pénkeraiti. Menaintiú aakmaktai, Aminiu chikichik, Muisaisna chikichik, Eríasnasha chikichik&quot; Tímiayi.
					</seg>
					<seg id="b.MAR.9.6" type="verse">
						Jesusa unuiniamuri sapijmainiak, Pítiur wariniak titi nekaachmiayi. Nékachu asa nuna Tímiayi.
					</seg>
					<seg id="b.MAR.9.7" type="verse">
						Tura yurankim tara mikintiu awajsamiayi. Yuranminmaya chichaak &quot;Júiti winia aneamu Uchir. Nii anturkatarum&quot; Tímiayi.
					</seg>
					<seg id="b.MAR.9.8" type="verse">
						Nuyanka ni unuiniamuri ayantmar iiyaj tukamar aya Jesusnak Wáinkiarmiayi. Chíkichkia atsuarmiayi.
					</seg>
					<seg id="b.MAR.9.9" type="verse">
						Nuyá Náinniumia akainiak Jesus niin chicharuk &quot;Wáinkiarumna nu etserkairap. Wi, Aents Ajasuitjiana ju jakamunmaya nantaatsain nu etserkairap&quot; Tímiayi.
					</seg>
					<seg id="b.MAR.9.10" type="verse">
						Tutai ni Tímian ímiatrusan úukarmiayi. Tura &quot;jakamunmaya nantaatsain tana nu, ṡwariniak ta?&quot; nuamtak tunainiarmiayi.
					</seg>
					<seg id="b.MAR.9.11" type="verse">
						Tura Jesusan aniasarmiayi &quot;ṡUrukamtai Israerti ii jintinniurisha, Erías emka Tátiniaiti, tuinia?&quot; tiarmiayi.
					</seg>
					<seg id="b.MAR.9.12" type="verse">
						Tutai Jesus Tímiayi &quot;Nekas Erías Ashí iwiarattsa emka Tátiniaiti. ṡTura Aents Ajasunun Yus-Papinium warintiua? &quot;Ti Wáitsattawai; Niin nakitrartatui.&quot; Tu aarmaiti.
					</seg>
					<seg id="b.MAR.9.13" type="verse">
						Wi Tájarme, Erías nekas Táwiti. Támatai, shuar Ashí ni wakeriarmia nuna niin Túrawarmiayi. Yusa Papiriin Eríasa Túrunatniuri aarma amia Tímiatrusan Túrawarmiayi&quot; Tímiayi Jesus.
					</seg>
					<seg id="b.MAR.9.14" type="verse">
						Tura ni unuiniamuri matsatmanum atak Wáketuk, ti Untsurí aents Káutkar Israer-shuara jintinniurisha niijiai tunai pujuinian Wáinkiamiayi.
					</seg>
					<seg id="b.MAR.9.15" type="verse">
						Tura aencha, Jesusan Wáinkiar warainiak, tsékenki weriar, áujsarmiayi.
					</seg>
					<seg id="b.MAR.9.16" type="verse">
						Túrunawarmatai, Jesus chicharainiak, &quot;Warí tunaiyarum?&quot; Tímiayi.
					</seg>
					<seg id="b.MAR.9.17" type="verse">
						Tutai chikichik ayak &quot;Uuntá, winia uchirun Amin itiarjame. Iwianchruku asa chichachuiti.
					</seg>
					<seg id="b.MAR.9.18" type="verse">
						Túmakui íwianch enkemtakun paat ajiar aepeawai; Túram uchisha saun kaput apak nain Kátetete awajeawai. Túram kakaakcha ame unuiniamurmin seamjai, Jíirtukti tusan, Túrasha tujintrutkarai&quot; Tímiayi.
					</seg>
					<seg id="b.MAR.9.19" type="verse">
						Tutai Jesus Tímiayi &quot;Yúsan Enentáimtichutirmea Urutmá tsawantak pujustaj atumjai. Urutmá katsuntrataj! Uchi itiatarum&quot; Tímiayi.
					</seg>
					<seg id="b.MAR.9.20" type="verse">
						Takui uchin Jesusan itiariarmiayi. Tura íwianch uchin enkemta Jesusan Wáiniak uchin ajakramiayi. Uchisha chichiptur Nunká iniaan péper-péper ajakin wenunam saun apakmiayi.
					</seg>
					<seg id="b.MAR.9.21" type="verse">
						Túrunamtai Jesus ni Aparín aniasmiayi &quot;ṡUrutá yaunchu ainkiait?&quot; Tutai ni apari Tímiayi &quot;úchichik ainkiaiti.
					</seg>
					<seg id="b.MAR.9.22" type="verse">
						Tuma asa tuke Jutikiú pujurniuiti; jiniumsha apeawai, Entsá maataj tusa ajuaawai. Yaintrukminiaitkiumka waitneasam yaintrukta&quot; Tímiayi.
					</seg>
					<seg id="b.MAR.9.23" type="verse">
						Tutai Jesus chicharuk &quot;ṡUrukamtai, yaintrukminiaitkiumka, tame? Nekaata, shuar Winia nekas Enentáimturna nu Ashí Túramniaiti&quot; Tímiayi.
					</seg>
					<seg id="b.MAR.9.24" type="verse">
						Tutai uchi apari kakantar chichaak, &quot;Uuntá, nekas Enentáimtajme. Nekas Enentáimtustinian Táasjana nu Yáintkiata&quot; Tímiayi.
					</seg>
					<seg id="b.MAR.9.25" type="verse">
						Tura shuar Untsurí Káunainian Jesus Wáiniak kakantuk &quot;Empeku chichachu awajin iwianchi Jíinkitia, Tájame. Jíinkim ataksha wayawaipia&quot; Tímiayi.
					</seg>
					<seg id="b.MAR.9.26" type="verse">
						Tura íwianch jiiniuk untsumak uchin we-werkasa ajakar chichichiptu aepkimiayi. Túram uchi jaka ímianis tepemiayi. Túrunamtai Untsurí shuar &quot;jakayi&quot; tiarmiayi.
					</seg>
					<seg id="b.MAR.9.27" type="verse">
						Támanak Jesus uwejen achik awajkimiayi, tura uchi nantaki wajakmiayi.
					</seg>
					<seg id="b.MAR.9.28" type="verse">
						Tura Jesus Jeá wayamtai, ninki pujusar, ni unuiniamuri aniasar &quot;ṡUrukamtai iisha Jíiktin tujinkiamaj~i?&quot; tiarmiayi.
					</seg>
					<seg id="b.MAR.9.29" type="verse">
						Tutai Jesus Tímiayi &quot;Ju iwianchkia ijiarmar Yus áujkur jiikminiaiti&quot; Tímiayi.
					</seg>
					<seg id="b.MAR.9.30" type="verse">
						Nuyá Jíinkiar Kariréa nunkanmaani nankaamakarmiayi. Ni unuiniamurin unuinia asa nu nankaamamun nekaawarain tusa Jesus nakitmiayi.
					</seg>
					<seg id="b.MAR.9.31" type="verse">
						Unuiniak juna Tímiayi: &quot;Wi Aents Ajasuitiaj juna mantamnati tusar achirkar surutkartatui. Tura Máamuitiatnak, iwiarsamunmayan Menaintiú tsawantai nantaktiatjai&quot; Tímiayi.
					</seg>
					<seg id="b.MAR.9.32" type="verse">
						Tura nu chichaman nekaacharmiayi. Nékainiachiat, anintrustinian arantukarmiayi.
					</seg>
					<seg id="b.MAR.9.33" type="verse">
						Nuyá Kapernáum péprunam jeawarmiayi. Tura Jesus Jeá pujus ni unuiniamurin aniniak, &quot;ṡAtumsha Jintiá winisrum Warí áujmatmiarum?&quot; Tímiayi.
					</seg>
					<seg id="b.MAR.9.34" type="verse">
						Tura natsarar pachischarmiayi. Kame Jintiá wésar &quot;iijiai ṡyaki Imiá nankaamantu ajasat?&quot; tunainiarmiayi.
					</seg>
					<seg id="b.MAR.9.35" type="verse">
						Ni unuiniamuri pachischarmatai, Jesus pujus Ashí tuse unuiniamurin irur chichaak &quot;Shuar nekas nankaamantu ajastajtsa wakerakka, peejchachia nuke Enentáimtumar shuara Yáintri Atí&quot; Tímiayi.
					</seg>
					<seg id="b.MAR.9.36" type="verse">
						Tura uchin Itiáa miniakas chichaak:
					</seg>
					<seg id="b.MAR.9.37" type="verse">
						&quot;Shuar uchin winia naarui shiir awajeakka Winia shiir awajtawai. Tura Winia akuptukua nunasha shiir awajeawai&quot; Tímiayi.
					</seg>
					<seg id="b.MAR.9.38" type="verse">
						Nuyá Juan Jesusan chicharuk &quot;Uuntá, shuar ame Náarmin pachis iwianchin akupea wainkiamji. Tura iijiai írutkachu asamtai nu Túratin suritkiamji&quot; Tímiayi.
					</seg>
					<seg id="b.MAR.9.39" type="verse">
						Tutai Jesus Tímiayi &quot;Antsu suritkiairap. Shuar winia Náarun pachis tujinkiamun Túrakka, nu shuar wari tsanumprutratniun tujinkiattawai.
					</seg>
					<seg id="b.MAR.9.40" type="verse">
						Shuar iin nakitramachkunka, iin Páchitkiawai, Tímiayi.
					</seg>
					<seg id="b.MAR.9.41" type="verse">
						Winia nemarka asakrumin shuar yumiichinkesha ajampramkuka ántar Túratsui; akikma átatui' Tímiayi.
					</seg>
					<seg id="b.MAR.9.42" type="verse">
						`Tura shuar ju uchin Winia umirtuinia nuna yajauchin Túrumtikiamtainkia, ti asutniattawai. Tuma asamtai uchin yajauchin Túrumtiktsain kuntujen kayajai jinkiar nayaantsanam ajunmaka maak ainti.
					</seg>
					<seg id="b.MAR.9.43" type="verse">
						Ame uwejmek yajauchin Túrumtikkramamniaitkuinkia tsupikta. Mai uwejtuk Wáitsatniunam jeatniujainkia Chikichík uwejjai ju nunkanam pujusar tuke iwiaaku pujustinnium jeatin ti shiiraiti. Warí, Wáitsatniunmanka ji kajinkiashtin awai,
					</seg>
					<seg id="b.MAR.9.44" type="verse">
						Jákaru akarisha Jáiniatsui tura jisha tuke kapaawai.
					</seg>
					<seg id="b.MAR.9.45" type="verse">
						Nawemsha yajauchin Túrumtikkramamniaitkuinkia nusha tsupikta. Mai nawentuk Wáitsatniunam jeatniujainkia Chikichík nawejai ju nunkanam pujusar tuke iwiaaku pujustinnium jeatin ti shiiraiti. Wáitsatniunmanka ji kajinkiashtin awai,
					</seg>
					<seg id="b.MAR.9.46" type="verse">
						Jákaru akarisha Jáiniatsui tura jisha tuke kapaawai.
					</seg>
					<seg id="b.MAR.9.47" type="verse">
						Jimisha yajauchin Túrumtikkramamniaitkuinkia ukuinkiata. Mai jiintiuk Wáitsatniunam jeatniujainkia Chikichík jiijiai ju nunkanam pujusar Yus akupeana nui jeatin ti shiiraiti;
					</seg>
					<seg id="b.MAR.9.48" type="verse">
						Wáitsatniunmanka Jákaru akarisha Jáiniatsui tura jisha tuke kapaawai.
					</seg>
					<seg id="b.MAR.9.49" type="verse">
						Naman Yus susamu weaktinia aintsan aentstirmesha jijiai nekapnastatrume.
					</seg>
					<seg id="b.MAR.9.50" type="verse">
						Weesha ti penkeraitiat michumarka, ṡitiurak jea-jeat átin~ki? Wats, wee jeakua aintsarmek atumek shiir Enentáimtunaistarum&quot; Tímiayi Jesus.
					</seg>
				</div>
				<div id="b.MAR.10" type="chapter">
					<seg id="b.MAR.10.1" type="verse">
						Jesus Kapernáumnumia jiinki, Jutía nunkanam nankaamaki, Jurtan entsa amain jeamiayi. Nui pujai, aents ataksha Niin irunturarmiayi. Iruntrarmatai tuke Túrin asa ataksha unuiniamiayi.
					</seg>
					<seg id="b.MAR.10.2" type="verse">
						Tura Pariséu Jesusan nekapsatai tusar wakeruiniak, Niin chicharainiak &quot;ṡAishman ni Nuarí ajapatin tsankamkamukait?&quot; tiarmiayi.
					</seg>
					<seg id="b.MAR.10.3" type="verse">
						Tutai Jesus Tímiayi &quot;ṡMuisais wariniak timia?&quot;
					</seg>
					<seg id="b.MAR.10.4" type="verse">
						Tutai &quot;Papíjiai iin ajapatniun tsankatramkamiaji&quot; tiarmiayi.
					</seg>
					<seg id="b.MAR.10.5" type="verse">
						Tutai Jesus Tímiayi &quot;Atumí enentai Kátsuram asamtai nu chichaman atumin tsankatramkamiarme.
					</seg>
					<seg id="b.MAR.10.6" type="verse">
						Tura Yus Yámankamtaik Ashí najanamia nui, aishmannasha nuwancha najanamiayi.
					</seg>
					<seg id="b.MAR.10.7" type="verse">
						Tuma asamtai aishman ni Aparíncha Nukuríncha kanaki ikiuki, ni nuarijiain~ki tsanintiniaiti.
					</seg>
					<seg id="b.MAR.10.8" type="verse">
						Warí, aishman nuarijiai Jímiaraitiat chikichik ajasartatui. Tuma asamtai Yamái Jímiarchaiti, antsu chikichik ajasuiti.
					</seg>
					<seg id="b.MAR.10.9" type="verse">
						Tuma asa, Yus atsankiania nuna, aents akankashtiniaiti&quot; Tímiayi.
					</seg>
					<seg id="b.MAR.10.10" type="verse">
						Tura urum Jeá wayawar, Jesusa unuiniamuri nu chichaman ataksha aniasarmiayi.
					</seg>
					<seg id="b.MAR.10.11" type="verse">
						Tuiniakui Jesus Tímiayi &quot;Shuar ni nuarin ajapa ikiuak chikichan Nuátkanka, emka nuarin yajauch awajas, ikiuak, tsanirmayi.
					</seg>
					<seg id="b.MAR.10.12" type="verse">
						Nuwasha ni aishri ajapa ikiuak, chikichjai niiniurtukka, niisha tsanirmayi&quot; Tímiayi.
					</seg>
					<seg id="b.MAR.10.13" type="verse">
						Antinkiarat tusar uchin Jesusan itiariarmiayi. Túruiniakui Jesusa unuiniamuri &quot;itiairap&quot; tiarmiayi.
					</seg>
					<seg id="b.MAR.10.14" type="verse">
						Tura Jesus nuna Wáiniak, kajek juna Tímiayi &quot;Uchi Winí winitin tsankatruktarum. Suritkiairap. Iis, shuar ju uchia Núnisan peejchach Enentáimtumainia nu Yusa akupeamurin pachiinkiamniaiti.
					</seg>
					<seg id="b.MAR.10.15" type="verse">
						Nuní asamtai Tájarme, uchi umiana Núnisan Yusa akupkamurin shuar Umíachkunka nuna pachiinkiachminiaiti.
					</seg>
					<seg id="b.MAR.10.16" type="verse">
						Nuyá uchin miniakas, &quot;Yus Yáinmakarti&quot; Tímiayi.
					</seg>
					<seg id="b.MAR.10.17" type="verse">
						Ukunam, Jesus Nuyá weai, shuar tseke Niin tarimiayi. Tarí tikishmatar chicharuk &quot;ṡUuntá, Amesha ti pénkeraitme. Tuma asam, turuttia, ṡwarinia Túrakna tuke iwiaaku átataj?&quot; Tímiayi.
					</seg>
					<seg id="b.MAR.10.18" type="verse">
						Tutai Jesus Tímiayi, &quot;ṡUrukamtai Winia, pénkeraitme, Túrutam? Shuarka chikichkisha pénkerka atsawai. Aya Yúsak pénkeraiti.
					</seg>
					<seg id="b.MAR.10.19" type="verse">
						Yus akupkamu nékatsmek. Ju ainiawai: tsanirmawairap, mankartuawairap, kasamkairap, Chíkich shuar tsanumprurairap, anankartuawairap, apasha nukusha umirkatarum. Nu ainiawai&quot; Tímiayi.
					</seg>
					<seg id="b.MAR.10.20" type="verse">
						Tutai Kuítrintin chichaak &quot;Uunta, Núnaka úchichik mash umiki tsakaruitjai&quot; Tímiayi.
					</seg>
					<seg id="b.MAR.10.21" type="verse">
						Tutai Jesus iis waitnenmai Tímiayi &quot;Chikichik Táasume. Weme Ashí áminiu ana nu surukta. Túram nu kuit Kuítrincha susarta. Túrakum nayaimpiniam Kuítrum ikiaunkattme. Túram winitia, krus yanaktinia aintsamek itiurchatrum ain nemartusta&quot; Tímiayi.
					</seg>
					<seg id="b.MAR.10.22" type="verse">
						Tura Kuítrintin nu chichaman antuk, wake mesek, Kúntuts Enentáimiar wémiayi, ti kuitrintin asa.
					</seg>
					<seg id="b.MAR.10.23" type="verse">
						Nii wématai, Jesus Ashí ni téntakmarin iis, ni unuiniamurin chicharuk, &quot;Kuítrintin ainia nu Yusa akupeamurin pachiinkiatin ti itiurchataiti&quot; Tímiayi.
					</seg>
					<seg id="b.MAR.10.24" type="verse">
						Takui ni unuiniamuri nuna antukar Niisháa Enentáimprarmiayi. Túramtai Jesus Tímiayi &quot;Uchiru antuktarum. Shuar Kuítriniak Enentáimtuinia nuka, Yusa akupeamurin pachiinkiatin penké itiurchataiti.
					</seg>
					<seg id="b.MAR.10.25" type="verse">
						Uunt kamiriu auja jiin wayatin ana Nú nankaamas, Kuítrintin Yusa akupeamurin pachiinkiatin itiurchataiti&quot; Tímiayi.
					</seg>
					<seg id="b.MAR.10.26" type="verse">
						Nuna antukar Nú arant Niisháa Enentáimprarmiayi. &quot;ṡNuinkia yaki uwempramniait?&quot; tunaiyarmiayi.
					</seg>
					<seg id="b.MAR.10.27" type="verse">
						Tura Jesus niin iisar chichainiak &quot;Aents ninki Túrachminiaiti, antsu Yus Túramniaiti. Yuska Ashí Túramniaiti&quot; Tímiayi.
					</seg>
					<seg id="b.MAR.10.28" type="verse">
						Nuyá Pítiur Niin chicharuk &quot;Iis, iikia Ashí ikiukir némartsujik&quot; Tímiayi.
					</seg>
					<seg id="b.MAR.10.29" type="verse">
						Tutai Jesussha Tímiayi, &quot;Nekas Tájarme, shuar Winia nemartak Yus-Chichamnasha ipiampartasa wakerak ni jeencha, yachincha, umaincha, Aparíncha, Nukuríncha, nuarincha, Uchiríncha, nunkencha uyumatsuk ikiuakka,
					</seg>
					<seg id="b.MAR.10.30" type="verse">
						nu shuar ju nunkanam sian patatnas jeencha, yachincha, umaincha, Nukuríncha, Uchiríncha, nunkencha, ju nunkanam Wáitiayat sunastatui. Tura ukunam, nunka amuukamtai, nu shuarsha Jáchatainium tuke pénker pujustatui.
					</seg>
					<seg id="b.MAR.10.31" type="verse">
						Tura Untsurí shuar Yamái penkeri ainia nu, ukunam ukunmaani pujusartatui, tura iiksan Untsurí shuar Yamái ukunmaya ainia nu, ukunam eem pujusartatui&quot; Tímiayi Jesus.
					</seg>
					<seg id="b.MAR.10.32" type="verse">
						Nuyá arak Jerusarénnum wéenak, jintiak wearmiayi. Jesuska émak wémiayi. Ni unuiniamurisha Niisháa Enentáimprarmiayi. Ashamainiayatan Jesusan nemarsarmiayi. Túmainiai atak ni nekas unuiniamurin akankiar, ni Túrunatniurin ujakmiayi.
					</seg>
					<seg id="b.MAR.10.33" type="verse">
						Ujaak Tímiayi &quot;Antuktarum, arak Jerusarénnum wéaji. Nui Winia, Aents Ajasuitjiana juna, Patri uuntriincha, jintinniunmasha surutkartatui. Niisha apachnium mantamnati tusar surutkartatui.
					</seg>
					<seg id="b.MAR.10.34" type="verse">
						Nusha Winia wishikrurar, katsumprukar, usukruawar mantuawartatui. Túramaitiatnak Menaintiú tsawantai nantaktiatjai&quot; Tímiayi.
					</seg>
					<seg id="b.MAR.10.35" type="verse">
						Sepetéu Uchirí Jakupusha Juansha Jesusan taruntarmiayi. Taruntar &quot;Uuntá, ii seattajnia nu Túrak tusar wakeraji&quot; tiarmiayi.
					</seg>
					<seg id="b.MAR.10.36" type="verse">
						Tutai Jesus Tímiayi &quot;ṡWarí itiurtukat tusam wakerutam?&quot;
					</seg>
					<seg id="b.MAR.10.37" type="verse">
						Tutai &quot;Ame nupetmaktin tsawantrum jeamtai, iisha Amijiai pujustaitsar wakeraji, wi untsuurumini, winia yatsursha menaarmini. Nu tsankatrukta&quot; Tíarmiayi.
					</seg>
					<seg id="b.MAR.10.38" type="verse">
						Tura Jesus Tímiayi &quot;Atum seatrumna nu nékatsrume. Wi umartatjana nu umarminkaitrum. Tura Wi imiantiatjana Núnisrum imianminkaitrum&quot; Tímiayi.
					</seg>
					<seg id="b.MAR.10.39" type="verse">
						Niisha tiarmiayi, &quot;Túramniaitji, Páchitskea.&quot; Tuíniakui Jesus Tímiayi &quot;Wats, Wi umartatjana nu umartatrume, tura Wi imiantiatjana Núnisrumek imiantiatrume.
					</seg>
					<seg id="b.MAR.10.40" type="verse">
						Túrasha winia untsuuruini, menaruinisha átum pujustinian Wikia Súsashtiniaitjarme, antsu Yus wakerana nu nuin apujsattawai&quot; Tímiayi.
					</seg>
					<seg id="b.MAR.10.41" type="verse">
						Tura Chíkich tias unuiniamuri nuna anturkar Jakupuncha, Juánnasha ti kajerkarmiayi.
					</seg>
					<seg id="b.MAR.10.42" type="verse">
						Tura Jesus ni unuiniamurin irur Tímiayi &quot;Ju nékarme; Yus-shuarchanum akupniuitjai tuinia nu, waantu Enentáimtumas, ni Shuárin ti akupeawai; tura uunt ainia nusha Ashí shuar ti takamtikiainiawai.
					</seg>
					<seg id="b.MAR.10.43" type="verse">
						Antsu atumjai Núnisan atsutniuiti. Atumka, wi unuiniamutiram, uunt ajastaj tusarum wakerakrumka, Ashí Yáimin ajastiniaitrume.
					</seg>
					<seg id="b.MAR.10.44" type="verse">
						Shuar Atumí penkeri ajastajtsa wakerakka, takarniua nuke ajas, Umirtamkatí.
					</seg>
					<seg id="b.MAR.10.45" type="verse">
						Wisha, Aents Ajasuitjiana ju, shuar takartusarat tusan Táchamjai, antsu Ashí Shuáran Yáintaj tusan Táwitjai. Wisha jarukan Shuáran uwemtikratajtsan Táwitjai&quot; Tímiayi.
					</seg>
					<seg id="b.MAR.10.46" type="verse">
						Jesus ni unuiniamurijiai, tura Chíkich Untsurí aentsjai Jirikiú péprunam jeawarmiayi. Nuyá Jirikiúnmayasha Jíinkiar weenai, Timiasa Uchirí Partimiás, kusuru amia nu, Jintiá yantam Kuítian seamu pujumiayi.
					</seg>
					<seg id="b.MAR.10.47" type="verse">
						Niisha, Nasarétnumia Jesusaiti Táman antuk, untsumuk &quot;Uunt Jesusa, amesha Uunt Akupin Tawit weeachukaitiam, Yus anaikiachmakaitiam. Winiaja waitnentrurta&quot; Tímiayi.
					</seg>
					<seg id="b.MAR.10.48" type="verse">
						Tura Untsurí nui matsamarmia nu niin chicharainiak &quot;Takamatsata&quot; tiarmiayi. Niisha Nú nankaamas untsummiayi &quot;Tawit Weeá Jesusá, winia waitnentrurta.&quot;
					</seg>
					<seg id="b.MAR.10.49" type="verse">
						Nuna antuk Jesus wajatas, chichaak &quot;Untsuktarum&quot; Tímiayi. Takui shuar kusurun untsuiniak &quot;Kakaram ajasta. Wajaktia; untsurmawai&quot; tiarmiayi.
					</seg>
					<seg id="b.MAR.10.50" type="verse">
						Tuiniakui niisha esekmatairin ajapa ikiuak wajaki Jesusan tseke tarimiayi.
					</seg>
					<seg id="b.MAR.10.51" type="verse">
						Tura Jesus niin chicharuk &quot;ṡWinia itiurtukat tusamea wakerutam?&quot; Tímiayi. Tutai kusuru chicharuk &quot;Uunta, iimtiasan wakerajai&quot; Tímiayi.
					</seg>
					<seg id="b.MAR.10.52" type="verse">
						Tutai Jesus chichaak &quot;Shiir Wetá. Winia nekas Enentáimtursa asam pénker ajasume&quot; Tímiayi. Tura nu chichamaik iimpramiayi. Tura Jesusan nemarki wémiayi.
					</seg>
				</div>
				<div id="b.MAR.11" type="chapter">
					<seg id="b.MAR.11.1" type="verse">
						Wésar Jerusarénnum tura Petpajái péprusha Petania péprusha Uriwiu naint ínkiuasmak ámanum jeawar, Jesus Jimiará unuiniamurin ujuikimiayi.
					</seg>
					<seg id="b.MAR.11.2" type="verse">
						Ujuiak Tímiayi &quot;Aatunini pépruchiniam werum nuin umpuuru uchich jinkiamu Wáinkiattarme. Nu umpuuruka tuke entsamprukchamuiti. Nu atiarum utitiarum.
					</seg>
					<seg id="b.MAR.11.3" type="verse">
						Tura &quot;ṡUrukamtia aitkiarum?&quot; turamainiakuisha, &quot;ii Uuntri wakerawai&quot; titiarum&quot; Tímiayi.
					</seg>
					<seg id="b.MAR.11.4" type="verse">
						Tutai wearmiayi. Tura umpuurun Wáitiniam aani jinkiamun, Jintiá yantamnum wajan Wáinkiar atiawarmiayi.
					</seg>
					<seg id="b.MAR.11.5" type="verse">
						Nui pujuarmia nu &quot;ṡWarí aitkiarum. Urukamtai umpuuru Atíarum?&quot; tiarmiayi.
					</seg>
					<seg id="b.MAR.11.6" type="verse">
						Takui, niisha Jesus timia nu ujakam suritkiacharmiayi.
					</seg>
					<seg id="b.MAR.11.7" type="verse">
						Tura umpuurun Jesusan itiariar pushirin umpuurunam awantkarmiayi. Túram Jesus entsamkamiayi.
					</seg>
					<seg id="b.MAR.11.8" type="verse">
						Tura Untsurí shuarsha pushirin jintianam ayapar ainkiarmiayi. Chíkichcha Jintiá yantamnumian nukan juuk jintianam aintrarmiayi.
					</seg>
					<seg id="b.MAR.11.9" type="verse">
						Eem wearmia nusha, uku winiarmia nusha warainiak &quot;Jusanna&quot; untsumkarmiayi. &quot;Yusa Náaríin winiana nu Imiá pénkeraiti.
					</seg>
					<seg id="b.MAR.11.10" type="verse">
						Ii uuntri Tawitia akupeamuri Tátatna nu Imiá penker Atí. Ii Yusri naari shiir ati.&quot; Tu untsumki wearmiayi.
					</seg>
					<seg id="b.MAR.11.11" type="verse">
						Tura Jesus Jerusarénnum jeamiayi. Jeá, Yusa Uunt Jeen wayamiayi. Tura Ashí iiyasua amik, kintiampraij tusa ni tuse unuiniamurijiai Tíjiuch Petania péprunam wearmiayi.
					</seg>
					<seg id="b.MAR.11.12" type="verse">
						Kashin tsawar, Petanianmaya jintia wesa, Jesus tsukammiayi.
					</seg>
					<seg id="b.MAR.11.13" type="verse">
						Tura arant wajan iikiu numirin Núkenniun Wáiniak, nereatsuash tusa iyumiayi. Tura nereshtairin asamtai neren penké Wáinkiachmiayi.
					</seg>
					<seg id="b.MAR.11.14" type="verse">
						Nuyá iikiu numin yuminkeak: &quot;Ame nerem penké yunaashti&quot; Tímiayi. Ni unuiniamurisha nuna Táman antukarmiayi.
					</seg>
					<seg id="b.MAR.11.15" type="verse">
						Nuyá atak Jerusarénnum jeawarmiayi. Nui Jesus Yusa Uunt Jeen Wayá suruktai tusar pujuarmia nuna jiiki akupkatasa nankammiayi. Kuítian yapajin armia nuna misarin tura yampitsan Súrin armia nuna kutankrincha ayanturmiayi.
					</seg>
					<seg id="b.MAR.11.16" type="verse">
						Tura Káarak entsaki Yusa Uunt Jeen nankaamaktinian suritkiarmiayi.
					</seg>
					<seg id="b.MAR.11.17" type="verse">
						Nuyá &quot;Yus áujsatai tusar Ashí shuar Yusa jeen wayamnia átatui&quot; Tú aarchamukait Yusa Papiriin. Antsu átumka Yusa jee kasa matsamtaiya Nútikiarme&quot; Tímiayi.
					</seg>
					<seg id="b.MAR.11.18" type="verse">
						Aents nui matsamarmia nu Jesusa chichamen antukar ti Enentáimprarmiayi. Tuma asamtai Israer-patri uuntrisha, Israer-shuara jintinniurisha, nuna nekaawar, Jesusan ashamainiak mantamnati tusar chichaman jurusarmiayi.
					</seg>
					<seg id="b.MAR.11.19" type="verse">
						Nuyá kiakui Jesus Jerusarénnumia jiinkimiayi.
					</seg>
					<seg id="b.MAR.11.20" type="verse">
						Kashin Káshik nankaamainiak iikiu numin kankaptuk jaka wajan Wáinkiarmiayi.
					</seg>
					<seg id="b.MAR.11.21" type="verse">
						Tura Pítiur Enentáimias Jesusan Tímiayi &quot;Uunta, iista, iikiu Ame yuminkramam nu kankaptuk Káarchaik.&quot;
					</seg>
					<seg id="b.MAR.11.22" type="verse">
						Tutai Jesus Tímiayi &quot;Yus nekas Enentáimtustarum.
					</seg>
					<seg id="b.MAR.11.23" type="verse">
						Iis, nekas Tátsujrumek, shuar &quot;Yus nekas Túratpiash&quot; Tútsuk, tura &quot;wi Tájana nuna Yus nekas Túrattawai&quot; tu Enentáimsar, ju Náintian &quot;jiinki nayaantsanam Iniántí&quot; Tákuinkia, Páchitsuk iniantatui, Tímiayi.
					</seg>
					<seg id="b.MAR.11.24" type="verse">
						Tuma asamtai Tájarme, Ashí Yus áujkuram searmena nuna suramsattarme. &quot;Wi seajna nuna Yamái takakjai&quot; tu Enentáimkiurmeka, Wáinkiáttarme.
					</seg>
					<seg id="b.MAR.11.25" type="verse">
						Tura Yus áujkuram pujarmena nu, kajernaiyamuram ákuinkia Tsankurnáiratarum. Atumí Aparí nayaimpiniam pujana nu Atumí tunaarin tsankurturti tusarum Túratarum.
					</seg>
					<seg id="b.MAR.11.26" type="verse">
						Atumsha Tsankurnáiyachkurminkia, Núnisan Atumí Aparí nayaimpiniam pujana nu Atumí tunaarin Tsankurtámprashtatrume&quot; Tímiayi Jesus.
					</seg>
					<seg id="b.MAR.11.27" type="verse">
						Ataksha Jerusarénnum waketkiarmiayi. Jesus Yusa Uunt Jeen wekai, Israer-patri uuntrisha, Israer-shuara jintinniurisha, Israer-shuara iruntai-jee uuntrisha Niin Káutkarmiayi.
					</seg>
					<seg id="b.MAR.11.28" type="verse">
						Káutkar Jesusan tiarmiayi &quot;ṡYana kakarmarijiai ju Túram. Ame Túramna nuna ya tsankatrama?&quot; tiarmiayi.
					</seg>
					<seg id="b.MAR.11.29" type="verse">
						Tuiniakui Jesus Tímiayi, &quot;Chikichkiniak aniastatjarme. Airkatarum. Túrakrumninkia Wisha winia takastinian tsankatrukmia nuna ujaktatjarme.
					</seg>
					<seg id="b.MAR.11.30" type="verse">
						Wats, turutiarum, ṡya Juan imiaitniun tsankatkama? ṡShuar tsankatkamka? ṡYus tsankatkamka? Airkatarum&quot; Tímiayi.
					</seg>
					<seg id="b.MAR.11.31" type="verse">
						Tura niisha Enentáimprar &quot;Yus akupkaiti&quot; Tákurninkia, &quot;ṡurukamtia umirkachuram?&quot; turamchattajik.
					</seg>
					<seg id="b.MAR.11.32" type="verse">
						Antsu &quot;shuar tsankatkaiti&quot; Tákurkia, Ashí shuar ashamaji&quot; tunainiarmiayi. Ashí aents Juan nekas Yúsnan etserniuiti, tu Enentáimainiakui ashammiarmiayi.
					</seg>
					<seg id="b.MAR.11.33" type="verse">
						Nuyá Jesusan tiarmiayi &quot;Iikia nékatsji.&quot; Tutai Jesus Tímiayi &quot;Wisha Núnisnak yana kakarmarijiai takaaj nuna ujakchattajrume.&quot;
					</seg>
				</div>
				<div id="b.MAR.12" type="chapter">
					<seg id="b.MAR.12.1" type="verse">
						Jesus ju métek-taku chichaman unuiniamiayi: &quot;Shuar uwa ajan ajam wenuimiai. Nuyá uwa nekeetain najanamai. Tura kumpin jean najanamai. Najana takartusti tusa Shuáran ikiuak ninkia jeachat wémai.
					</seg>
					<seg id="b.MAR.12.2" type="verse">
						Neretai tsawant jeamtai, ni takarniurin Júukman akankat tusa akupkamai.
					</seg>
					<seg id="b.MAR.12.3" type="verse">
						Tura ajanam takau arma nu, nu takarniun achik, katsumkar, áyatik awainkiarmai.
					</seg>
					<seg id="b.MAR.12.4" type="verse">
						Ataksha Chíkich takarniun akupkamai, tura nunasha kayajai tukurar, Múuknum katsumkar, katsekar awainkiarmai.
					</seg>
					<seg id="b.MAR.12.5" type="verse">
						Tuma ain ataksha Chíkichan akupkamai, tura nunasha Máawarmai. Ti Untsurín akupramai. Chikichnasha katsumkarmai, chikichan Máawarmai.
					</seg>
					<seg id="b.MAR.12.6" type="verse">
						Tura niijiai chikichik tuke ámiayi, nuka ni aneamu uchiri. Nu uchincha ukunam akupkamai. Akupeak &quot;Winia uchirnaka shiir awajsartatui&quot; Tímiai.
					</seg>
					<seg id="b.MAR.12.7" type="verse">
						Tura ni uchiri winian Wáinkiar, takau shuar Nuámtak chichainiak &quot;Juka Ajá nérenniu Uchirínti. Wátsek, maatai; Túramka ájaka iiniu átatui&quot; tiarmai.
					</seg>
					<seg id="b.MAR.12.8" type="verse">
						Túsar achikiar Máawarmai. Ayashincha ajanmaya ajapawarmai&quot; Tímiayi.
					</seg>
					<seg id="b.MAR.12.9" type="verse">
						Tura Nuyá aniasmiayi, &quot;ṡWats, Warí Enentáimsarum; Ajá nérenniuri itiurkattawa? Jeashtanmayá taa, Ajá takainia Nú shuaran amuktatui. Ni Ajaríncha chikichan ikiastatui.
					</seg>
					<seg id="b.MAR.12.10" type="verse">
						Ju, Yus-Papinium aarma ana nu áujsachukaitrum: Kaya pénkernak, jeammin &quot;yajauchiiti&quot; tusar ajapawarmia nu Ashí kayajai nankaamas pénker apujsamuiti.
					</seg>
					<seg id="b.MAR.12.11" type="verse">
						Nusha Yus Túramuiti. Iisha iisar ti Enentáimtaji. Nuke aarmaiti&quot; Tímiayi.
					</seg>
					<seg id="b.MAR.12.12" type="verse">
						Tura Nú metek-taku chichamjai niin áujmatma asa achiktai tusar chichaman jurusarmiayi. Túmainiayat Shuáran ashamainiak Jesusan ikiuiniak wearmiayi.
					</seg>
					<seg id="b.MAR.12.13" type="verse">
						Tura wear, imiaamtikiar Yajá chichakmatai Nújai yajauch Títiai tusar Pariséu shuarnasha, Erutisa nemarin shuarnasha akatar Jesusan akuptukarmiayi.
					</seg>
					<seg id="b.MAR.12.14" type="verse">
						Túram Niin jeariar chicharainiak: &quot;Uuntá, aents nakitiainiain tuke nekas chicham Páchitsuk chichaame, nu nékaji. Aents Pátatek iiyatsme, antsu nekas Yusa jinti unuiniame. ṡWaritia Enentáimiam, ii kuitri uunt Sesar Súsatin pénkerkait. Susattajik. Suritkiattajik? Nu nekaatai tusar wakeraji&quot; tiarmiayi.
					</seg>
					<seg id="b.MAR.12.15" type="verse">
						Tura Jesus ni yajauch Enentáimmiarin nekara &quot;ṡUrukamtai Winia yajauch titi tusarum wakerutarum? Kuit itiatarum, Wi iistaj&quot; Tímiayi.
					</seg>
					<seg id="b.MAR.12.16" type="verse">
						Tutai Kuítian itiariarmiayi. Jesus nuna iis Tímiayi, &quot;ṡJuisha yana yapi tura yana naari aarmait?&quot; Tímiayi. Tutai &quot;Uunt Sésarna&quot; tiarmiayi.
					</seg>
					<seg id="b.MAR.12.17" type="verse">
						Nuyá Jesus Tímiayi &quot;Uunt Sésarna ana nu susatarum; Túrarum Yúsnaka Yus susatarum&quot; Tímiayi. Tura ni aimkiamurin antukar ti Enentáimprarmiayi.
					</seg>
					<seg id="b.MAR.12.18" type="verse">
						Nuisha Satuséu aents, jakamunmaya nantaktin penké atsawai tiniu armia nu, Jesusan tariarmiayi. Taar Jesusan chicharainiak:
					</seg>
					<seg id="b.MAR.12.19" type="verse">
						&quot;Uuntá, Muisais juna aatrampramiaji: &quot;Aishman ni nuari Júreatsain jakamtainkia, yachin yajutmatrattsa, ni yachi nu wajen Nuátkatniuiti.&quot;
					</seg>
					<seg id="b.MAR.12.20" type="verse">
						Wats, siati yachi ármiayi. Iwiairi nuwan nuatak yajutmatsuk jakamiayi.
					</seg>
					<seg id="b.MAR.12.21" type="verse">
						Ni yachi wajen akinkiamiayi. Nusha Núnisan yajutmatsuk jakamiayi. Nuna yachisha Núnisan tura nuna yachisha Núnisan Túramiayi.
					</seg>
					<seg id="b.MAR.12.22" type="verse">
						Tura Ashí siati patainman, patainman nu nuwan Nuátkarmiayi. Yajutmatsuk, yajutmatsuk Jíiniawarmiayi. Tura ukunam nuwasha jakamiayi.
					</seg>
					<seg id="b.MAR.12.23" type="verse">
						Nuinkia nantaktin tsawantai, nantakiarmatai, ṡyana nuarin ati? Ashí siati Nuátkacharmaka&quot; tiarmiayi.
					</seg>
					<seg id="b.MAR.12.24" type="verse">
						Tutai Jesus Tímiayi &quot;&quot;Jakamunmaya nantaktin atsawai&quot; Tátsurmek. Yusa chichame tura Yusa kakarmari nékachu asarum awajiarme, Tímiayi.
					</seg>
					<seg id="b.MAR.12.25" type="verse">
						Iimiatarum, aents jakamunmaya nantakiarmatai, nuatnaikiatin atsuttawai, antsu nayaimpinmaya suntara Núnisaran pujusartatui.
					</seg>
					<seg id="b.MAR.12.26" type="verse">
						Tura jakamunmaya nantaktiniapitia tusarum nu nekaatin nekas wakerakrumka Muisais aarmia nu Enentáimtustarum. Yuska numichinmaya Muisaisan chicharuk &quot;Wikia Apraáma Isaaka tura Jakupu Yúsrintjai&quot; Yus Tímiayi.
					</seg>
					<seg id="b.MAR.12.27" type="verse">
						Yaunchu Jákaru ain, Yus nuna taku, ayashnium jakayat iwiaaku pujuinia nuna Yusrintjai, tawai. Nekas jaka ainia nuna Yusrinchuiti. Nantaktin atsawai tau asarum awajirurme&quot; Tímiayi Jesus.
					</seg>
					<seg id="b.MAR.12.28" type="verse">
						Jesussha Satuséusha áujmatnainian Israer-shuara jintinniuri taa anturkamiayi. Anturak, Jesus ti penker aimkiui, niisha Jesusan juna aniasmiayi: &quot;ṡYus akupkamu Tuá Imiá pénkerait?&quot; Tímiayi.
					</seg>
					<seg id="b.MAR.12.29" type="verse">
						Tutai Jesus Tímiayi &quot;Júiti Yus akupkamu Imiá pénker: Antukta Israer Shuará. Ii Yusri uuntaiti, tura Ninki nekas Yúsaiti.
					</seg>
					<seg id="b.MAR.12.30" type="verse">
						Tuma asamtai, tuke Enentáimjai ti Enentáimsam Uunt Yus aneeta. Túram ame iwiaakmarmesha, kakarmarmesha Yus iiktusta. Núiti nekas pénker akupkamu&quot; Tímiayi.
					</seg>
					<seg id="b.MAR.12.31" type="verse">
						Nuyasha chikichcha awai, &quot;ame ayashim aneamna Tímiatrusmek ame írutramurmesha aneeta.&quot; Chíkich nu nankaamas pénker akupkamu atsawai' Tímiayi.
					</seg>
					<seg id="b.MAR.12.32" type="verse">
						Tutai jintintin Tímiayi &quot;Ee, pénkeraiti, Uunta. Nékasmek tame. Chikichík Yus awai, Chíkichkia atsawai.
					</seg>
					<seg id="b.MAR.12.33" type="verse">
						Tura tuke Enentáijiai ti Enentáimsar, ii kakarmarisha Yus iiktusar Niin aneakrikia, ii ayashi aneajnia Núnik ii írutramurisha aneatniuitji. Nusha Ashí Yus sutai ana nujai nankaamas pénkeraiti' Tímiayi.
					</seg>
					<seg id="b.MAR.12.34" type="verse">
						Nuna tiniu asamtai Jesus ni pénker aimkian Nekáa &quot;Ameja Yus akupeamunam pachiinkiatin ishichik Táasume&quot; Tímiayi. Tura Nuyá Chíkich shuar Jesusan aniastinian arantukarmiayi.
					</seg>
					<seg id="b.MAR.12.35" type="verse">
						Jesus Yusa Uunt Jeen unuiniak pujumiayi. Tura chichaak &quot;ṡUrukamtai ii jintinniuri &quot;Yus anaikiamu Krístun Tawitia shuari&quot; tuinia?&quot;
					</seg>
					<seg id="b.MAR.12.36" type="verse">
						Tawit, antsu, Yusa Wakaní aarta tutai, Yus-Papinium juna aarmiayi: Uunt winia uuntrun Tímiayi &quot;Ame nemasrumin nupetkatin amuatsain winia untsuuruinini pujusta&quot;.
					</seg>
					<seg id="b.MAR.12.37" type="verse">
						Kame Tawitkia, Krístun áujmatuk, &quot;winia Uuntru&quot; taisha, ṡitiura Ní shuarisha átin~ki?&quot; Tímiayi Jesus. Tuma asamtai Untsurí shuar nui matsamarmia nu ti shiir antukarmiayi.
					</seg>
					<seg id="b.MAR.12.38" type="verse">
						Jesus unuiniak Tímiayi, &quot;Israer-shuara jintinniuri ainia nujai aneartarum. Niisha waantu Enentáimtumasar, esaram pushin entsarar wekasatajtsar wakeruiniawai. Péprunmasha shuar shiir áujtusarat tusa wakeruiniawai.
					</seg>
					<seg id="b.MAR.12.39" type="verse">
						Israer-shuar iruntainiam penkeri pujutainium pujustinian wakeruiniawai. Nampernumsha penkeri pujutainium pujustinniasha wakeruiniawai.
					</seg>
					<seg id="b.MAR.12.40" type="verse">
						Tura wajé jeencha atantainiawai. Túrawar aents nekaracharat tusar ti esaram chichamjai Yúsan áujainiawai. Nincha chikichjai nankaamas Yus asutiawartatui&quot; Tímiayi.
					</seg>
					<seg id="b.MAR.12.41" type="verse">
						Jesus Yusa Uunt Jeen kuit enketainiam naka pujus aents Kuítrin chumpian Wáinkiamiayi. Untsurí Kúitrintin Núkap enkeawarmiayi.
					</seg>
					<seg id="b.MAR.12.42" type="verse">
						Nuyá waje Kuítrincha taa Jimiará uchich Kuítian, reara aantsan, enkeamiayi.
					</seg>
					<seg id="b.MAR.12.43" type="verse">
						Jesuska unuiniamurin untsuk &quot;Nekas Tájarme, ju waje Kuítrinchaitiat, Ashí enkeena Nú nankaamas Núkap enkeayi.
					</seg>
					<seg id="b.MAR.12.44" type="verse">
						Iis, Kuítrinniusha nii ampirma nuna enkeenawai, tura antsu ju nuwa Kuítrinchaitiat, ampirmatsuk ni yurumatniurin takurmakman Ashí enkeayi&quot; Tímiayi.
					</seg>
				</div>
				<div id="b.MAR.13" type="chapter">
					<seg id="b.MAR.13.1" type="verse">
						Yusa Uunt Jeenia Jesus jiinkimtai, unuiniamuri Niin Tímiayi &quot;Iisia, Uunta, kayasha ti shiir ainiawai. Jeasha Imiá uuntchakait.&quot;
					</seg>
					<seg id="b.MAR.13.2" type="verse">
						Tutai Jesus Tímiayi &quot;Ju Imiá uunt jea Wáinmek. Kaya ekentramu au Ashí mash yumpuntrartatui&quot; Tímiayi.
					</seg>
					<seg id="b.MAR.13.3" type="verse">
						Nuyá Uriwiu Náinnium wakar, Yusa Uunt Jee naka pujusar, Pítrusha, Jakupusha, Juansha, Antressha, Nínkimias Jesusan aniiniak
					</seg>
					<seg id="b.MAR.13.4" type="verse">
						&quot;Uuntá, Tímiam nu, ṡUrutiá Túrunatta. Nu Túrunatin jeakuisha itiura nekaattajia? Paant ujatmakta&quot; tiarmiayi.
					</seg>
					<seg id="b.MAR.13.5" type="verse">
						Tutai Jesus Tímiayi &quot;Aneartarum, anankramawairap.
					</seg>
					<seg id="b.MAR.13.6" type="verse">
						Nekaatarum, Untsurí winia naarun pachisar winiartatui. Chíkich Chíkich &quot;Wiitjai Kristu&quot; taku, Untsurín anankawartatui.
					</seg>
					<seg id="b.MAR.13.7" type="verse">
						Tura meset chicham ántakrumka, yajaya meset chicham ántakrumsha sapijmiakairap. Nekas Túrunashtinkiait. Nujaisha amuukatin tsawantka tuke jeatsui, Tímiayi.
					</seg>
					<seg id="b.MAR.13.8" type="verse">
						Shuar Chíkich shuarjai mesetan najanawartatui; apachcha Chíkich apachjai Núnisaran mesetan najanawartatui. Untsurí nunkanam úurkattawai. Tsukasha ártatui, charaatum ajamusha Núnisan átatui. Tura nujai itiurchatka aya yama nankamui.'
					</seg>
					<seg id="b.MAR.13.9" type="verse">
						`Túmaitkui atumsha aneartarum. Akupin iruntainiumsha surutmakartatrume, tura ii shuar iruntainmasha katsumpramkartatrume. Wíi shuar asakrumin, Kapitiánnium, akupniunmasha juramkittiarme. Nui jearum, Winia chichastatrume.
					</seg>
					<seg id="b.MAR.13.10" type="verse">
						Nu Túruntsain Ashí aentsnum Yus-Chicham etsernaktiniaiti.
					</seg>
					<seg id="b.MAR.13.11" type="verse">
						Atumin surutmaktasar juramainiakuisha, warintiajak tusarum ti Enentáimsairap. Chichastin jeamtai, Yusa Wakaní jintintramattarmena nu titiarum. Iis, Atumí Enentáijiai Tíchattarme, antsu Yusa Wakaní jintintiam Títiatrume.
					</seg>
					<seg id="b.MAR.13.12" type="verse">
						Nu tsawantin shuarsha ni yachin mantamnati tusa suruktatui. Apasha ni Uchirín suruktatui. Uchisha Aparíncha Nukuríncha kajerak, jakati tusa suruktatui. Núnisan Untsurí shuar Túrawartatui.
					</seg>
					<seg id="b.MAR.13.13" type="verse">
						Nuinkia Wíi shuar asakrumin Ashí nakitramprartatui. Tura shuar yawetsuk katsuntranka uwemprattawai&quot; Tímiayi.
					</seg>
					<seg id="b.MAR.13.14" type="verse">
						Nuyá Jesus Tímiayi &quot;Shuar juna áujeana nu nekaati. Yúsnan etserin, ni naari Taniar, ti yajauch tuke emesin ana nuna yaunchu aar etserkamiayi. Nuka pujushtainiam pujan Wáinkiurmesha, Ashí Jutía nunkanam pujarmena nu, Náinnium pisartarum.
					</seg>
					<seg id="b.MAR.13.15" type="verse">
						Jea yakiini pujana nu akaiki wariri achiktajtsa, jeen wayashti.
					</seg>
					<seg id="b.MAR.13.16" type="verse">
						Ajanam pujana nusha ni pushirin jukitiajtsa waketkishti.
					</seg>
					<seg id="b.MAR.13.17" type="verse">
						Tura ajamtin ainiana nusha, Kuírchin umuntsainia nusha, nu tsawantin Timiá itiurchatan Wáinkiartatui.
					</seg>
					<seg id="b.MAR.13.18" type="verse">
						Tuma asamtai átum pisaarmena nui yumitin achati tusarum Yus seatarum.
					</seg>
					<seg id="b.MAR.13.19" type="verse">
						Nu tsawantinkia ti Wáitsatin átatui. Yama nankamtaik Yus nunkan najanama nuisha, yamaisha ukunmasha timiu Wáitsatin penké atsuttawai.
					</seg>
					<seg id="b.MAR.13.20" type="verse">
						Tura Uunt Yus Wáitsatin tsawantan ishichik awajsattajai Tíchaitkuinkia, uwempratin penké atsuinti. Tura ni shuarin anaikiamia nuna Yáintajtsa wakerak, nu tsawantan ishichik awajsattawai.
					</seg>
					<seg id="b.MAR.13.21" type="verse">
						Nu tsawantai &quot;Júiti Kristu&quot; Túramkuinkia anturkairap.
					</seg>
					<seg id="b.MAR.13.22" type="verse">
						Kame &quot;Krístuitjai&quot; ántar tuinia nu, tura &quot;Yúsnan etserniuitjai&quot; ántar tuinia nusha wantinkiartatui. Wantinkiar Yus anaikiamu Shuárnasha anankatai tusar wakeruiniak, ni kakarmarin iniakmainiak aentsti tujintiamun Túrartatui.
					</seg>
					<seg id="b.MAR.13.23" type="verse">
						Tura átum aneartarum. Aetak, Túruntsain ujakchajrumek' Tímiayi Jesus.
					</seg>
					<seg id="b.MAR.13.24" type="verse">
						Jesus tuke unuiniak juna Tímiayi: `Tura nu Wáitsatin nankaamasmatai, etsaasha nantusha etsantrashtatui.
					</seg>
					<seg id="b.MAR.13.25" type="verse">
						Yaasha nayaimpinmaya kakekartatui, tura nayaimpiniam kakaram ainia nu muchitrartatui.
					</seg>
					<seg id="b.MAR.13.26" type="verse">
						Nuyasha Ashí aents Winia Wáitkiartatui. Wi, Aents Ajasuitjiana ju, ti kakaran, ti wincha ajasan, yuranminiam Winiái Wáitkiartatui.
					</seg>
					<seg id="b.MAR.13.27" type="verse">
						Nui nayaimpinmaya suntarun akupkattajai, Wíi shuaran Ashí nunkanmayan irurarat tusan. Arakaaniya, nunkaaniya, Ashí nunka Nánkatkamunmayan Wíi shuaran irurartatui.'
					</seg>
					<seg id="b.MAR.13.28" type="verse">
						`Iikiu numi nakumea nu nekaatarum. Ni chinkimpri punkak nuke jeakui, &quot;ju nunkanam esat jeatemai&quot; Tátsurmek.
					</seg>
					<seg id="b.MAR.13.29" type="verse">
						Núnisrumek Wi Tájarmena nu Wáinkiurmeka, ni tatintri jeatemai tu nekaattarme.
					</seg>
					<seg id="b.MAR.13.30" type="verse">
						Nekas Tájarme, Yamaí aents pujuinia nu kajin amuiniatsain, Ashí Wi Tájana nu Túrunatniuiti.
					</seg>
					<seg id="b.MAR.13.31" type="verse">
						Nayaimpisha nunkasha amuukatniuiti. Tura winia chichampruka amuukashtiniaiti.
					</seg>
					<seg id="b.MAR.13.32" type="verse">
						Tura tsawantcha nekanachminiaiti. Nayaimpinmaya suntarsha nékainiatsui; Wisha Yusa Uchiríntiatan nékatsjai. Aya winia Aparuk nékawai.
					</seg>
					<seg id="b.MAR.13.33" type="verse">
						Atumsha anearum Enentáimprarum Yus aujsa pujustarum, tsawant nékachu asarum.'
					</seg>
					<seg id="b.MAR.13.34" type="verse">
						`Tura Wikia ju shuarjai méteketjai. Ju shuarsha jeachat weak, ni jeen ikiuawai. Ikiuak ni shuarin Wáitrukartí tusa apujas ikiuak Ashí shuaran takatrin Súawai. Tura Wáitin Wáinniun, &quot;ameja pénker Wáinkiata&quot; Tímiai.
					</seg>
					<seg id="b.MAR.13.35" type="verse">
						Wikia nu jea nérenniua Núnisnak, urutai Tátataj nékachu asarum anearum pujustarum. Kíaraimpiash, tura ajapkeash, atash shiniukaimpiash, Káshikiash Tátatjai.
					</seg>
					<seg id="b.MAR.13.36" type="verse">
						Nérentin aya aneachmak taa, Kanúu tepai Wáitkiai tusarum aneartarum.
					</seg>
					<seg id="b.MAR.13.37" type="verse">
						Wi atumin Tájana nu, Ashí Shuáran tajai, anearum pujustarum&quot; Tímiayi Jesus.
					</seg>
				</div>
				<div id="b.MAR.14" type="chapter">
					<seg id="b.MAR.14.1" type="verse">
						Jímiarchikí tsawant ajasmiayi paskua tutai Námper jeatin. Paskua Námpertincha wakapruachu tantan yuatin Námpernasha métek najanin ármiayi. Israer-patri uuntrisha, Israer-shuara jintinniurisha Jesusan anankar achikiar maatai tusar wakeriarmiayi.
					</seg>
					<seg id="b.MAR.14.2" type="verse">
						Túrasha &quot;Jista tsawantin Túrachmi, aents charaatum ajarain tusar&quot; tiarmiayi.
					</seg>
					<seg id="b.MAR.14.3" type="verse">
						Jesussha Petania péprunam tunamaru Semunka jeen misanam pujan, nuwa tarimiayi. Nartu kunkuinian Arapástru tutai kaya najanamunam piakun itiamiayi. Nu kunkuin ti kuitiaiti. Mutí chuchuke kupik Jesusa muuken kunkuinian ukatramiayi.
					</seg>
					<seg id="b.MAR.14.4" type="verse">
						Tura nui pujuarmia nu, kajerar tunaiyarmiayi &quot;ṡUrukamtai ju kunkuinian ántar wasurea?
					</seg>
					<seg id="b.MAR.14.5" type="verse">
						Junasha Súrakka, Menaintiú sian Kuítnium surukminiuyi. Nu kuitcha Kuítrinchan Súsanka maak&quot; tiarmiayi. Tusa nuwan kajerkarmiayi.
					</seg>
					<seg id="b.MAR.14.6" type="verse">
						Antsu Jesus chicharainiak &quot;Iniaisatarum. ṡUrukamtai au kajerarum? Winia shiir Túrutayi, Tímiayi.
					</seg>
					<seg id="b.MAR.14.7" type="verse">
						Kuítrincha atumjai tuke íruntsuk. Wakerakrumka tuke pénker awajsatniuitrume. Antsu Wikia atumjai tuke pujushtatjai.
					</seg>
					<seg id="b.MAR.14.8" type="verse">
						Ju nuwa Ashí nii Túramnia Núnaka umikiai. Wi Jákatin jeatsain, iwiarsatin kunkuinian shiir ukatrurai.
					</seg>
					<seg id="b.MAR.14.9" type="verse">
						Nekas Tájarme, Ashí nunkanam Yus-Chicham etsernaktatna nui, ju nuwa Túramurisha etsernaktatui, niin kajinmatkiarain tusa&quot; Tímiayi.
					</seg>
					<seg id="b.MAR.14.10" type="verse">
						Nuyá Jútas Iskariúti, Jesusa unuiniamurintiat, Israer-patri uuntrin werimiayi, Jesusan suruktaj tusa.
					</seg>
					<seg id="b.MAR.14.11" type="verse">
						Niisha nuna antukar, warasar &quot;Kuit amastatji&quot; tiarmiayi. Jútassha Jesusan itiurak Yúpichuch tsankamkattaj tusa Enentáimias wekaimiayi.
					</seg>
					<seg id="b.MAR.14.12" type="verse">
						Wakapruachu tantan yuatin Jísat nankama tsawant tsawarmatai, paskua Námpertin Yúatin murik Máatin jeamtai, Jesusa unuiniamuri iniasarmiayi &quot;Paskuatin murikiu Yúatin iwiaratai tusar ṡtui wétataj~i. Tui yurumattam?&quot; tiarmiayi.
					</seg>
					<seg id="b.MAR.14.13" type="verse">
						Tutai Niisha Jimiará unuiniamurin akatar akupeak &quot;Péprunam wetarum. Nui aishman yumin Jukí wéa Wáinkiattarme. Nu aishman nemarsatarum.
					</seg>
					<seg id="b.MAR.14.14" type="verse">
						Wayana nui Jeá nérenniuri Títiarum &quot;Uunt Túramui, ṡwisha, unuiniamurjai tui Yurumáttaj?&quot;
					</seg>
					<seg id="b.MAR.14.15" type="verse">
						Nu nérentin, Yakí Písunam uunt tesamunam Ashí iwiaramun iniakturmastatrume. Nui Jísat ii najanatin iwiaratarum&quot; Tímiayi.
					</seg>
					<seg id="b.MAR.14.16" type="verse">
						Ni unuiniamuri wear, péprunam jeawar, Jesus timia Núnisan Wáinkiarmiayi. Tuma ásar paskua Námperan iwiararmiayi.
					</seg>
					<seg id="b.MAR.14.17" type="verse">
						Nuyá Kíakui Jesus ni tuse unuiniamurijiai wayawarmiayi.
					</seg>
					<seg id="b.MAR.14.18" type="verse">
						Niisha misanam pekaamak, Yurumáiniak pujusar, Jesus Tímiayi. &quot;Nekas Tájarme, Chikichík shuar Wijiai yurumna nu, surutkattawai.&quot;
					</seg>
					<seg id="b.MAR.14.19" type="verse">
						Nujai Kúntuts Enentáimprarmiayi. Chíkich Chíkich Jesusan aniasar &quot;Wíashitiaj&quot; tiarmiayi.
					</seg>
					<seg id="b.MAR.14.20" type="verse">
						Jesus Tímiayi &quot;Ju misanam tuse irunar yurumprum nu, chikichik surutkattawai. Wijiai pininnum yurumkan ayak yuana Núiti.
					</seg>
					<seg id="b.MAR.14.21" type="verse">
						Nekas Wi, Aents Ajasuitjiana ju, Jákatniunam wéajai, aarturma aintsanak. Tura aishman Súrutna nu ti Wáitsattawai. Niisha akiinmainchu ajakuiti&quot; Tímiayi.
					</seg>
					<seg id="b.MAR.14.22" type="verse">
						Yurumainiak Jesus Yúsan yuminkias, yurumkan achik, puuk, chicharainiak &quot;Achiktarum, jusha winia ayashruiti&quot; Tímiayi.
					</seg>
					<seg id="b.MAR.14.23" type="verse">
						Pininnasha achik, Yúsan yuminkias, ni unuiniamurin Súsarmiayi. Ashí umararmiayi.
					</seg>
					<seg id="b.MAR.14.24" type="verse">
						Umararmatai Jesus Tímiayi &quot;Júiti winia numpar, Untsurín Yáintajtsa Puártinia nu. Nujai Yamaram Chichaman Yus najanaiti.
					</seg>
					<seg id="b.MAR.14.25" type="verse">
						Nekas Tájarme, uwa yumiri ataksha jui umarchattajai. Tura tsawant jeamtai, ukunmasha, Yus akupeana nui yamarman umartatjai&quot; Tímiayi.
					</seg>
					<seg id="b.MAR.14.26" type="verse">
						Yus-kantan Kantámawar, Jíinkiar, Uriwiu Náinnium wearmiayi.
					</seg>
					<seg id="b.MAR.14.27" type="verse">
						Nuinkia Jesus niin Tíarmiayi &quot;Ju kashi átum natsantrurtatrume. &quot;Murikiu Wáinniun Máattajai, Túramtai murik tsakinmakartatui&quot; tu aarchamukait.
					</seg>
					<seg id="b.MAR.14.28" type="verse">
						Tura ukunam Wi nantakin atumin Kariréanam émtuktiajrume&quot; Tímiayi.
					</seg>
					<seg id="b.MAR.14.29" type="verse">
						Tutai Pítiur chicharuk &quot;Amin Ashí natsantramainiakuisha, wikia natsantrashtatjame&quot; Tímiayi.
					</seg>
					<seg id="b.MAR.14.30" type="verse">
						Tutai Jesus Tímiayi &quot;Nekas Tájame, ju kashi atash Jimiará shiniatsain, natsantrurtatme. &quot;Núnaka nékatsjai&quot; Menaintiú turuttiatme&quot; Tímiayi.
					</seg>
					<seg id="b.MAR.14.31" type="verse">
						Tutai Pítiur kakaram chichaak &quot;Amijiai métek Máantuiniakuisha, Núnaka penké Tíchattajai&quot; Tímiayi. Ashí ni unuiniamuri Núnisan tiarmiayi.
					</seg>
					<seg id="b.MAR.14.32" type="verse">
						Nuyá Jitsemaní ajanam wearmiayi. Jeawar Jesus ni unuiniamurin Tímiayi &quot;Jui pujustarum, Yúsan áujsatasa pujai&quot;.
					</seg>
					<seg id="b.MAR.14.33" type="verse">
						Pítrun, Jakupuncha, Juánnasha jukimiayi. Tura Jesuska ti kuntuts Enentáimiar wake mesek nekapsatasa nankammiayi.
					</seg>
					<seg id="b.MAR.14.34" type="verse">
						Tura niin chicharuk &quot;Wi ti kuntuts Enentáimjai, tura jakamnia nekapeajai. Jui iimia pujutarum&quot; Tímiayi.
					</seg>
					<seg id="b.MAR.14.35" type="verse">
						Jesussha ishichik arantach we, Nunká piniakumar tepes Yúsan aujmiayi. &quot;Ju Wáitsatin átatna nu, Túrutatniuitkuinkia iniaitiusta&quot; tu seamiayi.
					</seg>
					<seg id="b.MAR.14.36" type="verse">
						Tuke áujuk Tímiayi &quot;Apawá, Ashí tujinchaitme. Pininnumia Ashí umartinia aantsan ti nekapsatajna Nú Wáitsatniun, jurutkitia. Antsu Wi wakeraj nucha, ame wakeramuram Túrunati.&quot;
					</seg>
					<seg id="b.MAR.14.37" type="verse">
						Tura ni unuiniamurin tarin, Kanúu tepenan Wáinkiamiayi. Pítrun Tímiayi &quot;ṡSemunka Kánamek. Kanutsuk ishichkisha iimia pujustin tujinkiamek?
					</seg>
					<seg id="b.MAR.14.38" type="verse">
						Anearum Yus áujsatarum, tunaanum iniaaraij tusarum. Atumí wakaniin kakarmaitrume, antsu Atumí ayashiin kakarmachuitrume&quot; Tímiayi.
					</seg>
					<seg id="b.MAR.14.39" type="verse">
						Ataksha we, nuik Yúsan áujsama Núnisan áujsamiayi.
					</seg>
					<seg id="b.MAR.14.40" type="verse">
						Ataksha waketruki, ni unuiniamurin Kanúu tepenan tarimiayi. Kari ti Pujá asamtai, Jesusan áujsatniun tujinkiarmiayi.
					</seg>
					<seg id="b.MAR.14.41" type="verse">
						Jesus ataksha we, Tarí Tímiayi &quot;Kanarum ayampratarum. Máakete. Jeayi. Wi, Aents Ajasuitjiana ju, Tunáa shuarnum surukmaitjai.
					</seg>
					<seg id="b.MAR.14.42" type="verse">
						Nantáktiárum, Wemí. Iis, Winia Súrutna nu nuntumsai&quot; Tímiayi Jesus.
					</seg>
					<seg id="b.MAR.14.43" type="verse">
						Jesus nuna Chicháa Pujá unuiniamuri Jútas tarimiayi. Niijiai Untsurí aents Puniá takaku, tura numincha takaku Káutarmiayi. Israer-patri uuntri, Israer-shuara jintinniuri, tura Israer-shuara uuntri akupkarma asa Káutkarmiayi.
					</seg>
					<seg id="b.MAR.14.44" type="verse">
						Káuntsain Jútas chicharainiak, &quot;Wi mukunattaj áujkin Núiti Jesus. Achiirum, pénker emetarum jukitiarum&quot; Tímiayi.
					</seg>
					<seg id="b.MAR.14.45" type="verse">
						Tura Jesusan Tarí, mukunuk áujas &quot;Uuntá, Uuntá&quot; Tímiayi.
					</seg>
					<seg id="b.MAR.14.46" type="verse">
						Túramtai aencha Jesusan achikiar emetawarmiayi.
					</seg>
					<seg id="b.MAR.14.47" type="verse">
						Túruiniakui nui wajatusha puniari úkuitsan, patri uuntri takarniurin awati ni kuishin tsupirkamiayi.
					</seg>
					<seg id="b.MAR.14.48" type="verse">
						Túram Jesus aentsun Tímiayi &quot;Kasakaitiaj. Puniajai numijiai, Kasá Nútiksarmek achirkatai tusarum tarutniurme.
					</seg>
					<seg id="b.MAR.14.49" type="verse">
						Ashí tsawant atumjai Yusa Uunt Jeen wayan unuiniakun pujuchmakaj. Túmai nui achirkachmarme. Tura Yus timia nu uminkiat tusa ju Túrunayi.&quot;
					</seg>
					<seg id="b.MAR.14.50" type="verse">
						Nuinkia ni unuiniamuri Niniak ikiuiniak pisararmiayi.
					</seg>
					<seg id="b.MAR.14.51" type="verse">
						Tura aishman Nátsaach aya tarachin penumas Jesusan atamprimiayi. Tura natsaach suntar achikiam
					</seg>
					<seg id="b.MAR.14.52" type="verse">
						tarachrin ajapa ikiuak Misú tsékenkimiayi.
					</seg>
					<seg id="b.MAR.14.53" type="verse">
						Patri uuntriin Jesusan ejeniarmiayi. Nui Patri uuntrisha, Israer-shuara jintinniurisha, Israer-shuara uuntrisha irunturarmiayi.
					</seg>
					<seg id="b.MAR.14.54" type="verse">
						Tura Pítiur iikian nemarki Patri jeen aach Jeá, Patri suntarijiai jinia anamuk pujumiayi.
					</seg>
					<seg id="b.MAR.14.55" type="verse">
						Patri uuntri Ashí naamka uunt armia nujai iruntrar maatai tusar wakeruiniak shuar Jesusan tsanumprurat tusar eatkarmiayi. Nu chichamjai mantamnati, tiarmiayi. Túrasha Wáinkiacharmiayi.
					</seg>
					<seg id="b.MAR.14.56" type="verse">
						Túrasha Untsurí shuar Jesusan tsanumpruiniayatan Yapajiá Yapajiá chichainia ásarmatai Wáinkiacharmiayi.
					</seg>
					<seg id="b.MAR.14.57" type="verse">
						Nuyá Chíkich wajakiar Wáitruiniak juna tiarmiayi
					</seg>
					<seg id="b.MAR.14.58" type="verse">
						&quot;Yusa Uunt Jeen, aents jeamarmia nuna yumpuntiatjai. Túran Menaintiú tsawantai, chikichan, aents jeamchamun jeamtatjai&quot; tau antukmaji&quot; tiarmiayi.
					</seg>
					<seg id="b.MAR.14.59" type="verse">
						Tura tuke Yapajiáwar tiarmiayi.
					</seg>
					<seg id="b.MAR.14.60" type="verse">
						Nuisha Patri uuntri ajapén wajaki Jesusan chicharuk &quot;ṡAimsatin penké tujintiamek. Warinia turamainia?&quot; Tímiayi.
					</seg>
					<seg id="b.MAR.14.61" type="verse">
						Tura Jesus takamtak aimtsuk pujumiayi. Patri uuntri atak chicharuk &quot;ṡAme nekas Yusa Anaikiamurinkaitiam. Ii Yusri Uunt tajinia nuna Uchirinkaitiam?&quot;
					</seg>
					<seg id="b.MAR.14.62" type="verse">
						Tutai Jesus Tímiayi &quot;Ee, Núitjai. Winia, Aents Ajasu tutaintiajna nu Kakaram Yusa untsuurini pujai Wáitkiattarme. Tura nayaimpinmaya yuranminiam winiai Wáitkiattarme&quot; Tímiayi.
					</seg>
					<seg id="b.MAR.14.63" type="verse">
						Tutai Patri uuntri kajek, ni pushirin jaak Tímiayi &quot;ṡChíkich Títincha Warí atsumaj~i?
					</seg>
					<seg id="b.MAR.14.64" type="verse">
						Nii tana nujai Yúsan Kátsekeamu antukurme. ṡWarintia Enentáimprum?&quot; Tímiayi. Takui &quot;jakamniaiti&quot; Ashí tiarmiayi.
					</seg>
					<seg id="b.MAR.14.65" type="verse">
						Chíkich Chíkich Jesusan Usukiáwarmiayi. Jiin epetkar awatiar &quot;ṡYa aitkiarma? etserkata&quot; tiarmiayi. Patri suntarisha yapiniam awatiarmiayi.
					</seg>
					<seg id="b.MAR.14.66" type="verse">
						Núnaka Túruiniai Pítru Nunká, jea aani pujan, nuwa Patri uuntri takarniuriya nu tarimiayi.
					</seg>
					<seg id="b.MAR.14.67" type="verse">
						Niisha Pitrun jinia anamu pujan Wáinkiamiayi. Wáiniak, &quot;Amesha Nasaretnumia Jesusjai wekaichukaitiam&quot; Tímiayi.
					</seg>
					<seg id="b.MAR.14.68" type="verse">
						Tutai Pítiur chicharuk, &quot;Nékatsjai. Ame Támena nuna nékatsjai&quot; Tímiayi. Tura aa Wáitiainiam jiinkimiayi. Tumai atash shiniukmiayi.
					</seg>
					<seg id="b.MAR.14.69" type="verse">
						Nu Núwasha Pitrun ataksha Wáiniak, Shuáran nui pujuinian Tímiayi &quot;Júiti ni shuari.&quot;
					</seg>
					<seg id="b.MAR.14.70" type="verse">
						Tura Ataksha&quot;atsá&quot; Tímiayi. Ishichik árusan, shuar nui pujuarmia nu ataksha Pitrun chicharuk &quot;Nekas ni shuarinme. Kariréanmaya Shuárchakaitiam. Auya shuara Nuní chichaame&quot; tiarmiayi.
					</seg>
					<seg id="b.MAR.14.71" type="verse">
						Tutai Pítrusha kakantar chichaak, &quot;Ju aishmannaka átum Tárumna Núnaka nékatsjai. Wáitrakuinkia Yus iirsati&quot; Tímiayi.
					</seg>
					<seg id="b.MAR.14.72" type="verse">
						Nuya ataksha atash shiniukmiayi. Pítrusha, Jesus nuik timian Enentáimmiayi. Iis, Jesus nuik Tíchamka &quot;Atash jimiar shiniatsain, ame, Núnaka nékatsjai, menaintiu turuttiatme&quot; Tíchamka. Pítru nuna Enentáimias ti uutmiayi.
					</seg>
				</div>
				<div id="b.MAR.15" type="chapter">
					<seg id="b.MAR.15.1" type="verse">
						Tura kashin Káshik Patri uuntri, Israer-shuara uuntrijiai, Israer-shuara jintinniurijiai, Ashí naamka armia nujai irunturar, chichaman jurusarmiayi. Túrawar Jesusan jinkiamun apach Kapitián Piratuiin ejeniarmiayi.
					</seg>
					<seg id="b.MAR.15.2" type="verse">
						Ejeniarmatai Piratu aniasmiayi &quot;ṡAmesha Israer-shuara Uuntrinkáitiam?&quot; Tutai Jesussha &quot;Amek tame&quot; Tímiayi.
					</seg>
					<seg id="b.MAR.15.3" type="verse">
						Nuyá Patri uuntri ti tsanumprurarmiayi.
					</seg>
					<seg id="b.MAR.15.4" type="verse">
						Ataksha Piratu aniasmiayi &quot;ṡAimsatin penké tujintiamek? Ti Untsurí etserturmainiatsuk.&quot;
					</seg>
					<seg id="b.MAR.15.5" type="verse">
						Tura Jesus nunasha aikchamiayi. Túmakui Piratu ti Enentáimpramiayi.
					</seg>
					<seg id="b.MAR.15.7" type="verse">
						Shuar ámiayi, ni naari Parapás. Niisha ni shuarijiai meset ámanum, shuaran maa asamtai sepunam enkeamuyayi. Tura Námper tsawantai Piratu sepunmaya Chikichík shuarnak Jíiki akupniuyayi, aents seawarmia nuna.
					</seg>
					<seg id="b.MAR.15.8" type="verse">
						Nuisha Untsurí shuar Piratun Káutkar tiarmiayi &quot;Ame ju Námpertin tuke Túramna nu Túratá.
					</seg>
					<seg id="b.MAR.15.10" type="verse">
						Patri uuntri Jesusan kajeraru ásar surukarmiayi. Piratusha, nuna Nekáa chicharainiak &quot;Israer-shuartiram ṡAtumí akupniurin jiiki akupkattajak? ṡNu wakerarmek?&quot; Tímiayi.
					</seg>
					<seg id="b.MAR.15.11" type="verse">
						Tutai Patri uuntri aentsun chichainiak &quot;&quot;Antsu Parapás Jíikim Akúpkatá&quot; titiarum&quot; tiarmiayi.
					</seg>
					<seg id="b.MAR.15.12" type="verse">
						Tutai Parapásan seawarmatai Piratu ataksha chicharainiak &quot;Jesusnasha, átum ii akupniuri tarumna nuna, ṡitiurkattaja?&quot; Tímiayi.
					</seg>
					<seg id="b.MAR.15.13" type="verse">
						Ataksha ni kakantar tiarmiayi &quot;Krúsnum mantamnati.&quot;
					</seg>
					<seg id="b.MAR.15.14" type="verse">
						Piratusha niin tiarmiayi &quot;ṡWarí tunaana Túriniait?&quot; Tímiayi. Takui niisha Nú nankaamas kakantar Tíarmiayi &quot;Krúsnum mantamnati.&quot;
					</seg>
					<seg id="b.MAR.15.15" type="verse">
						Tuma asamtai, aents shiir Enentáimprartí tusa, Piratu Tunáa shuaran, Parapásan jiiki akupkamiayi. Tura Jesusnasha katsumkarum krusnum ajintrurtarum tusa suntaran tsankatkamiayi.
					</seg>
					<seg id="b.MAR.15.16" type="verse">
						Tiniu asamtai suntar Jesusan jukiar, Kapitiáni jeen awayawarmiayi. Nu jea naari Piritiúriuiti. Túrawar Untsurí suntaran untsukarmiayi.
					</seg>
					<seg id="b.MAR.15.17" type="verse">
						Ashí Káunkar, pushin kapaanniun Jesusan aentsrarmiayi. Tawasap janki najanamun etsenkrumtikiarmiayi.
					</seg>
					<seg id="b.MAR.15.18" type="verse">
						Nuisha Jesusan áujsar &quot;Shíiraitme, Jesusá, Israer-shuara akupniuriya&quot; wishikiainiak tiarmiayi.
					</seg>
					<seg id="b.MAR.15.19" type="verse">
						Muuknumsha sapapjai awatiarmiayi; Nuyá usukiawarmiayi, Túrawar ántar tikishmatrarmiayi.
					</seg>
					<seg id="b.MAR.15.20" type="verse">
						Tura Jesusan wishikrar amukar, kapaantin pushin aitkiar, ni pushirin aentsrarmiayi. Túrawar Krúsnum ajintrurtai tusar Jíikiarmiayi.
					</seg>
					<seg id="b.MAR.15.21" type="verse">
						Semun Serini Núnkanmaya Shuárauyayi. Arijantruncha, Rupuncha Aparíyayi. Semunkan takatnumia winian suntar emetawarmiayi, Jesusa krusrin yanaki jukiti tusar.
					</seg>
					<seg id="b.MAR.15.22" type="verse">
						Jesusnasha Kúrkuta Náinnium Júkiarmiayi. Kúrkuta, shuar chichamjainkia, muuka ukunch naint, tutainti.
					</seg>
					<seg id="b.MAR.15.23" type="verse">
						Jeawarmatai, Karía, mira kunkuinjai pachimprar aartaj tusa susarmiayi Jesusan. Túrasha umarchamiayi.
					</seg>
					<seg id="b.MAR.15.25" type="verse">
						Nantu Yakí jatemsamtai Krúsnum ayapar ajintrurar ikiusarmiayi. Túrawar suntar yaki jukit tusar nakurutaijiai nakurusar Jesusa pushirin yaruakarmiayi.
					</seg>
					<seg id="b.MAR.15.26" type="verse">
						Urukamtai Máamuit, Ashí aents nuna nekaawarat tusa, ni Krúsrin ju aarmauyayi: ISRAER SHUARA AKUPNIURI
					</seg>
					<seg id="b.MAR.15.27" type="verse">
						Nu Náinnium Jimiará kasa shuaran Niijiai Máawarmiayi. Chikichik Jesusa untsuurini Krúsnum, chikichik ni menaarini Krúsnum Máawarmiayi.
					</seg>
					<seg id="b.MAR.15.28" type="verse">
						Yus-Papinium aarma ana nujai uminkiauyayi. Nui &quot;Tunáa shuarjai nekapmarmauyayi&quot; tu aarmaiti.
					</seg>
					<seg id="b.MAR.15.29" type="verse">
						Shuar nankaamainiak, muuke pearar, Jesusan katsekainiak tiarmiayi &quot;Iisia, amesha, &quot;Yusa Uunt Jeen yumpuntiatjai, tura Menaintiú tsawantai ataksha jeamkattajai&quot; Tíchakaitiam, tiarmiayi.
					</seg>
					<seg id="b.MAR.15.30" type="verse">
						Amek Krúsnumia akaikim uwemprata.&quot;
					</seg>
					<seg id="b.MAR.15.31" type="verse">
						Núnisan Patri uuntrisha, Israer-shuara jintinniurisha Jesusan wishikrar chicharnaisarmiayi &quot;Chikichan uwemtikraitiat, Ninki uwempratniun tujintiawai.
					</seg>
					<seg id="b.MAR.15.32" type="verse">
						Yusa anaikiamuri Krístuashit, ii akupniuriniashit, tiarmiayi. Wats, Yamái Krúsnumia Akáikití, iisha nu iisar Yus-shuar ajastai&quot; wishikiainiak ántar nuna tiarmiayi. Jesusjai Krúsnum ajintruamusha Niin wishikiarmiayi.
					</seg>
					<seg id="b.MAR.15.33" type="verse">
						Tutupin jeamtai ti kiritin ajasmiayi Ashí nunkanam. Tura, nantu nunkaach ajasmatai ataksha tsaapnirmiayi.
					</seg>
					<seg id="b.MAR.15.34" type="verse">
						Nuin Jesus kakantar untsumuk Tímiayi &quot;Iruí, Iruí, rama sapaktani.&quot; Nuka shuar chichamjainkia, &quot;Yusrú, Yusrú, ṡurukamtai ajapa ikiurkiniam?&quot; tawai.
					</seg>
					<seg id="b.MAR.15.35" type="verse">
						Shuar nui pujuarmia nu, nu chichaman nékachu ásar, nuna antukar &quot;Eríasan Untsúawai&quot; Tíarmiayi.
					</seg>
					<seg id="b.MAR.15.36" type="verse">
						Chikichik shuar churuinian uruchjai ajamper, sapapjai Ijiú mukunati tusa susamiayi. Tura Tímiayi &quot;Wajastarum, Erías Niin jukitiaj tusa winishtimpiash. Iistai&quot; Tímiayi.
					</seg>
					<seg id="b.MAR.15.37" type="verse">
						Nuinkia Jesus kakaram untsumak jakamiayi.
					</seg>
					<seg id="b.MAR.15.38" type="verse">
						Túramtai Yusa Uunt Jeen ejamu ninki jaanakmiayi, Yakíya Nunká.
					</seg>
					<seg id="b.MAR.15.39" type="verse">
						Suntara Kapitiántrisha Jesusan ayamtus wajamia nu, Jesus kakaram untsumak jaamun iis Tímiayi &quot;Nuka ti nekas Yusa Uchiriyayi.&quot;
					</seg>
					<seg id="b.MAR.15.40" type="verse">
						Nuwasha arant ii pujuarmiayi. Nu nuwajai Máktara péprunmaya Marí, Chíkich Marisha, Sarumáisha pujuarmiayi. Chíkich Marisha uchich Jakupuncha Jusencha Nukuríyayi.
					</seg>
					<seg id="b.MAR.15.41" type="verse">
						Nu Núwaka, Kariréa nunkanam Jesus wekaimia nui, Niin nemarsar Yáintaitsar wekasarmiayi. Untsurí Chíkich nuwasha Jesusjai Jerusarénnum wear, nu nuwajai arant ii pujuarmiayi.
					</seg>
					<seg id="b.MAR.15.42" type="verse">
						Kiatemamtai, ayampratin tsawant jeatsain, Námper iwiaratin tsawant asamtai,
					</seg>
					<seg id="b.MAR.15.43" type="verse">
						Arimiatíanmaya Jusé arantutsuk, kakaram ajas, Piratuí Jeá Jesusa ayashin seatajtsa utuamiayi. Nu Jusencha Ashí irunin ainia nu anturin ármiayi. Niisha Yus ju nunkanam akupin ajasat tusa Nákasmiayi.
					</seg>
					<seg id="b.MAR.15.44" type="verse">
						Tura Jesusa ayashin seam, Piratusha &quot;Wárik jaka&quot; Tímiayi. Tuma asa suntara Kapitiántrin untsurak &quot;ṡNekas jakayik?&quot; Tímiayi.
					</seg>
					<seg id="b.MAR.15.45" type="verse">
						Tutai Kapitián &quot;Ee&quot; takui, Jesusa ayashin Jusen tsankatkamiayi.
					</seg>
					<seg id="b.MAR.15.46" type="verse">
						Jusesha puju tarachin pénkeran sumarak, Jesusa ayashin itiar aepas penuarmiayi. Tura yamaram kaya Táurmanum ikiusmiayi. Ikius Wáitiniam kayan átutmiayi.
					</seg>
					<seg id="b.MAR.15.47" type="verse">
						Tura Máktaranmaya Marí, Jusé Nukurí Marijiai ni ikiuamun ii wajarmiayi.
					</seg>
				</div>
				<div id="b.MAR.16" type="chapter">
					<seg id="b.MAR.16.1" type="verse">
						Tura ayampratin tsawant nankaamasmatai, Máktaranmaya Marisha, Jakupu Nukurí Marisha, Sarumáisha, kunkuinian Jesusa ayashin kuertai tusar sumakarmiayi.
					</seg>
					<seg id="b.MAR.16.2" type="verse">
						Tura kashin Tumintin, ti Káshik, nantu Yáma jiiniai, iwiarsamunam jeariarmiayi.
					</seg>
					<seg id="b.MAR.16.3" type="verse">
						Wésar chichainiak &quot;Iwiarsamu Wáitiri kayancha ṡyaki akanketramkattaj~i?&quot; tiarmiayi.
					</seg>
					<seg id="b.MAR.16.4" type="verse">
						Jear uunt kaya akankekman Wáinkiarmiayi.
					</seg>
					<seg id="b.MAR.16.5" type="verse">
						Iwiarsamunam wayawar, natsan esaram puju pushin entsar, untsuurnumaani pujan Wáinkiar ti ashamkarmiayi.
					</seg>
					<seg id="b.MAR.16.6" type="verse">
						Túmainiakui natsa Tímiayi &quot;Ashamkairap. Nasarétnumia Jesus Krúsnum jakama nu éarme. Iniantkimiuiti. Jui pujatsui. Wátsek, ju ikiusmanum iistarum.
					</seg>
					<seg id="b.MAR.16.7" type="verse">
						Túrarum werum Pítrusha, Chíkich unuiniamurisha ju ujaktarum. Kariréanam atumin émkiyi. Turammarumna Núnisan Túruna Wáinkiattarme&quot; Tímiayi.
					</seg>
					<seg id="b.MAR.16.8" type="verse">
						Niisha ti ashamainiak purushniarar iwiarsamunmaya tseke wearmiayi. Ti ashamainia ásar, chikichkinkesha ujakcharmiayi.
					</seg>
					<seg id="b.MAR.16.9" type="verse">
						émkaka Tumintin ti Káshik Jesus nantaki, Máktaranmaya Marin Wantintiúkmiayi. Nu María Enentáiya siati iwianchin Jesus yaunchu ajapruyayi.
					</seg>
					<seg id="b.MAR.16.11" type="verse">
						Marisha Jesusa nemari Kúntuts uutu matsatainian Werí, &quot;Jesus iwiaakui, imia wi wainkiajai&quot; Tímiayi. Támaitiat anturkacharmiayi.
					</seg>
					<seg id="b.MAR.16.12" type="verse">
						Tura urum jimiara shuar Jerusarénnumia tsanin weenan, Jesus Nusháa iira ajas tarimiayi.
					</seg>
					<seg id="b.MAR.16.13" type="verse">
						Niisha Jesusan Wáinkiar waketkiar, unuiniamurin ujakarmiayi, tura ni chichamencha anturkacharmiayi.
					</seg>
					<seg id="b.MAR.16.14" type="verse">
						Nuyasha Jesusa auntse unuiniamuri misanam pekaamkar pujuinian Jesus tarimiayi. &quot;ṡAtumí Enentái urukamtai Kátsuram ainia, urukamtai Winia nekas Enentáimtursachuram?&quot; Tímiayi. Ni nantakmiarin Wáinkiaru chichamen anturkacharu ásarmatai kakantramiayi.
					</seg>
					<seg id="b.MAR.16.15" type="verse">
						Nuyá chichaak &quot;Ashí nunkanam wetarum. Túrarum Ashí shuarnum Yusa shiir chichame etserkatarum.
					</seg>
					<seg id="b.MAR.16.16" type="verse">
						Shuar anturak imiani uwemprartatui. Shuar antukcharka, tuke sumamawartatui.
					</seg>
					<seg id="b.MAR.16.17" type="verse">
						Shuar winia Náarun pachis, Yúsan nekas Enentáimtakka, juna Túrawartatui, Yusa kakarmarin iniakmastaj tusa: iwianchin jiiki akupkartatui; Chíkich chichamjai chichasartatui;
					</seg>
					<seg id="b.MAR.16.18" type="verse">
						napincha achiksha, tseasnasha úmaksha, jaa ajaschartatui. Jaa shuaran ni uwejejai antin, nu shuaran pénker awajsartatui.&quot; Tu Tímiayi.
					</seg>
					<seg id="b.MAR.16.19" type="verse">
						Jesus chichas amukmatai, Yus nayaimpiniam jukimiayi. Túruna Yusa untsuurini pujusmiayi.
					</seg>
					<seg id="b.MAR.16.20" type="verse">
						Ni unuiniamurisha Jíinkiar, Ashí nunkanam Yus-Chichaman etserkarmiayi. Tura Uunt Yus niin Yáinmiayi. Tura etserainiakui, Ashí aents ni kakarmarin nekaawarat tusa, aentsti tujintiamun Túratniun susamiayi. Nuke Atí.
					</seg>
				</div>
			</div>
			<div id="b.LUK" type="book">
				<div id="b.LUK.1" type="chapter">
					<seg id="b.LUK.1.1" type="verse">
						Nekas Iiní Túramia nuna &quot;ímiatrusan aartajai&quot; Untsurí aents tiarmiayi.
					</seg>
					<seg id="b.LUK.1.2" type="verse">
						Yámankamtaikniumian iisarmia Nú shuar, tura Yus-Chichaman etserkatniun Yáinkiarmia nusha iin unuitiamprarmia Nútiksaran aartinian wakeriarmiayi.
					</seg>
					<seg id="b.LUK.1.3" type="verse">
						Wisha Núnisnak esetsaran Enentáimsan, Yámankamtaikniumia nuna nekaamjai. Tuma asan Túrunamia nuna ímiatrusnak amincha aatratajtsan wakerimjiame, winia uuntur Tiupiru.
					</seg>
					<seg id="b.LUK.1.4" type="verse">
						Jintintramawarma Nú nankaamas nekaata tusan wakerakun aatjame.
					</seg>
					<seg id="b.LUK.1.5" type="verse">
						Jutía nunkanam uunt akupin Erutis akupkamia Nú tsawantin Israer-shuar Yúsnan pujurin ámiayi, ni naari Sakarías. Niisha Aptías weeauyayi. Ni nuwesha Irisapít Arun weeauyayi. Irisapítia uuntrisha Israer-shuar Yúsnan pujurin ármiayi.
					</seg>
					<seg id="b.LUK.1.6" type="verse">
						Yúsjaisha Sakaríassha Irisapítcha Mái-metek pénker ármiayi. Yus akupkamia nunasha umirin ármiayi. Tuma asamtai penkesha Chíkich niin yajauch chicharkatin atsuarmiayi.
					</seg>
					<seg id="b.LUK.1.7" type="verse">
						Yusjai pénker wekainiayat Irisapít Júrechuyayi. Túrasha mai uuntach ármiayi.
					</seg>
					<seg id="b.LUK.1.9" type="verse">
						Israer-shuar Yúsnan pujurin Chíkich weeanmaya Nuyá Chíkich weeanam, ankant ankant Yusa jeen Takáu ármiayi. Chíkich tsawant, Sakarías Weeá takastin amia nui, Sakaríaska kunkuinian ekeemaktaj tusa init wayatniuyayi.
					</seg>
					<seg id="b.LUK.1.10" type="verse">
						Init kunkuinian ekeemai Untsurí aents aani matsamsar Yúsan áujtak pujuarmiayi.
					</seg>
					<seg id="b.LUK.1.11" type="verse">
						Sakarías init pujai kunkuin ekeematainiam untsuurnumaani aya aneachma nayaimpinmaya suntar wajamiayi.
					</seg>
					<seg id="b.LUK.1.12" type="verse">
						Nuna wajan Wáiniak Sakaríaska purushnairmiayi.
					</seg>
					<seg id="b.LUK.1.13" type="verse">
						Túrasha nayaimpinmaya suntar chicharuk Tímiayi &quot;Sapijmiakaip Sakaríasa. Nekaata, Ame seamna nuna Yus Anturtamkayi.tura ame nuwem Irisapít uchin takustatui. Nii akiiniamtai, &quot;Juan&quot; anaikiat.
					</seg>
					<seg id="b.LUK.1.15" type="verse">
						Ame uchiram akiiniattana nuka Yusjaisha nankaamantu átatui. Tuma asamtai akiiniamtai, amesha shiir Enentáimsam warastatme. Tura Chíkich aents Untsurí warasartatui. Ame uchirmesha Karía ainia nuna umarchattawai. Tura aetak akiinchanak Yusa Wakaní pimiutkattawai, Tímiayi.
					</seg>
					<seg id="b.LUK.1.16" type="verse">
						Tura ni shuarin Israer-shuar ainiana nuna, ii Uuntri Yusjai ataksha nawamtikiartatui.
					</seg>
					<seg id="b.LUK.1.17" type="verse">
						Uunt Yúsaiya akatramu átatui. Yaunchu Yúsnan etserin Erías kakaram etserkamia Núnisan niisha etserkattawai. Nujai shuaran ni Uchiríjiai nawamtikiartatui. Tura umichu ainia nuna eseer Enentáimtikrartatui. Ni Uuntri taakui ni Enentái iwiaramu arti tusa etserkattawai&quot; Tímiayi nayaimpinmaya suntar.
					</seg>
					<seg id="b.LUK.1.18" type="verse">
						Nuna takui Sakarías nayaimpinmaya suntaran Tímiayi &quot;ṡNunasha warijiain paant nekaataj? Wisha nuarjai Mái-metek ti uuntchichukaitiaj&quot; Tímiayi.
					</seg>
					<seg id="b.LUK.1.19" type="verse">
						Tutai nayaimpinmaya suntar Tímiayi &quot;Wikia Kapriiraitjai, Yusa suntarintjai. Nii akatturmatai Chichastájam tusan tura nu shiir chichaman Ujaktájam tusan tarijme, Tímiayi.
					</seg>
					<seg id="b.LUK.1.20" type="verse">
						Túrasha wi Tájamna nu &quot;nekasaiti&quot; tu Enentáimprachume. Tura asam uchiram akiintsain muut ajastatme. Chichastin penké tujinkiattame. Tura wi tajana nu, tsawant jeamtai Túrunattawai.&quot;
					</seg>
					<seg id="b.LUK.1.21" type="verse">
						Nuna tumai Yusa jeen aani pujusar, Sakaríasan Nákas pujuarmiayi. &quot;ṡUrukamtaik init we Imiá menkaka?&quot; tu Enentáimprarmiayi.
					</seg>
					<seg id="b.LUK.1.22" type="verse">
						Nuyá Sakarías jiinkimtai, áujsartaj Tukamá tujinkiarmiayi. Sakaríaska, muut ajasu asa, aya úwijmiasan chichamiayi. Túmakui, Sakarías init pujus Yúsai Wáimiakun nekaawarmiayi.
					</seg>
					<seg id="b.LUK.1.23" type="verse">
						Yusa jeen takastin tsawantri amuukamtai Sakaríaska ni jeen waketkimiayi.
					</seg>
					<seg id="b.LUK.1.24" type="verse">
						Nuyá ukunam ni nuari Irisapít ajaprukmiayi. Tura senku nantutin aya jean pujusmiayi.
					</seg>
					<seg id="b.LUK.1.25" type="verse">
						Jeá pujus, &quot;Aents wishikruiniakui natsantan jurutkitiaj tusa uchi takustinian Yus tsankatrukai&quot; tu Enentáimpramiayi Irisapít.
					</seg>
					<seg id="b.LUK.1.26" type="verse">
						Nu senku nantu nankaamasmatai Yus ni suntarin Kapriiran Nasarét péprunam akupkamiayi. Nu pepru Kariréa nunkanam pujawai.
					</seg>
					<seg id="b.LUK.1.27" type="verse">
						Nasarétnumia nuwan, naari Marí, Iyutí tusa akuptukmiayi. Nu Núwaka aishmanjai pujuchuyayi. Niisha Jusejai nuatnaikiatsa anajmanair pujumiayi. Juseka uunt Tawit weeauyayi.
					</seg>
					<seg id="b.LUK.1.28" type="verse">
						Wats, nayaimpinmaya suntar Marí pujamunam Wayá Tímiayi &quot;Yus pénker Enentáimturma asamtai, ámin winitjiame, Mariya. Yuska ámin nemartamuk Ashí nuwa nankaamas pénker awajtamui&quot; Tímiayi.
					</seg>
					<seg id="b.LUK.1.29" type="verse">
						Tura Marisha nayaimpinmaya suntaran Wáiniak, chichaamun nékatsuk &quot;Urukamtaik tu Chicháa&quot; tu Enentáimpramiayi.
					</seg>
					<seg id="b.LUK.1.30" type="verse">
						Nuyá nayaimpinmaya suntar chicharuk Tímiayi &quot;Mariya, sapijmiakaip. Yus shiir Enentáimturmawai.
					</seg>
					<seg id="b.LUK.1.31" type="verse">
						Antukta. Amesha ajapruktatme. Túram Uchi takustatme. Nusha &quot;Jesus&quot; anaikiata.
					</seg>
					<seg id="b.LUK.1.33" type="verse">
						Niisha uunt átatui. Nincha &quot;Uunt Nankaamaku Yusa Uchiri&quot; tiartatui. Tura Uunt Yuska yaunchu Tawitian uunt akupniuri awajsamia Núnisan ame Uchirmin ame Shuárumin Israer tutain Uunt akupin awajsattawai. Ni akupeamurisha Yus susamu asa penké amuukashtiniaiti&quot; Tímiayi.
					</seg>
					<seg id="b.LUK.1.34" type="verse">
						Nayaimpinmaya suntar nuna tutai Marí Tímiayi &quot;Nusha winia aishur atsaisha, ṡitiurak Túrunataj?&quot;
					</seg>
					<seg id="b.LUK.1.35" type="verse">
						Tutai nayaimpinmaya suntar Marín Tímiayi &quot;Yusa Wakaní tarutramtatui. Tura yuranmia Núnisan Uunt Yusa kakarmari ijirmattawai. Nu tuma asamtai Uchi akiiniattana nu Yúsaiya asamtai, &quot;Yusa Uchirínti&quot; tiartatui, Tímiayi.
					</seg>
					<seg id="b.LUK.1.36" type="verse">
						Tura Irisapít ame Kaná kaimia nusha Núnisan weamtanam ajaprukai. Iis, &quot;Júrechuiti&quot; tiarmia nu, yamaikia sais nantu pujawai ajamtin.
					</seg>
					<seg id="b.LUK.1.37" type="verse">
						Yúsjainkia itiurchatka penké atsawai&quot; Tímiayi.
					</seg>
					<seg id="b.LUK.1.38" type="verse">
						Tutai Marí Tímiayi &quot;Yus wakeramun Túriniaitjai wikia. Ame tame nuna Yus wakerana nuna Túrutati, tajai&quot; Tímiayi. Nuna Tímiatai nayaimpinmaya suntarka wémiayi.
					</seg>
					<seg id="b.LUK.1.40" type="verse">
						Nu tsawant Marí Wárikmas muranam Jutía nunkanam ni Kaná kain Irisapítian iyutaj tusa wémiayi. Sakaríasai Jeá, ni jeen Wayá, Irisapítian áujsamiayi.
					</seg>
					<seg id="b.LUK.1.41" type="verse">
						Marí áujeamun antukmatai Irisapítia ampujén uchiri muchitkiamiayi. Tumai Yusa Wakaní ni Enentáin pimiutkamiayi.
					</seg>
					<seg id="b.LUK.1.42" type="verse">
						Nuinkia kakantar chichaak Marin Tímiayi &quot;Yus amincha ti shiir awajtamsaiti. Tura Uchiram akiiniattana nusha Yus shiir awajsamuiti.
					</seg>
					<seg id="b.LUK.1.43" type="verse">
						Kairua, ame winia Uuntru Nukurí áminin, Yus winia ti waitnentra asa, áujsata tusa ámin akuptamkachaik, Tímiayi.
					</seg>
					<seg id="b.LUK.1.44" type="verse">
						Warí, wisha ame áujtamna nuna ántakui ampujrui uchi waras muchitrutkayi.
					</seg>
					<seg id="b.LUK.1.45" type="verse">
						Amesha Yus Turámiania nu umikiu asam shiir pujame. Yus Tímia nu Túrunattawai auka&quot; Tímiayi.
					</seg>
					<seg id="b.LUK.1.46" type="verse">
						Nuna tinia iniaisamtai Marí juna Tímiayi: &quot;Wikia tuke enentairjai &quot;Yus Timiá uuntaiti&quot; tajai.
					</seg>
					<seg id="b.LUK.1.47" type="verse">
						Tura Uunt Yuska winia Uwemtikruru asamtai ti waraajai.
					</seg>
					<seg id="b.LUK.1.49" type="verse">
						Wisha péejchach ain ni wakeramurin umiktajtsan wakerakui winia Enentáimturayi. Tuma asamtai Ashí aents, &quot;Marincha Yus shiir awajsaiti&quot; tuke turutiartatui. Yuska Imiá penker tura Imiá kakaram ana nu winia ti uuntan Túrutaiti. Tuma asamtai Ashí aents &quot;Marincha Yus shiir awajsaiti&quot; turutiartatui. Núnaka Yamái nankamamunak tuke Turutú ajartatui.
					</seg>
					<seg id="b.LUK.1.50" type="verse">
						Tura Niin umirkatniun wakerana nunasha Yus tuke waitnentrartatui.
					</seg>
					<seg id="b.LUK.1.51" type="verse">
						Ti itiurchatan Páchitsuk Túraiti Nii. &quot;Nankaamantuitjai&quot; tu Enentáimtumainia nuna nupetkaiti.
					</seg>
					<seg id="b.LUK.1.52" type="verse">
						Ashí akupin ainia nuna awakkaruiti. Tura íksan péejchach ainia nuna uunt awajsaruiti.
					</seg>
					<seg id="b.LUK.1.53" type="verse">
						Pénker ana nuna kitiamainiakui Yus pénkeran Súsaruiti. Tura antsu &quot;Ashí takakjai&quot; tuinia nuna aya Júnik awajsaruiti.
					</seg>
					<seg id="b.LUK.1.54" type="verse">
						Israer-shuar Niiniu ájinia Núnaka waitnentratniun kajinmattsuk Yáinmákuitji.
					</seg>
					<seg id="b.LUK.1.55" type="verse">
						Yaunchu ii Uuntri Apraáman tura Ní shuarnasha &quot;Túrattajai&quot; timia nuna ímiatrusan tuke Túraiti.&quot; Nuní Tímiayi Marí.
					</seg>
					<seg id="b.LUK.1.56" type="verse">
						Marikia Irisapítjai Menaintiú nantu pujus ni jeen waketkimiayi.
					</seg>
					<seg id="b.LUK.1.57" type="verse">
						Nuyasha ni jurertin tsawantri jeamtai Irisapítcha uchin aishmankan takusmiayi.
					</seg>
					<seg id="b.LUK.1.58" type="verse">
						Tura ni shuarisha, ni írutramurisha &quot;Irisapítian Yus ti shiir Yáinmiayi&quot; Tuíniak, niin iyuwearmiayi. Tura Mái-metek warasarmiayi.
					</seg>
					<seg id="b.LUK.1.59" type="verse">
						Israer-shuar Túrutai Júnisaiti: uchi akiiniamuri uchu tsawant jeamtai, shunichiri nuapen tsupiktin awai, Sirkunsisiún tutai. Yus nuna Tú tiniu asamtai tuke Túrin ármiayi. Wats, Irisapítia uchiri akiiniamurinia uchu tsawant jeamtai tsupirkatai tusar ni jeen jearmiayi. Nuinkia ni apari naari Sakarías anaikiataitsar wakeriarmiayi.
					</seg>
					<seg id="b.LUK.1.60" type="verse">
						Tura ni Nukurí Tímiayi &quot;Atsá. Antsu ni naari Juan átatui.&quot;
					</seg>
					<seg id="b.LUK.1.61" type="verse">
						Tutai tiarmiayi &quot;ṡNusha urukamtia? Amée shuarumsha nu Náartincha áwak&quot; tiarmiayi.
					</seg>
					<seg id="b.LUK.1.62" type="verse">
						Nuinkia uchi Aparín &quot;ṡWarí anaikiatajtsam wakeram?&quot; tusar aya úwejejain iniasarmiayi.
					</seg>
					<seg id="b.LUK.1.63" type="verse">
						Tutai Uchí Aparísha &quot;Nakash surusta; aartaj tusan wakerajai&quot; tusa aya úwejejain iniakmamiayi. Takui nakash susam, ni naari Juánkaiti, tu aarmiayi. Nuna Wáinkiar &quot;Ayawa urukakun ta&quot; tu Enentáimprarmiayi.
					</seg>
					<seg id="b.LUK.1.64" type="verse">
						Nú chichamaik Sakarías chichatsuk pujamun chichakmiayi. Tura nuin Yusa Náarincha shiir awajsamiayi.
					</seg>
					<seg id="b.LUK.1.65" type="verse">
						Nuinkia ni írutramurisha ashamkarmiayi; tura Ashí Jutía nunka Murá amia nui nu Túrunamun ujakam Ashí nekaawarmiayi.
					</seg>
					<seg id="b.LUK.1.66" type="verse">
						Nu Túrunamun antukar ti Enentáimsarmiayi. Tura &quot;ju uchin Yus nekas pujurtsuk. Tuma asamtai uunt ajas ṡurukuk ati?&quot; tu Enentáimprarmiayi.
					</seg>
					<seg id="b.LUK.1.67" type="verse">
						Uchí Aparí Sakarías, Yusa Wakaní pimiutkam tura Yus jintintiam, juna Tímiayi:
					</seg>
					<seg id="b.LUK.1.68" type="verse">
						&quot;Israer-Shuartí ii Yusri naari shiir awajsatniuitji. Ii Yúsrisha tarutmaitji. Tura uwemtikrampraitji.
					</seg>
					<seg id="b.LUK.1.69" type="verse">
						Yaunchu ii uuntri Tawit Yusa wakeramurijiai uunt akupin áchamkia. Tura ni ukurin ti kakaram Uwemtikkiartinian suramsaitji.
					</seg>
					<seg id="b.LUK.1.72" type="verse">
						Yuska ii nemasriya tura iin nakitramainiajnia Nuyá uwemtikrampratniun Enentáimsamia nuna, yaunchu ni etserniurin pénker armia nuna ujakmiayi. &quot;Winia ti penker chichamprun Tájana nuna yapajitsuk umirkan tuke Wáitnentratajrume&quot; yaunchu ii uuntrin Tímiania nunasha ni etserniurin ujakarmiayi. Yaunchu nu ujakma Yamái iisha wainji.
					</seg>
					<seg id="b.LUK.1.75" type="verse">
						Nu ujakman Yuska Yámankamtaik Imiá yaunchu ii uuntri Apraáman Tíchamkia. Apraáman ujakmia nu Júiti: &quot;Wi wakeraj Nútiksaran, Winia umirtukar pénker wekainia nuna ni nemasriya uwemtikrattajai. Sapijmiatsuk winia tuke takartusarat tusan Túrattajai&quot; Yus Tímiayi Apraáman. Iisha ni shuari asakrin, nuna taku incha Túramaji.
					</seg>
					<seg id="b.LUK.1.76" type="verse">
						Tura amincha, uchiru, &quot;Uunt Yusna etserniuiti&quot; turamartatui. Amesha ni Tátintri iwiarataj tusam Uuntai émkim wétatme.
					</seg>
					<seg id="b.LUK.1.77" type="verse">
						Ni shuari, ni tunaari tsankurnar uwemprarat tusam Túrattame.
					</seg>
					<seg id="b.LUK.1.79" type="verse">
						Yuska Ashí shuaran anea asa, incha Wáitnentramak ni pujamunmaya ni Tsáapnintrin suramsaitji. Ni Enentáin kiritniunam wekainia nuna, mesertinnium Jeatemá ásarmatai, ni Tsáapnintri jeat~i tusa Túraiti. Tura Ashí incha ii Enentáin imiatkinchanum Wekasarmí tusa Túraiti.&quot; Nuní Tímiayi Sakarías.
					</seg>
					<seg id="b.LUK.1.80" type="verse">
						Uchisha tsakarmiayi. Tura Yúsan nekaki-nekaki wémiayi. Israer shuarnum etserkatin tsawantri jeatsainkia atsamunam pujuyayi.
					</seg>
				</div>
				<div id="b.LUK.2" type="chapter">
					<seg id="b.LUK.2.1" type="verse">
						Wats, Juan akiiniamia Nú uwitin uunt akupin Akustu Ashí nunkanam aentsun Nekapmarartí tu chichakmiayi.
					</seg>
					<seg id="b.LUK.2.2" type="verse">
						Nu nekapmartinian yaunchu Túrushtain Yamái Túriarmiayi. Siria nunkanam Seriniu akupin Pujái Túrawarmiayi.
					</seg>
					<seg id="b.LUK.2.3" type="verse">
						Ni naari aartaj tusa Ashí shuar ni nunkenin wétin ármiayi.
					</seg>
					<seg id="b.LUK.2.4" type="verse">
						Tuma asamtai Jusé Nasarét péprunmaya Kariréa nunkanam amia Nuyá jiinki Pirin péprunam Jutía nunkanam amia nui wémiayi. Juseka Tawit weeanam akiinia asa, ni nekas nunkenka Pirinkauyayi.
					</seg>
					<seg id="b.LUK.2.5" type="verse">
						Nu asamtai, ni Náarin aartaj tusa Jusé wémiayi Marijiai. Marisha Jusé Núweyayi. Tura tsanincharuyayi. Túmaitiat Marisha Yusa Wakaní kakarmarijiai ajamtiniuyayi.
					</seg>
					<seg id="b.LUK.2.6" type="verse">
						Tura nui Pirinnum pujuiniai Marí takustintri jeamiayi.
					</seg>
					<seg id="b.LUK.2.7" type="verse">
						Nui iwiairin uchin aishmankan takusmiayi. Tura uchi penutaijiai penuar, waaka yurumtainiam aepsamiayi. Irar kanutainiam pujustin ankant Atsá asamtai Túrawarmiayi.
					</seg>
					<seg id="b.LUK.2.8" type="verse">
						Tura Pirinnum Tíjiuch murikiun Wáinin kashi murikrin Wáiniuk pujuarmiayi.
					</seg>
					<seg id="b.LUK.2.9" type="verse">
						Túmainiai nayaimpinmaya suntar murikiun Wáinin matsatainian wantintiukmiayi. Tura Yúsnumia Tsáapnin ni matsatainiamunam etsantramiayi. Túrunamtai murikiun Wáinniuka ti ashamkarmiayi.
					</seg>
					<seg id="b.LUK.2.10" type="verse">
						Túrasha nayaimpinmaya suntar Tímiayi &quot;Ashamprukairap. Ashí aentsnum ti warastin Atí tusan ti penker chichaman itiarjiarme.
					</seg>
					<seg id="b.LUK.2.11" type="verse">
						Júiti: Yamái tsawantai uunt Tawitia péprurin Pirinnum yaunchu Yus anaikiamu KRISTU tutai, uwemtikramprataj tusa akiintiurmarme. Nu Uchisha Ashí aentsun akupniuiti, Tímiayi.
					</seg>
					<seg id="b.LUK.2.12" type="verse">
						Tura jujai nekaattarme: uchi penutaijiai penuarma waaka yurumtainiam Tepá Wáinkiattarme. Nu Wáinkiarum nekas Júiti, tu nekaattarme.&quot;
					</seg>
					<seg id="b.LUK.2.13" type="verse">
						Nu chichamaik nayaimpinmaya suntar ti Untsurí, nayaimpinmaya Káunkarmiayi. Túrawar Yusa naarin shiir awajainiak juna tiarmiayi:
					</seg>
					<seg id="b.LUK.2.14" type="verse">
						&quot;Nayaimpinmasha Yus nankaamantuiti tu Enentáimtusarti. Tura ju nunkanmasha Yusjai nawamnaikiaru ainia nu imiatkinchanum pujusarti.&quot; Tu tiarmiayi.
					</seg>
					<seg id="b.LUK.2.15" type="verse">
						Tura Yusa suntari nayaimpiniam waketkiarmatai murikiun Wáinin tiarmiayi &quot;Wats, Pirinnum Wárik Wetái. Nu Túrunamu Yus turamajnia nu iyumi&quot; tiarmiayi.
					</seg>
					<seg id="b.LUK.2.16" type="verse">
						Nuna tiar Wárik wearmiayi. Tura Marincha Jusencha Wáinkiarmiayi. Tura uchincha waaka yurumtainiam tepan Wáinkiarmiayi.
					</seg>
					<seg id="b.LUK.2.17" type="verse">
						Wear nuna Wáinkiar, nayaimpinmaya suntar uchi Túrunamurin timia nuna etserkarmiayi.
					</seg>
					<seg id="b.LUK.2.18" type="verse">
						Tura murikiun Wáinin tiarmia nuna antukaruka ti Enentáimtusarmiayi.
					</seg>
					<seg id="b.LUK.2.19" type="verse">
						Túrasha Marikia Ashí Túrunamia nuna ni Enentáijiainkia Enentáimtu pujumiayi.
					</seg>
					<seg id="b.LUK.2.20" type="verse">
						Tura murikiun Wáinniuka antukarmia nuna Enentáimtusar, tura iisarmia nunasha Enentáimtusar &quot;Nayaimpinmaya suntar ujatmakmajnia Tímiatrusan Túrunayi&quot; tiarmiayi. Tuma ásar Yusa Náarin shiir awajsar kantampruawar waketkiarmiayi.
					</seg>
					<seg id="b.LUK.2.21" type="verse">
						Tura uchi akiiniamu uchu tsawant jeamtai, ni Túrutairin Túrin ásar, ni shunichiri nuapen tsupirkarmiayi. Túrawar Marí ajapratsain nayaimpinmaya suntar Tímia Nútiksan &quot;Jesus&quot; anaikiarmiayi.
					</seg>
					<seg id="b.LUK.2.22" type="verse">
						Tura Muisais akiiniatniunam akupkamia Núnisan, tsawantri jeamtai, Yusa Uunt Jeen Jerusarénnum uchin Yus iiktustai tusar Júkiarmiayi.
					</seg>
					<seg id="b.LUK.2.23" type="verse">
						Kame Yus-Papinium ju aarma awai: &quot;Ashí uchi iwiairi aishman akiinkiunka Yusna átatui.&quot;
					</seg>
					<seg id="b.LUK.2.24" type="verse">
						Tuma asamtai, Marí Yusa Uunt Jeen Wáitsuk pujamu wayatniuri jeamtai, uchin Yus Iistí tusa Yusa Uunt Jeen Jerusarénnum pujana nui itiarmiayi. Tura yampitsan Jímiaran Súsarmiayi. Muisáis akupkamun umiiniak nuna Túrawarmiayi.
					</seg>
					<seg id="b.LUK.2.25" type="verse">
						Nu Túmai Semeún naartin aishman Jerusarénnum pujumiayi. Semeúnsha Yusa Wakaní pujurma asa pénker aishmankauyayi. Yúsan nekas Enentáimtiniuyayi. Yusa anaikiamurijiai Israer-shuar ankant ajastin jeati tusa Nákauyayi.
					</seg>
					<seg id="b.LUK.2.26" type="verse">
						&quot;Winia anaikiamur KRISTU tutai Wáintsuk Jákashtatme&quot; uunt Yusa Wakaní tu jintintiamiayi.
					</seg>
					<seg id="b.LUK.2.27" type="verse">
						Nú Semeún Yusa Wakani &quot;Wetá&quot; tutai, Yusa Uunt Jeen wémiayi. Tura Nú tsawantai Muisáis Tímia Núnisan umirkatai tusar Marisha Jusesha uchin Jesusan Yusa Uunt Jeen itiariarmiayi.
					</seg>
					<seg id="b.LUK.2.28" type="verse">
						Itiariarmatai Semeún uchin jusa miniakas Yúsan áujuk juna Tímiayi:
					</seg>
					<seg id="b.LUK.2.29" type="verse">
						&quot;Yamaikia, Uunta, Amiin wi jeatin ankant Atí. Turutmiamna nu ímiatrusmek umikiume.
					</seg>
					<seg id="b.LUK.2.31" type="verse">
						Ju Uchi Ashí aents Uwemtikrartá tusam susamna nuna Yamái imia winia jiirujai Wáinkiajai.
					</seg>
					<seg id="b.LUK.2.32" type="verse">
						Israer-shuarcha ainia nu Tsáapninium wekasarat tusa akuptukmaiti ju Uchi. Tura Israer-shuar Aminiuram ájinia nuna Ashí aents shiir Enentáimtikrartí tusam ju Uchi akuptukmaitji. Nuna Wáinkian shiir Enentáimsan Jákatniuitjai.&quot;
					</seg>
					<seg id="b.LUK.2.33" type="verse">
						Tura Semeún Uchiniun tu chicharkui Jusesha Jesusa Nukurísha ti Enentáimprarmiayi.
					</seg>
					<seg id="b.LUK.2.34" type="verse">
						Semeúnsha chichaak &quot;Yus shiir Enentáimturmasartí&quot; niin Tímiayi. Nuyasha Marin chicharuk Tímiayi &quot;Nekaata. Ju Uchin Israer-shuartisha Untsurí nakitrar iniarartatji. Tura Chíkich Israer-shuartikia ju Uchin shiir Enentáimtusar ti wararsartatji. Tura Uchiram Yusa kakarmarin ti paant iniakmastatui. Tuma ain Untsurí Aun yajauch chichariartatui.
					</seg>
					<seg id="b.LUK.2.35" type="verse">
						Nujai shuar ni Enentáin warinia Enentáimia nu, paant átatui. Maaj, Ashí nu Túmakui, ijiumua Núnismek ame Enentáimin ti Wáitsattame, Mariya.&quot; Tu chichasmiayi Semeún.
					</seg>
					<seg id="b.LUK.2.36" type="verse">
						Nuwasha Ana naartin nui Yusa Uunt Jeen pujumiayi. Niisha Yúsnan etserniuyayi. Ni Aparísha Panuíruyayi tura Aser shuarauyayi nu nuwa. Niisha ti uuntchiyayi. Niisha yama nuatnaikiamujai siati uwi ni aishrijiai tsanin pujusarmiayi.
					</seg>
					<seg id="b.LUK.2.37" type="verse">
						Tura wajemamiayi. Tura uchenta kuatru uwi takakuyayi. Tura ninkia Yusa Uunt Jeenia Jíintsuk Káshisha tsawaisha tuke Yúsan áujniuyayi. Tura yurumtsuk Yúsan áujniuyayi.
					</seg>
					<seg id="b.LUK.2.38" type="verse">
						Semeún tuasua amikmatai Anasha taa, Uchin Wáiniak Yúsan yuminsamiayi. Tura Jerusarénnum Yus uwemtikrampratai tusa Nákarmia nuna áujkunka uchin áujmat wémiayi.
					</seg>
					<seg id="b.LUK.2.39" type="verse">
						Nuyá Yus Tímia nuna Ashí Túrawar amikiar Kariréa nunkanam, kame nii pujumia Nú peprunam Nasarétnum Jusesha Marisha Uchisha waketkiarmiayi.
					</seg>
					<seg id="b.LUK.2.40" type="verse">
						Uchi Jesus tsakaki, kakaram ajaki tura Nú nankaamas nekaki wémiayi. Tura Yus Niin ti shiir awajsamiayi.
					</seg>
					<seg id="b.LUK.2.41" type="verse">
						Jusesha, Jesusa Nukurísha tuke uwitin paskua Námper jeakui Jerusarénnum weu ármiayi.
					</seg>
					<seg id="b.LUK.2.42" type="verse">
						Ni Túrutairi Túruiniak, Jerusarénnum weak Jesusan tuse Uwí jeamtai Júkiarmiayi.
					</seg>
					<seg id="b.LUK.2.43" type="verse">
						Námper amuukamtai ni Nukurísha Jusesha nékachmanum Jesuska Jerusarénnum Juákmiayi.
					</seg>
					<seg id="b.LUK.2.44" type="verse">
						Marisha Jusesha &quot;Wíi shuarjai winiawai&quot; tusa, Núnaka eatsuk Chikichík tsawant wekasarmiayi. Nuyá Wáinkiataj Tukamá, ni shuariin tura ni nékamunam eakarsha,
					</seg>
					<seg id="b.LUK.2.45" type="verse">
						Wáinkiacharmiayi. Nuinkia Jerusarénnum ataksha waketrukiarmiayi, eaktai tusar.
					</seg>
					<seg id="b.LUK.2.46" type="verse">
						Tura Menaintiú tsawant eakar Yusa Uunt Jeen Yus akupkamun jintinnian anturak Anintrú pujan Wáinkiarmiayi.
					</seg>
					<seg id="b.LUK.2.47" type="verse">
						Tura nui Ashí Jesusan anturkarmiania nu, niisha ti nékakui tura aimtanash ti pénker aimkiui, ti Enentáimturarmiayi.
					</seg>
					<seg id="b.LUK.2.48" type="verse">
						Ni Aparísha Nukurísha Tumáa pujan Wáinkiar, ti Enentáimprarmiayi. Tura ni nukuri chichaak Tímiayi &quot;Uchiru, ṡausha urukamtai itiurchat Enentáimtikrurmam? Ame apasha wisha urukayik tusar ti eakjame&quot; Tímiayi.
					</seg>
					<seg id="b.LUK.2.49" type="verse">
						Tutai Jesus Tímiayi &quot;ṡUrukamtai eatrum? Winia Aparnan Túratniuitjiana nuka nékatsrumek&quot; Tímiayi.
					</seg>
					<seg id="b.LUK.2.50" type="verse">
						Tura timia Núnaka penké nekaacharmiayi.
					</seg>
					<seg id="b.LUK.2.51" type="verse">
						Nuyá Jesus niijiai Nasarétnum waketkimiayi. Ninkia tuke umiriarmiayi. Ashí nu Túrunamun Marikia tuke Enentáimtu pujumiayi.
					</seg>
					<seg id="b.LUK.2.52" type="verse">
						Jesuska tsakaki, tura nekaki wémiayi. Yussha tura aencha Niin shiir Enentáimtiarmiayi.
					</seg>
				</div>
				<div id="b.LUK.3" type="chapter">
					<seg id="b.LUK.3.1" type="verse">
						Tipiriu uunt akupin pujamu kinse Uwí jeamtai, Jutía nunkanam Punseu Piratu akupin pujumiayi. Tura Kariréa nunkanam Erutis akupin pujumiayi. Itiurea nunkanmasha Trakuniti nunkanmasha ni yachi Jiripi akupin pujumiayi. Tura Apirinia nunkanam Risanias akupin pujumiayi.
					</seg>
					<seg id="b.LUK.3.2" type="verse">
						Tura nu uwitin Anassha Kaipiássha Israer-patri uuntri pujuarmiayi. Nu uwitin Sakaríasa Uchirí Juan atsamunam pujan Yúsaiya chichaman antukmiayi.
					</seg>
					<seg id="b.LUK.3.3" type="verse">
						Nuyá Jurtan entsanam supichik matsamarma nuna Juan wekaatusar juna Tímiayi &quot;Winia tunaarun Yus tsankurturat tusarum, enentai Yapajiárum imiantiarum.&quot; Tu ujakmiayi.
					</seg>
					<seg id="b.LUK.3.4" type="verse">
						Nu ujakman Isayas yaunchu juna aarmiayi: Atsamunam wekaana nu untsumun ántuiniawai. Nii untsumuk juna tawai: Atumí Enentái Uunta jinti iwiarturtarum; naka awajsatarum.
					</seg>
					<seg id="b.LUK.3.5" type="verse">
						Jápaaka ainia nusha aimkiamu arti. Naint ainia nusha paka awajsamu arti. Jintia apijiaru ainia nusha naka jiikmia arti. Tura pujutrin ainia nusha métekrak paka awajsamu arti.
					</seg>
					<seg id="b.LUK.3.6" type="verse">
						Túrunamtai Ashí nunkanmaya aents Yúsaiya uwempratin aan nekaawartatui.
					</seg>
					<seg id="b.LUK.3.7" type="verse">
						Untsurí aents imiatit tusar tariarmia nuna Juan chicharainiak Tímiayi &quot;Napia aaniutirmincha, ti Asutniátin Jeatemáttana Nuyá uwempratarum tusa ṡya ujatmakuram? Tímiayi.
					</seg>
					<seg id="b.LUK.3.8" type="verse">
						&quot;Iikia Apraám weeaitji, tuma asakrin Yus shiir Enentáimturmaji&quot; tu Enentáimtumasairap. Antsu Enentáim Yapajiámuitkiuinkia pénker wekaamurmijiai paant iniakmastarum. Warí, Yus wakerakka, ju kayan Apraáma shuarin Páchitsuk najankainti, Tímiayi.
					</seg>
					<seg id="b.LUK.3.9" type="verse">
						Aneartarum. Numi ajaktinian Kampuwárin jacha atuttsamuiti. Numi pénker nereatsna nuka ajakar jinium apeamu ártatui&quot; Tímiayi.
					</seg>
					<seg id="b.LUK.3.10" type="verse">
						Tutai aentska Enentáimprar &quot;ṡNuinkia itiurkatjik?&quot; tiarmiayi.
					</seg>
					<seg id="b.LUK.3.11" type="verse">
						Tutai Juan Tímiayi &quot;Jimiará pushin takakna nu, takaktsuna nuna chikichan Súsatniuiti. Yurumkan takakna nusha takaktsuna nuna ajamsatniuiti&quot; Tímiayi.
					</seg>
					<seg id="b.LUK.3.12" type="verse">
						Uunt akupniu Kuítrin juu armia Nú shuar imiantiaj tusar Juánkan weriar aniasarmiayi. &quot;Uunta, ṡiisha Warí itiurkatjik?&quot; tiarmiayi.
					</seg>
					<seg id="b.LUK.3.13" type="verse">
						Tutai Juan Tímiayi &quot;Kuit uunt akupin tana nu iniankasrum achikiairap.&quot;
					</seg>
					<seg id="b.LUK.3.14" type="verse">
						Suntarsha aniasarmiayi &quot;Uunta, ṡiisha Warí itiurkatjik?&quot; Juansha Tímiayi &quot;Ame kakarmarmijiai chikichna jurukip. Tura niin tsanumpruraip. Tura uunt akupin akirmana Nújain warasta&quot; Tímiayi.
					</seg>
					<seg id="b.LUK.3.15" type="verse">
						&quot;Ju Juan Yusa anaikiamurinchuashit&quot; tu Enentáimsar paant nekaataitsar Nákarmiayi.
					</seg>
					<seg id="b.LUK.3.16" type="verse">
						Tumai Juan Tímiayi &quot;Wikia aya ayashmin entsanam imiajrume. Tura wijiai nankaamas ana nu Tátatui. Ni sapatri jinkiamurinkisha atitrachminiaitjai. Niisha taa, imiantinia aanis tura Jíiya aanis Yusa Wakanin enketramprattarme.
					</seg>
					<seg id="b.LUK.3.17" type="verse">
						Shuar aruusan awajtia Núnisan, nusha yajauch ana nuna ajapa aya pénkernak Júuktatui. Neren ikiustatui tura yajauchinkia ji tuke kajinchatainiam apeattawai&quot; Tímiayi.
					</seg>
					<seg id="b.LUK.3.18" type="verse">
						Juan nu arant shiir chichaman aentsun ti Núkap ujakarmiayi.
					</seg>
					<seg id="b.LUK.3.19" type="verse">
						Tura nuyasha akupin Erutisan chicharkamiayi. Ni yachi Jiripi nuarin Jirutíasan kasarak nuatkui tura Chíkich yajauchincha Túrakui chicharkamiayi.
					</seg>
					<seg id="b.LUK.3.20" type="verse">
						Tura Erutis Núnaka ántutsuk Chíkich yajauchin Túramiayi. Juánkan achik sepunam enkeamiayi.
					</seg>
					<seg id="b.LUK.3.21" type="verse">
						Nu Túruntsain, Juansha Ashí Nú nunkanmaya aentsun imiak pujurainai Jesussha imianmiayi. Niisha Yúsan áujuk pujai nayaimpisha uranmiayi.
					</seg>
					<seg id="b.LUK.3.22" type="verse">
						Tura Yusa Wakaní Yámpits najanar paant tarurmiayi. Tura Yus nayaimpinmaya chicharuk &quot;Amek winia aneamur Uchiruitme; Amin ti wararjame&quot; Tímiayi.
					</seg>
					<seg id="b.LUK.3.23" type="verse">
						Jesus trainta (30) Uwí takaku asa ni takatrin nankamamiayi. &quot;Jusé Uchirínti&quot; tiniu armiayi. Jusésha Iría Uchiríyayi.
					</seg>
					<seg id="b.LUK.3.24" type="verse">
						Irísha Matata Uchiríyayi; Matat Riwí Uchiríyayi; Riwí Mirkía Uchiríyayi; Mirki Jana Uchiríyayi. Jana Jusé Uchiríyayi;
					</seg>
					<seg id="b.LUK.3.25" type="verse">
						Jusé Matatíasa Uchiríyayi; Matatías Amusa Uchiríyayi; Amus Najuma Uchiríyayi; Najum Esrí Uchiríyayi; Esri Nakaia Uchiríyayi;
					</seg>
					<seg id="b.LUK.3.26" type="verse">
						Nakai Maata Uchiríyayi; Maat Matatíasa Uchiríyayi; Matatías Semái Uchiríyayi; Semái Jusé Uchiríyayi; Jusé Jutáa Uchiríyayi;
					</seg>
					<seg id="b.LUK.3.27" type="verse">
						Jutá Juana Uchiríyayi; Juana Resa Uchiríyayi; Resa Surupapira Uchiríyayi; Surupapir Saratiira Uchiríyayi; Saratiir Nerí Uchiríyayi;
					</seg>
					<seg id="b.LUK.3.28" type="verse">
						Neri Mirkí Uchiríyayi; Mirki Atí Uchiríyayi; Atí Kusama Uchiríyayi; Kusam Irmutama Uchiríyayi; Irmutam Ira Uchiríyayi;
					</seg>
					<seg id="b.LUK.3.29" type="verse">
						Ir Jusué Uchiríyayi; Jusué Irieséra Uchiríyayi; Iriesér Jurema Uchiríyayi; Jurem Matata Uchiríyayi;
					</seg>
					<seg id="b.LUK.3.30" type="verse">
						Matat Riwi uchiriyayi; Riwí Semeúnka Uchiríyayi; Semeún Jutáa Uchiríyayi; Jutá Jusé Uchiríyayi; Jusé Junanka Uchiríyayi; Junan Iriakímia Uchiríyayi;
					</seg>
					<seg id="b.LUK.3.31" type="verse">
						Iriakím Mirea Uchiríyayi; Mirea Mainiánka Uchiríyayi; Mainián Matata Uchiríyayi; Matata Natanka Uchiríyayi;
					</seg>
					<seg id="b.LUK.3.32" type="verse">
						Natan Tawitia Uchiríyayi; Tawit Isaí Uchiríyayi; Isaí Upitia Uchiríyayi; Upit Puusa Uchiríyayi; Puus Saramúnka Uchiríyayi; Saramún Naasunka Uchiríyayi;
					</seg>
					<seg id="b.LUK.3.33" type="verse">
						Naasun Aminiatapa Uchiríyayi; Aminiatap Arama Uchiríyayi; Aram Esruma Uchiríyayi; Esrum Paresa Uchiríyayi; Páres Jutáa Uchiríyayi;
					</seg>
					<seg id="b.LUK.3.34" type="verse">
						Jutá Jakupa Uchiríyayi; Jakup Isaka Uchiríyayi; Isak Apraáma Uchiríyayi; Apraám Tarea Uchiríyayi; Taré Nakura Uchiríyayi;
					</seg>
					<seg id="b.LUK.3.35" type="verse">
						Nakur Seruka Uchiríyayi; Seruk Rakaua Uchiríyayi; Rakau Pirikia Uchiríyayi; Pirik Epera Uchiríyayi; Eper Sará Uchiríyayi;
					</seg>
					<seg id="b.LUK.3.36" type="verse">
						Sara Kainiánka Uchiríyayi; Kainián Arpaksata Uchiríyayi; Arpaksat Sema Uchiríyayi; Sem Nuaia Uchiríyayi; Nuai Ramikia Uchiríyayi;
					</seg>
					<seg id="b.LUK.3.37" type="verse">
						Ramik Matusarínkia Uchiríyayi; Matusarín Enuka Uchiríyayi; Enuk Jaritia Uchiríyayi; Jarit Maararíira Uchiríyayi; Maararíir Kainianka Uchiríyayi;
					</seg>
					<seg id="b.LUK.3.38" type="verse">
						Kainian Enusa Uchiríyayi; Enus Seta Uchiríyayi; Set Atanka Uchiríyayi; tura Atan Yus najanamuyayi.
					</seg>
				</div>
				<div id="b.LUK.4" type="chapter">
					<seg id="b.LUK.4.1" type="verse">
						Jesusa Enentáin Yusa Wakaní pimiutkamiayi. Jesussha Jurtan entsanmaya waketkimtai Yusa Wakaní aents atsamunam jukimiayi.
					</seg>
					<seg id="b.LUK.4.2" type="verse">
						Tura nuisha kuarenta tsawant pujusmiayi. Tura íwianch Niin tunaanum ajuaraintiajtai tusa pujurmiayi. Nu kuarenta tsawantin Jesus yurumtsuk Pujá asa ti tsukammiayi.
					</seg>
					<seg id="b.LUK.4.3" type="verse">
						Nuinkia íwianch chicharuk &quot;Amesha nekas Yusa Uchiríntkiumka ju kaya apatuk najanata&quot; Tímiayi.
					</seg>
					<seg id="b.LUK.4.4" type="verse">
						Tutai Jesus Tímiayi &quot;Yus-Papí tawai: &quot;Aya apatkujain shuar iwiaaku pujuschamniaiti. Antsu Ashí Yus-Chicham tana nujai nekas iwiaaku pujusminiaiti,&quot; tawai&quot; Tímiayi.
					</seg>
					<seg id="b.LUK.4.5" type="verse">
						Tura Nuyá íwianch naint Yakí Wájakmanum Jukí, Ashí nunka ainia nuna ju chichamaik iniaktusmiayi.
					</seg>
					<seg id="b.LUK.4.7" type="verse">
						Tura chicharuk Tímiayi &quot;Ashí ju nunka Wáinmena nu Wíniaiti. Tura wi wakerajna Nú shuaran Súsatniuitjai. Tuma asamtai tikishmatrurakminkia ju nunkanam Ashí akupkatniun susattajme. Tura nui ni wariri ainia nusha áminiu átatui&quot; Tímiayi.
					</seg>
					<seg id="b.LUK.4.8" type="verse">
						Tutai Jesus Tímiayi &quot;Yus-Papí tawai: &quot;Aya Ninki Yus ame Uuntrum tikishmatram Enentáimtustiniaitme.&quot; Tau asamtai, werumta, iwianchi&quot; Tímiayi.
					</seg>
					<seg id="b.LUK.4.9" type="verse">
						Ataksha íwianch Jesusan Jerusarén péprunam jukimiayi. Tura Yusa Uunt Jee yakiini iwiak Tímiayi:
					</seg>
					<seg id="b.LUK.4.10" type="verse">
						&quot;Yus-Papí tatsuk: &quot;Yuska ni suntarin Wáinkiatá tusa akupturmaktatui.
					</seg>
					<seg id="b.LUK.4.11" type="verse">
						Kayanam ajintrain tusa wenkurmaktatui.&quot; Tuma asamtai nekas Yusa Uchirinkiumka Juyá akaikim iniaata&quot; Tímiayi.
					</seg>
					<seg id="b.LUK.4.12" type="verse">
						Tutai Jesus aimiuk Tímiayi &quot;Yus-Papí junasha tawai: Yus ame Uuntrum nekapsataj tiip.&quot;
					</seg>
					<seg id="b.LUK.4.13" type="verse">
						Tuma asamtai íwianch penké tujintiak ishichik tsawant Jesusan iniaisamiayi.
					</seg>
					<seg id="b.LUK.4.14" type="verse">
						Jesus ni Enentáin Yusa Wakaní kakarmari pimiutkamu ajas Kariréa nunkanam waketkimiayi. Nu nunkanam nankaamantu Túramurin áujmatiarmiayi.
					</seg>
					<seg id="b.LUK.4.15" type="verse">
						Nu nunkanam Ashí péprunam Israer-shuar iruntai jea armia nui unuiniarmiayi. Tura anturkarmia nuka ni Náarin shiir awajsarmiayi.
					</seg>
					<seg id="b.LUK.4.16" type="verse">
						Ni tsakarmariin Nasarétnum Jesus wémiayi. Tura Israer-shuar ayampratin tsawantin iruntai jeanam wayamiayi, tuke turin asa. Tura Wayá Yus-Papin áujsataj tusa wajakmiayi.
					</seg>
					<seg id="b.LUK.4.17" type="verse">
						Nuinkia Yúsnan etserin Isayasa aarmarin Súsarmiayi. Nuna urak, nui juna aarman Wáinkiamiayi:
					</seg>
					<seg id="b.LUK.4.18" type="verse">
						Yusa Wakaní Winí pujurtawai. Shuar warainiachun shiir chichaman ujaktinian anaitiukuiti. Kúntuts Enentáimiar wake mesek pujuinian Tsuártinian akuptukuiti. Tura jii kusuruncha iimtiktinian, tura yajauch awajsamu ainia nuna pénker awajsatniuncha,
					</seg>
					<seg id="b.LUK.4.19" type="verse">
						tura Uunt Yus, Shuáran yaintin tsawantri Jeán etserkatniuncha akuptukuiti.
					</seg>
					<seg id="b.LUK.4.20" type="verse">
						Nu aarman aujsua amik papin nukukmiayi. Tura iruntai jeanam Yáimin pujan susa iniais Ninkia etserkataj tusa pujusmiayi. Tura Ashí shuar pujuarmia nu émamkes ii pujuarmiayi.
					</seg>
					<seg id="b.LUK.4.21" type="verse">
						Jesussha chicharuk Tímiayi &quot;Yus-Chicham Yamái antukurmena nu Yamái tsawantin Túrunayi.&quot;
					</seg>
					<seg id="b.LUK.4.22" type="verse">
						Jesusan Ashí pénker áujmatiarmiayi. Tura Jesus ti shiir chichaakui ti Enentáimprar &quot;Juka Jusé Uchirínchukait&quot; tiarmiayi.
					</seg>
					<seg id="b.LUK.4.23" type="verse">
						Tu Enentáimiainiakui, Jesus chicharuk &quot;Atumsha shuar tuke tuinia Núnisrumek, &quot;Tsuákratniuitkiumka amek Tsuámarta,&quot; turuttiatrume. Kapernáum péprunam aentsti Túrachmin Túramamna Núnismek juisha Túrata tusarum nu turuttiatrume.
					</seg>
					<seg id="b.LUK.4.24" type="verse">
						Túrasha nekas Tájarme, Yúsnan etserniun ni nunkenkikia nii tana nuna anturainiatsui.
					</seg>
					<seg id="b.LUK.4.25" type="verse">
						Nuyasha Tájarme, Irías pujumia Nú tsawantin, Menaintiú Uwí nankaamas yumi yutukcha asamtai Ashí Israer Núnkanam ti tsuka amia nui ti Untsurí waje irunmiayi.
					</seg>
					<seg id="b.LUK.4.26" type="verse">
						Tuma ain nu wajen yainti tusa Yus Iríasan akuptukchamiayi. Antsu Chíkich nunkanmaya wajen Sarepta péprunam pujumia nuna yainti tusa akuptukmiayi. Sarepta pepru Sitiún péprunam Tíjiuch pujawai.
					</seg>
					<seg id="b.LUK.4.27" type="verse">
						Núnisan ii nunkesha Iriséu pujumia nu tsawantin ti Untsurí tunamaru iruniarmiayi. Tura Núnaka Tsuárcharmiayi. Antsu Chíkich nunka, Sírianmaya Naamankan Tsuármiayi&quot; Tímiayi Jesus.
					</seg>
					<seg id="b.LUK.4.28" type="verse">
						Israer-shuarsha iruntai jeen pujuarmia nu, nuna antukar ti kajerkarmiayi.
					</seg>
					<seg id="b.LUK.4.29" type="verse">
						Tura wajatkiar Jesusan jiiki péprunmaya akupkarmiayi. Tura pepru amia nui naint Yakí Nánkatkamunam, Nuyá akaki ajuatai tusar Júkiarmiayi.
					</seg>
					<seg id="b.LUK.4.30" type="verse">
						Túrasha Jesuska irunar matsatainiamunman etempraktak jiinki wémiayi.
					</seg>
					<seg id="b.LUK.4.31" type="verse">
						Nuyá Jesus Kariréa nunkanam Kapernáum pepru amia nui wémiayi. Tura Israer-shuara ayampratin tsawantriin tuke etserki wémiayi.
					</seg>
					<seg id="b.LUK.4.32" type="verse">
						Yusa kakarmarin takaku asa nujai etserkamiayi. Tuma asamtai &quot;Yusa kakarmarijiai unuitiamtsujik&quot; tiar ti Enentáimprarmiayi.
					</seg>
					<seg id="b.LUK.4.33" type="verse">
						Chíkich tsawantai aishman iwianchruku Israer-shuar iruntai jeanam pujumia nu untsumuk Tímiayi,
					</seg>
					<seg id="b.LUK.4.34" type="verse">
						&quot;Inikiartusta. Iikia Aminkia pachistin nakitiaji. ṡWarí, incha amukratkataj tusam Táchamek? Wikia nékajme. Ameka ti penker Tunaarincha Núitme&quot; Tímiayi.
					</seg>
					<seg id="b.LUK.4.35" type="verse">
						Tutai Jesus iwianchin kakantar chicharuk &quot;Takamatsata. Ju aishman ikiuktia&quot; Tímiayi. Tutai nu chichamaik íwianch aishmannumia jiinki weak Nunká ajuant ikiukmiayi. Túrasha nekas yajauch awajtsuk ikiukmiayi.
					</seg>
					<seg id="b.LUK.4.36" type="verse">
						Ashí pujuarmiania nu ti Enentáimiar mai tunai ajarmiayi. &quot;ṡJusha Warí chichamait? Ju aishman Yusa kakarmarijiai iwianchin jiiki awematsuk&quot; tiarmiayi.
					</seg>
					<seg id="b.LUK.4.37" type="verse">
						Tura Ashí Nú nunkanam Jesusa Túramurin áujmatiarmiayi.
					</seg>
					<seg id="b.LUK.4.38" type="verse">
						Jesussha Israer-shuara iruntai jeenia jiinki Semunka jeen wémiayi. Semunka tsatsari tsuer ti Jáamiayi. Ti jaakui Jesusan &quot;Tsuárturtá&quot; tiarmiayi.
					</seg>
					<seg id="b.LUK.4.39" type="verse">
						Jesussha jaa tepan tsuntsumprua tsuemun &quot;michatrata&quot; Tímiayi. Tutai Nú chichamaik nuwasha michatramiayi. Nú chichamaik nantaki nincha ayurawarmiayi.
					</seg>
					<seg id="b.LUK.4.40" type="verse">
						Etsa akaikin ai ni shuari Nánkamas sunkurjai jaarmia nuna Jesusan ikiaatkarmiayi. Jesussha Jáinian chikichkiniak chikichkiniak uwejéjai antinkiar Tsuárarmiayi.
					</seg>
					<seg id="b.LUK.4.41" type="verse">
						Ti Untsurí iwianchruku armia nunasha iwianchrin Jíirkiarmiayi. Jíinkiar íwianchkia untsumainiak &quot;Ameka Yusa Uchirínme&quot; Jesusan tiarmiayi. Tura niisha &quot;Jesuska Yusa anaikiamurinti&quot; tu nékainiakui Jesus kakantar chicharak itiatmamtikiarmiayi.
					</seg>
					<seg id="b.LUK.4.42" type="verse">
						Kashin Káshik tsawaak Jesus péprunmaya jiinki atsamunam Ninki wémiayi. Tura shuarsha eakiar ni pujamunam jeariarmiayi. Tura iijiai tuke pujusat tusar emetataitsar wakeriarmiayi.
					</seg>
					<seg id="b.LUK.4.43" type="verse">
						Túmain Jesus Tímiayi &quot;Yus ii Enentáin akupkatajtsa wakera Nú shiir chichaman Chíkich péprunam matsatainia nunasha ujaktiniaitjai. Nu Túrata tusa akupkamuitjai&quot; Tímiayi.
					</seg>
					<seg id="b.LUK.4.44" type="verse">
						Tuma asamtai Kariréa nunkanam Israer-shuar iruntai jeanam Jesus tuke etserki wémiayi.
					</seg>
				</div>
				<div id="b.LUK.5" type="chapter">
					<seg id="b.LUK.5.1" type="verse">
						Chíkich tsawantai Jesus Jinisarít antumianka tutainium Káanmatkari pujai ti Untsurí shuar, Yusa chichamen antuktai tusar wakeruiniak Jesusai Káunkarmiayi. Antuktai tusar wakeruiniak kae ajattsarmiayi.
					</seg>
					<seg id="b.LUK.5.2" type="verse">
						Tura Jimiará kanun antumiankan Káanmatkariin tepan Wáinkiarmiayi. Ni nérenniurinkia Jíinkiar ni nekarin Nijiá pujuinia asamtai Kánuka ankant ármiayi.
					</seg>
					<seg id="b.LUK.5.3" type="verse">
						Tuma asamtai Jesus Semunka Kanuríin enkempramiayi. Tura Semunkan chicharuk &quot;Ishichik ajapén Juruktía&quot; Tímiayi. Nuinkia kanunam enkemas aentsun Káanmatkanam pujuinian unuiniamiayi.
					</seg>
					<seg id="b.LUK.5.4" type="verse">
						Unuiniasua amik Semunkan chicharuk &quot;Kanu kunanam jukim neka ai ajunkatarum&quot; Tímiayi.
					</seg>
					<seg id="b.LUK.5.5" type="verse">
						Tutai Semun Tímiayi &quot;Túrasha, Uuntá, Káshisha tuke aju-junkuar tsawarji. Túrasha penké achikchaji. Kame aankisha Ame Támajai ajunkatjai&quot; Tímiayi.
					</seg>
					<seg id="b.LUK.5.6" type="verse">
						Tura ajunkar namakan ti Untsurín achikiarmiayi. Túram nekasha jaanaki wémiayi.
					</seg>
					<seg id="b.LUK.5.7" type="verse">
						Tuma asamtai ni írutkamurin Chíkich kanunam pujuinian uwejéjai &quot;winitia, Yáintkiamniuram&quot; tusar untsukarmiayi. Niisha Táarmiayi. Túrawar Jimiará kanunam métej awajsarmiayi. Tura kanusha init wayastatuk ajamiayi.
					</seg>
					<seg id="b.LUK.5.8" type="verse">
						Nuna Túramtai Semun Pítiur Jesusan tikishmatar Tímiayi &quot;Uuntá, wikia ti tunaitjai. ṡWíjiaisha itiurak pujustam?&quot;
					</seg>
					<seg id="b.LUK.5.9" type="verse">
						Semunsha ni írutkamurijiai namakan Timiá Untsurín Wáinkiar ashamkarmiayi. Tuma asa Semunsha Nuní Tímiayi.
					</seg>
					<seg id="b.LUK.5.10" type="verse">
						Tura Sepetéu uchiri Jakupusha Juansha Semunjai pujuarmia nusha ashamkarmiayi. Tura Jesus Semunkan Tímiayi &quot;Ashamkaip. Yamaikia namaka-achinia aintsamek aents-eau ajastatme.&quot;
					</seg>
					<seg id="b.LUK.5.11" type="verse">
						Nuyasha kanurin kukar Júkiar, Ashí takakmarincha ikiukiar Jesusan nemarki wearmiayi.
					</seg>
					<seg id="b.LUK.5.12" type="verse">
						Ukunam Jesus Chíkich péprunam pujai tunamaru aishman taa Jesusan Wáiniak tikishmatar Nunká shushuma Pankái Jesusan Tímiayi &quot;Uuntá, wakerutakmeka Páchitsuk Tsuáramniaitme.&quot;
					</seg>
					<seg id="b.LUK.5.13" type="verse">
						Nuna tutai Jesus antin Tímiayi &quot;Wakerajai. Tsuaajme.&quot; Tura Nú chichamaik tunamarusha pénker ajasmiayi.
					</seg>
					<seg id="b.LUK.5.14" type="verse">
						Túrasha Jesus chicharuk &quot;Ameka nu etserkaip, Tímiayi. Antsu Israer-shuar Patrii werim ame pénker ajasmanum Muisáis akupkamia Núnismek susata. Nujai Ashí shuar ame pénker ajasmarmin nekaawartatui&quot; Tímiayi.
					</seg>
					<seg id="b.LUK.5.15" type="verse">
						Tura Jesusa Túramuri ti etsernamiayi. Túmakui Untsurí aents anturkataj tusar Káutkarmiayi. Tura ni sunkurincha Tsuámartaj tusar Káutiarmiayi.
					</seg>
					<seg id="b.LUK.5.16" type="verse">
						Núnisan Jesuska aents atsuiniamunam we ni Aparin áujmiayi.
					</seg>
					<seg id="b.LUK.5.17" type="verse">
						Chíkich tsawantai Jesus unuiniak pujai Pariséu aents tura Israer-shuara jintinniurisha Kariréa péprunmayasha, Jutía péprunmayasha tura Jerusarénnumiasha Káunkarmia nu Antúu pujuarmiayi. Jaa Tsuártinian Yusa kakarmarin takakuyayi Jesus.
					</seg>
					<seg id="b.LUK.5.18" type="verse">
						Nuinkia emearun tampumprua kuatru shuar itiariarmiayi. Jesus pujamunam init awayattsar wakeriarmiayi.
					</seg>
					<seg id="b.LUK.5.19" type="verse">
						Tura shuar ti Untsurí piaku asamtai wayamnia atsumiayi. Túmaitkui yakiini wear jean urakar, aents kae ajas matsatmanum Jesus pujamunam emearun tampunam Nená itiararmiayi.
					</seg>
					<seg id="b.LUK.5.20" type="verse">
						Niin itiarmiania nu, Jesus Yusa kakarmarin takakui, Tú Enentáimtamun Jesus Nekáa emearun Tímiayi &quot;Ame tunaarum tsankuramuitme.&quot;
					</seg>
					<seg id="b.LUK.5.21" type="verse">
						Nuinkia Israer-shuara jintinniurisha, Pariséusha ni Enentáin Enentáimsar &quot;ṡJusha yait Yúsa Náarin yajauch awajtin? Warí, aya Yúsak tunaan tsankurachminkiait&quot; tu Enentáimsarmiayi.
					</seg>
					<seg id="b.LUK.5.22" type="verse">
						Tura Jesus ni Enentáimsamurin Nekáa Tímiayi &quot;ṡUrukamtai Tú Enentáimprarum átum?
					</seg>
					<seg id="b.LUK.5.23" type="verse">
						Nuinkia ṡWarí Imiá Yúpichuchit, Tsuártiniak, ni tunaari tsankuratniuk?
					</seg>
					<seg id="b.LUK.5.24" type="verse">
						Wats, Aents Ajasu tutai Wisha tunaan tsankuratniun Yusa kakarmarin takakjai. Jujai nekaatarum tusan wats itiurchat Tárumna nuna Túrattajai.&quot; Nuyá emearun chicharuk Tímiayi &quot;Amesha wajakim, tampuram achikiam ame jeemiin Wetá.&quot;
					</seg>
					<seg id="b.LUK.5.25" type="verse">
						Nú chichamaik emearu niisha iimiainiamunman tampurin achik wajaki ni jeen Yúsan wararki wémiayi.
					</seg>
					<seg id="b.LUK.5.26" type="verse">
						Túmakui Ashí shuar ti Enentáimprar Yusa Náarin shiir awajsarmiayi. Tura ashamainiak &quot;aentsti tujinkiamu Yamái Wáinkiaji&quot; tiarmiayi.
					</seg>
					<seg id="b.LUK.5.27" type="verse">
						Ukunam Jesus wekas akupniu Kuítrin-juu, naari Riwí, ni Chíkich naari Mateu, akupin akitiai jeanam pujan Wáinkiamiayi. Wáiniak &quot;nemartusta&quot; Tímiayi.
					</seg>
					<seg id="b.LUK.5.28" type="verse">
						Tutai Riwí wajaki takakmarinkia ikiuak Jesusan nemarsamiayi.
					</seg>
					<seg id="b.LUK.5.29" type="verse">
						Nuyá ukunam Riwí namperan Jesusan najatamiayi. Tura Untsurí akupniu Kuítrin-juu tura Chíkich shuarsha Káunkar misanam pujuarmiayi.
					</seg>
					<seg id="b.LUK.5.30" type="verse">
						Tura Pariséusha Israer-shuara jintinniurisha Jesusan tsanumpruiniak Jesusa unuiniamurin tiarmiayi &quot;ṡMaaj, urukamtai atumsha akupniu Kuítrin-juu ainia Nújaisha tura Chíkich yajauch shuarjaisha iruntrarum yurumprum?&quot;
					</seg>
					<seg id="b.LUK.5.31" type="verse">
						Tutai Jesus aimkiamiayi &quot;Shuar jaachu pénker ainiana nu ṡTsuákratniun atsumainiawak? Antsu jaa ainia nu Tsuákratniun atsumainiawai.
					</seg>
					<seg id="b.LUK.5.32" type="verse">
						&quot;Wikia pénkeraitjai&quot; tuinia nuna untsuktajtsan Táchaitjai. Antsu yajauch shuar ni Enentáin Yapajiá Winia ajasat tusan untsuajai&quot; Tímiayi.
					</seg>
					<seg id="b.LUK.5.33" type="verse">
						Nuyá Jesusan Aníak tiarmiayi &quot;Juanka unuiniamurisha, Pariséu unuiniamurisha yurumtsuk Yúsan áujainiatsuk. Tura ame unuiniamurmeka ṡurukamtai ijiarma Yúsan áujainiatsu?&quot; tiarmiayi.
					</seg>
					<seg id="b.LUK.5.34" type="verse">
						Tutai Jesus Tímiayi &quot;Nuatma nampernum, ṡipiaamu ainia nu ijiarmamniakait, Yamái-nuatu pujai?
					</seg>
					<seg id="b.LUK.5.35" type="verse">
						Atsá. Wats Wisha ukunam junaktiatjai; nuinkia ijiarmatin átatui&quot; Tímiayi.
					</seg>
					<seg id="b.LUK.5.36" type="verse">
						Tura junasha nujai métek-taku unuiniamiayi: &quot;ṡYamaram Pushí tsupikiar nujai arut pushiniam anujtukminkiait? Nu Túramka yamaram Pushí yajauch ajasaintiui; Túrasha shiir anujkamu arut pushijiai mai metek yamaram Wáinkiachminiaiti.
					</seg>
					<seg id="b.LUK.5.37" type="verse">
						Núnisan nijiamanch Yamái nawamu nuap najanamu arutnum yaraachminiaiti. Túramka nijiamanch Karíak ijiakratniuiti; Túmak nijiamchisha nuap najanamusha mai metek menkainiawai.
					</seg>
					<seg id="b.LUK.5.38" type="verse">
						Tuma asamtai nijiamanch Yamái nawamu yamaram nuap najanamunam yaraatniuiti. Nu Túramka mai metek pénker átiniaiti.
					</seg>
					<seg id="b.LUK.5.39" type="verse">
						Yaunchu nawamu úmana nuka yamarman nakitrattui. &quot;Yaunchu nawamu Imiá penkeraiti&quot; Tiártatui&quot; Tímiayi Jesus.
					</seg>
				</div>
				<div id="b.LUK.6" type="chapter">
					<seg id="b.LUK.6.1" type="verse">
						Ayampratin tsawantai Jesussha unuiniamurijiai araamunam wekasar, unuiniamurisha trikiu neren majurkutak wekainiarmiayi; tura tishisar neren yuawarmiayi.
					</seg>
					<seg id="b.LUK.6.2" type="verse">
						Nuna Túruiniakui Pariséu tiarmiayi &quot;Maaj, atumsha ayampratin tsawantai takaschatniua nui, ṡurukamtai takaarum?&quot;
					</seg>
					<seg id="b.LUK.6.3" type="verse">
						Takui Jesus ayak Tímiayi &quot;Yaunchu uunt akupin Tawitcha tura nemarniusha tsukamainiak Túrawarmia nu ántichukaitrum.
					</seg>
					<seg id="b.LUK.6.4" type="verse">
						Tawit Yusa Jeen Wayá, Yus iniaktusma tantan Yuámiayi; tura nemarniuncha ajamsamiayi. Tura nu tantancha aya Israer-shuara Pátriri Yúatin ármiayi. Tuma ain Tawitcha yajauchin Túrutsuk achikmiayi, Tímiayi.
					</seg>
					<seg id="b.LUK.6.5" type="verse">
						Wisha Aents Ajasuitkiun ayampratin tsawantan Nérenniurintjai&quot; Tímiayi Jesus.
					</seg>
					<seg id="b.LUK.6.6" type="verse">
						Chíkich ayampratin tsawantai Israer-shuar iruntai jeanam Jesus Wayá unuiniartasa nankamamiayi. Nui shuar uweje untsuuria nu jakaa pujumiayi.
					</seg>
					<seg id="b.LUK.6.7" type="verse">
						Tura Israer-shuara jintinniurisha, Pariséusha Jesusan &quot;yajauch Túrayi&quot; titiai tusar wakeruiniak, &quot;ju ayampratin tsawantai nu shuaran tsuartimpiash&quot; tusar ii pujuarmiayi.
					</seg>
					<seg id="b.LUK.6.8" type="verse">
						Túrasha Jesuska ni Enentáimmiarin nekariarmiayi. Túmayat uweje jakaan chicharuk &quot;Jui ajapén wajasta&quot; Tímiayi. Tutai aishman ajapén wajasmiayi.
					</seg>
					<seg id="b.LUK.6.9" type="verse">
						Nuinkia iruniarmiania nuna Jesus Tímiayi &quot;Enentáimpratarum. Ayampratin tsawantai yajauch Túratin, pénker Túratniujai ṡTuá pénkerait? ṡUwemtikratin, Máatniujaisha Tuá pénkerait?&quot; Tímiayi.
					</seg>
					<seg id="b.LUK.6.10" type="verse">
						Nuyá téntakarmia nuna iis aishmankan Tímiayi &quot;Uwejem takuitia.&quot; Aishmansha uwején takuimtai Nú chichamaik pénker ajasmiayi.
					</seg>
					<seg id="b.LUK.6.11" type="verse">
						Tura Chíkichkia ti kajerkarmiayi. Túrawar &quot;Jesus Warí itiurkamniakit&quot; tusar aniniaisarmiayi.
					</seg>
					<seg id="b.LUK.6.12" type="verse">
						Nuyá Jesus Yúsan áujsataj tusa Náinnium wakamiayi. Tura nu kashi Yúsan au-aujkua tsawarmiayi.
					</seg>
					<seg id="b.LUK.6.13" type="verse">
						Tsawarmatai unuiniamurin ikiankar tuse anaikiamiayi. &quot;Winia akatramuruitrume&quot; Tímiayi.
					</seg>
					<seg id="b.LUK.6.14" type="verse">
						Ju ármiayi: Emka, Semun Chíkich naari Pítiur apujtusmia nu; tura Nuyá ni yachi Antres, Jakupusha, Juansha, Jiripisha, Parturumísha,
					</seg>
					<seg id="b.LUK.6.15" type="verse">
						Mateusha, Tumassha, Arpeu uchiri Jakupusha, Asump Semunsha,
					</seg>
					<seg id="b.LUK.6.16" type="verse">
						Jakupu yachi Jútassha, tura Jútas Iskariúti Jesusan ukunam surukmia nu. Nu tuse achikma ármiayi.
					</seg>
					<seg id="b.LUK.6.17" type="verse">
						Niijiai Jesus Náinniumia pakanam taawarmiayi. Nui pujusarmiayi. Nuisha Untsurí unuiniamurisha, tura Jutía nunkanmaya, tura Jerusarénnumia tura nayaantsanam ayamach Tiru, tura Setun péprunmaya ti Untsurí aents antuktaitsar pujuarmiayi. Jesus tsuarati tusar Káunkarmiayi.
					</seg>
					<seg id="b.LUK.6.18" type="verse">
						Iwianchrukusha Tsuámararmiayi.
					</seg>
					<seg id="b.LUK.6.19" type="verse">
						Jesus Tsuártinian tujinkiachu asamtai ashi shuar antintaj tusar wakeriarmiayi.
					</seg>
					<seg id="b.LUK.6.20" type="verse">
						Ni unuiniamurin Jesus iis juna Tímiayi: &quot;&quot;Yusan atsumajai&quot; Tárumna nu, Yus akupeamunam Páchitkiaitrume; tuma asamtai warasminiaitrume.'
					</seg>
					<seg id="b.LUK.6.21" type="verse">
						`Yamái tsukamarmena nu ukunam ejemartatrume. Tuma asamtai warasminiaitrume. Yamái uutrumna nu, ukunmanka wishirtatrume. Tuma asamtai warasminiaitrume.'
					</seg>
					<seg id="b.LUK.6.22" type="verse">
						`Atumin nakitramprarmatai, ajapramawarmataisha, tura Winia Aents Ajasu tutaiya Nú shuar ajasuiti tusar tsanumprutmak katsekkramkarmataisha warasminiaitrume.'
					</seg>
					<seg id="b.LUK.6.23" type="verse">
						`Túramtai nayaimpiniam ti shiir ana nu Núkap sunastin átatui tu Enentáimsarum ti warastarum. Warí, ju shuara uuntri yaunchu Yúsnan etserniun Nútiksaran yajauch awajsacharmakia.'
					</seg>
					<seg id="b.LUK.6.24" type="verse">
						`Tura Kuítrinniutiram atumsha Atumí waratairi aya yamaik waintrume. Ukunmanka waraschattarme.'
					</seg>
					<seg id="b.LUK.6.25" type="verse">
						`Atsumatsjai, tu Enentáimprumna nu, ukunmanka atsumattarme. Nuinkia waraschattarme. Yamái Wishíarmena nu, ukunmanka Wáitiakrum uuttiatrume. Nuinkia waraschattarme.'
					</seg>
					<seg id="b.LUK.6.26" type="verse">
						`Ashí aents atumin shiir awajtamkurmin aneartarum. Nujai waraschatniuitrume. Warí nuna uuntri ántar-yusnan etserin armia nuna Nútiksaran yaunchu shiir awajsarmiayi.'
					</seg>
					<seg id="b.LUK.6.27" type="verse">
						`Winia anturtarmena nuna juna Tájarme: Ame nemasrum aneata, nakitramainia nusha shiir awajsata;
					</seg>
					<seg id="b.LUK.6.28" type="verse">
						yajauch chichartamainia nusha shiir Enentáimtusarta; katsekramainia nusha Yus áujtusarta.
					</seg>
					<seg id="b.LUK.6.29" type="verse">
						Ame yapimin ijiutmamtai Aatú yapiruisha ijiuti tusam iniaktusta; ame pushirmin jurutramkitiaj Tuíniakuisha Sákurmencha jukiti tusam iniaisata.
					</seg>
					<seg id="b.LUK.6.30" type="verse">
						Seatmana nu susata, tura áminiun jurutramainiakuisha ataksha awanturkitia tiip.
					</seg>
					<seg id="b.LUK.6.31" type="verse">
						Chíkich winia Túrutati tusam wakeramna Nútiksamek chikichcha Túrata.'
					</seg>
					<seg id="b.LUK.6.32" type="verse">
						`Iista, aya atumin anenmainia nuke aneakmesha, ṡnusha Warí pénkera Túrarum? Yajauch shuarsha nuna Túrin ainiawai.
					</seg>
					<seg id="b.LUK.6.33" type="verse">
						Tura atumniasha pénker awajtamainia nuke pénker awajkurmesha ṡnusha Warí pénkera Túrarum? Yajauch shuarsha nuna Túrin ainiawai.
					</seg>
					<seg id="b.LUK.6.34" type="verse">
						Awanturkimniaiti tu Enentáimtarum nuke íkiakrumsha ṡnusha Warí pénkera Túrarum? Yajauch shuar nuamtak yajauch shuarjai awanturkimniaiti tu Enentáimsar ikianainiawai.
					</seg>
					<seg id="b.LUK.6.35" type="verse">
						Tura atumsha nemasrum aneatniuitrume, tura pénker Túratniuitrume, tura awanturkittiawai tu Enentáimtsuk ikiastiniaitrume. Túrakrumninkia Uunt Yus pénker akirmaktatrume; tura ni Uchiríntjai tu iniakmastatrume. Yuska, &quot;yuminsajme&quot; ticha nunasha tura yajauch shuarnasha shiir awajeawai.
					</seg>
					<seg id="b.LUK.6.36" type="verse">
						Ii Aparí waitnentramniua Nútiksarmek atumsha waitnentratarum.'
					</seg>
					<seg id="b.LUK.6.37" type="verse">
						`Chikicha Túramuri ti Enentáimtusairap. Núnisan Yuska Atumí tunaarin iirtamsashtatui. Chikicha tunaarin &quot;nuke asutniatniuiti&quot; tiirap. Núnisan Yus atumin sumamtikramashtatrume. Tsankurnairatarum. Núnisan Yus tsankurtamprattawai.
					</seg>
					<seg id="b.LUK.6.38" type="verse">
						Chikichcha susata. Núnisan Yus atumin suramsattarme. Niisha pénker nekapma, tura Núkap ati tusa teeka awajas tura patas Núkap enkea emetsai amastatui. Atum Chíkich Túrarmena Nútiksan atumniasha Túrutmattarme.&quot;
					</seg>
					<seg id="b.LUK.6.39" type="verse">
						Tura nuyasha juna métek-taku chichaman ujakarmiayi: &quot;Jii kusurusha ṡitiurak Chíkich kusuruncha jukimniait. Mai metek waanam iniaashtatuak?
					</seg>
					<seg id="b.LUK.6.40" type="verse">
						Unuiniamua nu unuiniana nuna nankaamas áchatniuiti. Túrasha niisha ti unuimiatar unuiniana nujai métek nekaamniaiti.'
					</seg>
					<seg id="b.LUK.6.41" type="verse">
						`ṡItiurtsuk atumi jiin numi enketna auk iitskesha Atumí Yachí jiin tsuat enketusha iiyarum?
					</seg>
					<seg id="b.LUK.6.42" type="verse">
						Ame jiimiin numi tuke enketaisha ṡitiurtsuk ame yatsumi jiiya Tsuátan jurustajme tame? ḂAntraitrume! Emka ame jiimiin numi enketna nu jusata. Nuinkia paant Wáinkiattame yatsumi jiin tsuat enketna nu jurustin.'
					</seg>
					<seg id="b.LUK.6.43" type="verse">
						`Pénker numi yajauchin nereatsui; tura yajauch numi pénkeran nereatsui.
					</seg>
					<seg id="b.LUK.6.44" type="verse">
						Numisha ni neren nékanui. Tsachikniumiasha kushinkiap Júukchamniaiti. Tura naranmaya shuinia Júukchamniaiti.
					</seg>
					<seg id="b.LUK.6.45" type="verse">
						Núnisan pénker shuar ni Enentái pénker asamtai pénkeran chichaawai; tura yajauch shuar, Enentái yajauch asamtai yajauchin chichaawai. Páantchakait. Enentáin pimiutkamu ana nuyan ni wenejai chichaawai.'
					</seg>
					<seg id="b.LUK.6.46" type="verse">
						`Wi Tájana nu Túrachiatrumsha ṡurukamtai Winia, Uunta, Túrutrum?
					</seg>
					<seg id="b.LUK.6.47" type="verse">
						Shuar winia chichamprun ántuinia nu jea jeammajai métekete. Winia anturtuk Umíana nu jujai métekete:
					</seg>
					<seg id="b.LUK.6.48" type="verse">
						Shuar jean jeamuk emka init taur kayanam ukurmai. Tura yumi ti yutuk, entsa nujankrua tukummaitiat pukukachmai kayanam ukuamu asa.
					</seg>
					<seg id="b.LUK.6.49" type="verse">
						Antsu Winia anturtukiat umiatsna nuka jujai métekete: Shuar jean jeamuk aya naikminiam jeammai. Tura entsa nujankrua tukumpram nu jeaka pukukamai. Tura mash Sáantramai.&quot; Tu unuiniamiayi Jesus.
					</seg>
				</div>
				<div id="b.LUK.7" type="chapter">
					<seg id="b.LUK.7.1" type="verse">
						Jesus aentsun unuiniasua amik Kapernáum péprunam wémiayi.
					</seg>
					<seg id="b.LUK.7.2" type="verse">
						Nui Rúmanmaya suntara Kapitiántri pujumiayi. Nu Kapitiáni takarniuri, ti aneamuri, jakamnia jaamiayi.
					</seg>
					<seg id="b.LUK.7.3" type="verse">
						Tura Jesusan pachis áujmatainian antuk, ame shuarum Jesusan itiartiti tura winia takarniun Tsuárturti tusa Israer-shuara uuntrin akupkamiayi.
					</seg>
					<seg id="b.LUK.7.4" type="verse">
						Niisha Jesusan weriar, umirtukat tusa ti seainiak tiarmiayi &quot;Ju Kapitián nekas Yáintin pénkeraiti.
					</seg>
					<seg id="b.LUK.7.5" type="verse">
						Niisha yajaya apachitiat iin shiir Enentáimturmaji. Tura iruntai jean jeamtinniasha ninki chicharkaiti, tura yayawai.&quot;
					</seg>
					<seg id="b.LUK.7.6" type="verse">
						Nuyá Jesus niijiai wémiayi. Tura ni jeen jeastatuk jatemsamtai Kapitiáncha ni amikrin akatar ju titiarum tusa Jesusan akuptukarmiayi. Niisha Jesusan chicharuk juna tiarmiayi &quot;Uuntá, ántram wayataj tu Enentáimsaip. Ame ti nankaamaku asam winia jearui wayachminiaitme.
					</seg>
					<seg id="b.LUK.7.7" type="verse">
						Tuma asakmin imia wiki Amiin jeatniun arantukjame. Ayatik &quot;pénker Ajastí&quot; Tákumin winia takarniusha pénker ajatrustatui.
					</seg>
					<seg id="b.LUK.7.8" type="verse">
						Wi nékajai. Winia uuntur winia akuptuiniawai. Tura wisha suntaran akupenajai. Nunasha wi &quot;Wetá&quot; takui wéawai. Tura chikichnasha &quot;Winitiá&quot; tutai winiawai. Tura winia takartinian &quot;ju Túratá&quot; tutai Umíawai.&quot; Tu Tímiayi.
					</seg>
					<seg id="b.LUK.7.9" type="verse">
						Jesus nuna antuk ti Enentáimias ni nemarainian Tímiayi &quot;Nekas Tájarme Israer-shuar Yúsan Tímiatrus Enentáimtinian Wáinchaitjai.&quot;
					</seg>
					<seg id="b.LUK.7.10" type="verse">
						Tura kapitiani akatramuri Jeá waketkiar, takarniuri pénker ajasun Wáinkiarmiayi.
					</seg>
					<seg id="b.LUK.7.11" type="verse">
						Nuyá ukunam Chíkich pepru Naín tutainium ni unuiniamurijiai tura Chíkich Untsurí aentsjai Jesus wémiayi.
					</seg>
					<seg id="b.LUK.7.12" type="verse">
						Tura péprunam nuntumas jakaan iwiarsatai tusar Juínian Wáinkiamiayi. Jakáa nukuri Wájeyayi, tura uchiri jakamia Núchikiiyayi. Tura ti Untsurí nu peprunmaya niin nemarsarmiayi.
					</seg>
					<seg id="b.LUK.7.13" type="verse">
						Jesus nu wajen Wáiniak tura waitnentar &quot;úutip&quot; Tímiayi.
					</seg>
					<seg id="b.LUK.7.14" type="verse">
						Nuinkia Jesus jakaa enkerman tarunt antinmiayi; nuna Juíniasha wajasarmiayi. Nuinkia Jesus jakaan chicharuk &quot;Umpa nantaktia, Tájame&quot; Tímiayi.
					</seg>
					<seg id="b.LUK.7.15" type="verse">
						Tutai niisha nantaki pujus chichaamiayi. Tura Jesus ni nukurin &quot;Jujú uchiram&quot; Tímiayi.
					</seg>
					<seg id="b.LUK.7.16" type="verse">
						Tura matsamiarmia nu, nuna Wáinkiar ashamkarmiayi. Tura Yusa Náarin shiir awajsarmiayi. Tura chichainiak, &quot;Yúsnan etserniuchukait Niisha. Ataksha Yúsnan etserin uunt ana nu tarutramji&quot; tiarmiayi. Tura &quot;Israer-shuarti Niiniu ájinia nuna Yáinmaktai tusa Yus tarutramji&quot; tiarmiayi.
					</seg>
					<seg id="b.LUK.7.17" type="verse">
						Tura Ashí Jutía nunkanmayasha tura ni írutkamu nunka ármia nuyasha Jesus Túramia nuna nekaawarmiayi.
					</seg>
					<seg id="b.LUK.7.18" type="verse">
						Juan ni írutkamuri ujakam Jesus Túramun nekaamiayi. Nekáa ni írutkamurín Jímiaran untsukmiayi.
					</seg>
					<seg id="b.LUK.7.19" type="verse">
						Tura Jesusai akupkarmiayi. &quot;Atumsha Jesus aniastarum. ṡAmesha nekas Kristu Yus akupkamu Tátinia Núkaitiam. Kame chikichak Nákastataj~i? titiarum. Nu Nekáa ikiuutarum' Tímiayi.
					</seg>
					<seg id="b.LUK.7.20" type="verse">
						Tutai niisha Jesusan Werí jeariar tiarmiayi &quot;Incha imiakratin Juan akatar akuptamkaji. ṡAmesha nekas Tátinia Núkaitiam. Chikichak Nákastataj~i? Nu nekaatai tusar wakeraji&quot; tiarmiayi.
					</seg>
					<seg id="b.LUK.7.21" type="verse">
						Wats, nii jeawarmia nui Jesus Untsurí jaan Tsuártasa pujurmiayi. Iwianchrukuncha iwianchrin jiirki akupkatasa pujurmiayi. Tura kusuruncha iimtikmiayi.
					</seg>
					<seg id="b.LUK.7.22" type="verse">
						Tuma asa Jesus akatramun juna Tímiayi: &quot;Waketkirum Ashí átum antukurmena nusha, Wáinkiarumna nusha ujaktarum. Kusurusha Wáinmainiawai; shutuap ainia nu pénker wekainiawai; tunamarusha Tsuámainiawai; empekusha ántuiniawai; jakaasha atak iwiaaku ajainiawai; tura Kuítrinchanumsha uwempratin chicham ujakmaiti. Juan nu ujaktarum.
					</seg>
					<seg id="b.LUK.7.23" type="verse">
						Yawetsuk Winia tuke shiir Enentáimturna Nú shuar shiir átatui&quot; Tímiayi Jesus.
					</seg>
					<seg id="b.LUK.7.24" type="verse">
						Waketkiarmatai Jesus Juánkan pachis áujmatman antuk shuar matsamarmia nui juna Tímiayi: &quot;Shuar atsamunmasha ṡWarí werimiarum. Pintiu nase Umpúam Atúu we Juní we ajana nu iistai tusarmek wémarum? Juan Núnischaiti.
					</seg>
					<seg id="b.LUK.7.25" type="verse">
						Nuikia ṡWarí werimiarum. Shuar pénker iwiarmampra iistai tusarmek wémarum? Warí, pénker iwiarmampraka uunt akupniu jeen pujuiniatsuk.
					</seg>
					<seg id="b.LUK.7.26" type="verse">
						Nuinkia ṡWarí werimiarum. Yúsnan etserniuk werimiarum? Maa, Nú nankaamas Wáinkiarme.
					</seg>
					<seg id="b.LUK.7.27" type="verse">
						Yaunchu Yus-Chichamnum ju aarmaiti: &quot;Winia akatramurun amiini emka akupeajai ame jintimin iwiarat tusan.&quot; Juan nu akatramuiti.
					</seg>
					<seg id="b.LUK.7.28" type="verse">
						Nekasan Tájarme, Yúsnan etserin imiakratin Juanjai nankaamas uunt atsuwiti. Túmaitiat Yus akupeamunam Páchinia nu shuarka nekas imianchaitiat, Juanjai nankaamas átatui&quot; Tímiayi.
					</seg>
					<seg id="b.LUK.7.29" type="verse">
						Penké shuarsha, Kuítian-juusha, Juan imiaimiujai imianiarmia nu, Jesus timian antukar Yusa Náarin shiir awajsarmiayi.
					</seg>
					<seg id="b.LUK.7.30" type="verse">
						Túrasha Pariséusha Israer-shuara jintinniurisha Yus Yáintaj Támaitiat Juan imiaamujai imiancha ásar nakitrarmiayi.
					</seg>
					<seg id="b.LUK.7.31" type="verse">
						Nuinkia Uunt Jesus Tímiayi &quot;Yamaiya aentstiram, warijiain métek árum nuna paant Títiatjarme.
					</seg>
					<seg id="b.LUK.7.32" type="verse">
						Uchijiai métek árume. Ni aijiai iruntrar nakurustaj Tukamá Tuíniawai &quot;Námpera ainis nakurustaitsar peem umpuarji, Túrasha Jantsemáchurme. Nuyá iwiarsatniua ainis nakurustaitsar íwiareakur kantamtai Kantamáaji, Túrasha átum uutcharme.&quot; Tu Tuíniawai.
					</seg>
					<seg id="b.LUK.7.33" type="verse">
						Atumsha Núnisaitrume. Kame Juan Núkap yurumtsuk úmutsuk wekaimiayi. Túmakui átumka &quot;iwianchrukuiti&quot; Tímiarme.
					</seg>
					<seg id="b.LUK.7.34" type="verse">
						Nuyá Wisha Aents Ajasan Támajai. Tura Yurumá úmakuisha &quot;ti yurumin tura ti nampenaiti; kame Ashí yajauch shuaran tura Kuítian-juu amikrinti&quot; Túrutrume.
					</seg>
					<seg id="b.LUK.7.35" type="verse">
						Wats, nekas neka ainia nu, Yusa nekatairin iniakmainiawai.&quot; Tu Tímiayi.
					</seg>
					<seg id="b.LUK.7.36" type="verse">
						&quot;Winí Yurumáitia&quot; tusa Pariséu Jesusan ipiaamiayi. Tutai Jesus ni jeen Werí misanam pujusmiayi.
					</seg>
					<seg id="b.LUK.7.37" type="verse">
						Nuinkia nu péprunmaya yajauch nuwa, Jesus Pariséu jeen Yurumáttsa weyi Táman antuk, Kayá mutinium kunkuin asuiti aimkiamun Takukí jearmiayi.
					</seg>
					<seg id="b.LUK.7.38" type="verse">
						Tura uutki Jesusa nawen pujuras neajkijiai nijiarmiayi. Tura intiashijiai japirmiayi; Nuyá nawenam mukuta kunkuinian ni nawen ukatramiayi.
					</seg>
					<seg id="b.LUK.7.39" type="verse">
						Pariséu Jesusan ipiaamia nu, nuna Wáiniak juna Enentáimsamiayi: &quot;Ju nekas Yúsnan etserniuitkiunka, ju yajauch nuwa ántiana nuna nekaawainti. Warí, niisha netse nuwachukait&quot; tu Enentáimsamiayi.
					</seg>
					<seg id="b.LUK.7.40" type="verse">
						Nuinkia Jesus Pariséun chicharuk Tímiayi &quot;Semunká, ámin titiaj tusan wakerajai.&quot; Tutai Pariséu chichaak &quot;Turuttiá, Uuntá&quot; Tímiayi.
					</seg>
					<seg id="b.LUK.7.41" type="verse">
						Tutai Jesus Tímiayi &quot;Kuítian ikiamniun Jimiará aishman tumashmakarmiayi. Chíkich kiniantus (500) tura Chíkichka aya senkuentak tumashmakmiayi.
					</seg>
					<seg id="b.LUK.7.42" type="verse">
						Akiktin tsawant jeamtai Mái-metek takakcha ármiayi. Tuma asamtai Kuítian ikiamin ni tumashrin Mái-metek Asakátrarmiayi. Wats, Turuttiá ṡTú aishmanka ikiamniun nekas aneamia?&quot; Tímiayi.
					</seg>
					<seg id="b.LUK.7.43" type="verse">
						Tutai Semun Tímiayi &quot;Enta, Núkap tumashrin tsankuramia nu.&quot;
					</seg>
					<seg id="b.LUK.7.44" type="verse">
						Tutai Jesus Tímiayi &quot;Nekas tame.&quot; Nuinkia nu nuwan iis Semunkan Tímiayi &quot;Ju nuwa Wáintsumek. Ame jeemiin wayamtai winia nawer nijiartin entsa suruschamame; antsu ju nuwaka nawerun neajkijiai nijiarturai, tura intiashijiai japirturai.
					</seg>
					<seg id="b.LUK.7.45" type="verse">
						Mukutam áujtuschamame; antsu ninkia nawerun tuke mukutui.
					</seg>
					<seg id="b.LUK.7.46" type="verse">
						Winia muukaruisha asuiti ikiurtuschamame; antsu ninkia nawerui kunkuin asuitin ukatrurai.
					</seg>
					<seg id="b.LUK.7.47" type="verse">
						Nu tuma asamtai Tájame, niisha Winia ti anentu asamtai ni tunaari Untsurí ana nu tsankuramuiti. Tura tunaar ishichik awai tau tsankuramu ana nuka ishichik anenkratniuiti.&quot; Tu Tímiayi Jesus.
					</seg>
					<seg id="b.LUK.7.48" type="verse">
						Nuinkia nuwan Tímiayi &quot;Ame tunaarum tsankuramuitme.&quot;
					</seg>
					<seg id="b.LUK.7.49" type="verse">
						Tura Chíkich ipiaamu Jesusjai misanam pujuarmiania nu &quot;ṡJusha ya asan tunaancha tsankurea?&quot; nuamtak tunainiarmiayi.
					</seg>
					<seg id="b.LUK.7.50" type="verse">
						Tura Jesus nuwan chicharuk&quot;&quot;Uwemtikiartiniaiti&quot; tu Enentáimturu asam uwempraitme. Shiir Wetá&quot; Tímiayi.
					</seg>
				</div>
				<div id="b.LUK.8" type="chapter">
					<seg id="b.LUK.8.1" type="verse">
						Nuyá Untsurí péprunam Jesus Wekaráktak Yus akupeana nuna shiir chichaman etserkini wekaimiayi. Tura ni unuiniamuri tuse ármia nu nemarsarmiayi.
					</seg>
					<seg id="b.LUK.8.2" type="verse">
						Yaunchu Untsurí nuwa jaa armia nuna tura iwianchruku armia nunasha Jesus Tsuárarmiayi. Nu nuwasha Niin nemarsarmiayi. Nusha ju ármiayi: Maktaranmaya Marí, siati íwianch Jíirkimiuyania nusha
					</seg>
					<seg id="b.LUK.8.3" type="verse">
						tura uunt akupin Erutisa takarniuri Chusa nuwé Juancha, tura Susancha; tura Chíkich Untsurí ni takakmarin Súsar Jesusan Yáinkiarmiayi.
					</seg>
					<seg id="b.LUK.8.4" type="verse">
						Untsurí péprunmaya Jesusan iistai tusar Jíinkiarmiayi. Tura Untsurí Káunkarmatai ju métek-taku chichaman Jesus unuiniamiayi:
					</seg>
					<seg id="b.LUK.8.5" type="verse">
						&quot;Atsaamin atsaamprataj tusa Jíinkimiayi. Atsaamki wesa Jinkiái Jintiá iniaararmiayi. Túrunamtai weenak najakarmiayi. Nuyá chinki tariar yuawarmiayi.
					</seg>
					<seg id="b.LUK.8.6" type="verse">
						Chíkich Jinkiái kaya írunmanum iniaararmiayi. Nu Jinkiái tsapainiar, Wárik nantu sukuam Kárarmiayi.
					</seg>
					<seg id="b.LUK.8.7" type="verse">
						Chíkich Jinkiái jankiniam iniaararmiayi. Tura jankisha Jinkiáisha Mái-metek tsapainiar, janki kankar ajakramiayi.
					</seg>
					<seg id="b.LUK.8.8" type="verse">
						Tura Chíkich Jinkiáisha pénker nunkanam iniaararmiayi. Tura tsapainiar, pénker nerekar Chíkichkia siansha (100) nerekarmiayi.&quot; Tuasua amik kakantar chichaak Jesus Tímiayi &quot;Kuishim ákuinkia antuktarum.&quot;
					</seg>
					<seg id="b.LUK.8.9" type="verse">
						Nuyá ni unuiniamuri Jesusan aniak tiarmiayi &quot;Ju métek-taku chicham tamena nu ṡwarintkumea tame?&quot;
					</seg>
					<seg id="b.LUK.8.10" type="verse">
						Tutai Jesus Tímiayi &quot;Atumnia Yus ni akuptairin nekaachma ana nuna nekamtikramprume. Tura chikichnaka, Wáiniainiayat kusurua Núnin ártí tusan, tura ántuiniayat nekaacharat tusan aya métek-taku chichamjai jintintiatjai,&quot; Tímiayi.
					</seg>
					<seg id="b.LUK.8.11" type="verse">
						`Wats, ju nekaatarum, Tímiayi. Jinkiáisha Yusa chichamen nakumui.
					</seg>
					<seg id="b.LUK.8.12" type="verse">
						Jintiá iniaaru tana nuka shuar aya ántana nuna nakumui. Yúsan nekas Enentáimtus uwempracharti tusa íwianch Wárik taa nu chichaman ni Enentáiyan Júawai.
					</seg>
					<seg id="b.LUK.8.13" type="verse">
						Kayanam iniaaru tana nuka shuar antuk waras umiana nuna nakumui. Tura Nú shuar kankape Atsá asamtai, ishichik tsawantinin umikiar itiurchatan Wáinkiar Wárik kanainiawai.
					</seg>
					<seg id="b.LUK.8.14" type="verse">
						Jankiniam iniaaru tana nuka tuke Enentáijiai Umíatsna nuna nakumui. Nu shuarsha ántuiniawai, Túrasha ni wakeramurijiai wekainiawai. Ju nunkanman ana nuna ti Páchiniakui, tura Kuítian ti wakeruiniakui, warastinniak Enentáimtuiniakui, Yus-Chicham ni Enentáin takaatsui. Nujai kankarma ásar nerektinian tujintiainiawai.
					</seg>
					<seg id="b.LUK.8.15" type="verse">
						Tura Jinkiái pénker nunkanam iniaaru tana nuka shuar antuk umiinia nuna nakumui. Niisha antukarmia nuna pénker Enentáimtusar, yawetsuk umirkar ti pénker nerenawai.'
					</seg>
					<seg id="b.LUK.8.16" type="verse">
						`ṡShiripkin ekeemak nukuktinkiait? Peaknum waaptak ikiuschatniuiti. Antsu jeanam Wáiniana nu paant Wáinkiarat tusa Yakí ekentsatniuiti.
					</seg>
					<seg id="b.LUK.8.17" type="verse">
						Núnisan Ashí nekaachma ana nu paant átatui. Tura úukma ana nu nekanattawai. Tura iwiainiakma átatui.
					</seg>
					<seg id="b.LUK.8.18" type="verse">
						Tuma asamtai anearum pénker antuktarum. Shuar takakna nu patatsamnia átatui. Túrasha takaktsuna nu, takakjai tu Enentáimtumana nuka Jurunkíttiawai.&quot; Tu timiayi.
					</seg>
					<seg id="b.LUK.8.19" type="verse">
						Jesus pujamunam Nukurí ni yachisha tariarmiayi.
					</seg>
					<seg id="b.LUK.8.20" type="verse">
						Turamtai Jesusan tiarmiayi &quot;Ame nukusha yatsumsha aa wajasar untsurmainiawai.&quot;
					</seg>
					<seg id="b.LUK.8.21" type="verse">
						Tutai Jesus Tímiayi &quot;Ee, nukuruiti, yatsuruiti, tura Yus tana nuna antuk Umíana nusha winia nukuruiti, winia yatsuruiti.&quot;
					</seg>
					<seg id="b.LUK.8.22" type="verse">
						Chíkich tsawantai Jesus ni unuiniamurijiai kanunam enkemprar &quot;Antumian amaini wetai&quot; Tímiayi.
					</seg>
					<seg id="b.LUK.8.23" type="verse">
						Entsanam wesar Jesus kanarmiayi. Tura aya aneachma nase ti kakaram Násentkui Chíchimi Tampá tukumar kanun init awayastatuk awajmiayi.
					</seg>
					<seg id="b.LUK.8.24" type="verse">
						Túram nuinkia Jesusan ishintiainiak &quot;Uuntá, iisha Entsá wayaaji&quot; tiarmiayi. Nuinkia Jesus nantaki nasencha entsancha chicharkamiayi. Nú chichamaik nasesha menkakamiayi, tura entsasha miaaku ajasmiayi.
					</seg>
					<seg id="b.LUK.8.25" type="verse">
						Nuyá ni unuiniamurin chicharuk &quot;ṡUrukamtai Winia Enentáimtursachuram?&quot; Tímiayi. Tura niisha ashamainiak, ti Enentáimprar &quot;ṡAusha Warí aishmankait? Nasesha entsasha Nii chicharkam umirainiatsuk&quot; tiarmiayi.
					</seg>
					<seg id="b.LUK.8.26" type="verse">
						Kariréa nunka amaini Jatara nunkanam jeawarmiayi.
					</seg>
					<seg id="b.LUK.8.27" type="verse">
						Kanunmaya Jesus jiinkimtai nu péprunmaya aishman Niin taruntamiayi. Nu aishmansha yaunchu iwianchrukuyayi. Misú wekas, Jeá pujutsuk aents iwiarsamunam pujuyayi.
					</seg>
					<seg id="b.LUK.8.29" type="verse">
						Iwianchkia nu aishmankan ti kakaram nupet wémiayi. Tura emetatai tusar uwejencha nawencha jirujai Jinkiá wearmiayi. Túrasha tujinkiarmiayi. Niisha jiruncha Tsurí wémiayi. Tura íwianch aents atsamunam útsuk awemamiayi. Nu aishman Jesusan Wáiniak tikishmatar kakantar chicharuk &quot;ṡUrukamtai winiisha tarutnium, Uunt Nankaamaku Yusa Uchiri Jesusa? Winia Wáitkiarsaip tusan seajme&quot; Tímiayi. Iwianch niin pujurun Jesus jiiki akupeam tu Tímiayi.
					</seg>
					<seg id="b.LUK.8.30" type="verse">
						Jesus nu aishmankan anias &quot;ṡYáitiam?&quot; Tímiayi. Tútai nii chichaak &quot;Wikia Untsuríntjai&quot; Tímiayi. Untsurí íwianch niin pujurma asa nuna Tímiayi.
					</seg>
					<seg id="b.LUK.8.31" type="verse">
						&quot;Iin uunt Wáanam ii jiinkimiaj nuin akuptukam amutkaip&quot; íwianch seawarmiayi Jesusan.
					</seg>
					<seg id="b.LUK.8.32" type="verse">
						Nui ishichik arantach Náinnium Untsurí kuchi shushunmak yujaarmiayi. Tura íwianch chichainiak, &quot;Antsu kuchiniam wayatin tsankatrukta&quot; tiarmiayi. Tutai Jesuska &quot;Ayu, wetarum&quot; Tímiayi.
					</seg>
					<seg id="b.LUK.8.33" type="verse">
						Nuna takui íwianch aishmannumia Jíinkiar kuchiniam wayawarmiayi. Túram kuchisha Nánatanam akaiki iniaawar entsanam utsanawarmiayi. Túrunawar jakekarmiayi.
					</seg>
					<seg id="b.LUK.8.34" type="verse">
						Kuchin Wáinniusha Túrunan Wáinkiar, ashamkar, péprunmasha tura arantcha etserkatai tusar tseke wearmiayi.
					</seg>
					<seg id="b.LUK.8.35" type="verse">
						Etserkarmatai, iyutai tusar Untsurí shuar wearmiayi. Tura Jesus pujamunam jeawar, íwianch Jíintiukiarmia Nú aishmankan pénker ajas Pushí entsar Jesusa nawen pujan Wáinkiarmiayi. Tura ashamkarmiayi.
					</seg>
					<seg id="b.LUK.8.36" type="verse">
						Iwianchruku aishman Tsuárman Wáinkiarmia nu yama taan ujakarmiayi.
					</seg>
					<seg id="b.LUK.8.37" type="verse">
						Tura ti ashamainiak Jatara nunkanmaya aents Ashí Jesusan &quot;Wetá&quot; tiarmiayi. Tutai Jesus kanunam enkemar wémiayi.
					</seg>
					<seg id="b.LUK.8.38" type="verse">
						Iwianch Jíintiukiarmia Nú aishman Jesusan, wisha ame wéamunam winitiaj tusa seamiayi. Tutai Jesus nuna suritiak,
					</seg>
					<seg id="b.LUK.8.39" type="verse">
						&quot;Antsu ame jeemiin weme Yus ámin Túrutma nu Ashí etserkata&quot; Tímiayi. Tutai aishman we Jesus niin Túramia nuna Ashí nu péprunam etserkamiayi.
					</seg>
					<seg id="b.LUK.8.40" type="verse">
						Tura Jesus katinki Kariréanam Tatí tusar Nákas pujuarmiayi. Tuma ásar Nii waketki katinki Támatai nu aencha warasar áujsarmiayi.
					</seg>
					<seg id="b.LUK.8.41" type="verse">
						Tumai Israer-shuara iruntai Jeá uuntri Jairu naartin Támiayi. Nii taa, Jesusa nawen tikishmatar &quot;Winia jearui waitneasam Winítrítiá&quot; Tímiayi.
					</seg>
					<seg id="b.LUK.8.42" type="verse">
						Ni nawantri chikichik amia nu, tuse Uwí takaku, jakatasa pujakui nuna Tímiayi. Jesus &quot;ayu&quot; tinia weakui ti Untsurí aents nemariarmiayi. Tura Untsurí shuar kae ajas weena ásar chanuawarmiayi.
					</seg>
					<seg id="b.LUK.8.43" type="verse">
						Nui nuwa Páchitkia wémiayi. Niisha tuse Uwí numpa ajapeak Wáitias pujuyayi. Tsuákratniua nuisha ni Kuítrin Ashí ajapaitiat Tsuámarchauyayi.
					</seg>
					<seg id="b.LUK.8.44" type="verse">
						Jesusa úkuriini Winiá weantuk ni Pushirí Nánkatramurin antinmiayi. Nuna tura Nú chichamaik numpé ájapeamuncha pénker ajasmiayi.
					</seg>
					<seg id="b.LUK.8.45" type="verse">
						Nuinkia Jesus chichaak &quot;ṡYa Winia antintkia?&quot; Tímiayi. Tura &quot;penkesha antinchajme&quot; Tuíniakui Pítiur ni tsaniakmarijiai Jesusan chicharuk &quot;Uuntá, ti Untsurí antinmasha, tura ti Untsurí chanunmainiasha ṡitiura &quot;ya Winia antintkia&quot; tame?&quot; Tíarmiayi.
					</seg>
					<seg id="b.LUK.8.46" type="verse">
						Tútaisha Jesus Tímiayi &quot;Nekas Winia antintkiayi. Winia kakarmarjai Tsuárajna nuna nékajai&quot; Tímiayi.
					</seg>
					<seg id="b.LUK.8.47" type="verse">
						Nuyá nu nuwasha, nekarayapi tusa kuranki taa Jesusa nawen tikishmatramiayi. Tura Ashí aents ántuiniamunam urukaku antinkia tura itiura Wárik pénker ajasmia nuna ujakmiayi.
					</seg>
					<seg id="b.LUK.8.48" type="verse">
						Nuinkia Jesus nuwan Tímiayi &quot;Nawantrú, shiir Wetá. Winia nekas Enentáimtursa asam pénker ajasume.&quot;
					</seg>
					<seg id="b.LUK.8.49" type="verse">
						Jesus tuke chichas pujai uunt Jairu jeenia taa, Jáirun Tímiayi &quot;Ame nawantrum jakayi. Unuikiartin tuke itit awajipia&quot; Tímiayi.
					</seg>
					<seg id="b.LUK.8.50" type="verse">
						Tura Jesus nuna antuk Tímiayi &quot;Ashamkaip. Ayatik Winia nekas Enentáimtursata. Túrakmin nawantrum pénker ajastatui&quot; Tímiayi.
					</seg>
					<seg id="b.LUK.8.51" type="verse">
						Jeá jeawar Jesussha Niijiai Untsurí wayatniun surimkiamiayi. Antsu aya Pítrun, Jakupun, Juánnasha tura nuwachi Aparín Nukuríncha wayatniun tsankatkamiayi.
					</seg>
					<seg id="b.LUK.8.52" type="verse">
						Ashí uutainiak atakka Wáinkiashtatjapi tu uutiarmiayi. Túmainiakui Jesus penké jakaan nékayat Tímiayi &quot;Uutirpa. Nuwachkia Jákachai, antsu kanarai&quot; Tímiayi.
					</seg>
					<seg id="b.LUK.8.53" type="verse">
						Jakaancha urukaku ta tusar wishikrarmiayi.
					</seg>
					<seg id="b.LUK.8.54" type="verse">
						Nuyá Jesus nuwachi uwején achik, Kákantar chicharuk &quot;Nawantru nantaktia&quot; Tímiayi.
					</seg>
					<seg id="b.LUK.8.55" type="verse">
						Túram niisha jakayat atak iwiaaku ajasmiayi. Tura Nú chichamaik nantakmiayi; Túrunamtai Jesus &quot;ayuratarum&quot; Tímiayi.
					</seg>
					<seg id="b.LUK.8.56" type="verse">
						Nuwachi Aparí Nukurísha ti Enentáimprarmiayi. Tura Jesus &quot;Ju Túramu penké etserkairap&quot; Tímiayi.
					</seg>
				</div>
				<div id="b.LUK.9" type="chapter">
					<seg id="b.LUK.9.1" type="verse">
						Ni tuse unuiniamurin ikiaanak ni chichamejai iwianchrukun Enentáiyan iwianchin jiirki akupkatniun tura sunkurjai jaa Tsuártinniasha ni kakarmarin Súsarmiayi.
					</seg>
					<seg id="b.LUK.9.2" type="verse">
						&quot;Yus akupin ajastin ujaktarum, tura jaa Tsuártarum&quot; tinia akupkarmiayi Jesus.
					</seg>
					<seg id="b.LUK.9.3" type="verse">
						Nuyá Tímiayi &quot;Wéakrum áyatik wetarum. Ushukrustincha, uyuncha, yurumkasha, kuitcha penké jukiirap. Aya Chikichík Pushí jukitiarum.
					</seg>
					<seg id="b.LUK.9.4" type="verse">
						Nánkamas jeanam jearum wayarmeka nuin pujustarum. Nuin pujusrumek Chíkich péprunam wéakrum Jíinkitiarum, Tímiayi.
					</seg>
					<seg id="b.LUK.9.5" type="verse">
						Tura atumin awaintiamatniun nakitiana Nú péprunmaya jiinkirum nawemiya nunka akakekrum ikiuktiarum. Awaintiamachma paant ati tusarum nu Túratarum&quot; Tímiayi.
					</seg>
					<seg id="b.LUK.9.6" type="verse">
						Nuyá Jíinkiar Ashí péprunam uwempratin chichaman ujakiar wearmiayi; tura Ashí péprunam Jáiniancha Tsuákiar wearmiayi.
					</seg>
					<seg id="b.LUK.9.8" type="verse">
						Uunt akupin Erutis Jesus Túramun antukmiayi. Nu Túramun Chíkich shuarka &quot;Juan jakamunmaya nantaki Túrawai&quot; tu wearmiayi. Chíkichkia, &quot;yaunchu Yúsnan etserin Erías wantiniak Túrawai&quot; tu wearmiayi. Chíkichkia, &quot;Chíkich yaunchu etserin nantaki Túrawai&quot; tiarmiayi. Tuma asamtai Erutis penké nekaachmiayi.
					</seg>
					<seg id="b.LUK.9.9" type="verse">
						Tura Tímiayi &quot;Wiki, Juanka muuke tsupirkatarum, Tíchamkaj. Tuma aisha, ṡju shuar, ni Túramuri Ashí shuar chichainia nusha Yátsukait?&quot; Tu Enentáimiuk &quot;iistaj&quot; Tímiayi.
					</seg>
					<seg id="b.LUK.9.10" type="verse">
						Atak Jesusa akatramuri waketki taar ni Túramurin Jesusan ujakarmiayi. Nuinkia aents atsamunam Petsaitia péprunam Tíjiuch weak nui Júkiarmiayi.
					</seg>
					<seg id="b.LUK.9.11" type="verse">
						Tura penké shuar nuna nekaawar nemariarmiayi. Túram Jesus niin shiir áujsamiayi. Tura Yusa akuptairi pachis unuiniamiayi. Tura jaa armia nuna Tsuárarmiayi.
					</seg>
					<seg id="b.LUK.9.12" type="verse">
						Tura Kíakui, tuse unuiniamu Jesusan wériar tiarmiayi &quot;Uuntá, shuar akupkachminiashit. Tíjiuch péprunmasha, Shúarnumkesha wear ni Yurumátniurin sumarmakarti, tura kanartintrin Wáinkiarti. Jui pujajnia juinkia penké atsawai&quot; tiarmiayi.
					</seg>
					<seg id="b.LUK.9.13" type="verse">
						Tutai Jesus Tímiayi &quot;Atumsha ayuratarum.&quot; Tutai chichainiak &quot;Iisha aya senku tanta tura namaksha Jímiarchik takakji. Ju shuar ayuratin sumaktai tusar wétiniaitji&quot; tiarmiayi.
					</seg>
					<seg id="b.LUK.9.14" type="verse">
						Aishmansha ti Untsurí senku mir (5000) Jeeá ámiayi. Tura Jesus ni unuiniamurin chicharainak&quot;&quot;senkuenta senkuenta kanaarum ankant ankant pujustarum,&quot; titiarum&quot; Tímiayi.
					</seg>
					<seg id="b.LUK.9.15" type="verse">
						Túrawarmatai Ashí pujusarmiayi.
					</seg>
					<seg id="b.LUK.9.16" type="verse">
						Nuyá senku tantan tura Jimiará namaknasha Jesus achik, yakiini iimias Yúsan yuminsamiayi. Nuyá ajamsarat tusa ni unuiniamurin Súsarmiayi.
					</seg>
					<seg id="b.LUK.9.17" type="verse">
						Ashí Yurumáwar ejemararmiayi. Tura ampirman tuse chankinnium aimkiarmiayi.
					</seg>
					<seg id="b.LUK.9.18" type="verse">
						Jesus ni unuiniamurijiai aentsnumia kanaki pujuarmiayi. Jesus Yúsan aujsua umik ni unuiniamurin tiarmiayi &quot;ṡYáiti turutainia Winia?&quot;
					</seg>
					<seg id="b.LUK.9.19" type="verse">
						Niisha aimkiarmiayi, &quot;Chíkich &quot;Imiakratin Juánkaiti&quot; turamainiawai; chikichcha &quot;Iríasaiti&quot; tura Chíkichkia &quot;yaunchu Yúsnan etserin nantakniua Núiti&quot; turamainiawai&quot; tiarmiayi.
					</seg>
					<seg id="b.LUK.9.20" type="verse">
						Tutai &quot;Tura atumsha ṡYáiti Túrutrum?&quot; tiarmiayi. Takui Pítiur chichaak &quot;Ameka Yusa Anaikiamuri, Kristu tutai, Núitme&quot; Tímiayi.
					</seg>
					<seg id="b.LUK.9.21" type="verse">
						Tutai Jesus &quot;Penké etserkairap&quot; Tímiayi.
					</seg>
					<seg id="b.LUK.9.22" type="verse">
						Nuyá Jesus Tímiayi &quot;Wi Aents Ajasuitjiana ju ti waitsatniuitjai. Wíi shuara uuntri, tura ni Pátriri uuntrisha tura ni jintinniurisha nakitrurar Maantuáwartatui. Túrasha iwiartusarmatai menaintiu tsawant jeamtai nantaktiatjai.&quot;
					</seg>
					<seg id="b.LUK.9.23" type="verse">
						Nuyá Ashí aentsun chicharuk juna Tímiayi &quot;Shuar Winia nekas nemartustajtsa wakerakka ni wakeramurinkia iniaisati. Tuke tsawant ni krusri yanaki nemartusti.
					</seg>
					<seg id="b.LUK.9.24" type="verse">
						Kame shuar ju nunkanam aya pénker pujustaj Tákunka nu shuar uwemtsuk jakattawai. Antsu Winia anentu asa pénker pujustinniak Enentáimtsuna Nú shuarka nekas iwiaakman Wáinkiattawai.
					</seg>
					<seg id="b.LUK.9.25" type="verse">
						Iimiata, shuar Ashí ju nunkanam ana nuna Súmakui tura jinium wétin ákuisha ṡitiurak pénker pujusat?
					</seg>
					<seg id="b.LUK.9.26" type="verse">
						Wi Aents Ajasuitjiana ju Winiasha tura winia chichampruncha shuar natsantraitkuinkia, winia wincharujai, winia Aparu wincharijiai tura nayaimpinmaya pénker suntara wincharijiai atak Táakun shuar natsantrurmia nuna natsantrattajai Wi.
					</seg>
					<seg id="b.LUK.9.27" type="verse">
						Tura shuar Yusa akuptairin Wáintsuk Jákachartatna nu jui pujuiniawai. Nuna nekas Tájarme&quot; Tímiayi.
					</seg>
					<seg id="b.LUK.9.28" type="verse">
						Nuna tuasua amik Nuyá Chíkich semanatin Yúsan áujsataj tusa Jesus Náinnium wakamiayi. Pítiur, Jakupu, Juanjai nemariarmiayi.
					</seg>
					<seg id="b.LUK.9.29" type="verse">
						Jesus auju pujus Nusháa iira ajattsarmiayi. Ni pushirisha ti puju Jíitsumir ajasmiayi.
					</seg>
					<seg id="b.LUK.9.30" type="verse">
						Nuinkia Jimiará aishman Niijiai Chicháa wajarmiayi. Nuka Muisáis Eríasjai ármiayi.
					</seg>
					<seg id="b.LUK.9.31" type="verse">
						Níincha wincha Jíitsumir téntakarmiayi. Tura Jesus Wáitias Jerusarénnum Jákatniurin amia nuna áujmatiarmiayi.
					</seg>
					<seg id="b.LUK.9.32" type="verse">
						Pítiur ni tsaniakmarijiai kari ti pujainiain Iwiáa pujuarmiayi. Tuma ásar Jesusan tura Jimiará aishmanjai Jíitsumir ajas wajainian Wáinkiarmiayi.
					</seg>
					<seg id="b.LUK.9.33" type="verse">
						Tura nu aishman Jesusan ikiuki weenai Pítiur Jesusan chicharuk &quot;Uuntá, iisha ti shiir pujatsjik. Menaintiu aakmaktai, Aminiusha, Muisaisnasha, Eríasnasha aakmaktai&quot; Tímiayi. Tura Pítrusha Enentáimtsuk nuna Tímiayi.
					</seg>
					<seg id="b.LUK.9.34" type="verse">
						Nuna Chicháa pujai yurankim Tarí kaput amuawarmiayi. Tura yurankim amuam ti ashamkarmiayi.
					</seg>
					<seg id="b.LUK.9.35" type="verse">
						Nuinkia yuranminmaya ju chichaamun antukarmiayi: &quot;Juka winia aneamu Uchiruiti. Nii anturkatarum.&quot;
					</seg>
					<seg id="b.LUK.9.36" type="verse">
						Chichaamun antasua amikiar Jesus ninki wajan Wáinkiarmiayi. Nuinkia takamtak pujuarmiayi. Tura Wáinkiarmia nuna penké etserkacharmiayi.
					</seg>
					<seg id="b.LUK.9.37" type="verse">
						Kashin tsawantai, Náinniumia Táarmatai, ti Untsurí shuar Jesus inkiuntai tusar wearmiayi.
					</seg>
					<seg id="b.LUK.9.38" type="verse">
						Nu shuarnumia chikichik aishman Jesusan untsuak Tímiayi &quot;Uuntá, waitneasam uchir Iirtústá. Uchirsha Júchikiiti.
					</seg>
					<seg id="b.LUK.9.39" type="verse">
						Iwianch achik Núpeteam niisha Nánkamas untsumui. Tura chichichiptu ajas wenunmasha saun kaput apaawai. Iwianch niin tuke yajauch awajas ankant awajsatniun nakitiawai.
					</seg>
					<seg id="b.LUK.9.40" type="verse">
						Túmakui ame unuiniamurmin iwianchin Jíirtukit tusan seamjai. Túrasha tujinkiarmai&quot; Tímiayi.
					</seg>
					<seg id="b.LUK.9.41" type="verse">
						Tutai Jesus Tímiayi &quot;Yus Enentáimtichutirmin, tutupnik wekaichatirmin ṡUrutmá tsawanttsuk atumjai pujustaj. Urutmá katsuntratjatsuk? Uchiram jui itiata&quot; Tímiayi.
					</seg>
					<seg id="b.LUK.9.42" type="verse">
						Tura uchi winiai íwianch Nunká ajuant chichichiptu aepsamiayi. Tura Jesus iwianchin kakantar chicharkamiayi. Tura uchin pénker awajas ni aparin awantuki susamiayi.
					</seg>
					<seg id="b.LUK.9.43" type="verse">
						Tura Ashí pujuarmia nu ti Enentáimprar &quot;Yuska Imiá uuntchakait&quot; tiarmiayi. Jesus Túramun ti Enentáimtu pujuiniai Jesus ni unuiniamurin Tímiayi
					</seg>
					<seg id="b.LUK.9.44" type="verse">
						&quot;Wi Tájarmena ju pénker antuktarum. Winia Aents Ajasu Tútain surutkartatui.&quot;
					</seg>
					<seg id="b.LUK.9.45" type="verse">
						Tura Nii timia nuna unuiniamuri nekaacharmiayi. Nekaawarain tusa paantcha awajsamuyayi. Tura warinkit tusa anintrustinniasha arantukarmiayi.
					</seg>
					<seg id="b.LUK.9.46" type="verse">
						Nuyá ni unuiniamuri, yaki Imiá nankaamaku ati tusa, nuamtak mai tunai ajarmiayi.
					</seg>
					<seg id="b.LUK.9.47" type="verse">
						Tura ni Enentáimsamurin Jesus nekaamiayi. Tuma asa uchin achik ni pujamunam itiamiayi.
					</seg>
					<seg id="b.LUK.9.48" type="verse">
						Itiá Tímiayi &quot;Winia anentuk ju uchin shiir awajeana nuka Winiasha shiir awajtawai. Tura Winia shiir awajtana nuka Winia akuptana nunasha shiir awajeawai. Kame átum nankaamantuchu Tárumna nu ti nekas nankaamantuiti' Tímiayi.
					</seg>
					<seg id="b.LUK.9.49" type="verse">
						Nuyá Juan Tímiayi &quot;Uuntá, shuar ame Náarmin pachis iwianchin jiiki akupea nu Wáinkiámji. Tura iin Páchitkiachu asamtai nuka suritkiamji.&quot;
					</seg>
					<seg id="b.LUK.9.50" type="verse">
						Tutai Jesus Tímiayi &quot;Antsu suritkiairap. Shuar iin nakitramachkunka iin Páchitkiawai.&quot;
					</seg>
					<seg id="b.LUK.9.51" type="verse">
						Jesus, nayaimpiniam waketkitniuri jeatemamtai, Enentáimmia ímiatrusan Jerusarénnum we-wémiayi.
					</seg>
					<seg id="b.LUK.9.52" type="verse">
						Wesa, kanartinian Wáinkiarat tusa akatar émtikiarmiayi. Tura niisha Samaria péprunam jeawarmiayi.
					</seg>
					<seg id="b.LUK.9.53" type="verse">
						Tura Samarianmaya aentska, Jerusarénnum wéenan nekaawaru ásar itiaatniun nakitrarmiayi.
					</seg>
					<seg id="b.LUK.9.54" type="verse">
						Jesusa unuiniamuri Jakupusha Juansha nuna nekaawar, Jesusan tiarmiayi &quot;ṡUuntá, Erías yaunchu Túramia Núnisrik iisha Túrat tusam wakeramek. Nayaimpinmaya ji tara Samarianmaya aentsun amukarti, Títiatjik?&quot;
					</seg>
					<seg id="b.LUK.9.55" type="verse">
						Tutai Jesus niin iisar kakantar chicharuk Tímiayi &quot;Atumsha atumi Enentái urukukit nuka nekamatsrume.
					</seg>
					<seg id="b.LUK.9.56" type="verse">
						Wi Aents Ajasu aentsun emesrattsan Táchaitjai. Antsu uwemtikratajtsan Táwitjai&quot; Tímiayi. Nuyá Chíkich péprunam wearmiayi.
					</seg>
					<seg id="b.LUK.9.57" type="verse">
						Jintiá weenai, Chíkich aishman Jesusan chicharuk &quot;Uuntá, Tuí wétatam nuisha nemarsatjame&quot; Tímiayi.
					</seg>
					<seg id="b.LUK.9.58" type="verse">
						Tutai Jesus Tímiayi &quot;Kujanchmasha ni Wáarin takaktsuk. Chinkisha pasunken takaktsuk. Tura Wi Yusa Uchiríntiatan tepesan ayampratniur atsawai.&quot;
					</seg>
					<seg id="b.LUK.9.59" type="verse">
						Chíkich aishmankan Jesus &quot;Nemartusta&quot; Tímiayi. Tutai nii chichaak &quot;Antsu, Uuntá, winia apar jakamtai, iwiarsa ikiuakun nemarsatjame. Nu Tsankátrúktá&quot; Tímiayi.
					</seg>
					<seg id="b.LUK.9.60" type="verse">
						Tutai Jesus Tímiayi &quot;Jakaa ainia nu ni shuarin iwiarsatniunka Enentáimtusarti. Tura ámeka weme Yus-shuar átin urukukit nu etserkata&quot; Tímiayi.
					</seg>
					<seg id="b.LUK.9.61" type="verse">
						Nuyá Chíkich Tímiayi &quot;Uuntá, nemarsataj tusan wakerajme. Túrasha Wíi shuaran emka áujsan ikiuweartaj Tsankátrúktá&quot; Tímiayi.
					</seg>
					<seg id="b.LUK.9.62" type="verse">
						Tutai Jesus Tímiayi &quot;Shuar arayat ukunmaani apajas iimna nu, Yus akupeana nui takaschamniaiti.&quot;
					</seg>
				</div>
				<div id="b.LUK.10" type="chapter">
					<seg id="b.LUK.10.1" type="verse">
						Nuyá ukunam Chíkich unuiniamurin setenta anaikiarmiayi Jesus. Tura Jímiar Jímiaran apatak émkitiarum tusa Ashí péprunam Ashí nunkanam ni wétin amia nui akupkamiayi.
					</seg>
					<seg id="b.LUK.10.2" type="verse">
						Akupeak Tímiayi &quot;Nekas Tájarme, Yus-Chicham étserkum, Júuktinia Núnisan, aents Yus-shuar awajsatin ti awai. Tura ṡyaki Júukat, aya ishichik takainiasha? Tuma asamtai ni takarniuri akupkat tusarum Nerentin seatarum.
					</seg>
					<seg id="b.LUK.10.3" type="verse">
						Wetarum. Atumka murikiua Núninaitrume. Uunt yawa yujamua Núninnium tsuumai ámunam akupeajrume.
					</seg>
					<seg id="b.LUK.10.4" type="verse">
						Yurumkasha, kuitcha, sapatcha Júkiirap; shuarjai Jintiá áujmamsatai tusarum wajasairap.
					</seg>
					<seg id="b.LUK.10.5" type="verse">
						Jea wayakrum emka ju titiarum: &quot;Ju jeanam pujuinia nuna Yus shiir awajsarti.&quot;
					</seg>
					<seg id="b.LUK.10.6" type="verse">
						Nérentin &quot;Ee, nuna wakerajai&quot; Tákuinkia Túrunattawai. Tura &quot;Atsá, wakeratsjai&quot; Tákuinkia, &quot;nuinkia Túrunashti&quot; titiarum.
					</seg>
					<seg id="b.LUK.10.7" type="verse">
						Jeá wayattarmena Nú jeanman pujustarum. Tura ajampramsattarmena nu yuatarum. Warí, takaana nu akinkiashtinkiait. Chíkich jeanam nui werum nui werum ajairap.
					</seg>
					<seg id="b.LUK.10.8" type="verse">
						Awaintiamawartatna Nú peprunam jearmeka ajampramsartatna nu yuatarum.
					</seg>
					<seg id="b.LUK.10.9" type="verse">
						Jaa ainia nu Tsuártarum. Túrarum &quot;Yus ju nunkanam akupin ajastin ishichik ajatemsai&quot; nu peprunmaya shuar titiarum.
					</seg>
					<seg id="b.LUK.10.10" type="verse">
						Iksarmek itiaarmachartatna Nú peprunam jearum, Jintiá wajasrum ju titiarum,
					</seg>
					<seg id="b.LUK.10.11" type="verse">
						&quot;Yusna nakitra asakrumin, atumi péprurinia nunka ii nawen peema japirar akakekji. Túrasha ju paant nekaatarum: Yus ju nunkanam akupkatin ishichik ajatemsai.&quot;
					</seg>
					<seg id="b.LUK.10.12" type="verse">
						Yusa nekapsatin tsawantri jeamtai nu peprunmaya shuaran ti Asutiáttawai. Yaunchu Sutumanmaya shuaran Asutiámia nujai nankaamas Asutiáttawai. Núnaka paant Tájarme Tímiayi.
					</seg>
					<seg id="b.LUK.10.13" type="verse">
						`Wáinkiatá, Kurasín péprunmayatiram. Wáinkiatá Petsaitia péprunmayatirmesha. Atumí pépruriin aents tujintiamun ti Túraitjai. Warí, yaunchu Tiru péprunmasha, Setun péprunmasha nu tujintiamu Túramuitkuinkia yaunchu ni Enentáin Yapajiáwaraayi. Túrawar Kúntuts pujutai pushin entsarar yunkunim ajakiaraayi.
					</seg>
					<seg id="b.LUK.10.14" type="verse">
						Tura atumsha aents tujintiamu Túramu Wáiniatrum yapajiachu asakrumin Tirunmaya tura Setunnumia aentsjai nankaamas Asutniáttarme.
					</seg>
					<seg id="b.LUK.10.15" type="verse">
						Tura atumsha Kapernáumnumiatirmesha, &quot;ti nankaamantu ajasar nayaimpiniam jeattaji&quot; tu Enentáimtsurmek. Maaj, antsu jaka matsamtainium jeattarme, auka&quot; Tímiayi.
					</seg>
					<seg id="b.LUK.10.16" type="verse">
						Tura Jesus ni unuiniamurin junasha Tímiayi: &quot;Atumin anturtamainiakka Winiasha anturtuiniawai; atumin nakitramainiakka Winiasha nakitruiniawai; tura Nú arant, Winia nakitrakka Winia akuptukua nunasha nakitiawai.&quot; Tú áujas Jesus niin akupkarmiayi.
					</seg>
					<seg id="b.LUK.10.17" type="verse">
						Ukunam nu setenta unuiniamu warasar waketki Táarmiayi. Tura chichainiak &quot;Uuntá, ame Náarmiin íwianch jiiki akupeam umirtamkamji&quot; tiarmiayi.
					</seg>
					<seg id="b.LUK.10.18" type="verse">
						Tutai Jesus Tímiayi &quot;Ee, Wisha nayaimpinmaya peem peetna Núnisan, uunt iwianch Satanásan akaiki iniaan Wáinkiamjai.
					</seg>
					<seg id="b.LUK.10.19" type="verse">
						Atumniaka winia kakarmarun susamjarme, napi najarmasha titin najarmasha yajauch awajtamsairum tusan; tura ii nemasri kakarmari nupetkatniuncha susamjarme.
					</seg>
					<seg id="b.LUK.10.20" type="verse">
						Túrasha íwianch umirtamkui nu Enentáimsam warasairap. Antsu Atumí naari nayaimpiniam aarma aa asamtai warastarum&quot; Tímiayi Jesus.
					</seg>
					<seg id="b.LUK.10.21" type="verse">
						Nuinkia ni Enentáin Yusa Wakaní waramtiksam Jesus juna Tímiayi: &quot;Aparú, Ashí nayaimpijiai nunka Uuntrinme; tuma asam ju Túrunamu ti unuimiaru Enentáimtumainia Nuyá úukuitme; antsu uchichia Núnis nankaamantuchu Enentáimtumainia Nú shuar paant awajtusuitme. Ee, Aparú, Núnik wakerichmakum. Tuma asamtai shiir Enentáimtajme, Aparú&quot; Tímiayi.
					</seg>
					<seg id="b.LUK.10.22" type="verse">
						&quot;Winia Apar Ashí surusuiti. Wisha ni Uchiri asamtai Winia nékarui. Tura Chíkich Winia nekas nekarainiatsui. Yus Apancha Wiki nékajai. Tura Wi wakeraj Nú shuaran winia Aparun paant awajtajai. Nú shuarsha winia Aparun nékainiawai.&quot; Tu Tímiayi Jesus.
					</seg>
					<seg id="b.LUK.10.24" type="verse">
						Nuyá ni unuiniamurin iis Tímiayi &quot;Wi Tájarme, Untsurí Yúsnan etserniusha tura uunt akupniusha átum Yamái Wáintrum nuna Wáinkiatniun wakeruiniayatan Wáinkiacharmiayi. Tura átum Yamái ántarme nuna antuktinian wakeruiniayatan antukcharmiayi. Tura Yus achirmaku asakrumin, Wáintrumna nu ti pénkeraiti&quot; Tímiayi.
					</seg>
					<seg id="b.LUK.10.25" type="verse">
						Nuyá akupkamun jintinkiartin Jesus warintiak chichakat tusa wajatki werimiayi. Werí iniimiayi &quot;Uuntá, wi tuke iwiaaku átaj takun ṡwarinia Túratniuitiaj?&quot; Tímiayi.
					</seg>
					<seg id="b.LUK.10.26" type="verse">
						Tutai Jesus ayak &quot;ṡYús-Papinium Muisáis aarmanum waritia aarmait. Waritia Enentáimiam?&quot; Tímiayi.
					</seg>
					<seg id="b.LUK.10.27" type="verse">
						Akupkamun jintinkiartin ayak Tímiayi &quot;Juna tawai: Ti Enentáimsam, tuke Enentáimjai Uunt Yus aneeta. Ame kakarmaram, iwiaakmarmesha Yus iiktusta. Tura ame ayashim aneamna Núnismek ame írutramurmesha aneeta. Núchakait&quot; Tímiayi.
					</seg>
					<seg id="b.LUK.10.28" type="verse">
						Tutai Jesus Tímiayi &quot;Pénker aimsame. Nu Túrakmeka tuke iwiaaku átatme.&quot;
					</seg>
					<seg id="b.LUK.10.29" type="verse">
						Tutai akupkamun jintinkiartin ni anintramun Kíishtumaktajtsa wakerak &quot;Winia írutramursha ṡya ainia?&quot; Tímiayi.
					</seg>
					<seg id="b.LUK.10.30" type="verse">
						Takui Jesus Tímiayi &quot;Jerusarénnumia jintia Jirikiú péprunam jeana Nú jintianam aishman wean, kasa aishman tariar ni waririn, pushirincha kasarkarmiayi. Tura katsumkar Mayái ashirak ajuantar ikiukiarmiayi.
					</seg>
					<seg id="b.LUK.10.31" type="verse">
						Tura Israer-shuar Patri ukunman winis nu aishmankan Wáiniak aya iikian iis ikiukmiayi.
					</seg>
					<seg id="b.LUK.10.32" type="verse">
						Nuyá ukunam Patri Yáintrisha nu jintianam wesa, nu aishmankan Wáiniak, áyatik iis ikiuak wémiayi.
					</seg>
					<seg id="b.LUK.10.33" type="verse">
						Tura Nuyá Samaria nunkanmaya aishmansha nu jintianman wesa, nu aishmankan Wáiniak Ní Shuárinchunak Wáitnéntramiayi.
					</seg>
					<seg id="b.LUK.10.34" type="verse">
						Nuyá nu aishmankan weantuk ni numpamnamurin asuitijiai tura Wíniujai tsuar jaanchjiai penuarmiayi. Tura ni kawairiin ekenak jukimiayi. Tura írar kanutainiam Jukí ejé nu aishmankan pénker Wáinkiamiayi.
					</seg>
					<seg id="b.LUK.10.35" type="verse">
						Tura kashin tsawarmatai Samarianmaya aishman weak Jimiará Kuítian jusa Jeá nérenniurin susamiayi. Susa Tímiayi &quot;Ju aishman pénker Wáitrukta. Tura wi amaajna ju Táasmataisha wi Wáketkun akiktajme&quot; Tímiayi.
					</seg>
					<seg id="b.LUK.10.36" type="verse">
						Ayu, ámijiaisha, nu menaintiu ainiana nu, ṡTuá Imiá nekas katsumkamun waitnentramia?&quot; Tímiayi Jesus.
					</seg>
					<seg id="b.LUK.10.37" type="verse">
						Takui akupkamun jintinkiartin chichaak &quot;Entá, katsumkamun Wáitnentramia Núa&quot; Tímiayi. Tutai Jesus Tímiayi &quot;Amesha weme Núnismek Túrata.&quot;
					</seg>
					<seg id="b.LUK.10.38" type="verse">
						Nuyá Jesus Jintiá wesa Chíkich péprunam jeamiayi. Nu péprunmaya nuwa naari Marta ni jeen itiaamiayi.
					</seg>
					<seg id="b.LUK.10.39" type="verse">
						Marta kai ámiayi ni naari Marí. Marisha unuiniamun anturkataj tusa Jesusa nawen pujursamiayi.
					</seg>
					<seg id="b.LUK.10.40" type="verse">
						Tura Mártaka ni takatrin ti Enentáimtak Jesusan weantuk Tímiayi &quot;Uuntá Jesusá, ṡwinia kair takatan winiak iiktursainia nuka Enentáimtsumek? Winia Yáintá turuttia&quot; Tímiayi.
					</seg>
					<seg id="b.LUK.10.41" type="verse">
						Tutai Jesus Tímiayi &quot;Maaj Martá, Untsurí Túratin ana nu ti Enentáimsam itit awajtamui.
					</seg>
					<seg id="b.LUK.10.42" type="verse">
						Tura aya chikichik nekas Túratniuiti. Marikia nekas pénker ana nuna achikiai. Nusha penké jurunkishtatui&quot; Tímiayi.
					</seg>
				</div>
				<div id="b.LUK.11" type="chapter">
					<seg id="b.LUK.11.1" type="verse">
						Chíkich tsawantai Jesus Yúsan áujsataj tusa atsamunam pujumiayi. Aujsua amikmatai ni unuiniamuri chikichik Niin Tímiayi &quot;Uuntá, imiakratin Juan ni unuiniamurin unuiniamia Núnismek Yus áujsatin unuitiurta.&quot;
					</seg>
					<seg id="b.LUK.11.2" type="verse">
						Tutai Jesus Tímiayi &quot;Yus áujkuram ju titiarum: Aparu Yus, nayaimpiniam pujamna nu, ii Aparínme. Ame Náarmincha shuar ántar pachischarti. Ashí aentsnum ame akupkatin tsawantrum wari jeati. Ame wakeramuram nayaimpiniam umikma ana Núnisan ju nunkanmasha Uminkiatí.
					</seg>
					<seg id="b.LUK.11.3" type="verse">
						Aparú, ii yurumkari Ashí tsawant amasta.
					</seg>
					<seg id="b.LUK.11.4" type="verse">
						Tura winia nemasrun tsankurajna Núnismek, Aparú, winia tunaaru tumashrisha tsankurturta. Tunáa wakeruktin tsankatrukaip. Antsu Ashí tunaanumia uwemtikrurta.&quot;
					</seg>
					<seg id="b.LUK.11.6" type="verse">
						Nuyá Jesus juna Tímiayi. &quot;Wats, ju Titiái. Kashi ajapén amikrum werishtameash. Tura &quot;Winia amikiur yajaya winia jearui yama tayi. Tura ajamsatniun penké takaktsujai. Tuma asamtai amikru, menaintiu apatuk Ajamprustá&quot; Tíchatameash.
					</seg>
					<seg id="b.LUK.11.7" type="verse">
						Tura nii init pujusan chichaak &quot;Warí, Wáitisha epenmiaiti, tura winia uchirsha wijiai Ashí tepeenawai. Itiur nantakniak amastaj. Itit awajtipia&quot; turamchanpiash.
					</seg>
					<seg id="b.LUK.11.8" type="verse">
						Wats, paant Tájarme, niisha amikrum asa, nantaki ikiatmastinian nakitiayat, itit awajtin tusa nantaki Ashí wakeramna nuna suramsattawai.
					</seg>
					<seg id="b.LUK.11.9" type="verse">
						Tuma asamtai Tájarme: Yus seatarum; Túrakrumin suramsattarme. Eakrumka Wáinkiattarme. &quot;Winiajai&quot; Tákurmin awaintiamattarme.
					</seg>
					<seg id="b.LUK.11.10" type="verse">
						Seana Núnaka Suíniatsuk. Eana nuka Wáintsuk. &quot;Winiajai&quot; tuinia Núnaka awainiatsuk.'
					</seg>
					<seg id="b.LUK.11.11" type="verse">
						`Wats, átum uchirtintiram, ame uchiram apatkun seatmakui ṡkayaash Súsaintiam? Namakan seatmakui ṡNapíash Súsaintiam?
					</seg>
					<seg id="b.LUK.11.12" type="verse">
						Nujintian seatmakuisha ṡtitinkiash Súsaintiam?
					</seg>
					<seg id="b.LUK.11.13" type="verse">
						Warí, átum Imiá yajauchitirmesha Atumí uchiri pénker ana nu tuke Súchakaitrum. Atumí Apari nayaimpiniam pujana nu, seakrumninkia Nú nankaamas ni Wakanin suramsattawai.&quot; Tu unuiniamiayi.
					</seg>
					<seg id="b.LUK.11.14" type="verse">
						Shuar iwianchruku asa chichachu ámiayi. Nuna Enentáiyan nu iwianchin Jesus jiiki akupkamiayi. Iwianch jiinkimtai chichachu chichasmiayi. Túramtai shuar nui pujuarmia nu ti Enentáimprarmiayi.
					</seg>
					<seg id="b.LUK.11.15" type="verse">
						Tura Chíkich tiarmiayi &quot;Juka iwianchi Kapitiántri Satanásan, ni Chíkich naari Pirsepún umirniuiti. Tuma asa nuna kakarmarijiai iwianchin jiiki akupeawai.&quot;
					</seg>
					<seg id="b.LUK.11.16" type="verse">
						Tura Chíkichkia, nekas Yúsnumia taawashit tusar &quot;Nayaimpinmaya kakaram ana nu iniakmasam aents tujintiamu Túrata&quot; Jesusan tiarmiayi.
					</seg>
					<seg id="b.LUK.11.17" type="verse">
						Tura Jesus tu Enentáimiainian neka asa Tímiayi &quot;Núu nunkanmayan shuar nuamtak kajernaiyakuinkia Nú nunka Wárik meserchattawak; nuamtak shuarsha ni shuarijiai kajernaiyaksha amunaikchartatuak.
					</seg>
					<seg id="b.LUK.11.18" type="verse">
						Wíniaka &quot;Pirsepú iwianchi kakarmarijiai iwianchin jiiki akupeawai&quot; Túruttsurmek. Tuma asamtai Tájarme, uunt iwianch Satanás naartin, ni suntarijiai kajernaiyaksha ṡitiur tuke kakaram átin~ki?
					</seg>
					<seg id="b.LUK.11.19" type="verse">
						Tura Wi Pirsepú kakarmarijiai iwianchin jiiki akupeakuinkia, atumi shuarisha ṡyana kakarmarijiain iwianchin jiiki akupena? Niisha &quot;iwianchi kakarmarijiai Túrichuitji&quot; tuiniaisha ṡitiura Winiasha, &quot;iwianchi kakarmarijiai Túraiti&quot; turutminiaitrum?
					</seg>
					<seg id="b.LUK.11.20" type="verse">
						Wikia Yusa kakarmarijiai iwianchin jiikin akupeajai. Nu nekaarum Yus atumi Enentáin akupin ajasuana nu nékarme.'
					</seg>
					<seg id="b.LUK.11.21" type="verse">
						`Kakaram aishman Kíishtumaktajtsa iwiarnar wajas jeen Wáinkiui, ni wariri init ana nusha Tímiatrusan ainiawai.
					</seg>
					<seg id="b.LUK.11.22" type="verse">
						Antsu niijiai nankaamas kakaram ana nu winiakka nupetkashtatuak. Tura Kíishtumaktinian iwiar takakman jurawai. Tura Kasamkámun ni amikrin Súawai. Kakaram aishman iwianchin nakumeawai. Tura nujai nankaamas kakaram aishman Winia nakumprawai.
					</seg>
					<seg id="b.LUK.11.23" type="verse">
						Iista. Winia nemartatsna nu winia nemasruiti. Núnisan Winia Yáintsuna nuka aya itiurchat Nájateawai.'
					</seg>
					<seg id="b.LUK.11.24" type="verse">
						Nuyá Jesus juna Tímiayi: `Shuara Enentáiya íwianch jiinki ayamprataj tusa yumi penké Yútatsna nui wéawai. Tura ayampratniun Wáincha asa ataksha waketkitniun Enentáimui. &quot;Wi Jíinkimiaj nuin waketkitjai&quot; tawai.
					</seg>
					<seg id="b.LUK.11.25" type="verse">
						Tura waketki pénker iwiaramun tura ankant aan Wáiniui.
					</seg>
					<seg id="b.LUK.11.26" type="verse">
						Nuna Wáiniak, ni ain siati iwianchin niijiai nankaamas yajaunchin Itiá Enkemáwartatui. Túrunamtai nu shuar nuiki nuna nankaamas yajauch ajastatui.&quot; Tu Tímiayi Jesus.
					</seg>
					<seg id="b.LUK.11.27" type="verse">
						Shuar iruniarmia nui Jesus nuna chichaa pujai, nuwa untsumuk &quot;Ame nukun Yus ti Yáinkiai. Ni ampujén ame pujuschamkam. Amin amuntstamachmakam&quot; Tímiayi.
					</seg>
					<seg id="b.LUK.11.28" type="verse">
						Tutai Jesus Tímiayi &quot;Antsu ni chichamen antukar umirainia nuna, nukurjai nankaamas Yus ti Yáinkiaru ainiawai, tajai&quot; Tímiayi.
					</seg>
					<seg id="b.LUK.11.29" type="verse">
						Shuar Untsurí Niin Káunkarmatai Jesus Tímiayi &quot;Yamaiya shuarka yajauch ainiawai. Yajauch ásar, chichartuiniak &quot;Nekas Yúsnumiaitkiumka aents tujintiamua nu Túram Yusa kakarmari iniakmasta&quot; turutainiawai. Túrasha áyatik yaunchu Junas Túrunamujai iniakmasmia nujain nekaatin ainiawai.
					</seg>
					<seg id="b.LUK.11.30" type="verse">
						Kame Junas Túrunamujai Níniwi péprunmaya shuaran yaunchu Yus ni kakarmarin iniakmasmia Núnisan yamaisha Aents Ajasu tutainjiana nu Wi Túrunamujai Yuska ni kakarmarin iniakturmastatrume.
					</seg>
					<seg id="b.LUK.11.31" type="verse">
						Yaunchu Sarumún uunt akupin pujai Sepa Núnkanmaya nuwa akupin Sarumunka chichamen nekaataj tusa ti jeashtanmaya Támiayi. Tura yamaikia Sarumunjai nankaamas pujai átumka anturtatsrume. Tuma asamtai Wi Tájarme, Yus Ashí shuaran nekapsattana nu tsawant jeamtai nu nuwa, akupniun pénker anturka asamtai, Yus iimianum pénker átatui. Antsu atumsha Winia anturtukcha asakrumin Yus iimianum yajauch átatrume.
					</seg>
					<seg id="b.LUK.11.32" type="verse">
						Tura Yúsnan etserin Junas Níniwi péprunmaya shuarnum Yus Chichaman etserkamtai nu shuar ni tunaarin Enentáimtusar Enentáin Yapajiáwarmiayi. Tura jui Yamái Junasjai nankaamas etserin pujajai. ḂTuma asamtai nekapsatin tsawant jeamtai Níniwinmaya shuar yamaiya shuar árumna nuna sumamtikramattarme!'
					</seg>
					<seg id="b.LUK.11.33" type="verse">
						`ṡShirikip ekeemakar úuktinkiait? Pitiaknumsha enkeashtiniaiti. Antsu shuar Jeá wayana nu paant iimsat tusar Yakí ekensatniuiti.
					</seg>
					<seg id="b.LUK.11.34" type="verse">
						Ame Jíimijiai Wáinkiam nujai wekasatin nekaattame. Tuma asamtai ame jiimijiai pénker ana nu Wáinkiumka pénker wekasattame; antsu ame jiimijiai yajauch ana nu Wáinkiumka, kiritniunam wekasatniua Núnisan yajauchiniam wekasattame.
					</seg>
					<seg id="b.LUK.11.35" type="verse">
						Anearta. Enentáimin Tsáapin ana nu kiritin ajaschati tusam anearam wekasata.
					</seg>
					<seg id="b.LUK.11.36" type="verse">
						Ame ayashmiin kirit ajatsuk aya Tsáapniniaitkiuinkia, shirikip paant awajea Núnisan Ashí paant Wáinkiattame&quot; Tímiayi.
					</seg>
					<seg id="b.LUK.11.37" type="verse">
						Jesus chichasua amikmatai Pariséu shuar, winia jearui Yurumáitia tusa untsukmiayi. Tutai Jesus Wayá misanam pujusmiayi.
					</seg>
					<seg id="b.LUK.11.38" type="verse">
						Tura Israer-shuar ikijmiartin ana nuna Túrutsuk aya pujakui Pariséusha nuna Wáiniak &quot;maa ṡurukamtia tura?&quot; tu Enentáimsamiayi.
					</seg>
					<seg id="b.LUK.11.39" type="verse">
						Tura Uunt Jesus Tímiayi &quot;Pariséutirmeka Atumí yurumtairi aya Pátatek nijiaktin ti wakeriniaitrume. Atumsha nu yurumtaijiai méteketrume. Pátatek pénker Túrarme. Tura Atumí Enentáinkia kasamkatniusha tura yajauchia nusha piakuiti.
					</seg>
					<seg id="b.LUK.11.40" type="verse">
						ḂEnentáimcha! Warí, Ashí Pátatek Wáiniaj~i nuna Yus najanachmakia; tura init paantcha ana nunasha Yúsak najanachmakia.
					</seg>
					<seg id="b.LUK.11.42" type="verse">
						Aneartarum, Pariséutirmesha. Aya nuka méntasha, anissha tura aya apatkusha Yus Súsatin ti Enentáimprume. Nukasha tsuriasrum apatkusha tias ana Nuyá chikichik achikrum, Yúsnaiti Tátsurmek. Tura antsu nu Túratin iniaitsuk pénker wekasatniusha, Yus anenmarmena nusha pénker Enentáimsatniuitrume. Wats init, Enentáimin ana Nútiksarmek jusam susarta. Nuinkia Ashí chamir átatui.'
					</seg>
					<seg id="b.LUK.11.43" type="verse">
						`Tura aneartarum Pariséutirmesha. Yus áujtai jeanam penkeri pujutainium pujustin wakerarme. Tura Jintiá aents iimiainiamunam ti shiir áujtusarat tusarum wakerarme.'
					</seg>
					<seg id="b.LUK.11.44" type="verse">
						`Jintinniutirmesha, Pariséutirmesha Mái-metek aneartarum. ḂAntar shiir chichamtinia! Iwiarsamu paantcha Núniniaitrume. Shuar nu nankaamaksha Nájamiat nékatsui. Núnisan shuar atumi chichame antukar yajauchia nuna nekartamtsurme.&quot;
					</seg>
					<seg id="b.LUK.11.45" type="verse">
						Nuikia Israer-shuara jintinniuri chikichik Jesusan chicharuk Tímiayi &quot;Uuntá, nu Tákum incha yajauch chichareame.&quot;
					</seg>
					<seg id="b.LUK.11.46" type="verse">
						Tutai Jesus Tímiayi &quot;Atumsha jintinniutiram aneartarum. Atumi akupkamurijiai Káarak ti kijin entsakchamnia Súarme. Tura átumka Yáintaj tusarum Atumí uwejejaisha penké ántiatsrume.'
					</seg>
					<seg id="b.LUK.11.47" type="verse">
						`Aneartarum Tájarme. Yaunchu Atumí uuntri Yúsnan étserniun Máawarmia nuna iwiarsamuri átum jeamniuitrume nu etserin ti pénker ásarmatai kajinmatkishtin.
					</seg>
					<seg id="b.LUK.11.48" type="verse">
						Nu Túrakrum Atumí uuntri Túrawarmia nu, &quot;yajauchichuiti&quot; tarume. Warí, niisha Máawarmiayi, tura atumsha Máawarai Táyatrum niijiai méteketrume. Warí, Yúsnan etserniu iwiarsamurin jeamkuram atumek sumamarme.'
					</seg>
					<seg id="b.LUK.11.49" type="verse">
						`Atumí Túramurin Nekáa Yus juna yaunchu Tímiayi: &quot;Winia etserturniun tura winia akatramurnasha niin akuptukartatjai. Túramtai chikichnaka Máawartatui, tura chikichnaka pataatukartatui.&quot;
					</seg>
					<seg id="b.LUK.11.50" type="verse">
						Tuma asamtai Ashí ni etserniurin maamu ainia nuna, yamaiya aentstirmin Yus sumamtikramattarme. Nunka najanamunmaya Jukí
					</seg>
					<seg id="b.LUK.11.51" type="verse">
						Yamái ímiajai maamu ainia nuna, kame Apir maamunmaya Jukí Yamái Sakarías maamua Tímiajai anintrustatui. Naman maar Yus sutai ámanum tura Yus-jea ámanum ajapén atenkamunam Máawarmia Nú Sakaríasan tajai. Nu tuma asamtai Tájarme, ni etserniuri maantamnawarmia nuna Yamái matsatrumna Nútirmin aninmasartatui.'
					</seg>
					<seg id="b.LUK.11.52" type="verse">
						`Jintinniutiram aneartarum. Waiti asakatniua Núnisrumek nekas nekaatin surimiarme. Atumkesha nékatsrume. Tura nekaataj tana nusha suritiarme&quot; Tímiayi.
					</seg>
					<seg id="b.LUK.11.54" type="verse">
						Jesus nuna takui Pariséusha, jintinniusha ti kajerkarmiayi. Tura nii tana nujai &quot;yajauch Túrame&quot; titiai tusar wakeruiniak Untsurí anintriarmiayi.
					</seg>
				</div>
				<div id="b.LUK.12" type="chapter">
					<seg id="b.LUK.12.1" type="verse">
						Nu tumai shuar ti Untsurí Káunkarmiayi. Ti kaunka ásar nawen mai-najatnai ajarmiayi. Tura Jesus ni unuiniamurin Tútan juarkimiayi. &quot;Pariséu ántar chichamtin ainiawai. Nuka wakaprutaiya Núnisaiti. Wakaprutaikia nijiamanch yumirnium yama enkeam Páantchaiti. Tura ukunam nekaamniaiti.
					</seg>
					<seg id="b.LUK.12.2" type="verse">
						Núnisan Ashí paantcha ana nu iwiainiakma átatui. Uukma ana nusha nekaamu átatui.
					</seg>
					<seg id="b.LUK.12.3" type="verse">
						Nu tuma asamtai, kiritniunam Tímiarmena nusha Tsawái Tsáapin ajasmanum antunkattawai. Tura jea init pujusrum ishishmasrum Tímiarmena nusha áa ti paant etsernaktatui.'
					</seg>
					<seg id="b.LUK.12.4" type="verse">
						`Amikrutiram, aya ayashmin main ainia nu ashamkairap, Tájarme. Ayashmin maa Nú arantka Máashtatui.
					</seg>
					<seg id="b.LUK.12.5" type="verse">
						Tura ya nekas ashamkatniuitrum, nuna paant jintintiattajrume. Ame ayashmi maa, Nuyá ámin jinium akuptamkatniun tujintiatsna nu ashamkatarum. Ee, Yus ashamkatarum, Tájarme.'
					</seg>
					<seg id="b.LUK.12.6" type="verse">
						`Jimiará chinki Ishitiúpchich ishichik kuitjai surukchatniukait. Túrasha Yussha nu chinkin penké kajinmatkishtatui.
					</seg>
					<seg id="b.LUK.12.7" type="verse">
						Wats, ashamkairap. Untsurí chinkijiai nankaamas Yuska atumin Enentáimturmarme. Warí, ame intiashmin mash Yus nekapmaruiti.'
					</seg>
					<seg id="b.LUK.12.8" type="verse">
						`Ashí shuar Ashí iimiainiamunam Winia Aents Ajasu tutain, Winia natsantruiniatsna Núnaka, Wisha Yusa suntari iimiainiamunam natsantrashtatjai;
					</seg>
					<seg id="b.LUK.12.9" type="verse">
						antsu shuar iimiainiamunam Winia natsantrana Núnaka Wisha Yusa suntari iimiainiamunam natsantrattajai.'
					</seg>
					<seg id="b.LUK.12.10" type="verse">
						`Winia, Aents Ajasu tutain, shuar yajauch chichartakuinkia nusha tsankuramniaiti, tura Yusa Wakaníncha yajauch chicharkuinkia nuka penké tsankurachminiaiti.'
					</seg>
					<seg id="b.LUK.12.11" type="verse">
						`Wats, Israer-shuar iruntai jeanmasha, tura Israer-shuar Kapitiánniumsha, uuntnumsha juramainiakui, aninmainiakuisha warintiajak tusam ti Enentáimsáip.
					</seg>
					<seg id="b.LUK.12.12" type="verse">
						Ame aimkiatin jeamtai, Yusa Wakani ame Títiatmena nuna jintintramattawai,&quot; tu timiayi.
					</seg>
					<seg id="b.LUK.12.13" type="verse">
						Chíkich aishman Jesusan Tímiayi &quot;Uuntá, ii Aparí ikiurtamkimiaj nuna yatsur winiasha nakak Surustí, titia&quot; Tímiayi.
					</seg>
					<seg id="b.LUK.12.14" type="verse">
						Tutai Jesus Tímiayi &quot;Aishmanka, atumin nu Túratin anaikiamukaitiaj.&quot;
					</seg>
					<seg id="b.LUK.12.15" type="verse">
						Nuyá Tímiayi &quot;Pénker Enentáimsatarum. Nii takakna Nújain shuar iwiaaku áchatniuiti. Tuma asamtai Kuítrintin ajastin aya nuke Enentáimsaip.&quot;
					</seg>
					<seg id="b.LUK.12.16" type="verse">
						Nuyá juna métek-taku chichaman unuiniak Tímiayi: &quot;Kuítrintin aishman ni ajariyan arakan ti nukap juukmai.
					</seg>
					<seg id="b.LUK.12.17" type="verse">
						Tura &quot;ṡTi nukap asamtai tuin ikiustaj. Itiurkatjak?&quot; tu Enentáimsamiai.
					</seg>
					<seg id="b.LUK.12.18" type="verse">
						Wats, wi nékajai. Winia Ikiutái-jearun ashiran Nú nankaamas uuntan najanatjai. Tura nui Ashí ikiustajai.
					</seg>
					<seg id="b.LUK.12.19" type="verse">
						Nuinkia Untsurí uwitin shiir pujustinian ikiusman takustatjai. Tuma asamtai, ayampran, Yurumán, umaran shiir pujustatjai&quot; timiai.'
					</seg>
					<seg id="b.LUK.12.20" type="verse">
						`Tura Yus niin chicharuk timiai &quot;Netse. Yamái kashi jakattame. Nuinkia Imiá Núkap ikiusumna nusha ṡyana átata?&quot; timiai&quot; Tímiayi.
					</seg>
					<seg id="b.LUK.12.21" type="verse">
						Nuyá Jesus Tímiayi &quot;Shuar ninki Kuítrin ikiauntumna nu, Núnisaiti. Túrasha Yusjai iismaka Kuítrinchaiti.&quot;
					</seg>
					<seg id="b.LUK.12.22" type="verse">
						Nuyá ni unuiniamurin Jesus juna Tímiayi: &quot;Warí yuarik pujustaj~i tura warin entsartaj~i tusarum nuke ti Enentáimsairap.
					</seg>
					<seg id="b.LUK.12.23" type="verse">
						Yus iwiaaku átinian amasu asa yurumkancha amastatui. Tura ju ayashniasha najana asa entsataincha amastatui.
					</seg>
					<seg id="b.LUK.12.24" type="verse">
						Chinkisha Enentáimsatarum. Niisha arakmainiatsui. Juuk yurumkan ikiuiniatsui. Tuma ain Yuska ni Yurumátniurin tuke Súawai. Atumsha chinkia Nú nankaamaschakaitrum.
					</seg>
					<seg id="b.LUK.12.25" type="verse">
						Tura ya shuarak, ti Enentáimtana nujai Nú naya ajasminiait.
					</seg>
					<seg id="b.LUK.12.26" type="verse">
						Kame Yúpichuch ana nusha Túrachminiaitiatrumsha, ṡurukamtai Chíkich ainia nusha ti Enentáimtarum?'
					</seg>
					<seg id="b.LUK.12.27" type="verse">
						`Iistá, kukujsha takaachitiat tura Nájanchitiat ti Shíirmach ainiawai. Yaunchu akupin Sarumún ti shiir iwiarmamniuitiat kukujia Tímianchauyayi.
					</seg>
					<seg id="b.LUK.12.28" type="verse">
						Iis, nupa Yamái tsakaawai tura kashin aents tsupikiar jinium Apeánáwai. Tuma ain Yus ti shiir awajeatsuk. Nuna tura asa atumniasha Nú pénker Wáitmakchattawak. ṡUrukamtai Yus nekas Enentáimtatsrum?
					</seg>
					<seg id="b.LUK.12.30" type="verse">
						Ju nunkanam ana nu ti pachiirap. Chíkich shuar, Yúsan nékainiatsna nu, warin yuataj~i, warin umartaj~i nuna ti pachiiniawai. Tura atumsha tu Enentáimsairap. Urukatjak, tiirap. Ame Apa nayaimpiniam pujana nu, Ashí atsumarmena nuna nékawai.
					</seg>
					<seg id="b.LUK.12.31" type="verse">
						Antsu emka Yusna nu Enentáimtustarum. Túrakrumninkia atsumamna nuna Yus suramsattawai.'
					</seg>
					<seg id="b.LUK.12.32" type="verse">
						`Winia murikrutiram ashamkairap. Untsuríchuitrume. Túrasha Atumí Apari ni akuptairiin pachitmaktasa ti wakerutmarme.
					</seg>
					<seg id="b.LUK.12.34" type="verse">
						Kuítrum tui aa, nui tuke Enentáimtittiarme. Tume asamtai takakrumna nu surukrum atsumainia nu susatarum. Nuka enketai arut ajatsna nui enkeatniua Núniskete. Túrakrum nayaimpinmaya kuit amuatsna nu íkiauwearme. Nuisha kasa nu kuitian kasamkataj tusa wayachminiaiti, tura kayaasha nu kuitian Yúatniun tujintiawai.'
					</seg>
					<seg id="b.LUK.12.36" type="verse">
						`Ju Enentáimsatarum. Ni uuntri nuatnaikiatin Námpernumia taa, &quot;uraitia&quot; takui, takarniuri jinia ekeemakar Wárik urattiai tusar Nakáa pujuiniawai. Atumsha Núnisrumek Wi atumi Uuntri Támatai, shiir itiaatai tusarum anearum wekasatarum.
					</seg>
					<seg id="b.LUK.12.37" type="verse">
						Ni uuntri taak Iwiáa pujuinian Wáinkiarai nuka shiir pujuiniawai. Nu uuntak iwiar, &quot;misanam pujustarum&quot; ni takarniurin Títiatui tura yurumkan Súsartatui.
					</seg>
					<seg id="b.LUK.12.38" type="verse">
						Kashi ajapén taaksha tura tsawaana ai taaksha ni takarniurin Iwiáa pujuinian Wáinkiuinka, nu takarin shiir pujuiniawai.
					</seg>
					<seg id="b.LUK.12.39" type="verse">
						Tura jusha nekaatarum. Jeenniua nu, kasa Tátinian nékaitkiunka, Iwiáa pujusaayi. Kasa Wayá kasamkatniun suritkiaayi.
					</seg>
					<seg id="b.LUK.12.40" type="verse">
						Atumsha Núnisrumek, anearum pujustarum. Wi Aents Ajasu tutai aya aneachmanum Tátatjai&quot; Tímiayi.
					</seg>
					<seg id="b.LUK.12.41" type="verse">
						Nuyá Pítiur aniasmiayi &quot;ṡAya ínkik unuiniartaj tusam nu métek-taku chicham Támek. Kame Ashí nekaawarat tusamek tame?' Tímiayi.
					</seg>
					<seg id="b.LUK.12.42" type="verse">
						Tutai Jesus Tímiayi &quot;Atumsha pénker takatan Wáinniua Núnisketrume. Takatan Wáinin ni uuntri takatrin takainia nuna, Yurumátin jeamtai, ayurkamna Núiti ni uuntrin shiir umirna nu, tura pénker Enentáimtana nu.
					</seg>
					<seg id="b.LUK.12.43" type="verse">
						Ni uuntri taa, takatrin Tímiatrusan Túran Wáinkiuinkia nu Wáinniusha shiir Enentáimsamniaiti.
					</seg>
					<seg id="b.LUK.12.44" type="verse">
						Umirin asamtai, ni uuntri Ashí ni waririn Wáitrukat tusa apujsattawai. Nuna paant Tájarme.
					</seg>
					<seg id="b.LUK.12.45" type="verse">
						Tura nu takatan Wáinniusha &quot;úuntur wau Táchattawai&quot; tu Enentáimias, ni uuntri takarniurin yajauch awajeakuinkia tura ninki ti Yurumá, ti umar nampeakuinkia,
					</seg>
					<seg id="b.LUK.12.46" type="verse">
						nuinkia ni uuntri ni Nákachmanum aya aneachma taa ti Asutiáttawai. Umichu pujuinia nui akupkattawai.'
					</seg>
					<seg id="b.LUK.12.47" type="verse">
						`Takarin ni uuntri wakera nuna nékayat, iwiartsuk umitsuk pujakka ti awatramu átatui.
					</seg>
					<seg id="b.LUK.12.48" type="verse">
						Túrasha takarin nékachu asa, Asutniámnia Túrakka, ishichik awatnartatui. Núkap susamu ana Núnaka Núkap seawartatui. Núkap ataksamu ana Núnaka Núnisan nankaamas seawartatui.'
					</seg>
					<seg id="b.LUK.12.49" type="verse">
						`Jijiai nekapsatniua Nútiksanak nunkanam jinia ikiapartaj tusan tamajai. Tura Túrunat tusan ti wakerajai.
					</seg>
					<seg id="b.LUK.12.50" type="verse">
						Imiantinia Núnisan itiurchat ukatruktatui. Nusha Wárik amuukat tusan ti wakerajai.
					</seg>
					<seg id="b.LUK.12.51" type="verse">
						&quot;Ashí shuar shiir pujusarat tusa Táwiti&quot; tu Enentáimturumek. Núchaiti. Antsu shuar tesanairat tusan Táwitjai.
					</seg>
					<seg id="b.LUK.12.52" type="verse">
						Yamái jukimiutak Chikichík shuarnum senku ainia nu akannakartatui; menaintiu shuar ni shuarin Jímiaran nakitrartatui. Jímiarsha ni shuarin menaintiun nakitrartatui.
					</seg>
					<seg id="b.LUK.12.53" type="verse">
						Apasha ni Uchirín nakitrattawai. Núnisan uchisha ni Aparín nakitrattawai. Nukusha ni nawantrin nakitrattawai, nawantrisha Nukurín nakitrattawai. Tsatsarisha ni najatin nakitrattawai; najatisha tsatsarin nakitrattawai.&quot;
					</seg>
					<seg id="b.LUK.12.54" type="verse">
						Jesus aentsun chicharuk junasha Tímiayi &quot;Atumsha nantu akaatainmaani kiarmatai &quot;yutuktatui&quot; Tátsurmek. Nusha nekas Tárume.
					</seg>
					<seg id="b.LUK.12.55" type="verse">
						Tura anaarania nase Násenkamtai &quot;séejik átatui&quot; Tárume. Tura nekas Tárume.
					</seg>
					<seg id="b.LUK.12.56" type="verse">
						Yuranminmasha nunkanmasha Túruna nu nékarme. Túmaitiatrumsha ju tsawantai Túrunattana nusha ṡitiura nékatsrum? ḂMaaj, ántraitrume!&quot;
					</seg>
					<seg id="b.LUK.12.57" type="verse">
						`Túrasha pénker ana nusha ṡurukamtai atumek Enentáimsarum Wáintsuram?
					</seg>
					<seg id="b.LUK.12.58" type="verse">
						Irutramuram uuntnum Júramkuinkia jintia wésamek &quot;nuamtak iwiarartai&quot; Titiá. Túrachkumninkia akupniunam juramkittiame. Tura niisha suntarnum akuptamkattame. Tura niisha sepunam enketmattawai.
					</seg>
					<seg id="b.LUK.12.59" type="verse">
						Tura nekas tajai, nui enkemamka Ashí rearchisha akikmachkumka Jíinkishtatme&quot; Tímiayi.
					</seg>
				</div>
				<div id="b.LUK.13" type="chapter">
					<seg id="b.LUK.13.1" type="verse">
						Nu tsawantin Chícham ujaktai tusar Jesusan tariarmiayi. Kariréa nunkanam Israer-shuar ni waakarin Máawar Yus susatai tusar pujuiniai, Piratu niin maa, nuna numpen waaka numpejai pachimpramun ujakarmiayi.
					</seg>
					<seg id="b.LUK.13.2" type="verse">
						Tura Jesus Tímiayi &quot;ṡWarí Enentáimsarum? Kariréanmaya aishman Tárumna nu, Chíkich Kariréanmaya aishmanjai nankaamas yajauch ásar Túrunawarai ṡtu Enentáimprumek?
					</seg>
					<seg id="b.LUK.13.3" type="verse">
						Atsá; Atumí Enentái Yapajiáchkurmeka Núnisrumek atumsha jakattarme. Nuna paant Tájarme, Tímiayi.
					</seg>
					<seg id="b.LUK.13.4" type="verse">
						Tura Tiasiúchu aishman Yakí jea Seruí kupiniak iniaak nekenkarmiania nu, ṡWarí Enentáimtarum? Chíkich Jerusarénnumia shuarjai nankaamas Tunáa ásar Túrunawarai ṡtu Enentáimprumek?
					</seg>
					<seg id="b.LUK.13.5" type="verse">
						Atsá, Tájarme. Atumí Enentái Yapajiáchkurmeka Núnisrumek atumsha jakattarme.&quot;
					</seg>
					<seg id="b.LUK.13.6" type="verse">
						Junasha Jesus métek-taku chichaman Tímiauyi. Júiti: Shuar ni ajariin iikiu numin araamun takakuyi. Nerekchiash tusa iyumai. Túrasha nere atsumai.
					</seg>
					<seg id="b.LUK.13.7" type="verse">
						Nuinkia ni ajarin Wáinniun timiai &quot;Antukta, Menaintiú uwitin juna nere átai tusan Waketrú pujajai; Túrasha penké Wáinkiachjai. Ajakta. ṡUrukamtai ántrash wajastata?&quot;
					</seg>
					<seg id="b.LUK.13.8" type="verse">
						Tutai Ajá Wáinin timiai &quot;Atsá, Uuntá; ju uwitin Wajastí. Wajamurin takarsatjai tura pénker nunkan matsatkatjai.
					</seg>
					<seg id="b.LUK.13.9" type="verse">
						Nujai nerekchampiash. Tura tuke nereachkuinkia nuinkia ajakta&quot; timiai&quot;, Tímiayi.
					</seg>
					<seg id="b.LUK.13.10" type="verse">
						Ayampratin tsawantai Israer-shuar iruntai jeanam Jesus unuiniak pujumiayi.
					</seg>
					<seg id="b.LUK.13.11" type="verse">
						Nuisha nuwa pujumiayi. Nu nuwasha Tiasiúchu uwitin tuke jaa pujumiayi. Iwianch niin yajauch awajas apuna tuke ikiaramiayi. Túramu asa Pankái nakuenkataj Tukamá penké tujinmiayi.
					</seg>
					<seg id="b.LUK.13.12" type="verse">
						Jesus nuna Wáiniak, chicharuk &quot;Nawantrú, ame jaamurmiya ankant ajasume&quot; Tímiayi.
					</seg>
					<seg id="b.LUK.13.13" type="verse">
						Nuna tinia ni uwejejai antinmiayi. Tura Nú chichamaik nuwasha Pankái nakuenkamiayi. Tura Yusa Náarin uunt awajsamiayi.
					</seg>
					<seg id="b.LUK.13.14" type="verse">
						Tura Jesus ayampratin tsawantai tsuaru asamtai, iruntai jea uuntri kajek iruntrarmia nuna Tímiayi &quot;Sais tsawantin takaschatniukait; ayampratin tsawantai Tsuámartaj tusarum Táchatniuitrume. Sais tsawant ana nui Tátiniaitrume.&quot;
					</seg>
					<seg id="b.LUK.13.15" type="verse">
						Tura Jesus Tímiayi, &quot;ḂAntar chichamtinia! ṡatumi waakarisha atumi umpuururisha yumi aartai tusarum ayampratin tsawantin Atíarum Júatsrumek?
					</seg>
					<seg id="b.LUK.13.16" type="verse">
						Tura ju nuwasha, atumi shuari Apraám shuarnumia akiiniaiti. Nii Tiasiúchu Uwí Satanás yajauch awajsamujai jinkiamuyayi. Nincha ayampratin tsawant ain yajauch awajsamunmaya Atíachminkiait&quot; Tímiayi.
					</seg>
					<seg id="b.LUK.13.17" type="verse">
						Jesus nuna takui ni nemasrisha natsaararmiayi. Tura penké shuar ni pénker Túramurin Wáinkiar warasarmiayi.
					</seg>
					<seg id="b.LUK.13.18" type="verse">
						Nuyá Jesus Tímiayi &quot;ṡYusa akupeamuri warijiain métek-takuit?
					</seg>
					<seg id="b.LUK.13.19" type="verse">
						Mustasa Jinkiáijiai métek-takuiti. Mustasa jinkiaincha shuar ni ajariin araamiayi. Tsapái, tsakaak, uunt numi ajasmiayi. Ti uunt asamtai chinki ni kanawen pasunmarmiayi.&quot;
					</seg>
					<seg id="b.LUK.13.20" type="verse">
						Tura junasha Tímiayi: &quot;ṡYusa akupeamuri warijiain métek-takuit?
					</seg>
					<seg id="b.LUK.13.21" type="verse">
						Tanta wakaprutaia métek-takuiti. Arinia Núkap ana nui nuwa wakaprutain ishichik Enkeámiayi. Túram Ashí wakapruamiayi.&quot; Tu Tímiayi.
					</seg>
					<seg id="b.LUK.13.22" type="verse">
						Jesus Jerusarénnum jeattsa weak Untsurí peprunam Wayá unuiniarkutak wémiayi.
					</seg>
					<seg id="b.LUK.13.23" type="verse">
						Weai Chíkich shuar aniasmiayi &quot;Uuntá, ṡuwemainia nu ishichkikiait?&quot;
					</seg>
					<seg id="b.LUK.13.24" type="verse">
						Tutai Jesus Tímiayi &quot;Yupikiach Wáitiniam wayataj tusam ti wakeritiarum. Kame Untsurí wayataj tusar wakeriartatui, Túrasha tujinkiartatui, Tájarme.
					</seg>
					<seg id="b.LUK.13.25" type="verse">
						Jeá nérenniuri Wáitin epenmiatai, atumsha aa wajarum nu, Wáitiniam wajasrum Untsúakrum &quot;Uuntá, uratritia&quot; Títiatrume. Túrasha &quot;Nékatsjarme. ṡTuyantskaitrum?&quot; turamtatrume.
					</seg>
					<seg id="b.LUK.13.26" type="verse">
						Nuyá átum Títiatrume &quot;Túrasha, Uuntá, iisha ámijiai Yurumámji, ámijiai umarmaji. Tura ii péprurincha unuiniamame.&quot;
					</seg>
					<seg id="b.LUK.13.27" type="verse">
						Túrasha nii Títiatui &quot;Tuyantskaitrum, nékatsjarme, Tátsujrumek. Yajauch Túrintirmeka winiyanka kanaktiarum.&quot; '
					</seg>
					<seg id="b.LUK.13.28" type="verse">
						`Nuyá Apraámsha, Isaksha, Jakupsha tura Ashí Yúsnan etserin Yus akupeana nui wayawaru Wáinkiarum tura aa ajapam pujusrum ti uutkuram naim Tásarara ajattarme.
					</seg>
					<seg id="b.LUK.13.29" type="verse">
						Tura Yus akupeana nui, nantu tatainmaaniyasha nantu akaatainmaaniyasha, arakiasha, nunkaaniasha taar, imia Israer-shuarchaitiat Yurumátai tusar pujusartatui. Tura atumsha, &quot;Apraám Shuáraitjai&quot; Táyatrum, wayashtatrume.
					</seg>
					<seg id="b.LUK.13.30" type="verse">
						Nuisha Yamái ukunmaani ainia nusha emka ártatui; tura Yamái emka ainia nusha nuisha ukunmaani ártatui.&quot;
					</seg>
					<seg id="b.LUK.13.31" type="verse">
						Nu tsawantai Pariséu aents Jesusan tariar tiarmiayi &quot;Erutis mantamattsa wakerutmawai. Tuma asamtai juyanka Wetá.&quot;
					</seg>
					<seg id="b.LUK.13.32" type="verse">
						Tutai Jesus Tímiayi &quot;Werum nu kujancham ju titiarum: &quot;Iistá. Yamaisha ishichik tsawant iwianchin Jíikin akupkartajai; Túran jaancha Tsuárartajai. Tura ukunam amuktatjai.&quot;
					</seg>
					<seg id="b.LUK.13.33" type="verse">
						Tura Jerusarénnumaani ishichik tsawant tuke wétiniaitjai. Yúsnan etserin aya Jerusarénnuman Jákatniuiti.'
					</seg>
					<seg id="b.LUK.13.34" type="verse">
						`ḂJerusarénnumiatiram, Yúsnan etserin Máiniaitrume; tura Yus akatar akupturmakmania nusha kayajai tukurum Máiniaitrume! Tuma ain atash ni shiamprin etektana Núnisnak Wisha weaktasan wakerimjiarme, Túrasha nakitramarme.
					</seg>
					<seg id="b.LUK.13.35" type="verse">
						Iistarum. Atumniasha Yus ajapramaitrume. Tura &quot;Yusa Náariin winiana nu, shiir Atí&quot; Títiatrumna Nú tsawant jeatsain penké Wáitkiashtatrume. Nuna Tájarme&quot; Tímiayi Jesus.
					</seg>
				</div>
				<div id="b.LUK.14" type="chapter">
					<seg id="b.LUK.14.1" type="verse">
						Ayampratin tsawantai Pariséu uuntri jeen Jesus Yurumáttsa wémiayi. Tura Chíkich Pariséu wariniak Túrat tusar ii pujuarmiayi.
					</seg>
					<seg id="b.LUK.14.2" type="verse">
						Nui aishman eaak-jaa Jesus pujamunam naka pujumiayi.
					</seg>
					<seg id="b.LUK.14.3" type="verse">
						Jintinniuncha Pariséuncha Jesus aniasmiayi &quot;ṡWarí Tárum? ṡAyampratin tsawantai jaa Tsuárminkiait. Tsuárchamniakait?&quot; Tímiayi.
					</seg>
					<seg id="b.LUK.14.4" type="verse">
						Tura niisha aimtsuk pujuarmiayi. Nuinkia jaan antin Tsuármiayi. Tura &quot;shiir Wetá&quot; Tímiayi.
					</seg>
					<seg id="b.LUK.14.5" type="verse">
						Nuyá Pariséun chicharuk, &quot;Atumí umpuurarisha, waakarisha waa Táurmanum akaiki iniamtai, ayampratin tsawant ain nu chichamaik Júatsrumek&quot; Tímiayi.
					</seg>
					<seg id="b.LUK.14.6" type="verse">
						Takui aimkiatniun penké tujinkiarmiayi.
					</seg>
					<seg id="b.LUK.14.7" type="verse">
						Ipiaamusha penkeri pujutainium pujustaitsar ti wakeruiniakui, Jesus nuna Wáiniak juna jintintramiayi:
					</seg>
					<seg id="b.LUK.14.8" type="verse">
						&quot;Nuátnaikiatin nampernum penkeri pujutainium pujusaip. Nui pujakminkia, Chíkich ámijiai nankaamas penkéri Táchatpiash.'
					</seg>
					<seg id="b.LUK.14.9" type="verse">
						`Tura ipiatmania nu chichartamuk &quot;Chikich iiktusta&quot; turamchatpiash. Nuinkia Chíkich Nánkatkamu pujutainium wéakum natsartatme.
					</seg>
					<seg id="b.LUK.14.10" type="verse">
						Antsu ipiatmakmin, Nánkatkamu pujutainium Pujustá. Nuinkia ipiatmamnia nu chichartamuk &quot;Amikru, ámeka jui penkeri pujutainium Pujustá&quot; turamtatui. Nujai Chíkich ipiaamu ainia nu, &quot;nekas penkerinti&quot; turamartatui.
					</seg>
					<seg id="b.LUK.14.11" type="verse">
						Iimiata, &quot;penkerintjai&quot; tu Enentáimtuma nuka péejchach awajnastatui. Tura ímianchach Enentáimtúmana nuka waantu ajastiniaiti.&quot;
					</seg>
					<seg id="b.LUK.14.12" type="verse">
						Nuyá Niin ipiaamua nuna chicharuk Tímiayi &quot;Amesha Yurumáití tusam untsuktajtsam wakerakmeka, ame amikrumsha, yatsumsha, ame shuarumsha, írutramuram Kuítrintin ainia nusha ipiaawaip. Nii ipiaamka, ataksha íksan ámin ipiatmashtatuak. Nujai akikma átatme.
					</seg>
					<seg id="b.LUK.14.13" type="verse">
						Antsu Yurumáití tusam untsuktajtsam wakerakmeka, Kuítrincha, wekaicha, shutuapsha, kusurusha ipiaawarta.
					</seg>
					<seg id="b.LUK.14.14" type="verse">
						Niisha akirmaktinian tujintiainiawai. Pénker shuar nantakiartatna nui akinkiattame. Nu tuma asamtai warastatme&quot; Tímiayi.
					</seg>
					<seg id="b.LUK.14.15" type="verse">
						Nu misanam pujuarmia nuya, chikichik Jesus chichaamun antuk, Jesusan Tímiayi &quot;Yus akupeamunam pachiiniak, yurumkunka ti shiir ainti.&quot;
					</seg>
					<seg id="b.LUK.14.16" type="verse">
						Nuna takui Jesus juna jintintiamiayi: &quot;Aishman namperan Nájanuk, Untsurí shuaran Taartí tusa akatar akupkamai.
					</seg>
					<seg id="b.LUK.14.17" type="verse">
						Yurumátin jeamtai &quot;Winitiarum, Yurumátin jeayi&quot; tu tiarta tusa ni takarniurin akupkamai.
					</seg>
					<seg id="b.LUK.14.18" type="verse">
						Tura winichminiaitji tusar Ashí ujakarmai. Chíkich timiai &quot;Nunkan Yamái sumarmakjai. Iyutaj tusa wéakun winishtatjai. Tsankurturti&quot; timiai.
					</seg>
					<seg id="b.LUK.14.19" type="verse">
						Tura Chíkich chichaak &quot;Wisha tias waakan sumarmakjai. Nekapsatsan wakerajai. Tuma asan winishtatjai. Tsankurturti&quot; timiai.
					</seg>
					<seg id="b.LUK.14.20" type="verse">
						Tura Chíkich chichaak &quot;Yamái nuatnaikiajai. Tuma asan winishtatjai&quot; timiai.
					</seg>
					<seg id="b.LUK.14.21" type="verse">
						Takarin waketki ni uuntrin Ashí nuna ujakmai. Nuna antuk niisha kajekmiayi. Tura ni takarniurin timiai &quot;Ju péprunam pénker jintianmasha tura uchich jintiachinmasha weme, Kuítrincha tura wekaichasha, shutuapsha, kusurusha itiaarta.&quot;
					</seg>
					<seg id="b.LUK.14.22" type="verse">
						Nuyá ukunam ni takarniuri taa chicharuk &quot;Uuntá, ame turutmiamna Nútiksanak Túramjai; Túrasha tuke ankant awai&quot; timiai.'
					</seg>
					<seg id="b.LUK.14.23" type="verse">
						`Tutai ni uuntri chichaak &quot;Jintianam weme, Chíkich jintiachiniam weme, Wáinmena nu Ashí awayawarta. Winia jearui piakat tusan wakerajai.
					</seg>
					<seg id="b.LUK.14.24" type="verse">
						Emka ipiaawarmajnia nuka penké Chikichkíksha wininkia Yurumáchartatui, tajarme' Tímiayi.&quot;
					</seg>
					<seg id="b.LUK.14.25" type="verse">
						Untsurí aents Jesusjai irunki wearmiayi. Niisha nuna apajas iis juna Tímiayi:
					</seg>
					<seg id="b.LUK.14.26" type="verse">
						&quot;Shuar ni Aparíncha, ni Nukuríncha, Nuaríncha Uchiríncha, yachincha, umaincha Wijiai nankaamas Enentáimtakka, tura shiir pujustinian wakerak Winí winitniun nakitiakka winia unuiniamur ajaschamniaiti.
					</seg>
					<seg id="b.LUK.14.27" type="verse">
						Ni wakeramurin ajakeak ni krusri yanaki nemartatsna nu winia unuiniamur ajaschamniaiti.'
					</seg>
					<seg id="b.LUK.14.28" type="verse">
						`Jea Yakí jeamtaj tusam wakerakmeka, Kuítian urutmak ajapawaintiaj tusam tura urutmajain~ki amukaintiaj tusam emka Enentáimsashtatmek.
					</seg>
					<seg id="b.LUK.14.29" type="verse">
						Túrutsuk aya ukura iniaisam amuktin tujinkiakminkia, nuna Wáiniainia nu, wishikiainiak juna tiartatui:
					</seg>
					<seg id="b.LUK.14.30" type="verse">
						&quot;Iiskua. Nu shuar jeamtinian nankamamiayi. Túrasha amuktinian tujinkiamiayi.&quot; '
					</seg>
					<seg id="b.LUK.14.31" type="verse">
						`Tura uunt Kapitián Chíkich Kapitiánjai mesetan najanatin áchatpiash. Emka, niisha pujus, tias mir (10.000) suntarjai painti mir (20.000) suntar winiana nuna nupetkaintjash tusa Enentáimsashtatuak.
					</seg>
					<seg id="b.LUK.14.32" type="verse">
						Tujintiakka, Chíkich Kapitián jeachat pujaanak, nawamnaikiatai tusa akatar akupkashtatuak.
					</seg>
					<seg id="b.LUK.14.33" type="verse">
						Wats, &quot;Kristu unuiniamuri ajastinjai, wi takakjana juna Warí winia itiurtawa&quot; tu Enentáimsatniuitrume. Túrachkurmeka winia unuiniamur ajastin tujinkiarme.'
					</seg>
					<seg id="b.LUK.14.34" type="verse">
						`Weeka jeaku pénkeraiti. Tura michumarka ṡitiurak atak pénker ati?
					</seg>
					<seg id="b.LUK.14.35" type="verse">
						Wee michumarka araakmatniunmasha yayaatsui. Tura tsuatnum ikiusmasha ántraiti. Aya ajapatniukete. Kuishim ákuinkia antuktarum&quot; Tímiayi.
					</seg>
				</div>
				<div id="b.LUK.15" type="chapter">
					<seg id="b.LUK.15.1" type="verse">
						Akupniu Kuítrin-juu tura yajauch shuarsha Jesusan anturkatai tusar Tarú wearmiayi.
					</seg>
					<seg id="b.LUK.15.2" type="verse">
						Tuma asamtai Pariséusha, Israer-shuara jintinniurisha Jesusan áujmatainiak &quot;Jusha Tunáa shuaran itiaawai tura niijiai Yurumáiniawai&quot; tiarmiayi.
					</seg>
					<seg id="b.LUK.15.3" type="verse">
						Nuna tuiniakui Jesus ju métek-taku chichaman jintintiawarmiayi:
					</seg>
					<seg id="b.LUK.15.4" type="verse">
						&quot;Shuar sian (100) murikiun takuschampiash. Nu Siánnumia chikichik menkakamtai nuwintia Nuíwinkia ni matsatmariin ikiuak, menkaka nuna ti eakchattawak. Wáintsuk iniaisashtatui.
					</seg>
					<seg id="b.LUK.15.5" type="verse">
						Tura Wáiniak yakainium awankek waras jeen Wáketui.
					</seg>
					<seg id="b.LUK.15.6" type="verse">
						Tura jeen Jeá ni amikrin, írutramurincha ikiaanak &quot;Wijiai warastarum. Murikiur menkaka nuna Wáinkiajai&quot; tawai.
					</seg>
					<seg id="b.LUK.15.7" type="verse">
						Wats, nuwintia nuiwi pénker shuar akui nayaimpiniam warastin awai. Tura antsu Chikichík yajauch shuar ni Enentáin Yapajiámtainkia, Nú nankaamas warastin átatui, Tájarme' Tímiayi.
					</seg>
					<seg id="b.LUK.15.8" type="verse">
						`Nuyá Chíkich Enentáimsatai. Nuwa tias Kuítian takakna nuna chikichik menkakamtai, Wáinkiataj tusa jinia ekeemak, jean japimiak émamkes eakchattawak.
					</seg>
					<seg id="b.LUK.15.9" type="verse">
						Tura Wáiniak ni amikrin, írutramurincha ikiaanak, &quot;Wijiai warastarum. Kuit menkakamia nuna Wáinkiajai&quot; tawai.
					</seg>
					<seg id="b.LUK.15.10" type="verse">
						Núnisan yajauch shuar ni Enentáin Yapajiámtai, Yusa suntari matsatmanum ti warastin awai&quot; Tímiayi.
					</seg>
					<seg id="b.LUK.15.11" type="verse">
						Nuyá Jesus juna unuiniamiayi: &quot;Aishman Jimiará uchin takakuyi.
					</seg>
					<seg id="b.LUK.15.12" type="verse">
						Tura Pátatka uchi ni Aparín timiai &quot;Apawá, surustiniaitmena nu Yamái surusta.&quot; '`Tutai ni Aparí ni Kuítrin Jímiapetek nakak mai uchin susamai.
					</seg>
					<seg id="b.LUK.15.13" type="verse">
						Ishichik tsawant nankaamasai Pátatka uchi ni waririn irur Jukí jeachat Chíkich Núnkanam wémai. Nuisha Nánkamas yajauchin Túrak Kuítrin Ashí ajapamai.
					</seg>
					<seg id="b.LUK.15.14" type="verse">
						Ni kuitri Ashí amuuka ain nu nunkanam ti tsuka ámai. Niisha Núnisan tsukariin Wáitsamai.
					</seg>
					<seg id="b.LUK.15.15" type="verse">
						Túmak takatan eaktajtsa nu nunkanmaya apachiin werimiai. Nu aishmansha kuchirin Wáitrukta tusa akupkamai.
					</seg>
					<seg id="b.LUK.15.16" type="verse">
						Uchi ti tsukamak kuchi ukatramun niisha Yuátajtsa ti wakerimiai. Túrasha penké Súcharmai.
					</seg>
					<seg id="b.LUK.15.17" type="verse">
						Tumáa pujus nuinkia Enentáimpramai. &quot;Winia Aparuí takau shuar pénkeran ti Yurumáiniawai. Tura wikia jui tsukarui Wáitiajai.
					</seg>
					<seg id="b.LUK.15.18" type="verse">
						Wats, Aparuí waketkitjai. Tura aparun chicharkun &quot;Apawá Yúsjaisha ámijiaisha tunaan Túrajai, titiajai.
					</seg>
					<seg id="b.LUK.15.19" type="verse">
						Ame uchiram áchamniaitjai yamaikia. Ame takarniurmea aantsanak átaj tusan wakerajai&quot; titiajai&quot; tu Enentáimsamai.
					</seg>
					<seg id="b.LUK.15.20" type="verse">
						Tura wajaki ni apariin waketkimiai' Tímiayi. `Tura ni Aparísha jeachat winian Wáiniak waitnentramai. Aparí tsékenki inkiun miniakak Mukunámai.
					</seg>
					<seg id="b.LUK.15.21" type="verse">
						Nuinkia Uchirísha timiai &quot;Apawá, Yúsjaisha ámijiaisha Tunáan Túrajai. Ame uchiram áchamniaitjai.&quot; '
					</seg>
					<seg id="b.LUK.15.22" type="verse">
						`Túrasha ni Aparínkia ni takarniurin chicharuk &quot;Ti penker Pushí itiarum aentsratarum, timiai. Tura uwejnum aweetaisha aweemtikiatarum. Tura sapatcha aweemtikiatarum.
					</seg>
					<seg id="b.LUK.15.23" type="verse">
						Túrarum waaka nueram ana nu maatarum. Námper Nájankur shiir Enentáimsar Yurumámi.
					</seg>
					<seg id="b.LUK.15.24" type="verse">
						Warí, ju winia uchir jakaapitia tu Enentáimsamjai. Túrasha iwiaakui. Menkakama nuna Wáinkiajai.&quot; Nuinkia ti warasarmai' Tímiayi.
					</seg>
					<seg id="b.LUK.15.25" type="verse">
						`Tumai Iwiái úchikia takatnum pujumai. Tura Wáketuk, Jeá nuntumas Jantsemáiniak Túntuiyamun antukmai.
					</seg>
					<seg id="b.LUK.15.26" type="verse">
						Nuinkia yaintri matsatun chikichkiniak untsuk &quot;ṡWarimpait?&quot; timiai.'
					</seg>
					<seg id="b.LUK.15.27" type="verse">
						`Tura nii chichaak &quot;Ame Yátsum tayi. Túramtai ame apa waaka nueram maatai tawai, ame yatsum pénker tau asamtai&quot; timiai.'
					</seg>
					<seg id="b.LUK.15.28" type="verse">
						`Tura iwiai uchi kajek wayatniun nakitramai.' `Tuma asamtai ni Aparí jiintiuki &quot;wayata&quot; timiai.'
					</seg>
					<seg id="b.LUK.15.29" type="verse">
						`Tura uchisha Aparín chicharuk &quot;Wisha ámin umirkun Untsurí uwitin ame takatrumin Túraitjai. Nu nékame. Túrasha winia amikrujai Námper najanatin chiipiuksha penké surichuitme.
					</seg>
					<seg id="b.LUK.15.30" type="verse">
						Tura ju ame uchiram nuwajai yajauchin Túrak ame Kuítrumin wasurkania nu Támatai, waaka nueram Máachumek&quot; timiai.'
					</seg>
					<seg id="b.LUK.15.31" type="verse">
						`Takui Aparí chicharuk &quot;Uchirú, ámeka wijiai tuke pujame. Tura wi takakjana nusha Ashí áminuiti.
					</seg>
					<seg id="b.LUK.15.32" type="verse">
						Tura ame yatsum Jákaiti tu Enentáimsamiaj nu iwiaakuiti. Menkaka nu yamaikia Wáinkiaji. Tuma asamtai Námper najanar waraschatniukaitiaj~i&quot; timiai&quot; Tímiayi.
					</seg>
				</div>
				<div id="b.LUK.16" type="chapter">
					<seg id="b.LUK.16.1" type="verse">
						Ju métek-taku chichamnasha Jesus ni unuiniamurin unuiniamiayi. &quot;Kuítrintin aishmanka takatrin Wáinniuri ámai. Tura nérenniun ujainiak &quot;Ame Wáinniuram ame Kuítrumin Nánkamas ajapeawai&quot; tiarmai.'
					</seg>
					<seg id="b.LUK.16.2" type="verse">
						`Nuna antuk ni Wáinniurin untsuk &quot;ṡWarinia jusha turamainia? timiai. Yamaikia winia Wáinniur áchattame. Tuma asamtai winia Kuítrujai itiurkamea nu iniaktursata&quot; timiai.'
					</seg>
					<seg id="b.LUK.16.3" type="verse">
						`Tutai takatan Wáinin Enentáimsamai. &quot;Maaj, wisha itiurkatjak, timiai. Nunka Táurtinniasha jeatsjai. &quot;Kuit surusta&quot; Títinniasha natsamajai.
					</seg>
					<seg id="b.LUK.16.4" type="verse">
						Winia takatur atsakui yurumkan ajamprusarat tusan Túratajna nuna nekajai&quot; tu Enentáimsamai.
					</seg>
					<seg id="b.LUK.16.5" type="verse">
						Nuyá nérenniun tumashmaku armia nuna ankant ankant untsukarmai. Emka tamia nuna chicharuk &quot;ṡWinia uuntur urutma tumashmakuitiam?&quot; timiai.'
					</seg>
					<seg id="b.LUK.16.6" type="verse">
						`Niisha aimiuk &quot;Asuitin sian taru tumashiitjai&quot; timiai.' `Tutai takata Wáinin chicharuk &quot;Pai. Papinium tumashrum ana nu Juá: Wárikmasmek pujusam, nu Papí jaakam, Chíkich papinium aya senkuentachik aarta&quot; timiai.'
					</seg>
					<seg id="b.LUK.16.7" type="verse">
						`Nuyá Chíkich tumashmaku Támatai &quot;ṡAmesha Urutmá tumashiitiam?&quot; timiai.' `Tutai nii chichaak &quot;Shana sian taru tumashiitjai&quot; timiai.' `Tutai &quot;Pai. Papinium tumashrum ana nu Júiti. Chíkich papinium aya uchentak aarta&quot; timiai.'
					</seg>
					<seg id="b.LUK.16.8" type="verse">
						`Nuyá takata Wáinniu uuntri nuna Nekáa &quot;Nii yajauch Túriniaitiat Imiá Enentáimniuiti&quot; timiai' Tímiayi. Nuyá Jesus Tímiayi `Yus-shuarjai nankaamas Yus-shuarcha aijiai ni Túratniuriniak takainiak Imiá Enentáimkia ainiawai.'
					</seg>
					<seg id="b.LUK.16.9" type="verse">
						`Ju nunkanam anankatin átsuk. Tura kuitsha aya ju nunkanmayankete. Tuma asamtai atumsha kuitrumjai &quot;shuaran yaintaj&quot; tu Enentáimsatarum. Kuitjai yaintin amuukamtai atumsha amuicha jeanam ipiaamu átaj tusarum Túratarum.&quot;
					</seg>
					<seg id="b.LUK.16.10" type="verse">
						`Shuar ishichik takakna nujai pénker Túrakka, Núkap takakna nujaisha pénker Túrattawai. Tura ishichik takakna nujai pénker Túrachkunka, Núkap takakna nujaisha pénker Túrashtatui.
					</seg>
					<seg id="b.LUK.16.11" type="verse">
						Tuma asamtai ju nunkanmaya anankartin kuitjai pénker Túrachkurmeka, tuke átin ana nujai takastincha ṡitiur takastarumek?
					</seg>
					<seg id="b.LUK.16.12" type="verse">
						Takakme nuna Yus ikiatmasuiti. Nujai pénker Túrachkurminkia, atumnia átinia nuna ṡitiurak suramsat~i?'
					</seg>
					<seg id="b.LUK.16.13" type="verse">
						`Takarniuri Jimiará uuntrintin ajastinian tujintiawai. Warí, chikichnaka aneak chikichnaka nakitrashtatuak. Chikichan umiruk chikichnaka umirkashtatui. Yussha kuitcha Mái-metek Enentáimtuschamniaitrume&quot; Tímiayi Jesus.
					</seg>
					<seg id="b.LUK.16.14" type="verse">
						Pariséusha Kuítian anen armia nu, Ashí ni Táman antukar Jesusan wishikrarmiayi.
					</seg>
					<seg id="b.LUK.16.15" type="verse">
						Túmakui Jesus niin Tímiayi &quot;Atumsha aents iimmianum pénker awajmamprume. Túrasha Atumí Enentáincha Yus pénker nékawai. Kame winia &quot;nankaamantuiti&quot; turutit tusa wakera nuna Yuska nakitiawai.'
					</seg>
					<seg id="b.LUK.16.16" type="verse">
						`Juan étsertsain Muisáis aar akupkamia nunasha tura Yúsnan etserin unuiniarmia nunasha antuktin ármiayi. Tura yamaisha Tímianiai ti shiir chicham awai. Yus akupeana nui urukukit nuka paant etserkamuiti. Tura Ashí shuar nui pachiinkiataj tusar ni kakarmarijiain ti takainiawai.'
					</seg>
					<seg id="b.LUK.16.17" type="verse">
						`Túrasha yaunchu akupkamu Ashí chicham uminkiatniuiti. Nu chicham uminkiashtinkia nayaimpisha nunkasha amukatniujai nankaamas itiurchataiti.'
					</seg>
					<seg id="b.LUK.16.18" type="verse">
						`Aishman nuarin ajapa chikichan Nuátkunka tsanirmawai. Tura nuwa ajapamu niiniurtakka nusha Núnisan tsanirmawai.'
					</seg>
					<seg id="b.LUK.16.19" type="verse">
						`Aishman Kuítrintin ámai. Niisha Imiá shiir pushin ti kuit ainia nujai iwiarmamniuyi. Tura tuke tsawant yurumak ti kuit amia nujai namperan najanniuyi.
					</seg>
					<seg id="b.LUK.16.20" type="verse">
						Tura Kuítrincha ámai ni naari Rásaru. Niisha kuchapruku tunamaruyi. Tuke tsawant Kuítrinniu Wáitiriin pujuyi.
					</seg>
					<seg id="b.LUK.16.21" type="verse">
						Ti tsukamak Kuítrinniu misarinia kakekan yuattsa wakerimiai. Tura yawasha ni kuchaprin nukatiarmai.
					</seg>
					<seg id="b.LUK.16.22" type="verse">
						Kuítrincha jakamai. Jakamtai jaka shiir pujutainium, Apraám pujumia nui nayaimpinmaya suntar Júkiarmai. Kuítrinniusha jakamai. Jakamtai iwiarsarmai.
					</seg>
					<seg id="b.LUK.16.23" type="verse">
						Jaka pujutainium Wáitias pujus, Pankái iimias, Rásarun Apraámjai pujuinian Wáinkiamai.
					</seg>
					<seg id="b.LUK.16.24" type="verse">
						Wáiniak untsumuk &quot;Apawá Apraamá Wáitnentrurta, timiai. Rásaruka tsara uwejejai entsan uchupir winia iniairun imichturat akupturkata. Wisha jui jinium pujusan ti waitiajai&quot; timiai.'
					</seg>
					<seg id="b.LUK.16.25" type="verse">
						`Tutai Apraám timiai &quot;Uchirú Enentáimpratá. Ame Nunká iwiaaku pujusam ti shiir pujumame. Antsu Rásaruka nui ti yajauch pujumai. Tura niisha yamaikia jui áyamui tura ámeka Wáitiame.
					</seg>
					<seg id="b.LUK.16.26" type="verse">
						Tura Nú arant Nánata ti uunt awai. Tuma asamtai Juyá ai wétinian wakeruiniayat tujintiainiawai. Tura aiya jui Tátinian wakeruinia nusha tujintiainiawai.&quot; '
					</seg>
					<seg id="b.LUK.16.27" type="verse">
						`Nuinkia Kuítrintin timiai &quot;Nuinkia Apawá Apraamá, juna seajme. Winia aparu jeen Rasaru akupturkata.
					</seg>
					<seg id="b.LUK.16.28" type="verse">
						Nuisha winia yatsur senku matsatainiawai. Niisha ju Wáitsatniunam Tácharat tusa Ujákartí, Tájame&quot; timiai.'
					</seg>
					<seg id="b.LUK.16.29" type="verse">
						`Tutai Apraám timiai &quot;Muisáis aarman tura Yúsnan etserin aarman takakainiawai. Nuna umikiarti.&quot; '
					</seg>
					<seg id="b.LUK.16.30" type="verse">
						`Tutai Kuítrintin aimkiamai &quot;Túrasha apawa Apraamá, antsu jakamunmaya nantaki, shuar we ujakam Enentáin Yapajiáwarainti.&quot; '
					</seg>
					<seg id="b.LUK.16.31" type="verse">
						`Tura Apraám timiai &quot;Muisáis aarman tura Yúsnan etserin aarman anturainiachkunka jaka nantaki we ujakmasha antukchartatui&quot; timiai.&quot; Tu áujmatsamiayi Jesus.
					</seg>
				</div>
				<div id="b.LUK.17" type="chapter">
					<seg id="b.LUK.17.1" type="verse">
						Jesus ni unuiniamurin juna Tímiayi, &quot;Aentsun yajauchin Túrumtikiattana nu tuke átatui. Tura shuar ni ain tunaan wakerumtikna nu Aneartí.
					</seg>
					<seg id="b.LUK.17.2" type="verse">
						Ju shuar uchich ainia nuna yajauchinium Túrumtikna nuna Yus Imiá Asutiáttawai. Tuma asamtai nuna Túratsain uunt kayajai kuntujnum Jinkiá nayaantsanam ajunkam maak ainti.
					</seg>
					<seg id="b.LUK.17.3" type="verse">
						Túrasha atumek iimiastarum. Ame yatsum ámin Tunáa Túrutmamtainkia chicharkata; tura niisha &quot;tsankurturta&quot; Túramkuinkia tsankurata.
					</seg>
					<seg id="b.LUK.17.4" type="verse">
						Chikichík tsawantinin siati Túrutmamtai, tura &quot;tsankurturta, atakka Túrashtatjai,&quot; siati Túramkuinkia, tuke tsankurata.&quot;
					</seg>
					<seg id="b.LUK.17.5" type="verse">
						Jesusa unuiniamuri Niin chicharuk &quot;Yus Enentáimtajnia Nú nankaamas Enentáimtustin Yáinmaktá&quot; tiarmiayi.
					</seg>
					<seg id="b.LUK.17.6" type="verse">
						Tutai Jesus Tímiayi &quot;Mustasa Jinkiái ti Ishitiúpchich ana Núnisan ishichkisha Yus Enentáimtaitkiurmeka, sikiumuru numi wajana nu, &quot;Wajamurmiyanka ukuiniakam nayaantsanam wajasta&quot; Tákurmin Nú numi umirtamkainti.'
					</seg>
					<seg id="b.LUK.17.7" type="verse">
						`Atumí takarniuri arakmasua amik, waakancha iis Támatai, ṡNú chichamaik amesha, &quot;Winitiá, Yurumáitiá&quot; Tíintmek?
					</seg>
					<seg id="b.LUK.17.8" type="verse">
						Atsá. Antsu, &quot;yurumak iwiarturata. Wi Yurumátin tura umartincha surusminiam iwiarnarta. Nuyá ame Yurumátá.&quot; Nu Tíchaintmek.
					</seg>
					<seg id="b.LUK.17.9" type="verse">
						Nii Túratin ana nunak Túratsuk. Tuma asamtai yuminsashtatme.
					</seg>
					<seg id="b.LUK.17.10" type="verse">
						Atumsha Núnisrumek Yus Túramna nu Ashí umikiam &quot;ti penker Túraitjai&quot; Tíchatniuitme. Antsu &quot;aya ii Túratniuri ana nuke tura asar iikia ántraitji&quot; Títiniaitme.&quot; Tu Tímiayi Jesus.
					</seg>
					<seg id="b.LUK.17.11" type="verse">
						Jesus Jerusarénnum wesa Kariréa nunka ikiuki Samaria nunkanam nankaamakmiayi.
					</seg>
					<seg id="b.LUK.17.12" type="verse">
						Tura péprunam jeamtai, tias aishman ripra sunkurjai tunamaru armia nu, arant wajasarmiayi.
					</seg>
					<seg id="b.LUK.17.13" type="verse">
						Tura untsumainiak &quot;Uunt Jesusá, waitnentrurta&quot; tiarmiayi.
					</seg>
					<seg id="b.LUK.17.14" type="verse">
						Jesus niin Wáiniak, &quot;Pátrii werirum iniaktumastarum&quot; Tímiayi. Tura wésar pénker ajasarmiayi.
					</seg>
					<seg id="b.LUK.17.15" type="verse">
						Nuyá chikichik ni tsuamarman Nekáa kakantar chichaki Yusa Náarin uunt awajki waketki Jesusan tarimiayi.
					</seg>
					<seg id="b.LUK.17.16" type="verse">
						Yuminsataj tusa Jesusan tikishmatar piniakumar tepesmiayi. Nu aishmanka Samarianmayauyayi.
					</seg>
					<seg id="b.LUK.17.17" type="verse">
						Nuna Wáiniak Jesus Tímiayi &quot;Tsuámaru Tiáschakait. ṡChíkich nuiwisha tui pujuinia?
					</seg>
					<seg id="b.LUK.17.18" type="verse">
						ṡJu yajaya aishman Nínkik Yusa naari uunt awajsataj tusa waketki tai?&quot;
					</seg>
					<seg id="b.LUK.17.19" type="verse">
						Nuyá aishmankan Tímiayi, &quot;Winia nekas Enentáimtursa asam pénker ajasume. Wajakim shiir weta&quot; Tímiayi Jesus.
					</seg>
					<seg id="b.LUK.17.20" type="verse">
						Pariséu aents Jesusan Aníak &quot;ṡYusa akupeamuri urutaik ati?&quot; tiarmiayi. Tutai Jesus Tímiayi, &quot;Yusa akupeamuri paant Wáinkiachminiaiti. &quot;Yamaí nankamnayi&quot; tichamniaiti.
					</seg>
					<seg id="b.LUK.17.21" type="verse">
						&quot;Jui awai, nuisha awai&quot; Tíchamniaiti. Warí, Yusa akupeamurinkia atumiin pujawai&quot; Tímiayi.
					</seg>
					<seg id="b.LUK.17.22" type="verse">
						Nuyá ni unuiniamurin chicharuk juna Tímiayi: &quot;Tsawant jeattawai atumsha Winia Aents Ajasu tutain &quot;aya Chikichík tsawantkesha Nii Wáinkiarkia mak&quot; turuttiatrume. Túrasha tujinkiattarme.
					</seg>
					<seg id="b.LUK.17.23" type="verse">
						Aents Ajasu tutai &quot;jui pujawai, nuisha pujawai&quot; Tuíniakui weriirap. Tana nu nemariirap.
					</seg>
					<seg id="b.LUK.17.24" type="verse">
						Wi, Aents Ajasuitjiana nu Tátinian tsawantur jeamtai paant Wáitkiattarme. Peem péetuk Ashí nayaimpin Tsáapnin awajna Núnisan wi taamu paant átatui.
					</seg>
					<seg id="b.LUK.17.25" type="verse">
						Tura nu Túruntsain yamai pujuinia nu Winia nakitruiniakui ti Wáitsatniuitjai.
					</seg>
					<seg id="b.LUK.17.26" type="verse">
						Winia atak Tátiniur jeamtai, yaunchu Nuái pujumia Nú tsawantin Túrunamia Núnisan Túrunattawai.
					</seg>
					<seg id="b.LUK.17.27" type="verse">
						Yurumáwarmiayi, umararmiayi, nuatnaikiarmiayi, ni nawantri nuatnakat tusa surukarmiayi. Tumáa pujuiniai Nuái uunt kanunam enkempramtai, amaarak nu aentsnasha mash amuukarmiayi.
					</seg>
					<seg id="b.LUK.17.28" type="verse">
						Tura Sutuma péprunmasha Rauta írutramurisha Núnisaran Yusa Asutiátniuri Enentáimtutsuk pujuarmiayi. Yurumáwarmiayi, umararmiayi, sumakarmiayi, surukarmiayi, ajancha ajamarmiayi, jeancha jeammarmiayi.
					</seg>
					<seg id="b.LUK.17.29" type="verse">
						Tura Raut Sutuma péprunmaya jiinkimtai asupri tutai kaya keek Yútana aintsan nayaimpinmaya kakeetuk nu aentsun mash Máawarmiayi.
					</seg>
					<seg id="b.LUK.17.30" type="verse">
						Núnisan winia atak Tátiniur jeamtai Enentáimtsuk pujusartatui.'
					</seg>
					<seg id="b.LUK.17.31" type="verse">
						`Nu tsawant jeamtai jea yakiini pujana Nú shuar ni waririn achiktaj tusa akaikishti. Jeá wayashti. Tura kampunniunam wekaana Nú shuar ni jeen waketkishti.
					</seg>
					<seg id="b.LUK.17.32" type="verse">
						Rauta Nuarí Túrunamu Enentáimpratarum.
					</seg>
					<seg id="b.LUK.17.33" type="verse">
						Aya ju nunkanmayan Enentáimias &quot;iwiaaku átaj&quot; tana nu ni iwiaakmarin Emenkáktatui. Tura ju nunkanam ni iwiaakmarin emenkana nu nekas iwiaakma ana nuna Wáinkiáttawai.
					</seg>
					<seg id="b.LUK.17.34" type="verse">
						Paant Tájarme. Nú Káshitin Jimiará aishman nuu peaknuman Kanúu tepeartatui. Chikichik junaktiatui, Chíkichkia ikiunkittiawai.
					</seg>
					<seg id="b.LUK.17.35" type="verse">
						Jimiará nuwa Mái-metek nekée pujuartatui. Chikichik junaktiatui, Chíkichkia ikiunkittiawai.
					</seg>
					<seg id="b.LUK.17.36" type="verse">
						Jimiará aishman kampuniunam wekainiartatui. Chikichik junaktiatui, Chíkichkia ikiunkittiawai.&quot; Tu Tímiayi.
					</seg>
					<seg id="b.LUK.17.37" type="verse">
						Nuna antukar &quot;Uunta ṡtui Túrunatta?&quot; tiarmiayi. Tutai ni chichaak &quot;Jaka tepana nui chuan Káutkartatui.&quot;
					</seg>
				</div>
				<div id="b.LUK.18" type="chapter">
					<seg id="b.LUK.18.1" type="verse">
						Shuar yawetsuk Yúsan tuke áujsatniua nuna unuiniartaj tusa Jesus ju métek-taku chichaman Tímiayi:
					</seg>
					<seg id="b.LUK.18.2" type="verse">
						&quot;Chíkich péprunam shuaran akupin amai. Nú aishman Yúsnasha ashamchauyi; Shuárnasha pénker Enentáimtichuyi.
					</seg>
					<seg id="b.LUK.18.3" type="verse">
						Tura Nú péprunam waje amai. Niisha Shuáran akupniun chicharuk &quot;Aishman winia yajauch awajtusmania nu iirtusta&quot; tusa tuke Waketrú pujuyi.
					</seg>
					<seg id="b.LUK.18.4" type="verse">
						Yámankamtaikkia niin anturkatniun nakitmiai. Tura ukunam Enentáimias &quot;Wisha Yúsan ashamachiatnak Shuárnasha pénker Enentáimtichuitiatnak ju waje tana nuna Túrattajai.
					</seg>
					<seg id="b.LUK.18.5" type="verse">
						Warí niisha tuke taa itit awajtatsuk. Tuma asamtai niin kajerkaij tusan Wárik Túrattajai&quot; timiai&quot; Tímiayi.
					</seg>
					<seg id="b.LUK.18.6" type="verse">
						Nuyá uunt Jesus Tímiayi &quot;Shuaran akupin yajauchiitiat nuna timiai.
					</seg>
					<seg id="b.LUK.18.7" type="verse">
						Tura Yus ti pénker asa, ni achikmarin tsawaisha, Káshisha untsuamka Nú nankaamas anturkashtatuak. ṡYaitsuk menkakatuak?
					</seg>
					<seg id="b.LUK.18.8" type="verse">
						Atsá, Wárik Yáinkiartatui, Tájarme. Tura Wi Aents Ajasuitjiana ju atak Támatai, ṡshuaran tuke Winia nekas Enentáimturainia nuna Wáinkiatjash?&quot; Tímiayi Jesus.
					</seg>
					<seg id="b.LUK.18.9" type="verse">
						&quot;Pénkeraitjai&quot; tu Enentáimtumainiak chikichnaka yajauch Enentáimtiarmia nuna Jesus Nekapmá chichasmiayi. Juna Tímiayi:
					</seg>
					<seg id="b.LUK.18.10" type="verse">
						&quot;Jimiará aishman Yusa Uunt Jeen Yus áujsatai tusar wearmai. Chíkichkia Pariséuuyi, Chíkichkia Kuítian-juuyi.
					</seg>
					<seg id="b.LUK.18.11" type="verse">
						Pariséusha wajaki Yúsan áujuk Júnis Tímiayi: &quot;Yusrú, Chíkich aishman kasa, yajauch, tsanirmau ainia nujai métekcha asan yuminsajme. Tura ju Kuítian-juu wajana Jújaisha métekchaitjai.
					</seg>
					<seg id="b.LUK.18.12" type="verse">
						Warí, Ame akupkamna nuna iniankasan wisha Chikichík semanatinin Jimiará tsawant ijiarman áujeajai; tura wi achiajna nuna Tiásnumia chikichkiniak Yúsnaiti tusan akankan Súajai.&quot; Tu Tímiai.'
					</seg>
					<seg id="b.LUK.18.13" type="verse">
						`Tura Kuítian-juusha arant wajas, nayaimpinmaani Pankái iimsatniunkesha natsaamak, tsuntsuma, ni netsepen Awatí &quot;Yusá, ti tunaitjai. Waitnéntrurtá&quot; timiai.'
					</seg>
					<seg id="b.LUK.18.14" type="verse">
						`Wats Tájarme, nu Kuítian-juu shuar Yus iimmianum ni Enentái pénker awajnas ni jeen waketkimiai. Tura Pariséuka tamia Núnisan waketkimiai. Nekaatarum. Shuar nankaamantu Enentáimtumana nuka péejchach awajnastatui. Tura antsu péejchach Enentáimtumana nu, nankaamantu awajnastatui&quot; Tímiayi Jesus.
					</seg>
					<seg id="b.LUK.18.15" type="verse">
						Jesus antinkiarat tusar uchin itiariarmiayi. Tura Jesusa unuiniamurisha nuna Wáinkiar suritkiarmiayi.
					</seg>
					<seg id="b.LUK.18.16" type="verse">
						Tura Jesus niin untsukar Tímiayi &quot;Uchi Winí winitin tsankamkatarum, surimkiairap. Enentáimsatarum. Uchichia aintsan Enentáimtumana Nú Shuárak Yus ni Enentáin akupin ajasminiaiti.
					</seg>
					<seg id="b.LUK.18.17" type="verse">
						Uchi ni uuntrin umira Núnisan shuar Yúsan Umíachkunka Yus ni Enentáin akupin ajaschamniaiti.&quot; Tu Tímiayi Jesus.
					</seg>
					<seg id="b.LUK.18.18" type="verse">
						Shuara uuntri Jesusan Tarí áujsamiayi. &quot;Uuntá, amesha pénkeraitme. Tuma asam, turuttia, ṡwarinia Túrakna tuke iwiaaku átataj?&quot; Tímiayi.
					</seg>
					<seg id="b.LUK.18.19" type="verse">
						Tutai Jesus, &quot;ṡUrukamtia Winia, pénkeraitme, Túrutam? Aents pénkerka atsawai. Aya Yusak pénkeraiti.
					</seg>
					<seg id="b.LUK.18.20" type="verse">
						Tura Yus akupkamu ana nu pénker nékame. Tsanirmawairap, mankartuawairap, kasamkairap, tsanumprurairap, ame apasha, nukusha shiir Enentáimtustarum. Nusha nékame&quot; Tímiayi.
					</seg>
					<seg id="b.LUK.18.21" type="verse">
						Tutai aishman Tímiayi &quot;Uuntá, úchichik mash umiki tsakaruitjai.&quot;
					</seg>
					<seg id="b.LUK.18.22" type="verse">
						Jesus nuna antuk &quot;Chikichik taatramsai, Tímiayi. Ame takakmena nu Ashí surukam Kuítrincha ainia nu susarta. Nuinkia nayaimpiniam Kuítrum átatui. Túram nemartustaj tusam winitia.&quot;
					</seg>
					<seg id="b.LUK.18.23" type="verse">
						Tura nuna antuk, nu aishman ti Kuítrintin asa ti kuntuts Enentáimpramiayi.
					</seg>
					<seg id="b.LUK.18.24" type="verse">
						Tura Kúntuts Enentáimpramtai Jesus nuna Nekáa &quot;Kuítrintin ainia nu Yus akupeamunam pachiinkiatin ti iturchataiti, Tímiayi.
					</seg>
					<seg id="b.LUK.18.25" type="verse">
						Kamiriuka, uunt ana nu, auja jiin wayatin itiurchataiti. Tura shuar Kuítrin ti Enentáimtana nu Yus akupeamunam pachiinkiatin Nú nankaamas itiurchataiti.&quot; Tu Tímiayi.
					</seg>
					<seg id="b.LUK.18.26" type="verse">
						Tura nuna antukarmia nu tiarmiayi &quot;ṡNuinkia yaki uwempramniait?&quot;
					</seg>
					<seg id="b.LUK.18.27" type="verse">
						Tutai Jesus Tímiayi &quot;Aents tujintiainia nuna Yuska Páchitsuk Túramniaiti.&quot;
					</seg>
					<seg id="b.LUK.18.28" type="verse">
						Nuyá Pítiur Niin chicharuk Tímiayi &quot;Uuntá, iikia Amin nemarsataj tusar ii takakmaaka ikiukji.&quot;
					</seg>
					<seg id="b.LUK.18.30" type="verse">
						Tutai Jesus Tímiayi &quot;Shuar Yus akupeana nuna Túrataj tusa ni jeen ikiuakka tura Núnisan ni Aparíncha, Nukuríncha, yachinkisha, nuwenkesha, Uchirínkisha ikiuakka ju nunkanmasha Núkap Wáinkiattawai nu shuar. Tura tuke iwiaaku pujustinniasha Wáinkiattawai.&quot;
					</seg>
					<seg id="b.LUK.18.31" type="verse">
						Jesus ni tuse unuiniamurin akanki ikiaanak juna Tímiayi: &quot;Jerusarénnum jeatemaji. Juisha Jerusarénnum Winia, Aents Ajasu tutain, Túrunatniurun Yúsnan etserin yaunchu aatrurarmia nu uminkiattawai.
					</seg>
					<seg id="b.LUK.18.32" type="verse">
						Apachnium surutkartatui. Túrawar wishikrurar, katsekrukar usukruawartatui.
					</seg>
					<seg id="b.LUK.18.33" type="verse">
						Awatiar Mantuáwartatui. Túramaitiatnak Menaintiú tsawantai nantaktiatjai&quot; Tímiayi.
					</seg>
					<seg id="b.LUK.18.34" type="verse">
						Tura Nii Tímiania nuna nekas Túrunattawai, Tícharmiayi. Wariniak ta tusar nekaacharmiayi.
					</seg>
					<seg id="b.LUK.18.35" type="verse">
						Jesus Jirikiú péprunam nuntumsai, nui aishman jii kusuru, Kuítian surusarat tusa Jintiá pujumiayi.
					</seg>
					<seg id="b.LUK.18.36" type="verse">
						Untsurí aents nankaamainian antuk &quot;ṡwarinkit?&quot; Tímiayi.
					</seg>
					<seg id="b.LUK.18.37" type="verse">
						Tutai, &quot;Nasarétnumia Jesus nankaamawai&quot; tiarmiayi.
					</seg>
					<seg id="b.LUK.18.38" type="verse">
						Kusurusha nuna antuk untsumuk &quot;Jesusá, Uunt Kapitián Tawit weeachukaitiam. Tátiniuya Núchakaitiam. Winiaja waitnentrurta&quot; Tímiayi.
					</seg>
					<seg id="b.LUK.18.39" type="verse">
						Eemak wearmiania nu chicharainiak &quot;takamatsata&quot; tiarmiayi. Tutaisha Nú arant untsumuk &quot;Tawit weeachukaitiam; winiaja waitnentrurta&quot; Tímiayi.
					</seg>
					<seg id="b.LUK.18.40" type="verse">
						Nuinkia Jesus wajas &quot;itiatarum&quot; Tímiayi. Tura nii Támatai,
					</seg>
					<seg id="b.LUK.18.41" type="verse">
						&quot;ṡWarí itiurtukat tusamea wakerutam?&quot; Tímiayi. Tutai kusuru aimiuk &quot;Uuntá, iimtiasan wakerajai&quot; Tímiayi.
					</seg>
					<seg id="b.LUK.18.42" type="verse">
						Tutai Jesus chichaak &quot;Iimtia. Winia nekas Enentáimtursa asam pénker ajasume&quot; Tímiayi.
					</seg>
					<seg id="b.LUK.18.43" type="verse">
						Nu chichamaik kusuru iimmiayi. Tura Yusa naari uunt awajki Jesusan nemarmiayi. Tura Ashí aents nuna Wáinkiarmia nusha Yusa Náarin uunt awajsarmiayi.
					</seg>
				</div>
				<div id="b.LUK.19" type="chapter">
					<seg id="b.LUK.19.1" type="verse">
						Nuyá Jirikiú péprunam Wayá nui wekaikini ajamiayi.
					</seg>
					<seg id="b.LUK.19.2" type="verse">
						Nui Kuítrintin aishman ni naari Sakíu pujumiayi. Nu Sakíu Kuítian-juu uuntriyayi.
					</seg>
					<seg id="b.LUK.19.3" type="verse">
						Aents ti Káunkámtai, Sakíu ti Sútarach asa, Jesusan iistaj Tukamá tujinkiamiayi.
					</seg>
					<seg id="b.LUK.19.4" type="verse">
						Tuma asa Jesus nuke nankaamaktin asamtai, eemki tsékinki sikiumuru numi wajamunam wakamiayi iistaj tusa.
					</seg>
					<seg id="b.LUK.19.5" type="verse">
						Jesus nui nankaamak Pankái iimias chicharuk &quot;Sakíu Wárik Akáikitiá. Ame jeemiin Yamái kanartiniaitjai&quot; Tímiayi.
					</seg>
					<seg id="b.LUK.19.6" type="verse">
						Tutai Sakíusha Wárik akaiki, shiir Enentáimias Jesusan itiaamiayi.
					</seg>
					<seg id="b.LUK.19.7" type="verse">
						Ashí aents nuna Wáinkiar &quot;Maaj, Jesus Tunáa aishmanka jeen pujawai&quot; tusa mai tunaim ajarmiayi.
					</seg>
					<seg id="b.LUK.19.8" type="verse">
						Nuyá Sakíu wajaki Jesusan chicharuk &quot;Iistá Uuntá, wi takakjana juna Jímiapetek nakakan Kuítrincha ainia nuna susartatjai. Tura Wáitruan chikichan kasarkaitkiuncha menaintiu patatsan awainkittiajai&quot; Tímiayi.
					</seg>
					<seg id="b.LUK.19.9" type="verse">
						Tutai Jesus Tímiayi &quot;Ju aishman Apraáma Shuárintiat Yamái niisha Níiniujai uwempra asa nekas Apraáma shuari ajasuiti.
					</seg>
					<seg id="b.LUK.19.10" type="verse">
						Wisha Aents Ajasu asan menkakaru ainia nuna eakan uwemtikrartaj tusan Táwitjai.&quot; Tu Tímiayi.
					</seg>
					<seg id="b.LUK.19.11" type="verse">
						Nu aents Jesusan anturkarmia nu &quot;Jerusarénnum jeawakrin Nii, Yus anaikiamu asa, Wárik akupin ajastatui&quot; tu Enentáimsarmiayi. Tuma asamtai wésar Jerusarénnum nuntumsarai, nuna Enentáimsaráin tusa Jesus juna métek-takun chichasmiayi:
					</seg>
					<seg id="b.LUK.19.12" type="verse">
						&quot;Aishman penkeri amai. Nu aishmansha jeachat Chíkich Núnkanam Kapitián Náamkan Tátaj tusa wemai.
					</seg>
					<seg id="b.LUK.19.13" type="verse">
						Tura wétsuk ni takarniurin tias armia nuna untsukarmai. Tura ankant ankant kuit kurijiai nankaamas pénker armia nuna Suíniak &quot;Ju kuitjai wi Táatsain Takakmá ajatarum&quot; timiai.'
					</seg>
					<seg id="b.LUK.19.14" type="verse">
						`Tura ni nunkénia shuarka nakitiarmai. Túmainiak &quot;nu aishman ii Kapitiántri ajasain tusar nakitiaji&quot; nu Titiá tusar aishmankan akatrar akuptukarmai.'
					</seg>
					<seg id="b.LUK.19.15" type="verse">
						`Tuma ain Kapitián Náamak ni nunkén waketki tamai. Taa &quot;winia Kuítrujai Warí Túrarum&quot; Títiaj tusa ni takarniurin kuitia Súsarmia nuna untsukarmai.'
					</seg>
					<seg id="b.LUK.19.16" type="verse">
						`Ni takarniuri emka chikichik taa &quot;ame Kuítrumjai takakmasan tias patasan achikmajai&quot; timiai.'
					</seg>
					<seg id="b.LUK.19.17" type="verse">
						`Tutai Kapitián chichaak &quot;Pénker Túrame. Ishichik susamjamna Nújaink~i wi Tímiajna Tímiatrusmek Túrame. Tuma asakmin tias péprun akupin awajsattajme&quot; timiai.'
					</seg>
					<seg id="b.LUK.19.18" type="verse">
						`Chíkich taa &quot;Iistá Uuntá, ame Kuítrumjai takakmasan senku patasan achikjai&quot; timiai.'
					</seg>
					<seg id="b.LUK.19.19" type="verse">
						`Nunasha chicharuk &quot;Amincha senku péprun akupin awajsattajme&quot; timiai.'
					</seg>
					<seg id="b.LUK.19.20" type="verse">
						`Nuyá Chíkich taa &quot;Uuntá, ame Kuítrumin paniijiai ijian ikiusmajai.
					</seg>
					<seg id="b.LUK.19.21" type="verse">
						Amesha kakaram chichau asakmin, ikiuschiatam achin asakmin tura arakmachiatam juu asakmin ashamkamjame&quot; timiai.'
					</seg>
					<seg id="b.LUK.19.22" type="verse">
						`Tutai Kapitián timiai &quot;Maaj, amesha ti yajauchiitme. Ame Támena nuke makurmawai. Wi kakaram chichau aisha, ikiuschiatan achin aisha tura araknasha arakmachiatan juu aisha,
					</seg>
					<seg id="b.LUK.19.23" type="verse">
						nuinkia ṡurukamtia kuit-ikiutainiam ikiuschamam? Nuinkia wi atak Táakun patasan achikiaajna&quot; timiai.
					</seg>
					<seg id="b.LUK.19.24" type="verse">
						Tura nui wajarmia nuna chicharuk &quot;Kuítian takakmari juruktiarum; Túrarum tias takakna Nú shuar susatarum&quot; timiai.'
					</seg>
					<seg id="b.LUK.19.25" type="verse">
						`Tura niisha chichainiak &quot;Túrasha Uuntá, tias takakja&quot; tiarmai.'
					</seg>
					<seg id="b.LUK.19.26" type="verse">
						`Tutai Kapitián chichaak &quot;Takakna nujai takaakuinkia patatnastatui Tájarme. Tura takakna nujai takaachkuinkia ishichik takakkuisha jurunkittiawai.
					</seg>
					<seg id="b.LUK.19.27" type="verse">
						Tura winia nemasur Kapitián ajasain tusar nakitrurarmania nu itiatarum. Tura wisha iimiain Máatárum&quot; timiai.&quot; Tu Tímiayi Jesus.
					</seg>
					<seg id="b.LUK.19.28" type="verse">
						Nuna tuasua amik Jesus Jerusarénnumaani wémiayi.
					</seg>
					<seg id="b.LUK.19.29" type="verse">
						Petpajái pepru tura Petania péprusha Uriwiu Náinnium Tíjiuchiyi; nui jeastatuk ajatemas ni unuiniamurin Jímiaran chicharuk,
					</seg>
					<seg id="b.LUK.19.30" type="verse">
						&quot;Tíjiuch péprunam wetarum. Túrarum nui umpuuruch ekemtukchamu jinkiamu Wajá Wáinkiattarme. Nu Atíarum itiatarum.
					</seg>
					<seg id="b.LUK.19.31" type="verse">
						Tura &quot;ṡurukamtai Atíarum?&quot; turamainiakuisha, &quot;ii uuntri wakerawai&quot; Títiarum&quot; Tímiayi.
					</seg>
					<seg id="b.LUK.19.32" type="verse">
						Tutai unuiniamuri wear, Jesus timia ímiatrusan Wáinkiarmiayi
					</seg>
					<seg id="b.LUK.19.33" type="verse">
						Tura umpuuruchin Atíakui nérentin chichainiak &quot;ṡUrukamtai umpuuruchsha Atíarum?&quot; tiarmiayi.
					</seg>
					<seg id="b.LUK.19.34" type="verse">
						Tutai unuiniamusha &quot;Ii uuntri wakerawai&quot; tiarmiayi.
					</seg>
					<seg id="b.LUK.19.35" type="verse">
						Tura umpuuruchin Jesusan itiariarmiayi. Túrawar ni pushirin umpuuruchiniam awantkar Jesusan ekenkarmiayi.
					</seg>
					<seg id="b.LUK.19.36" type="verse">
						Tura Jesus wétinnium ni pushirin jintianam ayaparar aintrarmiayi.
					</seg>
					<seg id="b.LUK.19.37" type="verse">
						Tura Uriwiu naint awankénamunam Tíjiuch ajasarmatai Untsurí aents Jesusan nemariarmia nu warainiak kakantar untsumainiak aents tujintiamun Untsurí Túran Wáinkiaru ásar Yusa Náarin uunt awajsarmiayi.
					</seg>
					<seg id="b.LUK.19.38" type="verse">
						&quot;Yusa Náaríin winiana ju ii uunt Akupniuiti. Nincha Yus shiir awajsati. Nayaimpiniam pujuinia nu shiir Enentáimsar Yusa Náarin uunt awajsarti&quot; tiarmiayi.
					</seg>
					<seg id="b.LUK.19.39" type="verse">
						Tura Pariséu aents nui Páchitra pujuarmia nu Jesusan chicharainiak &quot;Uuntá, nemartamainia nu &quot;takamatsata&quot; tiarta&quot; tiarmiayi.
					</seg>
					<seg id="b.LUK.19.40" type="verse">
						Tutai Jesus Tímiayi &quot;Nuinkia ju takamatsarmatainkia, kayasha untsumkarainti. Nuna paant Tájarme&quot; Tímiayi.
					</seg>
					<seg id="b.LUK.19.41" type="verse">
						Jerusarénnum Tíjiuch ajatemas péprun Wáiniak uutuk Júnis Tímiayi:
					</seg>
					<seg id="b.LUK.19.42" type="verse">
						&quot;Jerusarénnumia Shuártiram, ju tsawantinkesha shiir pujustintrum nekaarmeka maak. Túrasha yamaikia nekaatin nankaamasai.
					</seg>
					<seg id="b.LUK.19.43" type="verse">
						Kame ti itiurchat tsawant jeartamtatrume. Atumí nemasri nunkajai aa-tanishan tanishmarar téntatramkattarme. Mesetan najatramattarme, tura aatusha junisha mash árenmaktatrume.
					</seg>
					<seg id="b.LUK.19.44" type="verse">
						Túrutma Nunká ajunmartatrume. Tura atumiin pujuinia nuna Máawartatui. Tura Ashí emesrarmatai ishichkisha kaya irumpramusha penké atsuttawai. Wi Yusa anaikiamurin tarijrumna nu nekaachu asakrumin Túrutmattarme.&quot; Tu Tímiayi.
					</seg>
					<seg id="b.LUK.19.45" type="verse">
						Nuyá Jesus Yusa Uunt Jeen Wayá suruktasa pujuarmia nuna sumaktasa pujuarmia nunasha jiiki awemarmiayi.
					</seg>
					<seg id="b.LUK.19.46" type="verse">
						Túrak juna Tímiayi: &quot;Yús-Papinium yaunchu aarma awai: &quot;Winia jearka Yus áujsatin jeaiti&quot; tu aarmaiti. Túrasha átumka Kasáa matsamtaiya Nútikiarme&quot; Tímiayi.
					</seg>
					<seg id="b.LUK.19.47" type="verse">
						Tuke tsawantin Yusa Uunt Jeen Jesus uwempratin chichaman unuiniak pujai Israer-patri uuntrisha, Israer-shuara jintinniurisha, tura pepru uuntrisha, itiur Máamniakit tusar ti Enentáimsarmiayi.
					</seg>
					<seg id="b.LUK.19.48" type="verse">
						Túrasha Ashí aents émamkes anturainiakui Máatniun tujinkiarmiayi.
					</seg>
				</div>
				<div id="b.LUK.20" type="chapter">
					<seg id="b.LUK.20.1" type="verse">
						Yusa Uunt Jeen Jesus uwempratin chichaman unuiniak pujai Israer-patri uuntrisha, Israer-shuara jintinniurisha, Israer-shuara uuntrisha Táarmiayi.
					</seg>
					<seg id="b.LUK.20.2" type="verse">
						Taar Jesusan chicharainiak &quot;ṡYana chichamejai ju Túram? ṡYa ju Túratniuncha akuptamkait?&quot; tiarmiayi.
					</seg>
					<seg id="b.LUK.20.3" type="verse">
						Tutai Jesus Tímiayi &quot;Wisha aniastajrum tusan wakerajrume.
					</seg>
					<seg id="b.LUK.20.4" type="verse">
						ṡYa Juánnasha imiakrattia tusa akupkamia? ṡYusak? ṡAentsuk? Turuttiarum&quot; Tímiayi.
					</seg>
					<seg id="b.LUK.20.5" type="verse">
						Tútaisha niisha nuamtak warintiajik mai tunai ajarmiayi. &quot;&quot;Yus akupkaiti&quot; Tákurninkia, &quot;ṡurukamtai Enentáimtuscharum?&quot; turamtatji.
					</seg>
					<seg id="b.LUK.20.6" type="verse">
						Túrasha &quot;aents akupkaiti&quot; Tákurnisha Ashí aents kayajai tukurmar mantamattaji. Warí &quot;Juan Yúsnan etserniuiti&quot; Tuíniatsuk&quot; tiarmiayi.
					</seg>
					<seg id="b.LUK.20.7" type="verse">
						Nuinkia Jesusan ainiak &quot;Iisha nékatsji, Juan imiakratinniasha Yátsuk akupkamia&quot; tiarmiayi.
					</seg>
					<seg id="b.LUK.20.8" type="verse">
						Tutai Jesus Tímiayi &quot;Wisha Núnisnak winia akuptukua nuna Tíchattajrume&quot; Tímiayi.
					</seg>
					<seg id="b.LUK.20.9" type="verse">
						Nuyá Jesus ju métek-taku chichamjai aentsun jintintiamiayi: &quot;Aishman ni ajariin uwa araa amuk, shuaran takartusti tusa ikiukmiai. Tura ninkia wau Táchataj tusa jeachat wémai.
					</seg>
					<seg id="b.LUK.20.10" type="verse">
						Tura Júuktin tsawant jeamtai juukman akanak jurumkit tusa takarniurin takau shuariin akuptukmai. Tura takarniurincha katsumkar áyatik awainkiarmai.
					</seg>
					<seg id="b.LUK.20.11" type="verse">
						Nuyá nérentin Chíkich takarniurin akupkamai; tura nunasha Núnisan katsekkar, awatiar, Sútsuk akupkarmai.
					</seg>
					<seg id="b.LUK.20.12" type="verse">
						Nuyá ataksha chikichan akupkamai. Tura nunasha takau shuar katsumkar akupkarmai.'
					</seg>
					<seg id="b.LUK.20.13" type="verse">
						`Nuyá ukunam Ajá nérenniuri &quot;Itiurkatjak, timiai. Winia aneamu uchirun akupkattajai. Niin Wáinkiar shiir Enentáimtuschartimpiash&quot; timiai.'
					</seg>
					<seg id="b.LUK.20.14" type="verse">
						`Túrasha takau shuar nuna Wáinkiar, nuamtak chichainiak &quot;Juka Ajá nérenniuri ajastatui. Maatai. Nuikia aja iiniu átatui&quot; tiarmai.
					</seg>
					<seg id="b.LUK.20.15" type="verse">
						Nuna Tuíniak ajanmaya jiiki Máawarmai.' Nuyá Jesus aniasmiayi `Wats ṡWarí Enentáimsarum, Ajá nérenniuri itiurkattawa?
					</seg>
					<seg id="b.LUK.20.16" type="verse">
						Niisha taa, nu takau Shuáran Máawartatui. Tura Núnkanka chikichan susattawai&quot; Tímiayi. Nuna anturkar &quot;Yus Núnaka tsankatkashti&quot; tiarmiayi.
					</seg>
					<seg id="b.LUK.20.17" type="verse">
						Tura Jesus niin émamkes iisar Tímiayi &quot;ṡNuikia Yus-Papinium aarma nu warintiua? Ju aarmaiti: Kayan pénkernak jea jeamin &quot;yajauchiiti&quot; tusar ajapawarmia nu Ashí kayajai nankaamas pénker apujsamuiti.
					</seg>
					<seg id="b.LUK.20.18" type="verse">
						Nu kayan tukumainia nuka kupintrattawai. Tura nu kaya shuarnum iniarka nu shuaran tsai tsai awajsattawai. Tu aarmaiti.
					</seg>
					<seg id="b.LUK.20.19" type="verse">
						Israer-patri uuntri tura Israer-shuara jintinniurisha &quot;nu métek-taku chichamjai iin Túramji&quot; tu nekaawar nuik~i Jesusan achikiar emetatai tusar wakeriarmiayi. Tura Untsurí shuar Jesusan wakeruiniakui, ashamainiak Túracharmiayi.
					</seg>
					<seg id="b.LUK.20.20" type="verse">
						Tura Kapitiánnium suruktai tusar wakeruiniak mamikmau shuaran Jesusan akuptukarmiayi. Nu shuar pénker shuara Núnisan jeariar, Jesus nékatsuk yajauch chichakat tusar, aniastaj tusar wearmiayi. Ni chichakmarijiai uuntnum suruktai tusar Túrawarmiayi.
					</seg>
					<seg id="b.LUK.20.21" type="verse">
						Tu Enentáimsar Tíarmiayi &quot;Uuntá, ame tuke nekas chicham chichaame, nu nékaji. Aents Pátatek iiyatsme, antsu nekas Yusa jinti jintintiame.
					</seg>
					<seg id="b.LUK.20.22" type="verse">
						Wats turuttia, ṡRúmanmaya uunt akupin ii kuitri akiktin pénkerkait? ṡAkiktinkiait? ṡSuritkiatniukait? Nu nekaatai tusar wakeraji&quot; tiarmiayi.
					</seg>
					<seg id="b.LUK.20.23" type="verse">
						Tura Jesuska ni yajauch Enentáimsamurin Nekáa chicharainiak,
					</seg>
					<seg id="b.LUK.20.24" type="verse">
						&quot;Kuit itiatarum. ṡYana yapi tura yana naari jui aarmait?&quot; Tímiayi. Tutai nii tiarmiayi &quot;uunt akupniunu.&quot;
					</seg>
					<seg id="b.LUK.20.25" type="verse">
						Tutai Jesus Tímiayi &quot;uunt akupniunu átinia nu uunt akupin susatarum. Tura Yusna átinia nu, Yus susatarum.&quot;
					</seg>
					<seg id="b.LUK.20.26" type="verse">
						Aents ántamunam ni chichakmarijiai achiktinian penké tujinkiarmiayi. Antsu aya iimprarmiayi tura takamtak pujusarmiayi.
					</seg>
					<seg id="b.LUK.20.27" type="verse">
						Nuyá Satuséu &quot;jakamunmaya penké nantakchamniaiti&quot; tuinia nu, Jesusan aniastai tusar tariarmiayi.
					</seg>
					<seg id="b.LUK.20.28" type="verse">
						Aniiniak tiarmiayi &quot;Uuntá, Muisáis juna aartampramiaji: &quot;Aishman ni Nuarí Júreatsain jakamtainkia ni yachi nu wajen Nuátkatí, yachin yajutmatratsa.&quot; Tu aarmaiti, tiarmiayi.
					</seg>
					<seg id="b.LUK.20.29" type="verse">
						Wats, siati yachi ármai, tiarmiayi. Iwiairi nuwan nuatak yajutmatsuk jakamai.
					</seg>
					<seg id="b.LUK.20.30" type="verse">
						Ni yachi wajen akintiak, Nuátak, niisha yajutmatsuk jakamai.
					</seg>
					<seg id="b.LUK.20.31" type="verse">
						Nuna yachisha Núnisan nu wajen Nuátkamai; tura Núnisan Ashí siati nuna pataink~i Nuátkarmai. Yajutmatsuk yajutmatsuk kajinkiarmai.
					</seg>
					<seg id="b.LUK.20.32" type="verse">
						Tura ukunam nuwasha jakamai.
					</seg>
					<seg id="b.LUK.20.33" type="verse">
						Nantaktin tsawantai, nantakiarmatai, ṡyana nuarin ati? Ashí siati Nuátkacharmaka&quot; tiarmiayi.
					</seg>
					<seg id="b.LUK.20.34" type="verse">
						Tutai Jesus Tímiayi &quot;Ju nunkanman nuatnaikiatin awai.
					</seg>
					<seg id="b.LUK.20.35" type="verse">
						Tura nantakiar atak iwiaaku ámin ainia nuka nuatnaikiachartatui.
					</seg>
					<seg id="b.LUK.20.36" type="verse">
						Warí, Jákashtin ainiatsuk. Nayaimpinmaya suntara aintsan ajasartatui. Tura nantakiaru ásar Yusa uchiri ajasartatui.
					</seg>
					<seg id="b.LUK.20.37" type="verse">
						Tura Jákaru nantakiartin ainia nuna imia Muisáis Jintíamiayi. Warí, numichiniam ji Wajái keamunan Yus niijiai chichaamun, Yus-Papinium Muisaiska aarmiayi. Nú aarmanum Uunt Yus Apraáma, Isaka tura Jakupu Yúsrinti, Tímiayi. Nú aishman yaunchu Jákaru ain &quot;ni Yúsrinti&quot; Tímiayi. Nuna taku nantaktin awai tu Jintíamiayi.
					</seg>
					<seg id="b.LUK.20.38" type="verse">
						Kame jaka menkakatniunam pujuinia nuna Yúsrinchuiti. Tuma asamtai Jakáa Yúsrinti Tíchamniaiti. Antsu iwiaaku ainia nuna Yúsrinti. Ashi Niiniun iwiaarkainiawai&quot; Tímiayi.
					</seg>
					<seg id="b.LUK.20.39" type="verse">
						Nuna antukar Israer-shuara jintinniuri &quot;pénker tame, Uuntá&quot; tiarmiayi.
					</seg>
					<seg id="b.LUK.20.40" type="verse">
						Tura Nuyánka aniastinian arantukarmiayi.
					</seg>
					<seg id="b.LUK.20.41" type="verse">
						Nuyá Jesus Tímiayi &quot;Yus anaikiamu Kristu tutaisha, ṡitiura &quot;Aya Tawit weeaiti&quot; Tárum?
					</seg>
					<seg id="b.LUK.20.42" type="verse">
						Warí, Sarmu papinium Tawit ninki juna Tátsuk: &quot;Uunt winia Uuntrun &quot;Akupin pujutainium Winia untsuuruini Pujustá, Tímiayi.
					</seg>
					<seg id="b.LUK.20.43" type="verse">
						Ame nemasrumin Núpeteatsain nui Pujustá&quot; Tímiayi.&quot; Tú aarmaiti.
					</seg>
					<seg id="b.LUK.20.44" type="verse">
						Kame Tawitkia, Krístun chicharuk, &quot;winia Uuntur&quot; taisha, ṡitiurak Kristu tutai Tawitia Pampanmarí átin~ki?&quot; Tú Tímiayi Jesus.
					</seg>
					<seg id="b.LUK.20.45" type="verse">
						Ashí aents Niin anturkatasa pujuiniai ni unuiniamurin Jesus juna Tímiayi:
					</seg>
					<seg id="b.LUK.20.46" type="verse">
						&quot;Israer-shuaran jintintin ainia Nuyá aneartarum. Niisha esaram pushin entsarar wekasataitsar wakeruiniawai. Tura Jintiá ti shiir áujtusarat tusar wakeruiniawai; tura iruntai jeanam penkeri pujutainium pujustinian wakeruiniawai. Tura nampernumsha uunt pujutainium pujustaj tusa wakeruiniawai.
					</seg>
					<seg id="b.LUK.20.47" type="verse">
						Túrasha wajé jeencha atantainiawai. Túrawar aents nekaracharat tusar ti esaram chichamjai Yúsan áujainiawai. Nincha Chíkichjai nankaamas Yus Asutiáwartatui.&quot;
					</seg>
				</div>
				<div id="b.LUK.21" type="chapter">
					<seg id="b.LUK.21.1" type="verse">
						Yusa Uunt Jeen Kuítrintin kuit enketainiam Kuítian enkeenan Jesus Wáinkiamiayi.
					</seg>
					<seg id="b.LUK.21.2" type="verse">
						Tura waje Kuítrincha Jimiará uchich Kuítian, reara aaniun, enkean Wáinkiamiayi.
					</seg>
					<seg id="b.LUK.21.3" type="verse">
						Wáiniak Tímiayi &quot;Nekas Tájarme, ju waje Kuítrinchaitiat, Ashí enkeena Nú nankaamas Núkap enkeayi.
					</seg>
					<seg id="b.LUK.21.4" type="verse">
						Warí, chikichcha ampirma nuna enkeenawai. Tura niisha aya Núchiniak takurmakman ampirmatsuk Ashí enkeayi.&quot;
					</seg>
					<seg id="b.LUK.21.5" type="verse">
						Yusa Uunt Jeen kaya Shíirmach armia nuna tura Chíkich Shíirmach susamu armia nunasha Chíkich shuar áujmatuk pujuarmiayi. Nuyá Jesus Tímiayi:
					</seg>
					<seg id="b.LUK.21.6" type="verse">
						&quot;Atum Yamái shiir Wáintrumna nu Ashí emesnartatui. Kaya ekentramusha mash yumpuuntrartatui&quot; Tímiayi.
					</seg>
					<seg id="b.LUK.21.7" type="verse">
						Nuyá Jesusan chicharainiak &quot;Uuntá, nusha ṡurutaik Túrunat~i? ṡKame ju Túrunatin jeatemamtaisha warijiain nekaattaj~i?&quot; tiarmiayi.
					</seg>
					<seg id="b.LUK.21.8" type="verse">
						Tutai Jesus Tímiayi &quot;Aneartarum; anannawairap. Nekaatarum. Winia Náarun pachisar, &quot;wi Krístuitjai&quot; tau ti Untsurí Jíintrartatui. &quot;Nunka amuukatin jeayi&quot; tu etserkartatui. Tuíniakui anturkarum nemariirap.
					</seg>
					<seg id="b.LUK.21.9" type="verse">
						Tura meset chichamsha, Kapitián mesetan Nájanmasha antukrum sapijmiakairap. Nusha emka Túrunatniuiti. Túrasha Nú chichamaik amuukatin tsawant jeashtatui.'
					</seg>
					<seg id="b.LUK.21.10" type="verse">
						Nuyá tuke chicharuk Tímiayi `Shuar Chíkich nunkanmaya shuarjai mesetnum ti nekas maaniawartatui.
					</seg>
					<seg id="b.LUK.21.11" type="verse">
						Ti uurkattawai; Untsurí nunkanam tsukasha, sunkursha ti átatui. Nayaimpinmasha ti ashammai Nánkamas Túrunattawai. Nujai Yus ni kakarmarin iniakmastatui.'
					</seg>
					<seg id="b.LUK.21.12" type="verse">
						`Tura ju Túruntsain atumin pataaturmakar achirmakartatui. Iruntai jeanmasha makurmartai tusar juramkiartatui. Sepunmasha enketmattarme. Tura winia naar Páchia asakrumin, akupniunmasha, uuntnumsha juramkiartatui.
					</seg>
					<seg id="b.LUK.21.13" type="verse">
						Nuinkia atumin Túrutmakrumin wi Túramu etserkatin arutmattarme.
					</seg>
					<seg id="b.LUK.21.15" type="verse">
						Tura atumi nemasri nakitramainiak &quot;Wáitiaiti&quot; titinian tujinkiarat tusan, winia nekatairjai chichastinian amastatjarme. Tuma asamtai &quot;Jurakuisha warinia tiniak Kíishtumaktaj tusan aetak Enentáimsashtatjai&quot; titiarum.'
					</seg>
					<seg id="b.LUK.21.16" type="verse">
						`Tura imia Atumí aparisha surutmakartatui. Atumí yachisha, Atumí shuarisha amikrumsha Núnisaran surutmakartatui. Tura Máamunka Máawartatui.
					</seg>
					<seg id="b.LUK.21.17" type="verse">
						Tura Winia ajasaru asakrumin Ashí aents nakitramprartatui.
					</seg>
					<seg id="b.LUK.21.18" type="verse">
						Tura penké ishichkisha yajauch awajtamsachartatui.
					</seg>
					<seg id="b.LUK.21.19" type="verse">
						Katsuntrarmeka iwiaaku átin Wáinkiattarme.'
					</seg>
					<seg id="b.LUK.21.20" type="verse">
						`Ju pepru Jerusarénka aa tanishriin suntar téntakar matsatu Wáinkiurmeka, emesratin Jeá nekaattarme.
					</seg>
					<seg id="b.LUK.21.21" type="verse">
						Nuikia jui Jutía nunkanam pujuinia nu, Náinnium pisartin ainiawai; tura jui Jerusarénnum pujuinia nusha juyanka jiinki wétin ainiawai. Tura ajanam pujuinia nusha, péprunam waketkishtin ainiawai.
					</seg>
					<seg id="b.LUK.21.22" type="verse">
						Nu tsawantincha Yus Asutiámun Wáinkiartatui. Yús-Papinium nu Túrunatin yaunchu aarma nu uminkiattawai nu tsawantin.
					</seg>
					<seg id="b.LUK.21.23" type="verse">
						Nunkanam ti Wáitsatin átatui. Tura ju aents ti asutniawartatui. Tuma asamtai nuwa ajamtin ainia nusha, tura uchi Kuírchin takakainia nusha Imiá itiurchatan Wáinkiartatui.
					</seg>
					<seg id="b.LUK.21.24" type="verse">
						Tura Juyá aents mesetnum Jákartatui. Tura chikichnaka Ashí nunkanam misaawar Júkiartatui; tura yajaya apach, Yúsnan Enentáimtuiniatsna nu, jui Jerusarénnum wayawar najakartatui. Nu Túratniunka Yus tsankatkana nuin Túrawartatui.'
					</seg>
					<seg id="b.LUK.21.25" type="verse">
						`Nuinkia etsanmasha, nantunmasha, Yáanmasha Yuska ni kakarmarin iniakmak Nusháa Túrattawai. Nunkanmasha Ashí aents Páchim Enentáimprartatui. Tura nayaantsanam Chíchimi ti aku Tantáa ajakui ti ashamkartatui.
					</seg>
					<seg id="b.LUK.21.26" type="verse">
						Tura Túrunatin ana nuna Enentáimsar Mayái ashinkiartatui. Warí, nayaimpiniam kakaram ainia nusha peantrartatui.
					</seg>
					<seg id="b.LUK.21.27" type="verse">
						Nuyá Winia, Aents Ajasu tutain, yuranminiam ti shiir ajasan winiai Wáitkiartatui.
					</seg>
					<seg id="b.LUK.21.28" type="verse">
						Nu Túrunatin Nánkamkui uwempratin jeatemayi tusarum kakaarum shiir Enentáimsatarum.'
					</seg>
					<seg id="b.LUK.21.29" type="verse">
						Tura ju chichamnasha nekapmamiayi. `Ikiu numi tura Nánkamas numisha Enentáimsatarum.
					</seg>
					<seg id="b.LUK.21.30" type="verse">
						Ju nunkanam ni nuké yama punkakmatai &quot;esat jeatemayi&quot; Tátsurmek.
					</seg>
					<seg id="b.LUK.21.31" type="verse">
						Núnisan Wi Tájana nu Wáinkiurmeka, Wi ju nunkanam akupin ajastin jeatema nu nekaatarum.'
					</seg>
					<seg id="b.LUK.21.32" type="verse">
						`Tura aents Yamaí pujuinia nu Jáatsain nusha Ashí Túrunattawai. Núnaka paant Tájarme.
					</seg>
					<seg id="b.LUK.21.33" type="verse">
						Nayaimpisha nunkasha amuukartatui. Tura winia chichampruka amuukachminiaiti.
					</seg>
					<seg id="b.LUK.21.35" type="verse">
						Nu tsawant aya aneachma jeattawai. Ashí aents ju nunkanam pujuinia nu, nuna Enentáimtsuk pujuiniai jeattawai. Tuma asamtai atumsha anearum wekasatarum. Yajauchiniam emetnarum, aya Yurumátniuk, aya umartiniak Enentáimtusrum, ju nunkanam ana nu ti wakerakrumninkia pénker Enentáimsatin tujinkiattarme. Nu Atsutí tusarum tura nu tsawant aya áwaktamkaij tusarum pénker wekasatarum.
					</seg>
					<seg id="b.LUK.21.36" type="verse">
						Anearum wekasatarum. Túrunattana nui katsuntrataj tusarum Yus aujsa pujustarum. Túrarum Aents Ajasu tutai iimmianum pénker átaj tusarum Túratarum.&quot;
					</seg>
					<seg id="b.LUK.21.37" type="verse">
						Tuke tsawant tsawaisha Yusa Uunt Jeen Jesus unuiniamiayi. Tura Káshikia Uriwiu Náinnium we-wémiayi.
					</seg>
					<seg id="b.LUK.21.38" type="verse">
						Tura tuke tsawant Yusa Uunt Jeen Jesus chichaamun anturkatai tusar Káshik tariarmiayi.
					</seg>
				</div>
				<div id="b.LUK.22" type="chapter">
					<seg id="b.LUK.22.1" type="verse">
						Wakaprutai enketaachma tanta yuatin Námper, paskua tutai, jeatemamiayi.
					</seg>
					<seg id="b.LUK.22.2" type="verse">
						Israer-shuara Pátririsha Israer-shuara jintinniurisha aentsun ashamainia ásar, itiurak Máawaintiaj~i tusar ti Enentáimsarmiayi.
					</seg>
					<seg id="b.LUK.22.3" type="verse">
						Nuinkia Iskariúti Jútasan Enentáin íwianch Wáintiamiayi. Nú Jútaska Jesusa unuiniamuriin Páchitkiauyayi.
					</seg>
					<seg id="b.LUK.22.4" type="verse">
						Israer-patri uuntrin tura Yusa Uunt Jee Kapitián pujuarmia nuna werimiayi. Tura Jesusan tu surukminiaiti tusa niijiai chichasarmiayi.
					</seg>
					<seg id="b.LUK.22.5" type="verse">
						Niisha nuna antukar warasar &quot;kuit amastatji&quot; Jútasan tiarmiayi.
					</seg>
					<seg id="b.LUK.22.6" type="verse">
						Niisha &quot;ayu&quot; tinia, aents nékachmanum suruktaj tu Enentáimsamiayi.
					</seg>
					<seg id="b.LUK.22.7" type="verse">
						Wats, wakaprutai enketaachma tanta Yúatin Námper jeamiayi. Paskua tutainium murikchin Máatin ármiayi.
					</seg>
					<seg id="b.LUK.22.8" type="verse">
						Tura Jesus Pitruncha, Juánnasha akupeak &quot;Paskua tutai Námper iwiaratarum&quot; Tímiayi.
					</seg>
					<seg id="b.LUK.22.9" type="verse">
						Tutai niisha chichainiak &quot;ṡTuí iwiarat tusamea wakeram?&quot; tiarmiayi.
					</seg>
					<seg id="b.LUK.22.10" type="verse">
						Tutai Jesus juna Tímiayi &quot;Péprunam wetarum. Jearum aishman yumin takaku Wekáa Wáinkiattarme. Nú aishman nemarsatarum. Tura Jeá wayaakui,
					</seg>
					<seg id="b.LUK.22.11" type="verse">
						Nú jea nérenniuri chichareakrum &quot;Uunt chichartamuk unuiniamurjai paskua Yurumátin ṡtui aa? turamui&quot; titiarum, Tímiayi.
					</seg>
					<seg id="b.LUK.22.12" type="verse">
						Tákurmin nu nérentin Yakí Písunam uunt Kuártun Ashí iwiaramun iniakturmastatrume. Nui ii Yurumátin iwiaratarum&quot; Tímiayi.
					</seg>
					<seg id="b.LUK.22.13" type="verse">
						Tutai niisha wear Jesus Tímiania Tímiatrusan Wáinkiarmiayi. Tura paskua namperan nui iwiararmiayi.
					</seg>
					<seg id="b.LUK.22.14" type="verse">
						Yurumátin jeamtai ni unuiniamurijiai Jesus misanam pujusarmiayi.
					</seg>
					<seg id="b.LUK.22.15" type="verse">
						Pujusarmatai, Jesus chichaak &quot;Wisha Játsuk atumjai ju paskua najanatniun ti wakerimjai,
					</seg>
					<seg id="b.LUK.22.16" type="verse">
						atakka ju nunkanam atumjai najanashtin asan. Tura antsu Yus akupeana nui jear atak najanattaji&quot; Tímiayi.
					</seg>
					<seg id="b.LUK.22.17" type="verse">
						Nuyá pininkian achik, Yúsan yuminkias, ni unuiniamurin Tímiayi &quot;Ju pinin achikrum sunaisatarum.
					</seg>
					<seg id="b.LUK.22.18" type="verse">
						Atakka ju nunkanam uwa yumirin atumjai umarchattajai, tajarme. Tura antsu Yus akupin ajastin jeamtai atak iijiai umartatji&quot; Tímiayi.
					</seg>
					<seg id="b.LUK.22.19" type="verse">
						Nuyasha yurumkan achik, Yúsan yuminkias puuk susarmiayi. Tura chicharainiak &quot;Juka winia ayashruiti. Winia ayashur atum pénker pujustinnium surunkattana Núiti. Winia Enentáimtursarum yuatarum&quot; Tímiayi.
					</seg>
					<seg id="b.LUK.22.20" type="verse">
						Tura yurumsua amikiarmatai pininkian achik, &quot;Ju pinin winia numparun nakumea asa uwempratin yamaram chicham najanamun nakumeawai. Winia numpar atumnian puartamprattawai' Tímiayi.
					</seg>
					<seg id="b.LUK.22.21" type="verse">
						`Túrasha winia surutkattana nu Wijiai métek ju misanam pujawai.
					</seg>
					<seg id="b.LUK.22.22" type="verse">
						Kame Wi, Aents Ajasuitjiana ju, Yus iwiaramua Nútiksanak jakattajai. Túrasha Winia surutkana nu Nekaatí. Ti asutniattawai&quot; Tímiayi.
					</seg>
					<seg id="b.LUK.22.23" type="verse">
						Nuna antukar &quot;Wíashitiaj, Yákit&quot; tunaim ajarmiayi.
					</seg>
					<seg id="b.LUK.22.24" type="verse">
						&quot;ṡIijiai yaki Imiá nankaamantu aint?&quot; tunaim ajarmiayi.
					</seg>
					<seg id="b.LUK.22.25" type="verse">
						Tura Jesus Tímiayi &quot;Ju nunkanam akupin ainia nu, waantu Enentáimtumasar akupenawai. Tura akupenakui &quot;pénker Túrin ainiawai&quot; Tuíniawai.
					</seg>
					<seg id="b.LUK.22.26" type="verse">
						Tura atumjainkia nuka Atsutí. Antsu nankaamantu ana nu, uchichia Núnik ajastiniaiti; akupeana nusha takarniua Núnik ajastiniaiti.
					</seg>
					<seg id="b.LUK.22.27" type="verse">
						Enentáimsatarum. Misanam pujus yurumna nu, yurumkan ajamana nujai ṡTuá Imiá nekas nankaamantuit? ṡYurumna nu nekas nankaamantuchukait? Tura Wisha atumin yurumkan ajamna Núnisnak pujajai.'
					</seg>
					<seg id="b.LUK.22.28" type="verse">
						`Winia itiurchatrun Wáinmiaj nui atumsha Wijiai tuke pujumarme.
					</seg>
					<seg id="b.LUK.22.29" type="verse">
						Tuma asakrumin akupin ajastinian winia Apar surusu asamtai Wisha Nútiksanak akupkatniun Súajrume. Wi akupkatjana nui atumsha Wijiai Yurumáttarme, tura Wijiai umartatrume, Tájarme.
					</seg>
					<seg id="b.LUK.22.30" type="verse">
						Tura akupin pujutainium pujusrum, Israer-shuar tuse írutkamu akupkattarme tajai.&quot; Tu Tímiayi.
					</seg>
					<seg id="b.LUK.22.31" type="verse">
						Nuyá Uunt Jesus Tímiayi, &quot;Nekaatá, Semunká. Trikiu neré Tsatsamátniua aintsan Satanás atumi Enentáin Páchim Enentáimtikramprataj tusa seayi.
					</seg>
					<seg id="b.LUK.22.32" type="verse">
						Tuma ain Yus Enentáimtustinian kajinmatkiin tusan Wisha Yúsan seamjai. Tura Yúsnum waketkim ame yatsum Ikiakárarta&quot; Tímiayi.
					</seg>
					<seg id="b.LUK.22.33" type="verse">
						Tutai Semun Tímiayi &quot;Uuntá, sepunam enketmainiakuisha wisha nemarsatajme. Tura mantamainiakuisha métek jakatjai&quot; Tímiayi.
					</seg>
					<seg id="b.LUK.22.34" type="verse">
						Tutai Jesus Tímiayi &quot;Pitrú, nekas Tájame, yamaik atash shiniatsain ame Menaintiú natsantrurtatme&quot; Tímiayi.
					</seg>
					<seg id="b.LUK.22.35" type="verse">
						Nuyá Jesus Tímiayi &quot;Wisha yurumkajainchu, Kuítjainchu, sapatjainchu akupkamjarmena nui ṡTáatramsamkarum?&quot; Niisha &quot;Atsá penké Táatramsachmaji&quot; tiarmiayi.
					</seg>
					<seg id="b.LUK.22.36" type="verse">
						Tutai Nii Tímiayi &quot;Antsu yamaikia yurumkan takakkunka Takustí, Kuítniasha Núnisan; tura puniancha takakchakka ni pushirin suruk punian sumakti.
					</seg>
					<seg id="b.LUK.22.37" type="verse">
						Nekaatarum. Yus-Papinium yaunchu aarma ana nu wi Túrunamujai uminkiattawai. Juiti aarma: Yajauch shuarnum pachikiarmiayi. Warí, Yus-Papinium Ashí Winia aarma ana nu uminkiatniuiti.&quot;
					</seg>
					<seg id="b.LUK.22.38" type="verse">
						Tutai ni unuiniamuri tiarmiayi &quot;Uuntá, jui Jimiará Puniá awai.&quot; Tutai Niisha &quot;Asati&quot; Tímiayi.
					</seg>
					<seg id="b.LUK.22.39" type="verse">
						Nuyá Jesus Jíinkimiayi. Tura tuke Túrin asa Uriwiu Náinnium wémiayi. Ni unuiniamurisha nemariarmiayi.
					</seg>
					<seg id="b.LUK.22.40" type="verse">
						Ai Jeá niin chicharuk &quot;Itiurchat winiakui iniaraij tusarum Yus áujsatarum&quot; Tímiayi.
					</seg>
					<seg id="b.LUK.22.41" type="verse">
						Tuasua amik arantach, kaya nankimiam jeana Núnik Jesus wémiayi. Tura Yúsan áujsataj tusa tikishmarmiayi.
					</seg>
					<seg id="b.LUK.22.42" type="verse">
						Tikishmar juna Tímiayi &quot;Apawá, pininnum Yapá umartinia ántsan Wi Wáitsattajna nu wakerakmeka jurutkitia. Tura Wi wakerajna nucha antsu Ame wakeramna nu Atí, tajai&quot; Tímiayi.
					</seg>
					<seg id="b.LUK.22.43" type="verse">
						Nuyá, Ikiakártaj tusa Yusa suntari nayaimpinmaya tarimiayi.
					</seg>
					<seg id="b.LUK.22.44" type="verse">
						Tura Jesus Imiá Wáitias pujak Nú kakaram Yúsan áujsamiayi. Tura ni searmarisha Numpá ántsan Nunká kitiawarmiayi.
					</seg>
					<seg id="b.LUK.22.45" type="verse">
						Yúsan aujsua amik wajaki ni unuiniamurin werimiayi. Tura Kúntuts Enentáimmiarijiai ti pimpiki Kanúu tepenan tarimiayi.
					</seg>
					<seg id="b.LUK.22.46" type="verse">
						Nuinkia chicharainiak &quot;ṡUrukamtai Kanúu teparum? Itiurchat winiakui iniaraij tusarum nantakrum Yus áujsatarum' Tímiayi.
					</seg>
					<seg id="b.LUK.22.47" type="verse">
						Jesus tuke chichaa pujai, Untsurí shuar Táarmiayi. Tura Nuní eemka Jesusa unuiniamuri Jútas naartin winimiayi. Tura Jesusan mukunatajtsa tarunmiayi.
					</seg>
					<seg id="b.LUK.22.48" type="verse">
						Támatai Jesus chicharuk &quot;Jútasá, ṡAents Ajasu tutai mukunamek surutkattam?&quot; Tímiayi.
					</seg>
					<seg id="b.LUK.22.49" type="verse">
						Jesusjai pujuarmia nu, Túmamun Wáinkiar &quot;ṡUunt puniajai íjiuartatjik?&quot; tiarmiayi.
					</seg>
					<seg id="b.LUK.22.50" type="verse">
						Tura chikichik Patri uuntri Takarniurí kuishin untsuurin tsupirkamiayi.
					</seg>
					<seg id="b.LUK.22.51" type="verse">
						Tura Jesus Tímiayi &quot;Iniaisatarum.&quot; Nuna tinia ni kuishin antin Tsuármiayi.
					</seg>
					<seg id="b.LUK.22.52" type="verse">
						Nuyá Israer-patri uuntrin, Yus-jea uuntrincha, tura pepru uuntrincha, Niin achiktaj tusa tariarmia nuna chicharuk &quot;ṡWisha kasakaitiaj. Urukamtai puniajaisha numijiaisha tarutniuram?
					</seg>
					<seg id="b.LUK.22.53" type="verse">
						Nuik Yusa Uunt Jeen tuke tsawant atumjai pujumaj nui achirkachmarme. Túrasha átum kiritniumia kakarmajai nupetkatin Yamái tsawantin tsankatkamuitrume&quot; Tímiayi Jesus.
					</seg>
					<seg id="b.LUK.22.54" type="verse">
						Nuinkia Jesusan achikiar emetawar Israer-patri uuntri jeen Júkiarmiayi. Tura Pítrusha íkian nemarki wémiayi.
					</seg>
					<seg id="b.LUK.22.55" type="verse">
						Tura aach jinia Ikiapárarmiayi. Túrawar anamuk pujuarmiayi. Pítrusha niijiai pujusmiayi.
					</seg>
					<seg id="b.LUK.22.56" type="verse">
						Tura nuwa, Patri takarniuri amia nu, Pítiur jinia anamuk pujan Wáiniak &quot;Ju aishmansha Niijiai pujumiayi&quot; Tímiayi.
					</seg>
					<seg id="b.LUK.22.57" type="verse">
						Tutai Pítiur chichaak &quot;Nuwá, Niin nékatsjai&quot; Tímiayi.
					</seg>
					<seg id="b.LUK.22.58" type="verse">
						Tura árusan Chíkich niin Wáiniak &quot;Amesha Niin Páchitkiaitme&quot; Tímiayi. Tutai Pítiur Tímiayi &quot;Atsá. Wikia ainkia Páchitkiatsjai&quot; Tímiayi.
					</seg>
					<seg id="b.LUK.22.59" type="verse">
						Chikichik ura nankaamasmatai Chíkich apach chichaak &quot;Nekas ju aishmansha Niijiai pujumiayi. Warí, niisha Kariréanmayanchakait&quot; Tímiayi.
					</seg>
					<seg id="b.LUK.22.60" type="verse">
						Tutai Pítiur chichaak &quot;Ame Támena Núnaka nékatsjai&quot; Tímiayi. Nú chichamaik Pítiur Chicháa pujain~ki atash shiniukmiayi.
					</seg>
					<seg id="b.LUK.22.61" type="verse">
						Tura nuinkia Uunt Jesus Pítrun apajas iismiayi. Túra &quot;atash shiniatsain ame menaintiu natsantrurtatme&quot; Uunt Jesus timia nuna Enentáimpramiayi.
					</seg>
					<seg id="b.LUK.22.62" type="verse">
						Nuyá Pítiur jiinki ti uutmiayi.
					</seg>
					<seg id="b.LUK.22.63" type="verse">
						Aishman Jesusan Wáiniarmiania nu ti wishikiainiak awattiarmiayi.
					</seg>
					<seg id="b.LUK.22.64" type="verse">
						Jiin epetkar yapiniam awattiar chicharainiak &quot;Nekamata, ya awatama&quot; tiarmiayi.
					</seg>
					<seg id="b.LUK.22.65" type="verse">
						Tura katsekainiak ti Untsurí chikichnasha Nánkamas tiarmiayi.
					</seg>
					<seg id="b.LUK.22.66" type="verse">
						Tsawarmatai, Israer-shuara uuntrisha, Israer-patri uuntrisha, Israer-shuara jintinniurisha iruntrar ni iruntairiin ejeniarmiayi. Nui chicharainiak
					</seg>
					<seg id="b.LUK.22.67" type="verse">
						&quot;Paant Titiá. ṡYus anaikiamu Kristu tutaia Núkaitiam?&quot; tiarmiayi. Tutai Jesus Tímiayi &quot;Wi &quot;ee&quot; Tákuisha, &quot;nekasaiti&quot; Tíchattarme.
					</seg>
					<seg id="b.LUK.22.68" type="verse">
						Tura Wi Aníamsha airkashtatrume, Túrasha akuptukchattarme.
					</seg>
					<seg id="b.LUK.22.69" type="verse">
						Tura Wárik Wisha Aents Ajasuitjiana nu, Ashí nankaamaku ajasan, Yusa untsuurini pujustatjai&quot; Tímiayi.
					</seg>
					<seg id="b.LUK.22.70" type="verse">
						Tutai niisha tiarmiayi &quot;ṡNuinkia amesha Yusa Uchirínkaitiam?&quot; Tutai Jesus Tímiayi &quot;Ee, Wíitjai, átum Winia Túrutrum Núnisnak.&quot;
					</seg>
					<seg id="b.LUK.22.71" type="verse">
						Tutai niisha tiarmiayi &quot;Warí, ṡiisha Chíkich ujatkat tusar atsumajik? Imia ninki chichaamu antukchajik&quot; tiarmiayi.
					</seg>
				</div>
				<div id="b.LUK.23" type="chapter">
					<seg id="b.LUK.23.1" type="verse">
						Nuyá Ashí Uunt iruntrarmia nu wajatkiar Rúmanmaya akupin Piratuí Jesusan Júkiarmiayi.
					</seg>
					<seg id="b.LUK.23.2" type="verse">
						Nui jeawar, Piratun chicharainiak &quot;Ju aishman ii shuaran awajimtikiar Enentáimtikiainia nu nekaamji. Rúmanmaya uunt akupin Sésaran kuit akiktinian suritramaji. Tura nu arant Ninki, akupin Kristu tutaintjai, tawai&quot; tiarmiayi.
					</seg>
					<seg id="b.LUK.23.3" type="verse">
						Tutai Piratu Jesusan chicharuk &quot;ṡAme Israer-shuara Akupniurinkáitiam?&quot; Tímiayi. Tutai Jesus Tímiayi &quot;Ee, Núitjai, ame Támena Núnisnak.&quot;
					</seg>
					<seg id="b.LUK.23.4" type="verse">
						Nuyá Israer-patri uuntrincha tura aents nui iruntrarmia nunasha Piratu chicharainiak &quot;Ju aishman tunaan Túran penké Wáinkiachuitjai, tajai&quot; Tímiayi.
					</seg>
					<seg id="b.LUK.23.5" type="verse">
						Túrasha niisha Nú kakantar chicharainiak &quot;Antsu nekas Ashí Jutía nunkanmaya aentsun ni unuiniana nujai akajenawai. Kariréa nunkanmaya nankaamas ímiajaisha tayi&quot; Tímiayi.
					</seg>
					<seg id="b.LUK.23.6" type="verse">
						Piratusha nuna antuk &quot;Nu aishman ṡKariréanmayankáit?&quot; Tímiayi.
					</seg>
					<seg id="b.LUK.23.7" type="verse">
						&quot;Ee&quot; tuiniakui, Erutisan akuptukarmiayi. Erutiska Kariréanmaya aentsun akupniuyayi. Túmaitiat nu tsawantin Jerusarénnum ishichik tsawant pujusmiayi.
					</seg>
					<seg id="b.LUK.23.8" type="verse">
						Erutiska Jesusan iistaj tusa ti wakerimiayi. Jesusa Túramurin áujmatman ti antukmiayi. Tuma asa, &quot;Wi iimiai aents tujintiamun Túrashtimpiash&quot; tusa Jesusan Wáiniak warasmiayi.
					</seg>
					<seg id="b.LUK.23.9" type="verse">
						Jesusan ti nukap aniasmiayi; Túramsha penké aimkiachmiayi.
					</seg>
					<seg id="b.LUK.23.10" type="verse">
						Nuisha Israer-patri uuntrisha, tura Israer-shuara jintinniurisha yajauchiiti tusar charaatum awajiarmiayi.
					</seg>
					<seg id="b.LUK.23.11" type="verse">
						Tura Erutissha ni suntarijiai Jesusan yajauch Enentáimtuiniak Niin wishikiainiak ti penker pushin, akupniu entsatairiya ánniun, aentsrarmiayi. Nuyasha Erutis ataksha Piratuíin akupkamiayi.
					</seg>
					<seg id="b.LUK.23.12" type="verse">
						Túram nu tsawant Piratu Erutisjai nawamnaikiarmiayi. Kame Yáunchuka nemasnaikiau ármiayi.
					</seg>
					<seg id="b.LUK.23.13" type="verse">
						Nuyá Israer-patri uuntrin aentsu uuntrijiai tura penké aentsjai Piratu ikiaanak Tímiayi
					</seg>
					<seg id="b.LUK.23.14" type="verse">
						&quot;Ju aishman aentsu awajimtikiui tusarum itiartintrume. Túrasha átum iimprumnin anintrusan yajauch átum Tárumna nuna penké nekarachjai.
					</seg>
					<seg id="b.LUK.23.15" type="verse">
						Erutissha Núnisan yajauchin nekaachai. Warí, jui awainkichmaka. Nuikia Páantchakait Jú aishman jakamnia tunaanka Túrichuiti&quot; Tímiayi.
					</seg>
					<seg id="b.LUK.23.17" type="verse">
						Túraitiat tuke Túrutai asamtai, Jísat jeakui sepunmaya Chikichík aishmankan Piratu ankant akupkatin ámiayi. Tuma asamtai, nii chichaak &quot;juna Asutián awematjai&quot; Tímiayi.
					</seg>
					<seg id="b.LUK.23.18" type="verse">
						Tura aencha iruntrar ti untsumainiak &quot;Atsá; jucha. Ju nakitiaji. Antsu Parapás akupkata&quot; tiarmiayi.
					</seg>
					<seg id="b.LUK.23.19" type="verse">
						Nu Parapássha akupniun nakitiak mesetan najana asa tura mankartin asa sepunam enkeamuyayi.
					</seg>
					<seg id="b.LUK.23.20" type="verse">
						Piratuka Jesusan akupkattsa wakerak ataksha aentsun áujsarmiayi.
					</seg>
					<seg id="b.LUK.23.21" type="verse">
						Túrasha Nú arant untsumainiak &quot;Atsá. Krúsnum mantamnati&quot; tiarmiayi.
					</seg>
					<seg id="b.LUK.23.22" type="verse">
						Tura ataksha Piratu chicharainiak &quot;ṡUrukamtai. Warí tunaan Túrait? Jakamnia tunaan Túrachiash tusan, aniasan penké nekarachjai. Asutián akupkatjai&quot; Tímiayi.
					</seg>
					<seg id="b.LUK.23.23" type="verse">
						Tura niisha kakaram untsumainiak &quot;Jesus mantamnati&quot; tiarmiayi. Kame aencha tura Patri uuntrisha ti untsumaina ásarmatai ni wakeramuri tsankatnakarmiayi.
					</seg>
					<seg id="b.LUK.23.24" type="verse">
						Nii wakeriarmia nuna Piratu &quot;Túrattajai&quot; Tímiayi.
					</seg>
					<seg id="b.LUK.23.25" type="verse">
						Tuma asa Parapásan, mesetan najanin tura mankartin amia nuna akupkamiayi. Tura Jesusnaka ni wakeramun Túrawarti tusa iiktusarmiayi.
					</seg>
					<seg id="b.LUK.23.26" type="verse">
						Jesusan jukitiasa pujuiniai Serini nunkanmaya Semun ni pépruriya Jerusarénnum yama jeamiayi. Niin achikiar, Jesusa krusri ayantkar &quot;ni ukuri Wetá&quot; tiarmiayi.
					</seg>
					<seg id="b.LUK.23.27" type="verse">
						Untsurí aents Jesusan nemariarmiayi. Tura Untsurí nuwasha ti kuntuts Enentáimiainiak uutkiar tura wa-wa ajakiar wearmiayi.
					</seg>
					<seg id="b.LUK.23.28" type="verse">
						Túmainiakui Jesus niin iis, &quot;Jerusarénnumia nuwatiram Winia Enentáimtursarum uuttiirap. Antsu atumniak tura atumi uchiri Enentáimtusrum uuttiarum.
					</seg>
					<seg id="b.LUK.23.29" type="verse">
						Warí, ti iturchat tsawant jeawartatui. Tuma asamtai &quot;Uchirtichu ainia nu, ajaprukchana nu tura amuntsachu ainia nu, Chíkich aentsjai nankaamas pénker pujuiniawai&quot; tiartatui.
					</seg>
					<seg id="b.LUK.23.30" type="verse">
						Nu tsawantai aents chicharainiak &quot;Náint iin nekentmak yuturmaartai&quot; tiartatui.
					</seg>
					<seg id="b.LUK.23.31" type="verse">
						Warí, numi sameka ainis yajauch aya Nánkamna ainsha ju itiurchat átsuk. Tura numi kukaru ainkiamtai itiurak Nú yajauch Túrunachat~i.&quot; Tu timiayi Jesus.
					</seg>
					<seg id="b.LUK.23.32" type="verse">
						Tura Jesusjai Krúsnum maatai tusar Jímiar yajauch aishmankan Júkiarmiayi.
					</seg>
					<seg id="b.LUK.23.33" type="verse">
						Karawír nain tutainium jeawar Jesusan Krúsnum ajintrurarmiayi. Tura Jesusa untsuurini Chikichík yajauch aishmankan tura ni menaarini Chíkich yajauch aishmankan Núnisan Krúsnum ajintrurarmiayi.
					</seg>
					<seg id="b.LUK.23.34" type="verse">
						Tura Jesus Krúsnum ajintraku pujuram, chichaak &quot;Apawá, tsankurarta. Nii aitkiainia nuna nékainiatsui&quot; Tímiayi. Tura suntar pujuarmiania nu, yaki Jesusa pushiri jukit tusar nakurusarmiayi.
					</seg>
					<seg id="b.LUK.23.35" type="verse">
						Péprunmaya aents ii wajatiarmiayi. Tura uunt armia nusha Niin wishikiainiak &quot;Chikichnaka uwemtikniuiti. Wats, Yamái nekas Yusa anaikiamuri Kristu Tútainkiunka imia Ninki Uwémpratí&quot; tiarmiayi.
					</seg>
					<seg id="b.LUK.23.36" type="verse">
						Suntarsha Niin wishikrarmiayi. Tariar Churuínian aartai tusar awajiarmiayi.
					</seg>
					<seg id="b.LUK.23.37" type="verse">
						Tura chicharainiak &quot;Amesha nekas Israer-shuara uunt akupniurinkiumka amek uwemprata&quot; tiarmiayi.
					</seg>
					<seg id="b.LUK.23.38" type="verse">
						Tura muuknumaani, Kriaku chichamjai, Rúmanmaya apach chichamjaisha tura Israer chichamjaisha ju aarar anujkamu ámiayi: JUITI ISRAER-SHUARA UUNT AKUPIN
					</seg>
					<seg id="b.LUK.23.39" type="verse">
						Chikichík yajauch aishman nui ajintruamu amia nu Kátsekeak chicharuk &quot;Amesha nekas Yusa anaikiamurintkiumka amek uwemprata tura incha uwemtikramprata&quot; Tímiayi.
					</seg>
					<seg id="b.LUK.23.40" type="verse">
						Tura Chíkich ni tsaniakmarin kakantar chicharuk &quot;ṡAmesha Niijiai métek Asutniátasa pujayatam, Yus ashamatsmek? Tímiayi.
					</seg>
					<seg id="b.LUK.23.41" type="verse">
						Iikia yajauch asar Wáitsatniuitji; ii tunaari akikmakur Wáitiaji. Antsu ju aishmanka yajauchin Túrichuiti&quot; Tímiayi.
					</seg>
					<seg id="b.LUK.23.42" type="verse">
						Nuyá Jesusan chicharuk &quot;Amesha akupin ajasam winiasha Enentáimtursata&quot; Tímiayi.
					</seg>
					<seg id="b.LUK.23.43" type="verse">
						Tutai Jesus chicharuk &quot;Nekas Tájame, jakar shiir pujutainium Yamái tsawant Wijiai pujustatme&quot; Tímiayi.
					</seg>
					<seg id="b.LUK.23.44" type="verse">
						Tutupin ai Ashí nunkanam ti kirit ajasmiayi. Tura Menaintiú ura nankaamasu ain, nantu nunkaach ajassha tuke kirit ámiayi.
					</seg>
					<seg id="b.LUK.23.45" type="verse">
						Tsawái nantusha mushatmarmiayi. Tura Jerusarénnum Yusa Uunt Jeencha tarach ajamu aa Jímiapetek nakaakamiayi.
					</seg>
					<seg id="b.LUK.23.46" type="verse">
						Nuyá Jesus untsumuk &quot;Apawá, winia wakantrun Amiin ikiuajai&quot; Tímiayi. Nuna tinia jakamiayi.
					</seg>
					<seg id="b.LUK.23.47" type="verse">
						Suntara Kapitiántri nu Túrunamun Wáiniak, Yusa Náarin shiir awajeak &quot;Jusha Imiá nekas pénker aishmankuyi&quot; Tímiayi.
					</seg>
					<seg id="b.LUK.23.48" type="verse">
						Tura Untsurí aents pujuarmia nu, nu Túrunamun Wáinkiar ti kuntuts Enentáimiainiak ni netsepen paat awatiar waketkiarmiayi.
					</seg>
					<seg id="b.LUK.23.49" type="verse">
						Tura Jesusa amikrisha tura nuwa Kariréanmaya Niin nemariarmia nusha íkian wajasar ii wajarmiayi.
					</seg>
					<seg id="b.LUK.23.50" type="verse">
						Naka Enentáimin pénker aishman ámiayi ni naari Jusé. Arimatéa pepru Jutía Núnkanam ana nuyauyayi. Israer-shuara Uunt Iruntairin Páchitkiauyayi.
					</seg>
					<seg id="b.LUK.23.51" type="verse">
						Yus ju nunkanam akupin ajasat tusa Jusé nakas pujumiayi. Tuma asa Uunt Iruntainium Jesusan Túrawarmia nuna nakitmiayi.
					</seg>
					<seg id="b.LUK.23.52" type="verse">
						Tuma asamtai Piratui we Jesusa ayashin seamiayi.
					</seg>
					<seg id="b.LUK.23.53" type="verse">
						Piratu &quot;ayu&quot; takui, Jesusa ayashin Krúsnumia jusa tarachjai penuar kaya Táurmanum iwiarsamiayi. Nu Táurmanum Chíkich iwiarsachmauyayi.
					</seg>
					<seg id="b.LUK.23.54" type="verse">
						Iwiaratin tsawantai, ayampratin tsawant tsawastatuk ajasmatai Túrunamiayi.
					</seg>
					<seg id="b.LUK.23.55" type="verse">
						Tura nuwa Kariréanmaya jukiniutak Jesusan nemarsarmia nusha iwiarsamunam weriar, Jesusa ayashi itiur ikiusmait nuna iisarmiayi.
					</seg>
					<seg id="b.LUK.23.56" type="verse">
						Iisar ikiuak ni jeen waketkiarmiayi. Tura Jesusa ayashi mejeenin tusar kunkuinian iwiararmiayi. Tura ayampratin tsawantai, Israer-shuar akupkamun umikiar ayamprarmiayi.
					</seg>
				</div>
				<div id="b.LUK.24" type="chapter">
					<seg id="b.LUK.24.1" type="verse">
						Tumintin Káshik kunkuinian iwiaramun Júkiar nu nuwa Jesus iwiarsamunam weriarmiayi. Tura Chíkich nuwasha atampriarmiayi.
					</seg>
					<seg id="b.LUK.24.2" type="verse">
						Tura iwiarsamu kaya atutkamu urani aan Wáinkiarmiayi.
					</seg>
					<seg id="b.LUK.24.3" type="verse">
						Tura wayawar uunt Jesusa ayashin Wáinkiacharmiayi.
					</seg>
					<seg id="b.LUK.24.4" type="verse">
						Wáinkiachu ásar ashamkarmiayi. Tura &quot;itiurkatjik&quot; tiarmiayi. Tumai Jimiará aishmankan pushin wincharpatniun entsaru niin ayaamach wajainian Wáinkiarmiayi.
					</seg>
					<seg id="b.LUK.24.5" type="verse">
						Nuna Wáinkiar ti sapijmiainiak tsuntsumawarmiayi. Túmakui nu aishman chicharainiak &quot;ṡIwiaakusha urukamtai jakaanumsha earum? tiarmiayi.
					</seg>
					<seg id="b.LUK.24.6" type="verse">
						Jui pujatsui. Antsu nantakni. Nékatsrumek. Niisha Kariréanam tuke pujus
					</seg>
					<seg id="b.LUK.24.7" type="verse">
						&quot;Wi, Aents Ajasuitjiana nu, yajauch aentsnum surunkattajai. Túran Krúsnum mantamnattajai. Tura Menaintiú tsawantai nantaktiatjai&quot; turamchamkarum&quot; Tímiayi.
					</seg>
					<seg id="b.LUK.24.8" type="verse">
						Nuna takui Jesus timian Enentáimprarmiayi.
					</seg>
					<seg id="b.LUK.24.9" type="verse">
						Tura iwiarsamunmaya waketki taar, Jesusa unuiniamurin auntse armia nuna tura chikichnasha Ashí nu Túrunamun ujakarmiayi.
					</seg>
					<seg id="b.LUK.24.10" type="verse">
						Jesusa unuiniamurin ujakarmia nu ju ainiawai: Maktaranmaya Marí, Juánasha, Jakupu Nukurí Marisha, tura Chíkich nuwajai.
					</seg>
					<seg id="b.LUK.24.11" type="verse">
						Tura Jesusa unuiniamurisha nuwa Tuíniakuisha nekasaiti tu Enentáimtsuk &quot;Wáuruk Tuíniawai&quot; tiarmiayi.
					</seg>
					<seg id="b.LUK.24.12" type="verse">
						Túrasha Pítrusha jiinki Jesus iwiarsamunam tsékenki werimiayi. Jeá, init iis, aya Tárachik tepenan Wáinkiamiayi. Tura Túrunamia nuna ti Enentáimiar ni jeen waketkimiayi.
					</seg>
					<seg id="b.LUK.24.13" type="verse">
						Nu tsawantaik Jesusa nemarniuri Jímiar Emaús péprunam wéarmiayi. Emaúska Jerusarénnumia auntse kirumitru Jeá pujawai.
					</seg>
					<seg id="b.LUK.24.14" type="verse">
						Túrunamia nuna chichaki wearmiayi.
					</seg>
					<seg id="b.LUK.24.15" type="verse">
						&quot;Itiurkit&quot; tu aujmatki weenai imia Jesus taa nui Páchiniak niijiai wearmiayi.
					</seg>
					<seg id="b.LUK.24.16" type="verse">
						Tura Wáinkiariat nekaashtin asamtai yait nekaacharmiayi.
					</seg>
					<seg id="b.LUK.24.17" type="verse">
						We-wénakua Jesus chicharainiak &quot;Jintiasha ṡWarí áujmatkirum wéarum? ṡUrukamtai Kúntuts Enentáimprum?&quot; Tímiayi.
					</seg>
					<seg id="b.LUK.24.18" type="verse">
						Chikichik, Kreupas Náartin chicharuk &quot;Jerusarénnum Túruna nuna Ashí nékainiawai. ṡAmeka amekek Túrunamia nu nékachu Páchitkiam?&quot; Tímiayi.
					</seg>
					<seg id="b.LUK.24.19" type="verse">
						Tutai Jesus Tímiayi &quot;ṡWarí urukait?&quot; Tutai tiarmiayi &quot;Entá, Nasarétnumia Jesusa Túrunamuri taji. Niisha Yúsnan etserin asa Yusa kakarmarijiai chichasmiayi tura nuna kakarmarijiai takasmiayi. Núnaka Ashí aents nékainiawai.
					</seg>
					<seg id="b.LUK.24.20" type="verse">
						Tura ii Pátriri uuntri tura ii pépruri uuntri &quot;Tunáa jakamnia Túrayi&quot; tusar &quot;Krúsnum mantamnati&quot; tiarmiayi.
					</seg>
					<seg id="b.LUK.24.21" type="verse">
						Tura ii Israer-aentstin uwemtikrampratin tu Enentáimsamji. Tura ni maamusha Menaintiú tsawant nankaamasai.
					</seg>
					<seg id="b.LUK.24.23" type="verse">
						Túrasha ii nuwa ni iwiarsamunam Yamaí Káshik weriar ni ayashin Wáinkiacharmai. Tura &quot;Yusa suntari Wáinkiaji tura &quot;Jesus iwiaakuiti&quot; Túramji&quot; tiarmai. Nuna tu ujatmakakrin ti Enentáimpraji.
					</seg>
					<seg id="b.LUK.24.24" type="verse">
						Nuyá ii shuar iwiarsamun weriar, nuwa tiarmia Tímiatrusan Wáinkiarmiayi. Tura Jesusnaka Wáinkiacharmai.&quot; Tu ujakarmai Jesusan.
					</seg>
					<seg id="b.LUK.24.25" type="verse">
						Nuyá Jesus niin chicharainiak &quot;Enentáimchaitrume. Ashí Yúsnan etserin tiarmia nu wau Enentáimtatsrume.
					</seg>
					<seg id="b.LUK.24.26" type="verse">
						ṡYusa anaikiamuri, Kristu tutai, shiir awajnatsuk ti Wáitsashtinkiait?&quot; Tímiayi.
					</seg>
					<seg id="b.LUK.24.27" type="verse">
						Tura Nuyá Yus-Papinium Muisáis aarmia Nuyá jukin Ashí Yúsnan etserin ni Túrunatniurin aararmia nuna jintintiatasa nankamamiayi.
					</seg>
					<seg id="b.LUK.24.28" type="verse">
						Ayu, nii wearmia Nú peprunam jeawarmiayi. Tura Jesuska nui nankaamaki wétaj tau ajamiayi.
					</seg>
					<seg id="b.LUK.24.29" type="verse">
						Tura niisha chicharainiak &quot;Weep. Iijiai Pujustá. Warí, nantu akaikiyi, kirit ajatemsai&quot; tiarmiayi. Tutai Jesus niijiai pujustaj tusa wayamiayi.
					</seg>
					<seg id="b.LUK.24.30" type="verse">
						Tura niijiai irunar misanam pujus, yurumkan achik, Yúsan yuminkias nincha puuk Súsarmiayi.
					</seg>
					<seg id="b.LUK.24.31" type="verse">
						Nu chichamaik, ni jii uranniua Núnikiarmatai Jesusan nekaawarmiayi. Tura Niisha Nú chichamaik menkakamiayi.
					</seg>
					<seg id="b.LUK.24.32" type="verse">
						Tura nu shuarsha mai tunai ajainiak &quot;Jintia winis Niisha Yus-Papin jintintramuk nekas ii Enentáin shiir Enentáimtikramprachmakaj~i&quot; tiarmiayi.
					</seg>
					<seg id="b.LUK.24.33" type="verse">
						Nuyá, Emaúsnumia Wárik Jíinkiar Jerusarénnum waketkiarmiayi. Nui Jesusa unuiniamurin auntse armia nuna tura Chíkich shuar Jesusan nemariarmia nunasha iruntrar pujuinian Wáinkiarmiayi.
					</seg>
					<seg id="b.LUK.24.34" type="verse">
						Auntse armia nusha tiarmiayi &quot;Uunt Jesus nekas nantakni. Semun Niin Wáinkiaiti.&quot;
					</seg>
					<seg id="b.LUK.24.35" type="verse">
						Tutai niisha Jintiá Túrunamun ujakarmiayi. &quot;Jesus yurumkan ajaamakui nui nekaamji&quot; tiarmiayi.
					</seg>
					<seg id="b.LUK.24.36" type="verse">
						Nuna áujmatuk pujuiniai Jesus aya aneachma ajapén wajas &quot;Shiir Enentáimsatarum&quot; Tímiayi.
					</seg>
					<seg id="b.LUK.24.37" type="verse">
						Nuna antukar, ti sapijmiakar, wakanchashit, Enentáimsarmiayi.
					</seg>
					<seg id="b.LUK.24.38" type="verse">
						Tura Jesus chicharainiak &quot;ṡUrukamtai sapijmiakrum wakanchashit, tu Enentáimsarum?
					</seg>
					<seg id="b.LUK.24.39" type="verse">
						Winia uwejrusha, nawersha iirtustarum. Wíkiitjai. Takarsa iirsatarum. Warí, wakancha ayashtinkiait, ukunchtinkiait&quot; Tímiayi.
					</seg>
					<seg id="b.LUK.24.40" type="verse">
						Nuna tinia ni uwejéncha nawencha iniaktusarmiayi.
					</seg>
					<seg id="b.LUK.24.41" type="verse">
						Warainiayat sapijmiainia ásar, Niimpiashit tu Enentáimtusarmiayi. Tuma asamtai, niin chicharainiak &quot;ṡyurumak takakrumek?&quot; Tímiayi.
					</seg>
					<seg id="b.LUK.24.42" type="verse">
						Takui, namaknasha, Míshkincha Súsarmiayi.
					</seg>
					<seg id="b.LUK.24.43" type="verse">
						Tura Jesus nuna achik niisha iimiainiamunman yuamiayi.
					</seg>
					<seg id="b.LUK.24.44" type="verse">
						Tura niin tiarmiayi &quot;Winia Túrutawarma nuna, Wi atumjai nuik pujusan Tímiajrume. Nekas uminkiatniuyayi. Iis, wi Túrunatniurun Muisáis aarmia nusha, Yúsnan etserin aarmia nusha, tura Sarmu papinium aarma ana nusha Ashí uminkiatniuyayi&quot; Tímiayi.
					</seg>
					<seg id="b.LUK.24.45" type="verse">
						Nuyá Yus-Papinium aarman jintintiawarmiayi.
					</seg>
					<seg id="b.LUK.24.46" type="verse">
						Jintintiuk juna Tímiayi: &quot;Yusa anaikiamuri Kristu tutai jaka Menaintiú tsawantai jakamunmaya nantaktinia nu Yáunchuk áarmauyayi. Tura Wi Nú Krístuchukaitiaj.
					</seg>
					<seg id="b.LUK.24.47" type="verse">
						Winia Náarun pachisar, Jerusarénnumia nankama Ashí nunkanam nu chicham etsernaktinia nu aarmauyayi. Shuar ni tunaari tsankurnarat tusar Enentáin Yapajiátniuiti. Tura tu etserkatniua nusha yaunchu aarmauyayi.
					</seg>
					<seg id="b.LUK.24.48" type="verse">
						Tura wi Túrunamu neka asarum etserkatniuitrume, Tímiayi.
					</seg>
					<seg id="b.LUK.24.49" type="verse">
						Tura winia Apar, winia Wakantrun susartatjai, turammarumna nuna akuptuktatjarme. Tura nayaimpinmaya Táatsain jui Jerusarén péprunam Pujústárum. Taa ni kakarmarin suramsattarme.&quot; Tu Tímiayi.
					</seg>
					<seg id="b.LUK.24.50" type="verse">
						Nuyá Jesus Jerusarén péprunmaya Júkiar Petania péprunam ejeniarmiayi. Tura nui ni uweje Takuí, &quot;Yus Yáinmakarti&quot; Tímiayi.
					</seg>
					<seg id="b.LUK.24.51" type="verse">
						Nuna tu pujus, niiya kanakmiayi. Tura nayaimpiniam junakmiayi.
					</seg>
					<seg id="b.LUK.24.52" type="verse">
						Ni unuiniamurisha Niin Imiá shiir Enentáimtusarmiayi. Tura Nuyá ti warasar Jerusarénnum waketkiarmiayi.
					</seg>
					<seg id="b.LUK.24.53" type="verse">
						Tura Yusa Uunt Jeen pujusar Yusa Náarin shiir Awajú pujuarmiayi. Aukete.
					</seg>
				</div>
			</div>
			<div id="b.JOH" type="book">
				<div id="b.JOH.1" type="chapter">
					<seg id="b.JOH.1.1" type="verse">
						Ashí nankamamia Nú yaunchu Yusa Uchirí tuke pujuyayi. Niisha Yúsan ti paant awajeakui, Chícham Tíminiaiti. Chichamsha Yusjai pujuyayi. Chichamsha Yúsauyayi.
					</seg>
					<seg id="b.JOH.1.2" type="verse">
						Yámankamtaik Niisha pujuyayi Yusjai.
					</seg>
					<seg id="b.JOH.1.3" type="verse">
						Ashí najanamu ainia nu Niijiai najanamuiti. Nii najanachmaka penké atsawai.
					</seg>
					<seg id="b.JOH.1.4" type="verse">
						Niisha iwiaaku átinia nérenniuti. Nu iwiaaku atincha Tsáapninia ainis Yusna ana nuna Ashí shuaran paant nekamtikiamniaiti.
					</seg>
					<seg id="b.JOH.1.5" type="verse">
						Nu Tsáapnin kiritniunam Tsáapniawai. Tura kiritniusha Tsáapninian ikiajniaktinian tujinkiaiti.
					</seg>
					<seg id="b.JOH.1.6" type="verse">
						Aishman ámiayi, Yus akupkamu, ni naari Juan.
					</seg>
					<seg id="b.JOH.1.7" type="verse">
						Niisha Tsáapnin chichaman etserkatajtsa Támiayi. Nuna étseruk Ashí umirkarat tusa Támiayi.
					</seg>
					<seg id="b.JOH.1.8" type="verse">
						Juansha nu Tsáapninchauyayi. Ayatik akupkamuyayi Tsáapnin chichaman etserkat tusa.
					</seg>
					<seg id="b.JOH.1.9" type="verse">
						Nu Tsáapninkia nekas tsaapniniaiti. Ju nunkanam taa Ashí shuaran Enentáin Tsáapniartiniaiti.
					</seg>
					<seg id="b.JOH.1.10" type="verse">
						Chichamsha taramiayi ju nunkanam. Tura nunkasha ni najanamu ain, nunkaya aents Niin nekaacharmiayi.
					</seg>
					<seg id="b.JOH.1.11" type="verse">
						Támiayi ni nunkén tura ni shuarsha ni Enentáin itiaacharmiayi.
					</seg>
					<seg id="b.JOH.1.12" type="verse">
						Tuma ain Chíkich shuar Niin Enentáimtuiniak ni Enentáin itiaawarua nuna Yusa Uchirí ajastinian Yus tsankatkamiayi.
					</seg>
					<seg id="b.JOH.1.13" type="verse">
						Niisha Yusa Uchirí ajasar ataksha Númpentin Ayashímkiacharmai. Aentsnúmia akiiniachu ainiawai niisha. Aishman wakeramujaisha akiiniacharmai. Antsu Yúsnumia akiiniawaru ásar Yusa Uchirí ainiawai.
					</seg>
					<seg id="b.JOH.1.14" type="verse">
						Nú Chichamsha ayashtin ajas iijiai Núkap tsawant pujumiayi. Yusa anenkratairijiai piakuyi. Aya nekasa nunak chichaamiayi. Núnisan ni pénkerin, aya Yusa Uchiri chikichkia nu takusminia nuna iniakmamiayi. Nusha iisha paant Wáinkiaitji.
					</seg>
					<seg id="b.JOH.1.15" type="verse">
						Juansha Niin neka asa, étseruk Tímiayi &quot;Júiti wi Tímiaj nu: &quot;Winia ukuruini winittiana nu Wíjiainkia émkaiti. Maa, wi atsaisha tuke pujuyayi&quot; tiniujai.&quot; Tu etserkamiayi.
					</seg>
					<seg id="b.JOH.1.16" type="verse">
						Chichamsha ti anenkartin asa Ashí pénker ana nuna iniaitsuk Súramji.
					</seg>
					<seg id="b.JOH.1.17" type="verse">
						Yusa akupeamurin Muisais yaunchu jintintraiti, antsu aneatniuncha tura Ashí nekas ana nunasha Jesukrístu jintintraiti.
					</seg>
					<seg id="b.JOH.1.18" type="verse">
						Chikichkisha Yúsan penké Wáinkiachuiti. Tura ni Uchirí chikichkia nu tuke Niijiai Tsaníaku asa Yúsan paant awajturmasuitji.
					</seg>
					<seg id="b.JOH.1.19" type="verse">
						Jerusarénnumia Israer-shuar ni Pátririncha Riwí-shuarjai Juankai akupkarmiayi Yákit tusar.
					</seg>
					<seg id="b.JOH.1.20" type="verse">
						Inintruiniakui paant ujakmiayi. &quot;Wikia Krístuchuitjai&quot; Tímiayi.
					</seg>
					<seg id="b.JOH.1.21" type="verse">
						Takui ataksha aniasarmiayi &quot;ṡNuikia Yáitiam. Yúsnan etserin yaunchu amia Nú Eríaskaitiam?&quot; tiarmiayi. Juansha &quot;Atsá, Núchaitjai&quot; Tímiayi. Nuyá ataksha aniasarmiayi &quot;Nuikia ṡYúsnan etserin Tátinia Núkáitiam?&quot; tiarmiayi. Niisha &quot;Atsá&quot; Tímiayi.
					</seg>
					<seg id="b.JOH.1.22" type="verse">
						Takui &quot;ṡNu arantcha Yáitiam. Iin akuptamkajnia nusha Warí Títiataj~i. Warintia Enentáimiam?&quot; tiarmiayi.
					</seg>
					<seg id="b.JOH.1.23" type="verse">
						Juansha Tímiayi &quot;Yúsnan etserin Isayas yaunchu timia Núitjai. Niisha aarmiayi &quot;Aents atsamu nunkanam shuar untsumui &quot;Ii uuntri Jintí naka awajsatarum,&quot; tu untsumui.&quot; Núnaka Isayas aaruiti. Tura wikia untsumna Nú shuaraitjai&quot; Tímiayi.
					</seg>
					<seg id="b.JOH.1.24" type="verse">
						Juanjai chichainiakka Pariséu akupkarma ármiayi.
					</seg>
					<seg id="b.JOH.1.25" type="verse">
						Niisha tiarmiayi &quot;Nuikia Krístuchuitiatmesha, Eríaschaitiatmesha, Yúsnan etserin Tátinia Núchaitiatmesha ṡurukamtai imiakratam?&quot; tiarmiayi.
					</seg>
					<seg id="b.JOH.1.26" type="verse">
						Juansha Tímiayi &quot;Wikia entsajain imiakratjai. Tura átum írutramunam shuar átum nékatsrumna nu wajaawai.
					</seg>
					<seg id="b.JOH.1.27" type="verse">
						Niisha winia ukuruini winiayat Wíjiainkia ti nankaamantuiti. Nii ti pénker asamtai wisha ni sapatri jinkiamurincha atitrachminiaitjai&quot; Tímiayi.
					</seg>
					<seg id="b.JOH.1.28" type="verse">
						Nuka Petapara peprunam Túrunamiayi. Petaparasha Juan imiakratmia nui Jurtan entsa amain amai.
					</seg>
					<seg id="b.JOH.1.29" type="verse">
						Nuyá kashin Juan Jesusan winian Wáiniak Tímiayi &quot;Iistarum. Núiti Yusa Murikri Ashí aentsu tunaarin Júana nu.
					</seg>
					<seg id="b.JOH.1.30" type="verse">
						Núiti wi timiaj nu, &quot;Winia ukurui winiana nu Wíjiainkia nankaamantuiti. Tura wi atsaisha tuke pujuyayi&quot; Tímiajai.
					</seg>
					<seg id="b.JOH.1.31" type="verse">
						Wisha Niin nekaachmajai. Tura Ashí Israer-shuar Niin nekaawarat tusan imiakin Támajai&quot; Tímiayi.
					</seg>
					<seg id="b.JOH.1.32" type="verse">
						Nuyá Tímiayi &quot;Yusa Wakanin Yámpitsa Núnin nayaimpinmayan Táarun Wáinkiámjai. Tura ekemsamai.
					</seg>
					<seg id="b.JOH.1.33" type="verse">
						Nu Túruntsain tuke Niin nekaachmajai. Tura Yuska winia imiakrattinian akuptak turutmiai &quot;Chikichik shuarnum Yusa Wakaní tara ekemsa Wáinkiam, nujai nekaattame. Yusa Pénker Wakaníjiai imiakratniua Núiti&quot; Túrutmiayi. Tura nujai Niin nekaamjai.
					</seg>
					<seg id="b.JOH.1.34" type="verse">
						Yamaikia wainkia asan ti paant nékajai Tí nekas Yusa Uchirínti&quot; Tímiayi Juan.
					</seg>
					<seg id="b.JOH.1.35" type="verse">
						Kashincha ataksha Juan nui wajasmiayi ni unuiniamuri Jímiarjai.
					</seg>
					<seg id="b.JOH.1.36" type="verse">
						Jesussha nui nankaamakui Juan Tímiayi &quot;Iistarum, Yusa Murikrí áuwiti.&quot;
					</seg>
					<seg id="b.JOH.1.37" type="verse">
						Juanka unuiniamuri nuna antukar mai Jesusan pataatukarmiayi.
					</seg>
					<seg id="b.JOH.1.38" type="verse">
						Jesussha úkumur iimias nu Jímiaran wininian Wáinkiámiayi. Tura Tímiayi &quot;ṡYa earum?&quot; Niisha &quot;Uuntá, ṡtui pujam?&quot; tiarmiayi.
					</seg>
					<seg id="b.JOH.1.39" type="verse">
						Jesussha Tímiayi &quot;Wats, iitiarum.&quot; Niisha wear ni pujutairin Wáinkiarmiayi. Tura Aankú ajasmatai nu tsawantai nui kintiamprarmiayi.
					</seg>
					<seg id="b.JOH.1.40" type="verse">
						Juanka chichamen antukar Jesusan pataatukaruka Jímiar ármiayi. Chikichik Antresauyayi. Niisha Semun Pitru yachiiyayi.
					</seg>
					<seg id="b.JOH.1.41" type="verse">
						Antressha Wárik ni yachi Semunkan eaktajtsa wémiayi. Tura Wáiniak &quot;Misías Wáinkiaji&quot; Tímiayi. Misíaska ni chichamen &quot;Kristu&quot; tawai. Krístuka Israer-shuaran yainkiarat tusa Yus anaikiamuiti.
					</seg>
					<seg id="b.JOH.1.42" type="verse">
						Nuyá Antres ni yachi Semunkan Jesus pujamunam jukimiayi. Jesussha Wáiniak Tímiayi &quot;Ametme Semun, Junasa Uchirí. Túrasha Sépas átatme.&quot; Sépaska Israer-shuar chichamnum kaya tawai. Tura Kriaku chichamnum nuka Pítruiti.
					</seg>
					<seg id="b.JOH.1.43" type="verse">
						Kashincha Jesus Kariréa nunkanam wétajtsa pujumiayi. Tura Jiripin Wáiniak &quot;Nemartusta&quot; Tímiayi.
					</seg>
					<seg id="b.JOH.1.44" type="verse">
						Jiripisha Petsaitia péprunmayauyayi. Antressha Pítrusha nu péprunmayauyayi.
					</seg>
					<seg id="b.JOH.1.45" type="verse">
						Nuyá Jiripi Natanaéran eakmiayi. Tura Wáiniak Tímiayi &quot;Muisais Yus akupkamu papinium &quot;Anaikiamu Tátatui&quot; tu aarchamkia. Yaunchu Yúsnan etserniusha ujakcharmakia. Nu shuar Wáinkiaji. Jesusaiti, Jusé Uchirí. Nasarét péprunmayaiti.&quot;
					</seg>
					<seg id="b.JOH.1.46" type="verse">
						Natanaérsha Tímiayi &quot;ṡNasarétnumia pénker shuar áminkiait?&quot; Jiripisha &quot;Winim Iitiá&quot; Tímiayi.
					</seg>
					<seg id="b.JOH.1.47" type="verse">
						Jesussha Natanaéran Tíjiuch winian Wáiniak Tímiayi &quot;Ju shuar iistarum. Ti pénker Israer-shuaraiti. Penké anankartichuiti.&quot;
					</seg>
					<seg id="b.JOH.1.48" type="verse">
						Natanaérsha Tímiayi &quot;ṡItiur nékaram?&quot; Jesussha Tímiayi &quot;Jiripi tuke untsurmatsain Wáinkiájme ikiu numirin ejamkam wajamin.&quot;
					</seg>
					<seg id="b.JOH.1.49" type="verse">
						Natanaér nuikia Tímiayi, &quot;Uunta, nekas Yusa Uchirínme. Israer-shuar akupniuitme&quot; Tímiayi.
					</seg>
					<seg id="b.JOH.1.50" type="verse">
						Tura Jesus Tímiayi &quot;ṡAya wi &quot;Ikiu numirin ajamkam wajamin Wáinkiájme&quot; takui Winia Enentáimturamek? Antsu nuna nankaamas nekaachmin ana nusha Wáinkiáttame&quot; Tímiayi.
					</seg>
					<seg id="b.JOH.1.51" type="verse">
						Nuyasha Jesus Tímiayi &quot;Wi nekas Tájarme, Aents Ajasu asan atumsha nayaim uranmianum Yusa suntari Winin tara waka ajainia Wáinkiáttarme.&quot; Tu Tímiayi.
					</seg>
				</div>
				<div id="b.JOH.2" type="chapter">
					<seg id="b.JOH.2.1" type="verse">
						Menaintiu tsawant nankaamasmatai nuatnaikiatin Jísat Kaná péprunam ámiayi. Kaná péprusha Kariréa nunkanmauyayi. Jesusa Nukurísha nui pujumiayi.
					</seg>
					<seg id="b.JOH.2.2" type="verse">
						Jesussha ni unuiniamurisha nu nuatnaiyamunam ipiaamu ármiayi.
					</seg>
					<seg id="b.JOH.2.3" type="verse">
						Umutai amuukamtai Jesusa Nukurí Tímiayi &quot;Umutai amuukai. Penké takakainiatsui.&quot;
					</seg>
					<seg id="b.JOH.2.4" type="verse">
						Tura Jesus Tímiayi &quot;Nukuá, ṡurukamtai Winia Túrutam? Iniáitiústá. Winia kakarmar iniakmastin jeaatsui.&quot;
					</seg>
					<seg id="b.JOH.2.5" type="verse">
						Nuyá umutain Wáinmainia nuna ni Nukurí Tímiayi &quot;Ashí ni tana nu Umiktárum.&quot;
					</seg>
					<seg id="b.JOH.2.6" type="verse">
						Nui kayajai najanamu yumi-yaraatai sais (6) ámiayi. Nu yaraatainmaya Israer-shuar ni ewejéncha ni nawencha nijiamau ármiayi Yus shiir Enentáimtursatí tusar. Chíkich Chíkich yaraatainium uchenta (80) Rítrusha, sian (100) Rítrusha yumi wayamniauyayi.
					</seg>
					<seg id="b.JOH.2.7" type="verse">
						Nuyá Jesus umutain Wáinmaun &quot;Ju yaraatai aimpratarum&quot; Tímiayi. Takui mete aimprarmiayi.
					</seg>
					<seg id="b.JOH.2.8" type="verse">
						Aimprarmatai Jesus Tímiayi &quot;Pai, ishichik shikikrum Námper chicharu suutarum.&quot; Tutai Nútiksan Túrawarmiayi.
					</seg>
					<seg id="b.JOH.2.9" type="verse">
						Jista chicharusha nu umutai ajasun Nekáprámiayi. Yaraatainmaya yumi jusamun nekaachmai niisha tura umutai ajamau jusaru ásar nékarmai. Jista chicharusha nuwatun untsuk
					</seg>
					<seg id="b.JOH.2.10" type="verse">
						Tímiayi &quot;Jístanmanka pénker umutain emka Suíniatsuk. Tura jémararmatainkia Tímianchan suiniatsuk. Túrasha ámeka pénker umutai ikiusam Yamái Jíikchamek&quot; Tímiayi.
					</seg>
					<seg id="b.JOH.2.11" type="verse">
						Jesus Túramu Kananum Kariréa nunkanam Túrunamiayi. Nújainkia Jesus emka ni kakarmarin paant iniaktusmiayi. Nuna iisar ni unuiniamurisha Niin Enentáimtusarmiayi.
					</seg>
					<seg id="b.JOH.2.12" type="verse">
						Nuyá Kapernáum péprunam wémiayi. Ni Nukurísha ni yachisha ni unuiniamurisha nemariarmiayi. Nuisha Untsurí tsawant pujusarmiayi.
					</seg>
					<seg id="b.JOH.2.13" type="verse">
						Israer-shuara namperi, paskua tutai, ishichik ajasmatai Jesus Jerusarénnum wémiayi.
					</seg>
					<seg id="b.JOH.2.14" type="verse">
						Nui Jeá Yusa Uunt Jeen Súruinian Wáinkiámiayi. Turuncha murikniasha yampitsnasha Súrin ármiayi. Chikichcha ni misarin pujusar Kuítian Yapajíniancha Wáinkiámiayi.
					</seg>
					<seg id="b.JOH.2.15" type="verse">
						Nuna Wáiniak yaranken chapikmar asutkiartutain najana nujai Ashí waakartiuk murikrintiuk aa Jíirmiayi. Kuítian yapajniu misarincha ayantar ni Kuítrin Nunká utsankarmiayi.
					</seg>
					<seg id="b.JOH.2.16" type="verse">
						Yampitsan Súrinniasha Tímiayi &quot;Nuka Juyá Jíitiarum. Winia Aparu Jeen surutai jea najanawairap&quot; Tímiayi.
					</seg>
					<seg id="b.JOH.2.17" type="verse">
						Nuna iisar ni unuiniamuri yaunchu Yus-Papinium aarman Enentáimprarmiayi. Ju aarmaiti: &quot;Ame Jeem shiir Atí tusan ti wakerukuitjai.&quot;
					</seg>
					<seg id="b.JOH.2.18" type="verse">
						Nuikia Israer-shuara uuntri Jesusan aniasarmiayi &quot;Juna Túramniaitjai tusam ṡWarí kakarmak iniakmastatam?&quot;
					</seg>
					<seg id="b.JOH.2.19" type="verse">
						Jesussha Tímiayi &quot;Ju Jea Sáakiakrumin Menaintiú Tsawantaí iniantaittiajai Wikia.&quot;
					</seg>
					<seg id="b.JOH.2.20" type="verse">
						Israer-shuarsha tiarmiayi &quot;Kuarentisáis (46) uwitin juna jeamtinian pujursarmiayi. Amesha Menaintiú tsawantai Jeamtámeash.&quot;
					</seg>
					<seg id="b.JOH.2.21" type="verse">
						Kame Jesus &quot;Jea&quot; chichayat ni ayashin Tímiayi.
					</seg>
					<seg id="b.JOH.2.22" type="verse">
						Tuma asamtai Jesus ukunam jakamunmaya nantakmiatai ni unuiniamuri ni timian Enentáimprar ni chichamencha tura yaunchu Yus-Papinium aarmancha &quot;Nekasaiti&quot; tu Enentáimtusarmiayi.
					</seg>
					<seg id="b.JOH.2.23" type="verse">
						Paskua Námpertin ti Untsurí Jerusarénnum pujuarmia nu, Jesus aents tujintiamun Túramtai, nuna Wáinkiar Niin nekas Enentáimtusarmiayi.
					</seg>
					<seg id="b.JOH.2.24" type="verse">
						Tuma ain Jesus Ashí neka asa ninkia Enentáimtuscharmiayi.
					</seg>
					<seg id="b.JOH.2.25" type="verse">
						Ninki Ashí shuara Enentáin neka asa Chíkich ujatkat tusa atsumchamiayi.
					</seg>
				</div>
				<div id="b.JOH.3" type="chapter">
					<seg id="b.JOH.3.1" type="verse">
						Shuar ámiayi ni naari Nikiutému. Niisha Pariséu asa nii tuinia aintsan Yúsnan takauyayi. Niisha Israer-shuara uuntriyayi.
					</seg>
					<seg id="b.JOH.3.2" type="verse">
						Niisha kashi Jesusai irastajtsa wé Tímiayi &quot;Uuntá, Shuáran unuiniarat tusa Yus Akúptámkaiti. Nu paant nékaji. Yúsaiyanchuitkiumka aentsti tujintiamu Túramna nu tujinkiaintme' Tímiayi.
					</seg>
					<seg id="b.JOH.3.3" type="verse">
						Jesussha Tímiayi &quot;Tí nekas Tájame. Atak yamaram akiiniachuka Yus akupeamunam pachiinkiashtatui.&quot;
					</seg>
					<seg id="b.JOH.3.4" type="verse">
						Tutai Nikiutému aniasmiayi &quot;ṡItiurak shuar uunta nu ataksha akiiniat. Ataksha ni Nukurí ampujén enkempramniakait atak akiiniatniuna?&quot;
					</seg>
					<seg id="b.JOH.3.5" type="verse">
						Ataksha Jesus Tímiayi &quot;Ti nekas Tájame. Shuar entsayasha tura Wakanniumiasha akiiniachuka Yus akupeamunam penké pachiinkiashtatui.
					</seg>
					<seg id="b.JOH.3.6" type="verse">
						Ayashniumia akiinia nuka ayashchakait. Núnisan Wakanniúmia akiinia nuka wakanchakait.
					</seg>
					<seg id="b.JOH.3.7" type="verse">
						Wi &quot;atak yamaram akiiniatniuiti&quot; takui itiurchat Enentáimpraip.
					</seg>
					<seg id="b.JOH.3.8" type="verse">
						Nase Enentáimpratá. Nase Nánkamsan Umpúawai. Amesha ántame tura tuyan Winiá Túrasha tuin weti nékatsme. Núniskete Ashí Wakanniúmia akiinia nu.&quot;
					</seg>
					<seg id="b.JOH.3.9" type="verse">
						Tuma asamtai Nikiutémusha atak anias &quot;ṡJusha itiurak áminiait?&quot; Tímiayi.
					</seg>
					<seg id="b.JOH.3.10" type="verse">
						Jesus aikmiayi &quot;Ame Israer-shuara jintinniurintiatmesha ṡitiura nékatsmea?
					</seg>
					<seg id="b.JOH.3.11" type="verse">
						Ti nekasan Tájame. Nekas nékakur chichaaji. Iismajnia nusha ujaaji. Tuma ain ii chichame ántatsrume.
					</seg>
					<seg id="b.JOH.3.12" type="verse">
						Aya ju nunkanmaya Túramu ujaam ántachkurmeka ṡitiurak nayaimpinmaya Túramusha antuktarum?'
					</seg>
					<seg id="b.JOH.3.13" type="verse">
						`Shuar chikichkisha nayaimpiniam waka atsawai. Aya Wiki, nayaimpinmaya taran Aents Ajasu asan, Túraitjai. Tura Wikia nayaimpinmayaitjai.
					</seg>
					<seg id="b.JOH.3.14" type="verse">
						Tura Winiasha, Aents Ajasu ain, mantuawartatui. Iis, yaunchu Israer-shuar atsamunam wekainiak napijiai ti Jáiniakui tuke tsuamarti tusa Muisais napin Jirú najana Yakí numiniam awajaimiayi. Núnisnak Wisha awajnitniuitjai.
					</seg>
					<seg id="b.JOH.3.15" type="verse">
						Nújainkia Ashí Winia Enentáimturna nuka jinium wétsuk Yusai tuke iwiaaku pujustatui.&quot;
					</seg>
					<seg id="b.JOH.3.16" type="verse">
						Yuska Ashí shuaran ti anea asa, ni Uchirin chikichik ana nuna Shuáran uwemtikrarat tusa tsankatkamiayi. Ashí shuar Niin Enentáimtana nu, jinium wécharat tusa, antsu Yúsnum tuke iwiaaku pujusarat tusa ni Uchirín Akúpturmakmiaji.
					</seg>
					<seg id="b.JOH.3.17" type="verse">
						Yus aentsun kajerak jinium surukat tusa ni Uchirín akupkachmiayi. Antsu uwemtikrarat tusa akupkamiayi.
					</seg>
					<seg id="b.JOH.3.18" type="verse">
						Yusa Uchirín Enentáimtana nuka jinium penké surunkashtiniaiti. Tura Niin Enentáimtatsna nuka, Yusa Uchirín chikichik ana nuna Enentáimtachu asa, Páchitsuk jinium surukmaiti.
					</seg>
					<seg id="b.JOH.3.19" type="verse">
						Yusa Uchiri Tsáapninia aintsan ii tunaari paant awajturmaji. Nu Tsáapnisha ju nunkanam Táraiti. Shuar Tunáa ti tura ásar Tsáapninian nakitrar kiritniun wakeriarmai. Nuna tura ásar jinium surunkaruiti.
					</seg>
					<seg id="b.JOH.3.20" type="verse">
						Ashí tunaan Túruinia nuka Tsáapninian Muíjiainiawai. Túrawar yupitiainiawai ni Tunáa Túramu paant ajasai tusa.
					</seg>
					<seg id="b.JOH.3.21" type="verse">
						Antsu Ashí nekas Túratniun umiiniana nuka Tsáapninian weantainiawai. Yus ni Enentái pujuram Tsáapninium takainiawai. Nuka ti paantaiti.
					</seg>
					<seg id="b.JOH.3.22" type="verse">
						Nuyá Jesussha ni unuiniamurijiaisha Jutía nunkanam wear nui pujusar imiakratiarmiayi.
					</seg>
					<seg id="b.JOH.3.23" type="verse">
						Juansha Enun nunkanam, Sarim Tíjiuchia nui, imiakratuk pujumiayi entsa nui Núkap aa asamtai. Tura aents Táarmatai imiainiarmiayi.
					</seg>
					<seg id="b.JOH.3.24" type="verse">
						Nusha Juánkan sepunam enkenatsain Túrunamiayi.
					</seg>
					<seg id="b.JOH.3.25" type="verse">
						Tura Juanka unuiniamuri Israer-shuarjai jianaiktinian nankamawarmiayi. &quot;ṡYa imiakratma Imiá pénkerait?&quot; tusar áujmatiarmiayi.
					</seg>
					<seg id="b.JOH.3.26" type="verse">
						Juánkai inintrustai tusar wéarmiayi. &quot;Uunta, ame nuik Jurtan entsa amain pujakum shuar nui Pujá &quot;Núiti Yusa Murikri&quot; Tíchamkum. Yamaikia imiakratui tura Ashí shuar Niin nemarainiawai&quot; tiarmiayi.
					</seg>
					<seg id="b.JOH.3.27" type="verse">
						Tutai Juan Tímiayi &quot;Ashí kakarmaka aya Yúsaiyanchakait.
					</seg>
					<seg id="b.JOH.3.28" type="verse">
						Wisha paant Tímiajai &quot;Wikia Krístuchuitjai antsu ni jintin iwiarat tusan emka akupkamuitjai.&quot; Nusha antukmarme.
					</seg>
					<seg id="b.JOH.3.29" type="verse">
						Kame shuar nuwan nuatna nuna aishrinti. Nuatnaiyak aishman nuwejai áujnainiakui, ni amikrisha nuna antuk ti waraatsuk. Wisha Núnisnak aents Jesusai wénakui ti waraajai.
					</seg>
					<seg id="b.JOH.3.30" type="verse">
						Niisha tuke nankaamaku uunt ajastiniaiti antsu wikia tuke Tímiancha ajastiniaitjai.&quot; Juan tu chichasmiayi.
					</seg>
					<seg id="b.JOH.3.31" type="verse">
						Nayaimpinmaya tara nuka Ashí nankaamakuiti. Nunkaya nuka, nunkaya asa Jú nunkanmayanak áujmatui. Nayaimpinmaya tara nuka Ashí nankaamakuiti
					</seg>
					<seg id="b.JOH.3.32" type="verse">
						tura nui antukmancha iismancha áujmatui. Túrasha ni chichamen ántuiniatsui.
					</seg>
					<seg id="b.JOH.3.33" type="verse">
						Antsu ni chichamen ántana nuka &quot;Yusa chichame Imiá nekasaiti&quot; tawai.
					</seg>
					<seg id="b.JOH.3.34" type="verse">
						Yus akupkamuka Yusa chichamen étserui. Yuska ni Wakanín ementutsuk susa asamtai tu étserui.
					</seg>
					<seg id="b.JOH.3.35" type="verse">
						Yus Apa ni Uchirín anea asa Ashí ana nuna Iistí tusa ataksaiti.
					</seg>
					<seg id="b.JOH.3.36" type="verse">
						Shuar Yusa Uchirín Enentáimta nuka yamaram iwiaakmanum akiinia asa tuke Yusai shiir pujustiniaiti. Antsu Yusa Uchirín Enentáimtatsna nuka nu iwiaakmanum akiiniachuiti antsu Yus tuke niin kajerkaiti.
					</seg>
				</div>
				<div id="b.JOH.4" type="chapter">
					<seg id="b.JOH.4.1" type="verse">
						&quot;Jesus Untsurí shuaran ni nemarin awajeawai; kame Juanjai nankaamas Untsurí imiaawai&quot; taman Pariseu shuar antukarmiayi.
					</seg>
					<seg id="b.JOH.4.2" type="verse">
						Nekaska Jesus imiakratchamiayi, antsu ni unuiniamuri Túrawarmiayi.
					</seg>
					<seg id="b.JOH.4.3" type="verse">
						Pariséu nu chichaman antukarman Jesussha Nekáa Jutía nunkanmaya jiinki Kariréa nunkanam waketkimiayi.
					</seg>
					<seg id="b.JOH.4.4" type="verse">
						Wáketuk Samaria nunkanmaani nankaamaktiniuyayi.
					</seg>
					<seg id="b.JOH.4.5" type="verse">
						Samaria nunkanam wéak Sekar péprunam jeamiayi. Nu pepru jeastatuk Jakupa nunke ámiayi. Jakupsha nu nunkan ni Uchirín Jusen Tí yaunchu susamiayi.
					</seg>
					<seg id="b.JOH.4.6" type="verse">
						Nuisha yumirmat ámiayi. Jakup taurma asamtai &quot;Jakupa yumirmatri&quot; tiarmiayi. Tutupin jeamtai Jesussha pimpiki winis yumirmat ayamach pujusmiayi.
					</seg>
					<seg id="b.JOH.4.7" type="verse">
						Nui pujai Samarianmaya nuwa Yumí shikiktajtsa Támiayi. Tura Jesus &quot;Entsa surusta&quot; Tímiayi.
					</seg>
					<seg id="b.JOH.4.8" type="verse">
						Jesusa unuiniamurisha yurumkan péprunam sumaktajtsa wéaru asamtai aya Jesusak pujumiayi.
					</seg>
					<seg id="b.JOH.4.9" type="verse">
						Samarianmaya nuwa Jesusan Tímiayi &quot;ṡItiura Israer-shuaraitiatmesha Samarianmaya nuwa aisha entsa seatam?&quot; Kame Israer-shuar Samarianmaya shuarjainkia penké chichachu ásar nuna Tímiayi.
					</seg>
					<seg id="b.JOH.4.10" type="verse">
						Jesussha Tímiayi &quot;Yus Súamu nékakmeka tura entsa surusta Tájam nusha nékakmeka ame antsu Seattínme tura Wikia iwiaaku entsan amasaintjai.&quot;
					</seg>
					<seg id="b.JOH.4.11" type="verse">
						Nuwasha Tímiayi &quot;Uunta, entsasha ti initiaiti tura shikiktincha takaktsume. ṡTuyan iwiaaku entsasha surustam?
					</seg>
					<seg id="b.JOH.4.12" type="verse">
						Ii uuntri Jakup ju yumirmatan taur juyanak niisha ni Uchirísha ni Waakarísha umararmiayi. Nuyá ikiurtamkimiaji. ṡAmesha Jakupjai nankaamas kakarmakaitiam?&quot;
					</seg>
					<seg id="b.JOH.4.13" type="verse">
						Jesussha Tímiayi &quot;Ashí shuar ju entsan umarka ataksha kitiamtiatui.
					</seg>
					<seg id="b.JOH.4.14" type="verse">
						Antsu Wi Súajna Nú entsan umarka penké kitiamchattawai. Antsu nu entsa Wi susamuka ni Enentáin Púkunia aintsan tuke pajamtiatui nujai tuke iwaaku Pujustí tusa.
					</seg>
					<seg id="b.JOH.4.15" type="verse">
						Tutai nuwa Tímiayi &quot;Uuntá, winiasha nu entsa surusta. Wisha kitiamcha átaj. Tura ju entsancha shikiktinian Táchataj&quot; Tímiayi.
					</seg>
					<seg id="b.JOH.4.16" type="verse">
						Nuyasha Jesus Tímiayi &quot;Aishrum untsukam utitia, turam jui Tatá.&quot;
					</seg>
					<seg id="b.JOH.4.17" type="verse">
						Nuwasha &quot;Winia aishur atsawai&quot; Tímiayi. Tutai Jesus Tímiayi &quot;Maa, nekas tame. Aishrum atsawai.
					</seg>
					<seg id="b.JOH.4.18" type="verse">
						Kame ame aishrum senku (5) takusuitme. Yamái takakmena nusha ame aishrumchaiti. Nekas tame.&quot;
					</seg>
					<seg id="b.JOH.4.19" type="verse">
						Nuna antuk nuwasha Tímiayi &quot;Uunta, ame Yúsnan etserniuchukaitiam.
					</seg>
					<seg id="b.JOH.4.20" type="verse">
						Ii uuntrinkia tuke Samarianam pujuarmia nu Jú nainnium Yúsan tikishmatrarmiayi. Antsu átum Israer-shuar árumna nu aya Jerusarénnum Yus Tikíshmátratniuiti Tárume.&quot;
					</seg>
					<seg id="b.JOH.4.21" type="verse">
						Jesus Tímiayi &quot;Nuwá, Enentáimsata. Tsawant jeattawai átum Jú Náinniumsha Tátsuk tura Jerusarénnumsha wétsuk Yus Apa tikishmatratin.
					</seg>
					<seg id="b.JOH.4.22" type="verse">
						Atum tikishmatrum nuka nékatsrume. Iikia tikishmatrajnia nu nékaji. Israer-shuarnumia Uwemtikkiartin winiakui nékaji.
					</seg>
					<seg id="b.JOH.4.23" type="verse">
						Tsawant winittiana nu Yamái jeayi. Ashí shuar Yus Apan nekas tikishmatainiakka tuke wakanjai tuke Enentáijiaisha awajitsuk tikishmatrartatui. Núnisan tikishmatrurat tusa wakerawai Yus Apa.
					</seg>
					<seg id="b.JOH.4.24" type="verse">
						Yuska Wakaniiti tura Ashí Niin tikishmatainia nuka tuke Wakaníjiai tura tuke Enentáijiai awajitsuk tikishmatratin ainiawai.&quot;
					</seg>
					<seg id="b.JOH.4.25" type="verse">
						Nuwasha Tímiayi &quot;Anaikiamua nu Tátiniaiti. Nusha Krístuiti. Niisha taa Ashí jintintramattaji.&quot;
					</seg>
					<seg id="b.JOH.4.26" type="verse">
						Jesus Tímiayi &quot;Wiitjai. Amin chichaajmena Nú Kristuitjai.&quot;
					</seg>
					<seg id="b.JOH.4.27" type="verse">
						Nuin ni unuiniamuri Táarmiayi tura nuwajai chichaa pujan Wáinkiar ti Enentáimprurarmiayi. Tumaitiat &quot;ṡWarí wakerakmea nuwajai chichaam?&quot; Títinian arantukarmiayi.
					</seg>
					<seg id="b.JOH.4.28" type="verse">
						Nuyanka nuwa ni yumirin ikiuki péprunam we Ashí aentsun Tímiayi
					</seg>
					<seg id="b.JOH.4.29" type="verse">
						&quot;Winiirum iitiarum, shuar Ashí wi Túramun Túruta nu. ṡJuka Krístuittiya?&quot;
					</seg>
					<seg id="b.JOH.4.30" type="verse">
						Tutai péprunmaya Jíinkiar Jesus pujamunam wearmiayi.
					</seg>
					<seg id="b.JOH.4.31" type="verse">
						Jeainiatsain ni unuiniamuri seak tiarmiayi &quot;Uunta, Yurumáta.&quot;
					</seg>
					<seg id="b.JOH.4.32" type="verse">
						Tura Jesus Tímiayi &quot;Wi Yúatniunka takakjai átum nékachman.&quot;
					</seg>
					<seg id="b.JOH.4.33" type="verse">
						Ni uniuniamurisha Nuámtak anniasarmiayi &quot;ṡChíkich shuar yurumak Itiarím Tátsuash?&quot; tiarmiayi.
					</seg>
					<seg id="b.JOH.4.34" type="verse">
						Tura Jesus Tímiayi &quot;Winia akuptukua nuna wakeramuri Túrakun tura ni takatrin takaakun Wíjiainkia Yurumátniua aintsan Ikiakáatui.
					</seg>
					<seg id="b.JOH.4.35" type="verse">
						Atumka &quot;Tuke kuatru nantu árak Júuktin taasai&quot; Tátsurmek. Túrasha Wi Tájarme, shuar wininia nu iistarum. Yus-Chicham ni Enentáin araamuiti. Tura Júuktin tsawant jeayi.
					</seg>
					<seg id="b.JOH.4.36" type="verse">
						Arakan Júaka akinkiatniuiti. Júukmataisha nu shuar uwemprar tuke iwiaaku pujusartatui. Núnisan arakan araana nusha Júana nusha mai metek warasartatui.
					</seg>
					<seg id="b.JOH.4.37" type="verse">
						Tiniu armia nuka nekasaiti: &quot;Chikichik araawai Chíkichcha Júawai.&quot;
					</seg>
					<seg id="b.JOH.4.38" type="verse">
						Iis, Chíkich araakmamu Júuktinian akupkaitjarme. Atum araachiatrumek Chíkich takasmanum atumsha pachiintiukuitrume&quot; Tímiayi.
					</seg>
					<seg id="b.JOH.4.39" type="verse">
						Tura Núwaka péprunam Jeá &quot;Ashí wi Túramun ujatkayi&quot; takui Untsurí shuar Jesusan ti shiir Enentáimtusarmiayi. Niisha Samarianmaya shuar ármiayi.
					</seg>
					<seg id="b.JOH.4.40" type="verse">
						Nu asamtai Ashí Jesusai taar niijiai Pujusát tusa seawarmiayi. Tutai Jesus Jimiará tsawant nui pujusmiayi.
					</seg>
					<seg id="b.JOH.4.41" type="verse">
						Nú shuar Untsurí ni chichamen antukar Jesusan ti shiir Enentáimturarmiayi.
					</seg>
					<seg id="b.JOH.4.42" type="verse">
						Nuyá nuwan tiarmiayi &quot;Yamaikia aya ame chichammijiain Jesus Enentáimtatsji antsu imia iisha ni chichamen anturkaji. Tura nékaji nekas Krístuiti, Ashí shuaran Uwemtikin.&quot;
					</seg>
					<seg id="b.JOH.4.43" type="verse">
						Jimiará tsawant nankaamasmatai Jesus Samaria nunkanmaya jiinki Kariréa nunkanam wémiayi.
					</seg>
					<seg id="b.JOH.4.44" type="verse">
						Kariréasha Jesusa nunke asamtai, ainsha Jesus timia aintsan ámiayi: &quot;Yúsnan etserniun Ashí shuar pénker anturainiawai antsu nuna nunkeyanka niin anturainiatsui.&quot;
					</seg>
					<seg id="b.JOH.4.45" type="verse">
						Tuma ain Kariréa nunkanam jeamtai auya shuarsha Jerusarénnum paskua Námpernum wearu ásar tura Ashí ni Túramun nui wainkia ásar ti shiir awajsarmiayi.
					</seg>
					<seg id="b.JOH.4.46" type="verse">
						Nuyá Jesus Kaná péprunam atak Támiayi. Nu péprunmasha nuik Jesus yumin umutai awajsamiayi. Jesussha nui pujai Yajá péprunam Kapernáumnum akupniu takarin ámiayi. Ni Uchirísha jaa tepemiayi.
					</seg>
					<seg id="b.JOH.4.47" type="verse">
						Niisha Jesus Jutíanmaya Kariréa nunkanam taman antuk Jesusai wémiayi. Tura ni Uchirí Jákatin tepakui ni jeen we ni Uchirín tsuarat tusa Jesusan seamiayi.
					</seg>
					<seg id="b.JOH.4.48" type="verse">
						Jesussha Tímiayi &quot;Aya aents Túrachminian Túrakui iisrum aya Nújain Winia Enentáimtarme.&quot;
					</seg>
					<seg id="b.JOH.4.49" type="verse">
						Tura takarin Tímiayi &quot;Uunta, winia uchir Jáatsain wari winitia.&quot;
					</seg>
					<seg id="b.JOH.4.50" type="verse">
						Nuinkia Jesus Tímiayi &quot;Jeemiin waketkitia. Yamaikia ame uchiram pénker ajasai.&quot; Tutai Nú aishman Jesus Táman antuk wémiayi.
					</seg>
					<seg id="b.JOH.4.51" type="verse">
						Ni jeen Jeátemámtai ni takarniuri inkiun tiarmiayi &quot;Yamaikia uchiram pénker ajasai.&quot;
					</seg>
					<seg id="b.JOH.4.52" type="verse">
						Apasha inintrusmiayi nantu urukaim pénker ajasma. Niisha tiarmiayi &quot;Yau, nantu pukuntamtai, tsuemun michatramai&quot; tiarmiayi. Nuna antuk Uchí Aparísha Enentáimsamai.
					</seg>
					<seg id="b.JOH.4.53" type="verse">
						Nantu pukunta ai Jesus &quot;Ame uchiram pénker ajasai&quot; timia Nuní ain michatraiti. Tuma asamtai niisha Ashí ni shuarisha Jesusan nekas Enentáimturarmiayi.
					</seg>
					<seg id="b.JOH.4.54" type="verse">
						Jesus nu Túramujai ni kakarmarin Jimiará iniakmasmiayi. Nunasha Jutíanmaya jiinki Kariréa nunkanam Jeá Túramiayi.
					</seg>
				</div>
				<div id="b.JOH.5" type="chapter">
					<seg id="b.JOH.5.1" type="verse">
						Nu nankaamasmatai, Israer-shuar namperan najanainiakui Jesus ataksha Jerusarénnum waketkimiayi.
					</seg>
					<seg id="b.JOH.5.2" type="verse">
						Jerusarén yama wayamunam murik wayatin waiti Tíjiuch amia nui entsa pajamtai jeammauyayi. Nu pajamtain Petesta tiarmiayi. Nuna Wáitirisha senku (5) ármiayi.
					</seg>
					<seg id="b.JOH.5.3" type="verse">
						Nui Untsurí Jáiniak nunkanam tepearmiayi. Kusurusha shutuapsha tampemakusha tepesar entsa miartukat tusa Nákasarmiayi.
					</seg>
					<seg id="b.JOH.5.4" type="verse">
						Kame ni Tátaj taku Yusa suntari Táuyayi entsan umuchkiattsa. Nuyanka emka shuar Entsá Wayá nu ni Jáamuriya Tsuámarmiayi.
					</seg>
					<seg id="b.JOH.5.5" type="verse">
						Aishman Traintiúchu (38) uwi jaa Tepá nui ámiayi.
					</seg>
					<seg id="b.JOH.5.6" type="verse">
						Jesussha nu shuaran nui tepan Wáinkiámiayi. Tura Untsurí uwitin jaa tepan Nekáa aniasmiayi &quot;ṡShiir ajastiniak wakeram?&quot;
					</seg>
					<seg id="b.JOH.5.7" type="verse">
						Tutai jaasha Tímiayi &quot;Uunta, entsa muchitkiui ṡwinia yaki Enkétát? Kame wi Enkemátaj tai Chíkich emka Enkemáiniawai.&quot;
					</seg>
					<seg id="b.JOH.5.8" type="verse">
						Nuyá Jesus Tímiayi &quot;Nantaktia. Ame peakrum jukim Wetá.&quot;
					</seg>
					<seg id="b.JOH.5.9" type="verse">
						Nu chichamtaik aishman shiir ajasmiayi. Tura ni peakrin Jukí wémiayi. Nusha ayampratin tsawantai Túrunamiayi.
					</seg>
					<seg id="b.JOH.5.10" type="verse">
						Tuma asamtai Israer-shuar shiir ajasun tiarmiayi &quot;Yamái ayampratin tsawantaiti. Peakrum Júkishtiniaitme&quot; tiarmiayi.
					</seg>
					<seg id="b.JOH.5.11" type="verse">
						Aishmansha Tímiayi &quot;Winia tsuara nu &quot;Peakrum jukim Wetá&quot; turutni&quot; Tímiayi.
					</seg>
					<seg id="b.JOH.5.12" type="verse">
						Nuinkia aniasarmiayi &quot;ṡYa &quot;Peakrum jukim Wetá&quot; Túramam?&quot; tiarmiayi.
					</seg>
					<seg id="b.JOH.5.13" type="verse">
						Tura aishmansha Niin Tsuárun nékachmiayi. Untsurí shuar nui aa asamtai tura Jesus weu asamtai niin nekaachmiayi.
					</seg>
					<seg id="b.JOH.5.14" type="verse">
						Atak Jesus Yusa Uunt Jeen aishmankan Wáiniak Tímiayi &quot;Antukta. Yamaikia shiir ajasume. Atak Tunáa Túrawaip; nu arant Ajasáim&quot; Tímiayi.
					</seg>
					<seg id="b.JOH.5.15" type="verse">
						Nuinkia aishman Jesus niin Tsuárman Nekáa Israer-shuaran ujakmiayi.
					</seg>
					<seg id="b.JOH.5.16" type="verse">
						Tuma asamtai ayampratin tsawantai Túramtai Israer-shuar Jesusan maatai tusar aintrarmiayi.
					</seg>
					<seg id="b.JOH.5.17" type="verse">
						Tura Jesus Tímiayi &quot;Wina Apar tuke yamaisha takawiti. Núnisnak Wisha takaajai.&quot;
					</seg>
					<seg id="b.JOH.5.18" type="verse">
						Tutai Israer-shuar nuna nankaamas maatai tusa wakeriarmiayi. Ayampratin tsawantai takaakui kajerkarmiayi. Tura nu arantcha &quot;Yus winia Aparuiti&quot; takui Yusjai métek Enentáimtumawai tusar nu arant kajerkarmiayi.
					</seg>
					<seg id="b.JOH.5.19" type="verse">
						Nuyá Jesus Tímiayi &quot;Ti nekas Tájarme, Yusa Uchirínkia ni Enentáijiain takaatsui. Antsu aya winia Apar takaana nuna iisan métek takaajai. Ashí winia Apar Túramun Wisha ni Uchirí asan métek takaajai.
					</seg>
					<seg id="b.JOH.5.20" type="verse">
						Ni Uchirí asamtai winia Apar anentui tura Ashí tura nuna iniakturui. Tura nuna nankaamas tujinkiamnian iniaktursattawai Wisha Túratniun. Tura nuna Túrakui ashamkattarme.
					</seg>
					<seg id="b.JOH.5.21" type="verse">
						Winia Apar jakamunmayan iwiaaku ajasat tusa Ni wakerana nuna inianteatsuk. Núnisnak, ni Uchirí asan, Wi wakeraj nuna iwiaaku Awájsámniaitjai.
					</seg>
					<seg id="b.JOH.5.22" type="verse">
						Winia Aparka Súmamtiktsui antsu shuar Súmamtikiatniun ni Uchirín Súsaiti.
					</seg>
					<seg id="b.JOH.5.23" type="verse">
						Tuma asamtai Ashí shuar Yus Apan shiir awajainia aintsan ni Uchiríncha métek shiir awajsatin ainiawai. Yus Apa ni Uchirín akupka asamtai, Uchin shiir awajeatsna nuka Yus Apancha shiir awajeatsui' Tímiayi.
					</seg>
					<seg id="b.JOH.5.24" type="verse">
						`Ti nekasaiti. Winia chichamprun ántana Nú shuarka Winia Akuptukun Enentáimtak ni iwiaakmarin tuke amuukashtinian takakui. Nu shuarsha Ayashí iwiaakuitiat Jákauyi antsu Yamái nekas iwiaakuiti. Tuma asa sumamashtatui.
					</seg>
					<seg id="b.JOH.5.25" type="verse">
						Ti nekasaiti. Tsawant winittiana nu jeayi. Nu tsawant jaka ainia nu Wi untsumman antukar umirkarka iwiaaku ajasartatui.
					</seg>
					<seg id="b.JOH.5.26" type="verse">
						Iis, winia Apar iwiaaku awajsatniun takakui. Tura Winiasha, ni Uchirí asamtai, iwiaaku awajsatniun surusuiti.
					</seg>
					<seg id="b.JOH.5.27" type="verse">
						Nu arantcha wi Aents Ajasu asamtai, shuaran Súmamtikiatniun surusuiti.
					</seg>
					<seg id="b.JOH.5.28" type="verse">
						&quot;Ju chicham itiurchataiti&quot; Enentáimprairap. Atak tsawantai wi untsumman Ashí Jákaru ainia nu antukartatui.
					</seg>
					<seg id="b.JOH.5.29" type="verse">
						Tura Ashí iwiarsamunmaya Jíinkiartatui. Pénker Túrawarusha nantakiar tuke iwiaaku pujusartatui. Antsu Tunáa Túrawarusha nantakiar jinium surunkartatui' Tímiayi.
					</seg>
					<seg id="b.JOH.5.30" type="verse">
						`Imia Wíki takaatsjai. Antsu Yus tana Núnisnak Súmamtikeajai. Wi wakeraj nuna Enentáimtsuk antsu winia Apar wakera nuna wakerukan, Nii akupta asamtai, awajitsuk Súmamtikjai.
					</seg>
					<seg id="b.JOH.5.31" type="verse">
						Aya Wiki &quot;Yúsaiyaitjai&quot; Tákunka winia chichamur ántar ainti.
					</seg>
					<seg id="b.JOH.5.32" type="verse">
						Chikichcha awai. Niisha &quot;Yúsaiyaiti&quot; Túrutui. Ni chichamesha Imiá nekasaiti.
					</seg>
					<seg id="b.JOH.5.33" type="verse">
						Atumsha Juankai wi Túramu inintrusmarme tura nii timia nu nekasaiti.
					</seg>
					<seg id="b.JOH.5.34" type="verse">
						Tuma ain aents Táman atsumatsjai. Antsu Juanka chichame Enentáimkiuram uwempratarum tusan Tájarme.
					</seg>
					<seg id="b.JOH.5.35" type="verse">
						Juansha jiya Núnis keemai. Atumsha ishichik tsawantin Nú Tsáapninnium warastin Enentáimpramarme.
					</seg>
					<seg id="b.JOH.5.36" type="verse">
						Tura Winia &quot;Yúsaiyaiti&quot; Túrutna nu, Juanjai nankaamas pénkeran takakjai. Wi takasma Núiti. Winia Apar takastinian surusma nuna takaakun nujai Páantaiti Yus Apa akupkamuitjai.
					</seg>
					<seg id="b.JOH.5.37" type="verse">
						Winia Aparsha, akuptuku asa, ayamprutui. Túrasha átumka ni chichamesha antukchaitrume tura Wáintiash Wáinkiachuitrume.
					</seg>
					<seg id="b.JOH.5.38" type="verse">
						Yus Apa akuptukuiti. Tuma asamtai Winia Enentáimturchakrum winia Aparu chichamesha atumi Enentáin wayachuiti.
					</seg>
					<seg id="b.JOH.5.39" type="verse">
						Atumka Yus-Chicham yaunchu aarma nui iwiaaku átinian Wáinkiataj tusarum ti unuimiaruitrume. Nu chichamsha Wínian áujmatui.
					</seg>
					<seg id="b.JOH.5.40" type="verse">
						Tuma ain nekas iwiaaku átaj tusarum Winí Tátin nakitiarme&quot; Tímiayi.
					</seg>
					<seg id="b.JOH.5.41" type="verse">
						&quot;Shuar Winia &quot;Shíiraiti&quot; Túrutainiakuisha nuna Páchiatsjai.
					</seg>
					<seg id="b.JOH.5.42" type="verse">
						Maa, Wi nékajrume. Atumka Yus aneatsrume.
					</seg>
					<seg id="b.JOH.5.43" type="verse">
						Winia Apar akuptukmatai Táwitjai Túrasha nakitrarme. Antsu Chíkichka Ní Enentáijiain jeartamkuinkia nuka átum wakerarme.
					</seg>
					<seg id="b.JOH.5.44" type="verse">
						Atumka Nuámtak &quot;Shiir Enentáimtursatí&quot; tu Enentáimtunaiyarme. Tura Yus Enentáimturma nuka Páchiatsrume. Nújainkia ṡitiurak Yus Enentáimtustam?
					</seg>
					<seg id="b.JOH.5.45" type="verse">
						&quot;Ii tunaarin Yusai etserturmaktatji&quot; turutiirap. &quot;Muisais akupkamun umirkan uwemprattajai&quot; Tátsurmek. Antsu Muisais aarma nujai Atumí tunaari etsernaktatui.
					</seg>
					<seg id="b.JOH.5.46" type="verse">
						Iis, Muisais Winia aatrurmiayi. Atumsha ni timia Enentáimtakrumka Winiasha Enentáimturaintrume.
					</seg>
					<seg id="b.JOH.5.47" type="verse">
						Tura ni aarma Enentáimtachkurmeka ṡitiurak wi tama Enentáimtustarum?&quot; Tímiayi Jesus.
					</seg>
				</div>
				<div id="b.JOH.6" type="chapter">
					<seg id="b.JOH.6.1" type="verse">
						Nu nankaamasmatai Jesus Kariréa antumiannum amain katinmiayi. Nu antumiansha Tipirias antumian tuiniawai. Jimiará Náartiniaiti.
					</seg>
					<seg id="b.JOH.6.2" type="verse">
						Untsurí shuar Jesus ti Jáinian Timiá Wárik tsuan Wáinkiaru ásar Niin nemariarmiayi.
					</seg>
					<seg id="b.JOH.6.4" type="verse">
						Israer-shuara paskuanamperi ishichik ajasmatai Jesussha ni unuiniamurijiai Náinnium waka nui pujusmiayi.
					</seg>
					<seg id="b.JOH.6.5" type="verse">
						Jesussha Untsurí aents wininian Wáiniak Jiripin Tímiayi &quot;Timiá Untsurí shuar ayuratniusha ṡtuyan yurumak sumaktaj~i?' Tímiayi.
					</seg>
					<seg id="b.JOH.6.6" type="verse">
						Kame Jesuska Nii Túrattana nuna neka asa Jiripi warittin tusa Tímiayi.
					</seg>
					<seg id="b.JOH.6.7" type="verse">
						Jiripisha Nuyá Tímiayi &quot;Timiá nukap kuitjai tanta sumakmesha Ashí ishichik susamsha jeachaintjia&quot; Tímiayi.
					</seg>
					<seg id="b.JOH.6.8" type="verse">
						Nuyá Chíkich unuiniamuri Antres, Pitru yachi, Tímiayi
					</seg>
					<seg id="b.JOH.6.9" type="verse">
						&quot;Uchi jui senku (5) tantan Jimiará namakjai takakui. Ausha Timiá Untsurínmasha jeatpiash&quot; Tímiayi.
					</seg>
					<seg id="b.JOH.6.10" type="verse">
						Nuyanka &quot;&quot;Ashí pujustarum&quot; titiarum&quot; Tímiayi Jesus. Aishmansha nuwasha uchisha irunmiayi. Tura Chírichri Núkap aa asamtai nuisha senku mir (5.000) aishman pujusarmiayi.
					</seg>
					<seg id="b.JOH.6.11" type="verse">
						Jesussha nu tantan achik Yúsan yuminkias ni unuiniamurin susamiayi. Niisha Ashí nui pujuinian Súsarmiayi. Namaknasha Núnisan Ashí ni wakeriarmiania nuna Súsarmiayi.
					</seg>
					<seg id="b.JOH.6.12" type="verse">
						Jémararmataisha Jesus ni unuiniamurin Tímiayi &quot;Ampirma Júukrum chankinnium chumpiatarum. Wasúrnákain.&quot;
					</seg>
					<seg id="b.JOH.6.13" type="verse">
						Niisha senku (5) tantanmaya ampirman Júukar tuse (12) chankinnium aimkiarmiayi.
					</seg>
					<seg id="b.JOH.6.14" type="verse">
						Nu shuarsha Jesus Túramun iisar tiarmiayi &quot;Ju nekas Yúsnan etserin Tátinia Núchakait.&quot;
					</seg>
					<seg id="b.JOH.6.15" type="verse">
						Shuar Jesusan uunt akupin awajsataj tutai Jesus Nekáa Ninki Náinnium wémiayi.
					</seg>
					<seg id="b.JOH.6.16" type="verse">
						Kíakui Jesusa unuiniamuri antumiannum wearmiayi.
					</seg>
					<seg id="b.JOH.6.17" type="verse">
						Káshisha Jesus tuke Táchamtai uunt kanunam Enkemáwar Kapernáum péprunam wéenak Jíinkiarmiayi.
					</seg>
					<seg id="b.JOH.6.18" type="verse">
						Tura nase ti Umpúakui Chíchimi ti wajaimiayi.
					</seg>
					<seg id="b.JOH.6.19" type="verse">
						Ajapén ajasar Jesus Entsá Pátatek nanamas Tíjiuch winian Wáinkiar ashamkarmiayi.
					</seg>
					<seg id="b.JOH.6.20" type="verse">
						Tura Jesus &quot;Wiitjai. Ashamprukairap&quot; Tímiayi.
					</seg>
					<seg id="b.JOH.6.21" type="verse">
						Nújainkia ti shiir warasar kanunam itiaawarmiayi. Tura nu chichamtaik ni wéamunam jeawarmiayi.
					</seg>
					<seg id="b.JOH.6.22" type="verse">
						Kashincha Chíkich shuar amain ayuramunam kanararu nekaawarmai. Jesusa unuiniamuri Jesusjainchu chikichik kanu amia nujai wéarun nekaawarmai.
					</seg>
					<seg id="b.JOH.6.23" type="verse">
						Nui chichak matsatai Tipirias péprunmaya Chíkich kanu Táarmiayi. Yau Jesus Yúsan yuminkias tantan ayuramunam Tíjiuch Táarmatai
					</seg>
					<seg id="b.JOH.6.24" type="verse">
						nu shuar, Jesussha ni unuiniamurisha nui atsuiniakui, nu kanunam Enkemáwar Kapernáum péprunam Jesusan Eáktajtsa wearmiayi.
					</seg>
					<seg id="b.JOH.6.25" type="verse">
						Entsa amain Jesusan Wáinkiar aniasarmiayi &quot;Uunta, ṡUrutía juisha Támam?&quot;
					</seg>
					<seg id="b.JOH.6.26" type="verse">
						Jesussha Tímiayi &quot;Ti nekas Tájarme. Aents tujintiamu Nekáa asarum éatsurme. Antsu tanta yuarum jémaru asarum éatrume.
					</seg>
					<seg id="b.JOH.6.27" type="verse">
						Juyá yurumak amuukatin asamtai ti pachisairap. Antsu amuukashtin yurumak tuke iwiaaku pujustinian amaana nu takarsatniuiti. Nú yurumkanka Wi, Aents Ajasu asan, susattajrume. Yus Apa nuna Túratniun surus &quot;Juka Shuáran Yáinkiartiniaiti&quot; Túrutui&quot; Tímiayi.
					</seg>
					<seg id="b.JOH.6.28" type="verse">
						Tutai inintrusarmiayi &quot;ṡWarí Túratniuitiaj~i Yus wakerana nu umiktin?&quot;
					</seg>
					<seg id="b.JOH.6.29" type="verse">
						Jesussha Tímiayi &quot;Yus akupta asa Winia Enentáimtursarat tusa wakerawai.&quot;
					</seg>
					<seg id="b.JOH.6.30" type="verse">
						Tutai aniasarmiayi &quot;ṡAentsti tujintiamuka Warí Túrattam ii iisar Amin nekas Enentáimtustin? Chikichcha Túratá.
					</seg>
					<seg id="b.JOH.6.31" type="verse">
						Yaunchu ii uuntri aents atsamunam Maná yurumkan nayaimpinmaya susamun Yurumáwarmiayi. Yus-Chichamnum Núnik aarmaiti: &quot;Nayaimpinmaya yurumkan Yus susamiayi.&quot; Tu aarmaiti&quot; tiarmiayi.
					</seg>
					<seg id="b.JOH.6.32" type="verse">
						Jesussha Tímiayi &quot;Wi Tájana nu nekasaiti. Muisais Atumí uuntrin nayaimpinmaya yurumkan Súsachmiayi. Antsu winia Apar Yamái nekas apatkun nayaimpinmaya Súramui.
					</seg>
					<seg id="b.JOH.6.33" type="verse">
						Iis, Yusaiya apatkunka, nayaimpinmaya Tára nu Súramui tura nekas apatuk asa Ashí shuaran nekas iwiaakman Súawai.&quot;
					</seg>
					<seg id="b.JOH.6.34" type="verse">
						Tutai &quot;Uunta, nu apatuk tuke amasta&quot; tiarmiayi.
					</seg>
					<seg id="b.JOH.6.35" type="verse">
						Tura Jesussha Tímiayi &quot;Wiitjai nu apatuk nekas iwiaakman Súana nu. Winí winiana Nú shuar penké tsukamashtatui, tura Winia Enentáimturna nusha tuke kitiaarchattawai.
					</seg>
					<seg id="b.JOH.6.36" type="verse">
						Túrasha wi Túramu Wáinkiurmesha winia chichamur Enentáimtatsrume.
					</seg>
					<seg id="b.JOH.6.37" type="verse">
						Ashí shuaran winia Apar tsankatrukarmiania nu, Wíi shuar ajasartatui. Winin winiana Núnaka penké nakitrashtatjai.
					</seg>
					<seg id="b.JOH.6.38" type="verse">
						Wi wakeraj nuna Túratniun Táchaitjai antsu Winia akuptukmia nuna umirkatniun Táwitjai.
					</seg>
					<seg id="b.JOH.6.39" type="verse">
						Winia Apar akuptukuiti tura juna wakerawai. Ashí winia tsankatrukman Emenkátsuk amuukatin tsawantai iniantkiarat tusa wakerawai.
					</seg>
					<seg id="b.JOH.6.40" type="verse">
						Yus Apa wakerana nu Júiti. Ashí shuar Winia &quot;Yusa Uchirinti&quot; tu Enentáimturkui yamaram iwiaakman tuke takusat tusa wakerawai. Nú shuarnaka amuukatin tsawantai iniantkittiajai&quot; Tímiayi Jesus.
					</seg>
					<seg id="b.JOH.6.41" type="verse">
						Tura Jesus &quot;Wiitjai, nayaimpinmaya apatuk akupkamu&quot; takui Israer-shuar Jesusan áujmatiarmiayi.
					</seg>
					<seg id="b.JOH.6.42" type="verse">
						Tura tiarmiayi &quot;Ju Jesuschakait, Jusé Uchiríya nu. Iikia ni Aparísha Nukurísha nékatsjik. ṡItiurak &quot;Nayaimpinmaya Táraitjai&quot; ta?&quot; tiarmiayi.
					</seg>
					<seg id="b.JOH.6.43" type="verse">
						Jesussha Tímiayi &quot;Tu áujmatrukairap.
					</seg>
					<seg id="b.JOH.6.44" type="verse">
						Shuáran winia Apar Akúpturkachuitkiuinkia penké weanturkachainti. Tura Winia akupturna nuna amuukatin tsawantai Iniántkíttiajai.
					</seg>
					<seg id="b.JOH.6.45" type="verse">
						Yúsnan etserniu aarmarin tawai &quot;Ashí Yus jintintiamu ártatui&quot;. Núnisan Ashí Yusa chichamen antukar unuimiatainiakka Winí Táiniawai' Tímiayi.
					</seg>
					<seg id="b.JOH.6.46" type="verse">
						`Aya Wiki Yúsaiya tau asan Yúsan Wáinkiaitjai. Chíkichka penké Wáinkiachuiti.
					</seg>
					<seg id="b.JOH.6.47" type="verse">
						Ti nekas Tájarme. Winia Enentáimturna Nú shuarka yamaram iwiaakman amuukashtinian takakui.
					</seg>
					<seg id="b.JOH.6.48" type="verse">
						Wikia iwiaakman Súana Nú apatkuitjai.
					</seg>
					<seg id="b.JOH.6.49" type="verse">
						Iis, Atumí uuntri aents atsamunam Maná yurumkan Yúawariatcha Ashí Jákarmiayi.
					</seg>
					<seg id="b.JOH.6.50" type="verse">
						Antsu Wi Tájana Nú apatkun shuar Yúakka Jákachartatui.
					</seg>
					<seg id="b.JOH.6.51" type="verse">
						Wikia nayaimpinmaya iwiaaku apatkuitjai. Nu apatkun shuar yuakka tuke iwiaaku átiniaiti. Nu apatkun Wi susattaj nusha winia ayashruiti. Ashí shuar Yusai iwiaaku pujusarti tusan winia ayashrun susattajai&quot; Tímiayi Jesus.
					</seg>
					<seg id="b.JOH.6.52" type="verse">
						Nuyá Nuámtak áujmattsar tiarmiayi &quot;ṡItiurak ni ayashinkesha ayurtamattaj~i?&quot; tiarmiayi.
					</seg>
					<seg id="b.JOH.6.53" type="verse">
						Jesussha Tímiayi &quot;Ti nekas Tájarme, Wi Aents Ajasu asamtai winia ayashur Yúatniuitrume. Winia ayashur Yúachmeka tura winia numpar umarchamka nekas iwiaaku pujatsrume.
					</seg>
					<seg id="b.JOH.6.54" type="verse">
						Winia ayashrun Yúana nuka tura winia numparun úmakka yamaram iwiaakman amuukashtinian takakui. Tura nu shuaran amuukatin tsawantai Iniántkíttiajai.
					</seg>
					<seg id="b.JOH.6.55" type="verse">
						Winia ayashruka nekas yurumkaiti tura winia numparsha nekas umutainti.
					</seg>
					<seg id="b.JOH.6.56" type="verse">
						Winia ayashruncha Yúaka tura winia numparnasha úmaka Wijiai tsanin pujawai tura Wisha nu shuarjai tsaninkian pujajai.
					</seg>
					<seg id="b.JOH.6.57" type="verse">
						Yus Apa, Winia akuptukuka, nu iwiaakma nérenniuiti. Tuma asamtai ni iwiaakmariin iwiaaku pujajai. Núnisan Winia yurakka winia iwiaakmarui iwiaaku pujustatui.
					</seg>
					<seg id="b.JOH.6.58" type="verse">
						Nayaimpinmaya apatkun tajai. Ju apatuk Maná yurumka aintsachuiti. Atumí uuntri Maná yurumkan yuawarsha Ashí Jákarmiayi. Antsu ju apatkun shuar Yúakka tuke iwiaaku pujustatui&quot; Tímiayi Jesus.
					</seg>
					<seg id="b.JOH.6.59" type="verse">
						Núnaka Jesus Israer-shuar iruntainiam unuiniarmiayi.
					</seg>
					<seg id="b.JOH.6.60" type="verse">
						Nu chichaman antukar Jesusa unuiniamuri chicharainiak &quot;Nii tana nu ti itiurchat asamtai ṡyaki antukminiait?&quot; tiarmiayi.
					</seg>
					<seg id="b.JOH.6.61" type="verse">
						Jesussha ni áujmatman Nekáa Tímiayi &quot;Atum &quot;ju chicham itiurchataiti&quot; Tárumek.
					</seg>
					<seg id="b.JOH.6.62" type="verse">
						Wátsek, Wi nayaimpiniam pujumiaj nui waketkimtaisha ṡurukawaintrumek?
					</seg>
					<seg id="b.JOH.6.63" type="verse">
						Warí, aya wakanik iwiaakman Súwaiti. Ayashkia penké aantraiti nekas iwiaaku awajsatniun. Wi Tájana nujai Imiá nekas wakankia iwiaaku awajsamniaiti&quot; Tímiayi Jesus.
					</seg>
					<seg id="b.JOH.6.64" type="verse">
						Tura Jesus Niin Enentáimtachun tura Niin suruktatna nunasha yaunchu neka asa ni unuiniamurin Tímiayi &quot;Atumíincha winia chichamprun Enentáimtachu tuke awai.
					</seg>
					<seg id="b.JOH.6.65" type="verse">
						Nu asamtai Tímiajrume &quot;Shuáran winia Apar akupturkachmaitkiuinkia penké weanturkachainti&quot; Tímiajai&quot; Tímiayi Jesus.
					</seg>
					<seg id="b.JOH.6.66" type="verse">
						Nuyasha ni nemarniuri Untsurí armia nu Jesusan ikiukiar atakka Niijiai wekasacharmiayi.
					</seg>
					<seg id="b.JOH.6.67" type="verse">
						Nuyá Jesus ni tuse (12) unuiniamurin chicharainiak &quot;ṡAtumsha wétin wakerarmek?&quot; Tímiayi.
					</seg>
					<seg id="b.JOH.6.68" type="verse">
						Semun Pítrusha áikmiayi &quot;Uunta, ṡYáinin wetaj~i? Ame chichammijiain nekas iwiaaku áminiaiti.
					</seg>
					<seg id="b.JOH.6.69" type="verse">
						Ame Kristu asam nekas iwiaaku Yusa Uchirínme. Nuka Enentáimtusar ti paant nékaji&quot; Tímiayi.
					</seg>
					<seg id="b.JOH.6.70" type="verse">
						Jesussha Tímiayi &quot;Ashí tuse (12) árumna nu achikiuitjiarme nekas Wíi shuar ajastin. Tuma ain Atumíin chikichik iwianchiiti&quot; Tímiayi.
					</seg>
					<seg id="b.JOH.6.71" type="verse">
						Nuna taku Jútas Iskariútin, Semunka Uchirín, Enentáimtus Tímiayi. Jútassha ni unuiniamurintiat Jesusan ukunam surukmiayi.
					</seg>
				</div>
				<div id="b.JOH.7" type="chapter">
					<seg id="b.JOH.7.1" type="verse">
						Nu nankaamasmatai Jesus Kariréa nunkanam wekaimiayi. Jutía nunkanam wéchamiayi Israer-shuara uuntri nui Máataj tutai.
					</seg>
					<seg id="b.JOH.7.2" type="verse">
						Tura Israer-shuar aak aakmatai namperi jeatemamtai
					</seg>
					<seg id="b.JOH.7.3" type="verse">
						Jesusa yachi wishikiainiak tiarmiayi &quot;ṡUrukamtai juisha pujam? Jutía nunkanam Wetá, aisha ame unuiniamuram Túram nuna iisarat.
					</seg>
					<seg id="b.JOH.7.4" type="verse">
						Ashí shuar nekaawarat Tákumka úukam Túrawaip. Ti tujintiamu Túriniaitkiumka Ashí shuar iimmianum Túratá&quot; tiarmiayi.
					</seg>
					<seg id="b.JOH.7.5" type="verse">
						Ni yachisha ishichkisha Niin Enentáimtachu ásar tiarmiayi.
					</seg>
					<seg id="b.JOH.7.6" type="verse">
						Tura Jesus Tímiayi &quot;Winia tsawantur nampernum wétin jeatsui. Atumjainkia Nánkamas tsawant wétin pénkeraiti.
					</seg>
					<seg id="b.JOH.7.7" type="verse">
						Ju nunkanmaya aents atumniaka kajertamatsrume. Antsu ni tunaarin etsertin asamtai Wíniaka kajertuiniawai.
					</seg>
					<seg id="b.JOH.7.8" type="verse">
						Atumka nampernum wetarum. Wikia tsawantur jeachkui wéatsjai.&quot;
					</seg>
					<seg id="b.JOH.7.9" type="verse">
						Juna tinia Jesuska Kariréa nunkanam Juákmiayi.
					</seg>
					<seg id="b.JOH.7.10" type="verse">
						Ni yachi wearmatai Jesussha nampernum wémiayi. Tura nekarawarain tusa úumak wémiayi.
					</seg>
					<seg id="b.JOH.7.11" type="verse">
						Israer-shuara uuntrisha Námper irunturmanum eakar &quot;Nu aishmansha ṡtuin Pujá?&quot; tiarmiayi.
					</seg>
					<seg id="b.JOH.7.12" type="verse">
						Ashí shuarsha Niin áujmatiarmiayi. Chíkich &quot;pénkeraiti&quot; tiarmiayi. Tura chikichcha &quot;Pénkerchaiti. Aya anankartawai&quot; tiarmiayi.
					</seg>
					<seg id="b.JOH.7.13" type="verse">
						Tura Israer-shuara uuntrin ashamainiak uuk áujmatiarmiayi.
					</seg>
					<seg id="b.JOH.7.14" type="verse">
						Nampersha ajapén ajasmatai Jesus Yusa Uunt Jeen Wayá Shuáran unuiniamiayi.
					</seg>
					<seg id="b.JOH.7.15" type="verse">
						Israer-shuara uuntrisha nuna iisar ti Enentáimsar chichaak &quot;Jusha Unuimiátrachiatcha ṡitiurak Imiá neka?&quot; tiarmiayi.
					</seg>
					<seg id="b.JOH.7.16" type="verse">
						Jesussha Tímiayi &quot;Wi unuiniajna nu winia chichampruchuiti antsu Winia akuptukua Núnan unuiniajai.
					</seg>
					<seg id="b.JOH.7.17" type="verse">
						Yus wakerana nuna shuar nekas umiktinian wakerakka winia chichamprun nekaattawai. Nekas Yúsnaitkiuinkia, nuna nekaattawai. Aya wi Enentáimmiajain chichaakuisha, nuna nekaattawai.
					</seg>
					<seg id="b.JOH.7.18" type="verse">
						Ni Enentáimmiajai chichaana nuka Ashí shiir Enentáimtursarti tusa chichaawai. Antsu niin akupka nuna shiir awajsarti tusa wakerak, nekas Wáitratsuk tawai.
					</seg>
					<seg id="b.JOH.7.19" type="verse">
						Muisais Yusa akupkamurin Atumí uuntrin amaschamka. Tuma ain nu umitsuk mantuatin wakerutarme&quot; Tímiayi Jesus.
					</seg>
					<seg id="b.JOH.7.20" type="verse">
						Nu shuarsha tiarmiayi &quot;Wáurtsumek. ṡYa mantamataj tusa wakera?&quot;
					</seg>
					<seg id="b.JOH.7.21" type="verse">
						Jesussha Tímiayi &quot;Ayampratin tsawantai Chikichkí Túramtai ti Enentáimtsurmek.
					</seg>
					<seg id="b.JOH.7.22" type="verse">
						Muisais Ashí tsupirnaktinian akupkachmiayi. Antsu ni uuntrinkia nuna akupka ainiawai. Tuma ain átumka Muisais akupkamu umiktai tusarum ayampratin tsawantaisha uchi aishman Tsúpirnaitrume.
					</seg>
					<seg id="b.JOH.7.23" type="verse">
						Wátsek, Muisais akupkamu uminkiati tusarum ayampratin tsawantaisha uchi aishman Tsúpirkurmekaka ṡurukamtai Wi ayampratin tsawantai aishmanka Ayashí takamtsuk Tsuármatai kajertarum?
					</seg>
					<seg id="b.JOH.7.24" type="verse">
						Shuar Túrana nu iisam Wárik Súmamtikiawaip. Antsu Inintrúsam paant nekaam, nekasa nu Enentáimtusta&quot; Tímiayi Jesus.
					</seg>
					<seg id="b.JOH.7.25" type="verse">
						Nuyá Jerusarénnumia shuar tiarmiayi &quot;Maatai tuinia Núchakait.
					</seg>
					<seg id="b.JOH.7.26" type="verse">
						Tura nui Ashí ántamunam étserui tura suntar Páchiniatsui. ṡIi uuntrisha &quot;Nekas Krístuiti&quot; tu Enentáimtuiniawash?
					</seg>
					<seg id="b.JOH.7.27" type="verse">
						Antsu nekas Kristu taa tuyan Winiá nekanashtatui tura ju pujamuka Ashí nékaji&quot; tiarmiayi.
					</seg>
					<seg id="b.JOH.7.28" type="verse">
						Jesus nuna antuk, Yusa Uunt Jeen Wajá kakaram chichaak Tímiayi &quot;Winia nekararum Tuyá winiaj nu nékarme. Kame Núnisrum Enentáimprume. Tura winia Enentáirjai Táchaitjai antsu winia Apar akuptukuiti. Niisha ti nekas akupniusha átumka nékatsrume.
					</seg>
					<seg id="b.JOH.7.29" type="verse">
						Antsu Winia akuptukuitkiui aiya tau asan Wikia nékajai&quot; Tímiayi.
					</seg>
					<seg id="b.JOH.7.30" type="verse">
						Nuyá sepunam enkeataj Táyat achikcharmiayi ni tsawantri jeachu asamtai.
					</seg>
					<seg id="b.JOH.7.31" type="verse">
						Tura Untsurí shuar Niin Enentáimtusar &quot;Kristu ta ṡnuna nankaamas aentsti tujintiamun Túratpiash?&quot; tiarmiayi.
					</seg>
					<seg id="b.JOH.7.32" type="verse">
						Pariséusha Israer-patri uuntrisha Jesusnan timian antukar suntaran akupkarmiayi Jesusan achikiar sepunam enkeawarat tusar.
					</seg>
					<seg id="b.JOH.7.33" type="verse">
						Nuyá Jesussha Tímiayi &quot;Aya ishichik tsawant atumjai pujustatjai. Nuyá ataksha Winia akuptuku pujana nui waketkittiajai.
					</seg>
					<seg id="b.JOH.7.34" type="verse">
						Atumka Eátkáttarme tura Wi wéajna nui wéchamniaitkiuram Wáitkiashtatrume.&quot;
					</seg>
					<seg id="b.JOH.7.35" type="verse">
						Israer-shuarsha nuamtak aniniaisarmiayi &quot;ṡJusha tui wéakuin iisha Wáinkiashtataj~i. Israer-shuar apachnium pujuinia nui we apachin unuiniartatuak.
					</seg>
					<seg id="b.JOH.7.36" type="verse">
						Nii timia nu itiurkit. &quot;Atumka Eátkáttarme tura Wi wéajna nui wéchamniaitkiuram Wáitkiashtatrume&quot; tana nu itiurkit?&quot; tiarmiayi.
					</seg>
					<seg id="b.JOH.7.37" type="verse">
						Jista Amúamunam ti shiir najanawarmia nu tsawantai Jesus wajaki kakaram chichaak Tímiayi &quot;Shuar ni Enentáin kitiamakka Winin taa umar kitiakén Imíkráti.
					</seg>
					<seg id="b.JOH.7.38" type="verse">
						Winia Enentáimturna nuka ni Enentáiya entsa wa aintsan yamaram iwiaakman Súana Nú entsa jiinkittiawai.&quot;
					</seg>
					<seg id="b.JOH.7.39" type="verse">
						Nuna taku Jesus &quot;Ashí Yúsan Enentáimtusarun Yusa Shiir Wakaní Súsatniuiti&quot; Tímiayi. Tura Núnisan Yus-Papiniumsha aarmaiti. Antsu Jesus tuke nayaimpiniam wéatsain Yusa Wakaní shuar Súsachmauyayi.
					</seg>
					<seg id="b.JOH.7.40" type="verse">
						Chíkich shuarsha nuna antukar &quot;Ju nekas Yúsnan etserin Tátinia Núiti&quot; tiarmiayi.
					</seg>
					<seg id="b.JOH.7.41" type="verse">
						Chikichcha &quot;Juka nekas Krístuiti&quot; tiarmiayi. Tura Chíkichkia Jesus Kariréanmayaiti tu Enentáimiainiak tiarmiayi &quot;Warí, ṡKariréa nunkanmaya Kristu áminkiait?
					</seg>
					<seg id="b.JOH.7.42" type="verse">
						Yus-Papinium paant tawai &quot;Krístuka yaunchu uunt akupin Tawit weeanmaya akiiniatniuiti, tawai. Tura Tawitia pépruriya Pirinnumia átiniaiti&quot; tawai&quot; tiarmiayi.
					</seg>
					<seg id="b.JOH.7.43" type="verse">
						Tuma asamtai shuar Niisháa Niisháa Enentáimprar kanakiarmiayi.
					</seg>
					<seg id="b.JOH.7.44" type="verse">
						Chíkich aiya nuka &quot;sepunam enkeatai&quot; tiarmiayi Túrasha Túracharmiayi.
					</seg>
					<seg id="b.JOH.7.45" type="verse">
						Suntarsha waketkiarmiayi. Tura Pariséusha Israer-patri uuntrisha &quot;ṡUrukamtai itiachuram?&quot; tiarmiayi.
					</seg>
					<seg id="b.JOH.7.46" type="verse">
						Suntarsha tiarmiayi &quot;Chikichkisha ju aishman chichaa aanis chichaschaiti&quot; tiarmiayi.
					</seg>
					<seg id="b.JOH.7.47" type="verse">
						Nuyá Pariséu tiarmiayi &quot;Atumsha anannarume.
					</seg>
					<seg id="b.JOH.7.48" type="verse">
						Pariséutisha uuntcha nuna Enentáimtuiniawash.
					</seg>
					<seg id="b.JOH.7.49" type="verse">
						Penké shuarka yaunchu akupkamun nékachua nuka yajauchiniam yuminkramu ainiawai&quot; tiarmiayi.
					</seg>
					<seg id="b.JOH.7.50" type="verse">
						Nikiutémusha, kashi Jesusan tarimia nu, Pariséuitiat Tímiayi
					</seg>
					<seg id="b.JOH.7.51" type="verse">
						&quot;Ii shuartikia, shuar ni Túramun etserkamu ántutsuk Súmamtikiachminiaiti&quot; Tímiayi.
					</seg>
					<seg id="b.JOH.7.52" type="verse">
						Nuinkia niisha tiarmiayi &quot;Wats, amesha Kariréanmayanchuashitiam. Yus-Chicham áujsam nekaattame. Kariréanmaya Yúsnan etserin penké Táiniatsui&quot; tiarmiayi.
					</seg>
					<seg id="b.JOH.7.53" type="verse">
						Nuyá Ashí ni jeen waketkiarmiayi.
					</seg>
				</div>
				<div id="b.JOH.8" type="chapter">
					<seg id="b.JOH.8.1" type="verse">
						Tura Jesuska Uriwiu Náinnium wémiayi.
					</seg>
					<seg id="b.JOH.8.2" type="verse">
						Tura kashin tsawar Yusa Uunt Jeen atak Támatai Ashí shuar Niin Káutkarmiayi. Túrawarmatai Jesus pujus unuiniarmiayi.
					</seg>
					<seg id="b.JOH.8.3" type="verse">
						Nuyá Israer-shuara jintinniurisha Pariséusha nuwan Wáinmakman Jesusan itiariarmiayi. Tura Ashí iruntramunam ajapén awajsarmiayi.
					</seg>
					<seg id="b.JOH.8.4" type="verse">
						Tura Jesusan tiarmiayi &quot;Uunta, ju nuwa tsanirma Pujá achinkiayi.
					</seg>
					<seg id="b.JOH.8.5" type="verse">
						Muisais akupkamunmasha nuna Túraka &quot;kayajai tukurar Máatniuiti&quot; tawai. ṡAmesha warintmea?&quot; tiarmiayi.
					</seg>
					<seg id="b.JOH.8.6" type="verse">
						Aya mamikmar nekapsatai tusar tiarmiayi. Niin sumamtikiatniun wakeriarmiayi. Nuyá Jesus Tsuntsumá ni uwejéjai Nunká aarmiayi.
					</seg>
					<seg id="b.JOH.8.7" type="verse">
						Tura tuke Iníam wajaki Tímiayi &quot;Ayu, atumiiya Tunáa Túrichu ákunka kayan achik niin emka tukuti&quot; Tímiayi.
					</seg>
					<seg id="b.JOH.8.8" type="verse">
						Tura nuna ti, ataksha Tsuntsumá Nunká aimiayi.
					</seg>
					<seg id="b.JOH.8.9" type="verse">
						Tura ni chichamen antukar ni Enentáin sumamawar uuntnumia Jukí chikichik chikichik jiinki wéarmiayi. Ashí wéarmatai Jesus Ninki Nuwájai Juákmiayi.
					</seg>
					<seg id="b.JOH.8.10" type="verse">
						Jesussha wajaki aya nuwanak Wáiniak Tímiayi &quot;ṡAmin Súmamtikramainia nusha tuin pujuinia. Chikichkisha áwak?&quot; Tímiayi.
					</seg>
					<seg id="b.JOH.8.11" type="verse">
						Niisha &quot;Atsá, Uunta. Chikichkisha atsawai&quot; Tímiayi. Nuyá Jesus Tímiayi. &quot;Ayu. Wisha Súmamtikiatsjame. Yamaikia weme atakka Tunáa Túrawaip&quot; Tímiayi.
					</seg>
					<seg id="b.JOH.8.12" type="verse">
						Ataksha Jesus Yusa Uunt Jeen iruntrarun Tímiayi &quot;Ju nunkanam Wi Tsáapninia aintsan shuara Enentáin Tsáapniajai. Ashí Wijiai tsanin wekaana Nú shuar ni Enentáin kiritniunam wekasashtatui antsu Tsáapnin yamaram iwiaakman Súana nujai wekasattawai.&quot;
					</seg>
					<seg id="b.JOH.8.13" type="verse">
						Pariséu nuikia tiarmiayi &quot;Ame pénkerum tau asam Támena nu aantraiti.&quot;
					</seg>
					<seg id="b.JOH.8.14" type="verse">
						Jesus Tímiayi &quot;Tuyá winiaj tura tui weaj nu nékatsrume, tura Wikia nékajai. Tuma asan winia pénkerun Táyatnak Tájana nu pénkeraiti.
					</seg>
					<seg id="b.JOH.8.15" type="verse">
						Ju nunkanmaya aents Enentáimmiajai Enentáimtakrum ti Súmamtikrume. Tura Wikia chikichkinkesha Súmamtiktsujai.
					</seg>
					<seg id="b.JOH.8.16" type="verse">
						Tura Súmamtikkiunka awajitsuk Túrajai. Iis, Wiki shuar Túramun pénkerashit tusan Enentáimtsujai antsu winia Apar Winia akuptukua nusha Wijiai métek shuar Túramun nékawai.
					</seg>
					<seg id="b.JOH.8.17" type="verse">
						Atumí akupkamuriin aarmaiti: &quot;Jimiará shuar mai Nú chichamnak Tákuinkia nu chicham nekasaiti.&quot;
					</seg>
					<seg id="b.JOH.8.18" type="verse">
						Wátsek Wisha winia Aparsha mai métek taji. Winia Aparsha akuptukuiti&quot; Tímiayi.
					</seg>
					<seg id="b.JOH.8.19" type="verse">
						Tutai &quot;ṡAme apasha tui Pujá?&quot; tiarmiayi. Jesussha Tímiayi &quot;Atumka Winiasha winia Aparsha nékatsrume. Winia nékarkurmeka winia Aparsha nekaawaintrume.&quot;
					</seg>
					<seg id="b.JOH.8.20" type="verse">
						Nuna Yusa Uunt Jeen Yusa Kuítrin suinia nui Tímiayi. Tuma ain sepunam enkeatniun achikcharmiayi ni tsawantri jeachu asamtai.
					</seg>
					<seg id="b.JOH.8.21" type="verse">
						Jesus ataksha Tímiayi &quot;Wikia wéajai. Atumsha Eátkáttarme tura wi wéamunam wéchamniaitkiuram Atumí tunaarijiain jakattarme.&quot;
					</seg>
					<seg id="b.JOH.8.22" type="verse">
						Israer-shuarsha tiarmiayi &quot;Wi wéamunam wéchamniaitrume&quot; tutai, nuinkia Máamatpiash&quot; tiarmiayi.
					</seg>
					<seg id="b.JOH.8.23" type="verse">
						Nuinkia Jesus Tímiayi &quot;Atumka nunkayaitrume antsu Wikia nayaimpinmayaitjai. Ju nunkayaitrume tura Wikia juyanchuitjai.
					</seg>
					<seg id="b.JOH.8.24" type="verse">
						Tuma asamtai Tájarme &quot;Atumi tunaarijiai jakattarme.&quot; Nekas Wi Tájana Núitjai. Tura nu Enentáimtachkurmeka atumi tunaarijiai jakattarme&quot; Tímiayi.
					</seg>
					<seg id="b.JOH.8.25" type="verse">
						Niisha aniasarmiayi &quot;ṡAmesha Yáitiam?&quot; Jesussha Tímiayi &quot;Yaunchu Tájarme.
					</seg>
					<seg id="b.JOH.8.26" type="verse">
						Nu arantcha atumin Súmamtikiatjarum tusan ti Tíminiaitjai. Winia Apar akuptukua nuka tuke nekasa nuna tawai. Tura aya ni taman antukan Ashí shuaran nunak tajai&quot; Tímiayi.
					</seg>
					<seg id="b.JOH.8.27" type="verse">
						Tuma ain ni Aparin áujmatman penké nekaacharmiayi.
					</seg>
					<seg id="b.JOH.8.28" type="verse">
						Tuma asamtai Tímiayi &quot;Aents Ajasuitjiana ju, numiniam ajintruarum Yakí takuriakrumin Nújainkia nekarattarme. Wi Tájana Núitjai tura winia Enentáirjain takatsuk aya winia Apar unuitiurmanak Tájai.
					</seg>
					<seg id="b.JOH.8.29" type="verse">
						Winia akuptukua nuka tuke Wíjiain pujawai. Winia Apar wakeramun tuke shiir Túrakui ikiurkichuiti&quot; Tímiayi.
					</seg>
					<seg id="b.JOH.8.30" type="verse">
						Tutai Untsurí shuar Niin nekas Enentáimtusarmiayi.
					</seg>
					<seg id="b.JOH.8.31" type="verse">
						Israer-shuaran Niin shiir Enentáimtusarmia nuna Jesus Tímiayi &quot;Wi Tájarmena nu yawetsuk Túrakrumka nekas winia unuiniamur átatrume.
					</seg>
					<seg id="b.JOH.8.32" type="verse">
						Nújaisha Timiá nekas ana nu nekaattarme tura nekas ankant ajastatrume&quot; Tímiayi.
					</seg>
					<seg id="b.JOH.8.33" type="verse">
						Niisha tiarmiayi &quot;Iisha Apraám weeaitji. Chikicha takarniur átai tusar penké emetachmaitji. ṡUrukamtai &quot;Ankant ajastatrume&quot; tame?&quot; tiarmiayi.
					</seg>
					<seg id="b.JOH.8.34" type="verse">
						Jesus Tímiayi &quot;Timiá nekasaiti, Ashí shuar tunaan Túruinia nuka nu tunaajai emetamuiti. Tuma asa takarniua Núnisan ajasuiti.
					</seg>
					<seg id="b.JOH.8.35" type="verse">
						Takarniusha ajapnamnia asamtai Yus atumin ajapramamniaitrume. Tura Akupniu Uchirínkia ni Aparíjiai tuke pujawai.
					</seg>
					<seg id="b.JOH.8.36" type="verse">
						Tuma asamtai Akupniu Uchirí ankant awajtamsamtainkia Imiá nekas ankant pujustatrume.
					</seg>
					<seg id="b.JOH.8.37" type="verse">
						Atum Apraám weeaitrume nékajai. Túmaitiatrum winia chichamur ántachu asarum mantuataj Tárume.
					</seg>
					<seg id="b.JOH.8.38" type="verse">
						Winia Apar iniaktursamun áujmatjai. Atumka Atumí uuntri timia Túrarme&quot; Tímiayi.
					</seg>
					<seg id="b.JOH.8.39" type="verse">
						Tutai niisha tiarmiayi &quot;Iikia Israer-shuar asakrin ii uuntrinkia Apraámaiti&quot; tiarmiayi. Tura Jesus Tímiayi &quot;Nekas Enentáimin Apraám weeaitkiurmeka Níiya Núnis Túrawaintrume.
					</seg>
					<seg id="b.JOH.8.40" type="verse">
						Nekas ana nuna Yus iniaktursamtai nuna ujakjarme, tuma ain mantuataj tarume. Apraámka Nuní Túrachmiayi.
					</seg>
					<seg id="b.JOH.8.41" type="verse">
						Antsu Atumí uuntri Túrana aintsarum Túrarme&quot; Tímiayi. Tutai niisha tiarmiayi &quot;Warí, tsanirnumia akiiniachuitji. Ii uuntri Yúskete. Niisha ii Aparínti.&quot;
					</seg>
					<seg id="b.JOH.8.42" type="verse">
						Tura Jesus Tímiayi &quot;Yus nekas atumi Aparíntkiuinkia Winiasha Anentíntrume Yúsnumia tau asamtai. Wisha winia Enentáimmiarjai jui Táchaitjai antsu Yus akuptukuiti.
					</seg>
					<seg id="b.JOH.8.43" type="verse">
						ṡUrukamtai Wi Tájana nu Imiá nékatsrum? Wi Tájana nu nakitia asarum winia chichamur ántatsrume.
					</seg>
					<seg id="b.JOH.8.44" type="verse">
						Atumí Aparínkia uunt iwianchiiti. Tura niiniu asarum nii wakera nu Túrarme. Yámankamtaiksha uunt iwianchkia tuke mankartiniaiti. Nekas ana nunasha nakitiawai tuke Wáitrin asa. Wáitraksha Níiniunak chichaawai. Iis, waitia uuntri asa tuke Wáitriniaiti.
					</seg>
					<seg id="b.JOH.8.45" type="verse">
						Tura Wikia nekas takui átum Enentáimturtsurme.
					</seg>
					<seg id="b.JOH.8.46" type="verse">
						ṡYaki Chikichkí tunaajai Súmamtikruamniait? Nuikia Wi nekasa nuna tau aisha ṡurukamtai Enentáimturtsuram?
					</seg>
					<seg id="b.JOH.8.47" type="verse">
						Yús-shuarka Yus timian ántawai tura átum Yúsnachu asarum Wi Tájana nu nakitiarme&quot; Tímiayi.
					</seg>
					<seg id="b.JOH.8.48" type="verse">
						Nuikia Israer-shuar tiarmiayi &quot;Maa, ti nekas Tátsujik &quot;Ame Samarianmaya Shuáraitme. Tuke yajauch ainiawai nusha. Nu arantcha iwianchrukuitme amesha&quot; nekas taji&quot; tiarmiayi.
					</seg>
					<seg id="b.JOH.8.49" type="verse">
						Jesussha Tímiayi &quot;Iwianchrukchaitjai. Ayatik winia Aparun shiir Enentáimtikiajai. Tura átumka yajauch chichartarme.
					</seg>
					<seg id="b.JOH.8.50" type="verse">
						Wikia &quot;shiir Enentáimturarti&quot; Tátsujai Túrasha Yuska Ashí shuar Winia shiir Enentáimturat tusa wakerawai. Niisha Yus asa Ashí shuar Túramun pénkerashit tusa nekaattawai.
					</seg>
					<seg id="b.JOH.8.51" type="verse">
						Ti nekasaiti. Wi Tájana nuna Enentáimta Nú shuarka penké Jákashtiniaiti&quot; Tímiayi.
					</seg>
					<seg id="b.JOH.8.52" type="verse">
						Nuinkia Israer-shuar tiarmiayi &quot;Pai, yamaikia ti paant íwianch takakme. Apraámsha Ashí Yúsnan etserniusha Jákaruiti tura Ame &quot;Wi Tájana nuna Enentáimtaka penké Jákashtiniaiti&quot; Tátsumek tiarmiayi.
					</seg>
					<seg id="b.JOH.8.53" type="verse">
						ṡNuinkia ii uuntri Apraám nankaamaskaitiam. Niisha tura Yúsnan etserniusha Jákacharuk ainia. Itiurak Imiá nankaamantu Enentáimtumam?&quot; tiarmiayi.
					</seg>
					<seg id="b.JOH.8.54" type="verse">
						Jesussha Tímiayi &quot;Wiki shiir Enentáimtumaknaka penké aantraiti. Antsu Winia shiir Enentáimturna nu winia Aparuiti. Nusha átumka &quot;winia Yúsruiti&quot; Tárumna Núiti.
					</seg>
					<seg id="b.JOH.8.55" type="verse">
						Nusha Táyatrum Niin nékatsrume. Wikia Niin nékajai. &quot;Niin nékatsjai&quot; Tákunka atumjai métek Wáitrin aintjai. Tura Niin neka asan Nii tana nuna tuke Túriniaitjai.
					</seg>
					<seg id="b.JOH.8.56" type="verse">
						Apraámka, Atumí uuntri, Imiá yaunchu Jákaitiat Wi ju nunkanam Tátinian wararas Nákasmiayi. Tura Wáitiak ti shiir warartusmiayi&quot; Tímiayi.
					</seg>
					<seg id="b.JOH.8.57" type="verse">
						Nuyá Israer-shuar Jesusan tiarmiayi &quot;Warí, senkuenta (50) Uwí takaktsume Túmaitiatam Apraáman Wáinkiámjai tame.&quot;
					</seg>
					<seg id="b.JOH.8.58" type="verse">
						Jesussha Tímiayi &quot;Ti nekas Tájarme, Apraámka pujatsain Wikia pujajai&quot; Tímiayi Jesus.
					</seg>
					<seg id="b.JOH.8.59" type="verse">
						Nuna takui kayan achikiar &quot;Jesusan tukutai&quot; tiarmiayi. Tura Jesus úumak ni matsatmanum ajapénin weak Yusa Uunt Jeenia jiinki wémiayi.
					</seg>
				</div>
				<div id="b.JOH.9" type="chapter">
					<seg id="b.JOH.9.1" type="verse">
						Jesus ni unuiniamurijiai wesa aishmankan kusuru akiinian Wáinkiamiayi.
					</seg>
					<seg id="b.JOH.9.2" type="verse">
						Ni unuiniamurisha aniasarmiayi &quot;Uunta, jusha ṡurukamtai kusuru akiiniawit. Yana tunaarijiain kusuru akiiniait. Niiniujaimpiash, Aparíniujaimpiash Túrunawit?&quot; tiarmiayi.
					</seg>
					<seg id="b.JOH.9.3" type="verse">
						Jesus Tímiayi &quot;Ni tunaarijiainchusha ni Aparíniujainchusha Túrunaiti. Antsu Yus ni Ayashín Túratniua nu paant Atí tusa Túrunaiti.
					</seg>
					<seg id="b.JOH.9.4" type="verse">
						Tsawaikia takastiniaiti. Yamaikia Winia akuptukua nuna Takatrín Túratniuitjai. Kashi ajasmatai takastin atsuttawai.
					</seg>
					<seg id="b.JOH.9.5" type="verse">
						Jú nunkanam pujakun shuara Enentáin Tsáapnimtikratniuitjai&quot; Tímiayi.
					</seg>
					<seg id="b.JOH.9.6" type="verse">
						Nuna chichas Nunká usukmi nunkajai pachimiar kusuru jiin yakarmiayi.
					</seg>
					<seg id="b.JOH.9.7" type="verse">
						Nuyá chichaak &quot;Siruí pajamtai entsanam nijiamauta&quot; Tímiayi. Siruísha nu chichamnum &quot;akupkamu&quot; tawai. Kusurusha we nijiamar pénker iimiar Támiayi.
					</seg>
					<seg id="b.JOH.9.8" type="verse">
						Nuyá ni írutkamurisha nuik Wáinin ármia nusha tiarmiayi &quot;Juka pujus tuke Kuítian seamniuya Núchakait.&quot;
					</seg>
					<seg id="b.JOH.9.9" type="verse">
						Chíkich &quot;Ee, Núkete&quot; tiarmiayi. Chikichcha &quot;Atsá, Núchaiti; kame nuash tumainti&quot; tiarmiayi. Tura ninki &quot;Ee, wiitjai&quot; Tímiayi.
					</seg>
					<seg id="b.JOH.9.10" type="verse">
						Tutai aniiniak &quot;ṡItiurak yamaikia iimiam?&quot; tiarmiayi.
					</seg>
					<seg id="b.JOH.9.11" type="verse">
						Niisha Tímiayi &quot;Aishman Jesusa nu tsakusan Jíirun yakartur &quot;Siruí pajamtai entsanam nijiamauta&quot; turutmiai. Takui wena nijiamaran paant iimpramjai&quot; Tímiayi.
					</seg>
					<seg id="b.JOH.9.12" type="verse">
						Tutai &quot;Nu aishmansha tuin Pujá&quot; tiarmiayi. Niisha &quot;Cha, nékatsjai&quot; Tímiayi.
					</seg>
					<seg id="b.JOH.9.13" type="verse">
						Nuyá kusuru Tsuárman Pariséunam Júkiarmiayi.
					</seg>
					<seg id="b.JOH.9.14" type="verse">
						Kame Jesus kusurun tsuarmia nui ayampratin tsawantauyayi.
					</seg>
					<seg id="b.JOH.9.15" type="verse">
						Tuma asamtai Pariséusha itiurak iimnium tusar aniasarmiayi. Niisha Tímiayi &quot;Jiiruin tsakusan Yakaarámtai, nijiamaran paant iimjiai.&quot;
					</seg>
					<seg id="b.JOH.9.16" type="verse">
						Nuyá Chíkich Pariséu shuarnumia nuamtak tunaiyar &quot;Juna Tsuáruka Yúsaiyanchuiti. Kame ayampratin tsawantai Túraiti&quot; tiarmiayi. Tura chikichcha &quot;Tunáa shuaraitkiuinkia Júnisan Túratniun tujinkiaayi&quot; tiarmiayi. Nujai akannaikiarmiayi.
					</seg>
					<seg id="b.JOH.9.17" type="verse">
						Tsuármancha ataksha aniasarmiayi &quot;Amin Tsuármarua nu ṡWarí Enentáimtam?&quot; tiarmiayi. Tutai &quot;Wikia &quot;Yúsnan etserniuiti&quot; tajai&quot; Tímiayi.
					</seg>
					<seg id="b.JOH.9.18" type="verse">
						Tura Israer-shuar nekas kusuruitiat Yamái iimiui tu Enentáimtuscharmiayi Pariseu. Tuma ásar ni Aparíncha untsukar
					</seg>
					<seg id="b.JOH.9.19" type="verse">
						inintrusarmiayi &quot;ṡAme uchiram kusuru akiinia Tárumna nukait. Itiurak yamaikia iimia?&quot; tiarmiayi.
					</seg>
					<seg id="b.JOH.9.20" type="verse">
						Ni Aparísha tiarmiayi &quot;Ii Uchirínkia kusuru akiiniama nu nékaji.
					</seg>
					<seg id="b.JOH.9.21" type="verse">
						Tura iisha nékatsji itiurak yamaikia iimia. ṡYátsuk pénker Tsuáruit? Niisha uuntchakait, nii aniastarum. Ninki ujatmakarti&quot; tiarmiayi.
					</seg>
					<seg id="b.JOH.9.22" type="verse">
						Sapijmiak tiarmiayi. Israer-shuara uuntrinkia &quot;Jesus Yus akupkamu asa nekas Krístuiti&quot; tuinia Núnaka Israer-shuara iruntainmaya jiiki akupnakti tiniu ásarmatai tsuarma Aparí ashamkarmiayi.
					</seg>
					<seg id="b.JOH.9.23" type="verse">
						Nu asamtai ni Aparí &quot;Niisha uuntchakait, nii aniastarum&quot; tiarmiayi.
					</seg>
					<seg id="b.JOH.9.24" type="verse">
						Nuinkia Israer-shuara uuntri kusuru Tsuárman ataksha untsuk tiarmiayi &quot;Yus iimmianum nekasa nu Titiá, ju aishmankka tunaarinniuiti nékaji&quot; tiarmiayi.
					</seg>
					<seg id="b.JOH.9.25" type="verse">
						Tutai Tímiayi &quot;Kame tunaarinchashit. Nékatsjai. Antsu junak nékajai. Yaunchu kusuruitiatan yamaikia iimjiai.&quot;
					</seg>
					<seg id="b.JOH.9.26" type="verse">
						Ataksha aniiniak &quot;ṡItiurtámkama. Itiur iimtikrammia?&quot; tiarmiayi.
					</seg>
					<seg id="b.JOH.9.27" type="verse">
						Niisha Tímiayi &quot;Yaunchu Tájarme tura anturtatsrume. ṡUrukamtai ataksha titi tusa wakerarum. Niiniu ajastin Enentáimprurmek?&quot; Tímiayi.
					</seg>
					<seg id="b.JOH.9.28" type="verse">
						Nuinkia katsekkar &quot;Ameka Ní shuarinme. Tura iikia Muisaisa Shuárintji, tiarmiayi.
					</seg>
					<seg id="b.JOH.9.29" type="verse">
						Yus Muisaisan akupkaiti iikia nékaji antsu nu aishman nékatsji. ṡTuyantskait?&quot; tiarmiayi.
					</seg>
					<seg id="b.JOH.9.30" type="verse">
						Aishman tsuarma Tímiayi &quot;ṡAusha itiurtsuk áminiait? Winia iimtikrurma nu átumka nékatsrume tuyankit.
					</seg>
					<seg id="b.JOH.9.31" type="verse">
						Paant nékaji tunaarinniun Yus anturtsui. Tikishmatar ni wakeramun Túruinia nunak anturui.
					</seg>
					<seg id="b.JOH.9.32" type="verse">
						Yáunchusha kusuru akiinian Tsuáruka tuke atsuwaiti.
					</seg>
					<seg id="b.JOH.9.33" type="verse">
						Ju aishman Yúsaiyanchuitkiunka penké Túrachaayi&quot; Tímiayi.
					</seg>
					<seg id="b.JOH.9.34" type="verse">
						Nuinkia tiarmiayi &quot;Ameka tunaarintin akiiniaitiatmesha ṡin jintintin átaj tamek?&quot; Nuna tiar jiiki awemarmiayi.
					</seg>
					<seg id="b.JOH.9.35" type="verse">
						Kusuru Tsuárman jiiki awemarma nuna Jesus nekaamiayi. Tura Wáiniak &quot;Yusa Uchiría nu Enentáimtamek&quot; Tímiayi.
					</seg>
					<seg id="b.JOH.9.36" type="verse">
						Tsuarma Tímiayi &quot;Uunta, turuttia wisha nekaan Enentáimtustaj.&quot;
					</seg>
					<seg id="b.JOH.9.37" type="verse">
						Jesussha Tímiayi &quot;Wainme. Wiitjai ámijiai chichaajna nu.&quot;
					</seg>
					<seg id="b.JOH.9.38" type="verse">
						Tutai, tikishmatar &quot;Uunta, Enentáimtajme&quot; Jesusan Tímiayi.
					</seg>
					<seg id="b.JOH.9.39" type="verse">
						Nuyá Jesus Tímiayi &quot;Shuara Enentáin nekaan, akantratajtsan Táwitjai. Ni Enentáin kusuru ain iimtiktinian tura ananmamuk &quot;Yusnan nekaan paant iimjiai&quot; tana nuna ukusturtinian Táwitjai&quot; Tímiayi.
					</seg>
					<seg id="b.JOH.9.40" type="verse">
						Tutai Pariséu shuar nui pujuarmia nu nuna antukar &quot;ṡNuinkia iikia kusurukaitiaj~i?&quot; tiarmiayi.
					</seg>
					<seg id="b.JOH.9.41" type="verse">
						Jesussha Tímiayi &quot;Atum kusuruitkiurmeka Atumí tunaari Wáinchakrum sumamachu aintrume. Tura &quot;paant iimjiai&quot; tau asarum sumamaitrume&quot; Tímiayi.
					</seg>
				</div>
				<div id="b.JOH.10" type="chapter">
					<seg id="b.JOH.10.1" type="verse">
						Jesus Tímiayi &quot;Wi Tájana nu ti nekasaiti. Shuar murikiun takakna nu ni murikrin wenuimiunam kashi ikiuawai. Tura murik wenuimiunam pujuiniakui yajauch shuar murikiun kasamkatniun wakerakka Wáitiniam wayachmin asa tanishnum waruk Yajá wayawainti.
					</seg>
					<seg id="b.JOH.10.2" type="verse">
						Antsu murikiu Wáinniuka Wáitiniam wayaawai.
					</seg>
					<seg id="b.JOH.10.3" type="verse">
						Waiti Wáinniuka nekas murikiun Wáinniun Wáitin uratui. Muriksha ni Wáinniuri chichamen nékainiawai. Niisha Ashí ni murikrin chikichik chikichik Náarin anaitius Untsúawai. Tura tsawaikia ni murikrin jiiki ayurtainiam yarumui.
					</seg>
					<seg id="b.JOH.10.4" type="verse">
						Tura Ashí ni murikrin jiir émtuki wéawai. Muriksha ni chichamen ántuiniak untsuam nemarainiawai.
					</seg>
					<seg id="b.JOH.10.5" type="verse">
						Chíkich Shuárnaka nékachu ásar nemarainiatsui. Antsu ni chichamen nékainiachu ásar pisainiawai.&quot;
					</seg>
					<seg id="b.JOH.10.6" type="verse">
						Nu métek-taku chichamnaka Jesus áujmatsamiayi tura shuar antukar nekaacharmiayi.
					</seg>
					<seg id="b.JOH.10.7" type="verse">
						Nuyá Jesus Tímiayi &quot;Ti nekasan Tájarme. Wenuimiu Wáitiri murik wainia nuka Wiitjai. Shuarsha murikiu aintsar Winí wayamin ainiawai.
					</seg>
					<seg id="b.JOH.10.8" type="verse">
						Wi Táatsain Ashí Táaruka kasa ainiak winia shuarun kasamkatai tusa wakeriarmiayi. Tura winia murikiur Wíi shuar ainiak nu shuaran anturkacharmiayi.
					</seg>
					<seg id="b.JOH.10.9" type="verse">
						Wikia Wáititjai. Ashí Winin wayaaka uwemprattawai. Tura murikiua aintsan wenuimiunmaya jiinki pénker Yurumáttawai tura atak Wayá ayamprattawai' Tímiayi.
					</seg>
					<seg id="b.JOH.10.10" type="verse">
						`Kásaka aya kasamkatniuncha Máatniuncha emesratniuncha wakerawai. Antsu Wikia yamaram iwiaakman tuke shiir atsumtsuk takusarti tusan Táwitjai.
					</seg>
					<seg id="b.JOH.10.11" type="verse">
						Wikia pénker Wáinniuitjai. Pénker Wáinniuka ni murikrin uwemtikrartaj tusa jakattawai.
					</seg>
					<seg id="b.JOH.10.12" type="verse">
						Antsu aya kuitjai takauka ni murikrichu ainiakui tura nekas Wáinniuchu asa pénker Wáintsui. Kame uunt Yawá winiakui murikiun ikiuki pisaawai. Uunt yawasha murikiun achik tsakinmawai.
					</seg>
					<seg id="b.JOH.10.13" type="verse">
						Nu shuarsha akikiam Takáa asa murikiun Enentáimtatsui. Nu asamtai aya pisaawai' Tímiayi.
					</seg>
					<seg id="b.JOH.10.15" type="verse">
						`Wikia pénker Wáinniuitjai. Winia Aparsha nékarui. Wisha Aparun nékajai. Núnisnak murikrun nékajai tura winia murikrusha nékarui. Wisha murikiun uwemtikrataj tusan jakattajai.
					</seg>
					<seg id="b.JOH.10.16" type="verse">
						Chíkich muriknasha takakjai. Nusha ju wenuimiunmayanchu ainiawai. Nunasha itiattajai. Nu muriksha Winia umirtukar Ashí métek matsamsar Chikichík wenuimiunmaya ajasartatui tura chikichik Wáinin átatui' Tímiayi.
					</seg>
					<seg id="b.JOH.10.17" type="verse">
						`Winia murikrun uwemtikrataj tusan jakattajai turan atak nantaktiatjai. Nu asamtai winia Apar anentui.
					</seg>
					<seg id="b.JOH.10.18" type="verse">
						Wi wakerakun jakattajai. Wi wakerachkuinkia Chíkichkia mantuachminiaiti. Jákatniuncha tura nantaktinniasha winia Apar surusuiti&quot; Tímiayi Jesus.
					</seg>
					<seg id="b.JOH.10.19" type="verse">
						Israer-shuarsha nuna antukar Niisháa Enentáimprar kanakiarmiayi.
					</seg>
					<seg id="b.JOH.10.20" type="verse">
						Untsurí tiarmiayi &quot;ṡUrukamtai ántarum Wáuruk tausha. Yajauch wakanin takaktsuk?&quot;
					</seg>
					<seg id="b.JOH.10.21" type="verse">
						Tura chikichcha tiarmiayi &quot;ṡYajauch wakantrinniusha Núnisan chichasminkiait. Yajauch wakantrinniusha kusurun iimtikramniashit?&quot; tiarmiayi.
					</seg>
					<seg id="b.JOH.10.22" type="verse">
						Micha nantutin Israer-shuar Jerusarénnum namperan najanainiawai. Nu nampernumsha Yusa Uunt Jee atak jeamman Enentáimtuiniawai.
					</seg>
					<seg id="b.JOH.10.23" type="verse">
						Jesussha Yusa Uunt Jee áachiniam wekasamiayi Sarumúnka Wáitiria nui.
					</seg>
					<seg id="b.JOH.10.24" type="verse">
						Israer-shuarsha Niin téntakar tiarmiayi &quot;ṡAme nekas Krístukaitiam? Ju chichamaik etserkata. ṡUrukamtia nekas paant Tátsum?&quot; tiarmiayi.
					</seg>
					<seg id="b.JOH.10.25" type="verse">
						Tutai Jesus Tímiayi &quot;Yaunchu tiniu ain Enentáimturachmarme. Winia Apar akupkamun takaajna nu ti paant awajtawai.
					</seg>
					<seg id="b.JOH.10.26" type="verse">
						Tura átumka winia murikruchu asarum Enentáimturtsurme.
					</seg>
					<seg id="b.JOH.10.27" type="verse">
						Wisha winia murikrun untsuam anturtuiniak nemartuiniawai. Wisha Wínianak mash nékajai.
					</seg>
					<seg id="b.JOH.10.28" type="verse">
						Tura yamaram iwiaakman tuke Jákashtinian Súajai. Nu asamtai niisha menkakachartatui antsu Wi wainkia asamtai ṡyaki jurutkit?
					</seg>
					<seg id="b.JOH.10.29" type="verse">
						Winia Apar murikiun surusuiti. Niisha Ashí nankaamas kakaram asamtai ṡyaki uwejéyan atankit?
					</seg>
					<seg id="b.JOH.10.30" type="verse">
						Wisha winia Aparjai iisha aya chikichkiitji&quot; Tímiayi Jesus.
					</seg>
					<seg id="b.JOH.10.31" type="verse">
						Tutai Israer-shuarsha atak kayan achikiar tukutaj tiarmiayi.
					</seg>
					<seg id="b.JOH.10.32" type="verse">
						Jesussha Tímiayi &quot;Winia Aparu kakarmarijiai ti untsuri pénkera nuna takasuitjai. ṡTújaimpia mantuattarum?&quot;
					</seg>
					<seg id="b.JOH.10.33" type="verse">
						Israer-shuarsha Niin tiarmiayi &quot;Pénker Túra asakmin Máataj Tátsuji antsu Yus yajauch chicharkumin Túrattaji. Ameka Shuáraitiatam Yusa nuke Enentáimtumame&quot; tiarmiayi.
					</seg>
					<seg id="b.JOH.10.34" type="verse">
						Nuyá Jesussha Tímiayi &quot;Atumí akupeamuriin Yus timia nu aarmaiti: &quot;Atum Yúsaitrume&quot; tawai.
					</seg>
					<seg id="b.JOH.10.35" type="verse">
						Kame Yus-Papinium aarma nu tuke nekaschakait. Tuma asamtai ni chichamen antukarun Yuska &quot;Yúsaitrume&quot; takui nuikia ti nekaschakait.
					</seg>
					<seg id="b.JOH.10.36" type="verse">
						Niisha Yúsaitkiuinkia nuikia Yus Apa anaikia ju nunkanam akupkamu asan ti nekas Yúschakaitiaj. Nújainkia wi &quot;Yusa Uchiríntjai&quot; takui ṡitiurak &quot;Yusan yajauch chicharui&quot; Túrutrum?
					</seg>
					<seg id="b.JOH.10.37" type="verse">
						Winia Apar Túramu Túrachkuinkia Enentáimtursairap.
					</seg>
					<seg id="b.JOH.10.38" type="verse">
						Tura nekas Túrakuinkia Enentáimtursatarum. Tura Winia nakitrakrumsha nuikia wi Túramu Enentáimtustarum. Nujainkia winia Apar Winin pujamu Ashí nekaattarme. Núnisnak Wisha Niin pujajai. Iisha chikichkiitji.&quot;
					</seg>
					<seg id="b.JOH.10.39" type="verse">
						Tutai ataksha sepunam enkeatai tiarmiayi. Túrasha Jesus uwempramiayi.
					</seg>
					<seg id="b.JOH.10.40" type="verse">
						Nuyá Jesus Jurtan entsa amain wé yaunchu Juan imiakrattainium pujusmiayi.
					</seg>
					<seg id="b.JOH.10.41" type="verse">
						Ti Untsurí shuar iyuwar tiarmiayi &quot;Nekas Juanka aentsti tujintiamun Túrachiat Ashí Jesusnan Tímia nu nekasaiti&quot; tu tiarmiayi.
					</seg>
					<seg id="b.JOH.10.42" type="verse">
						Nuisha Untsurí Jesusan Enentáimtusarmiayi.
					</seg>
				</div>
				<div id="b.JOH.11" type="chapter">
					<seg id="b.JOH.11.1" type="verse">
						Petania péprunam aishman, ni naari Rásaru, jaa pujumiayi. Nu péprunam Marí ni kaijiai Mártajai pujumiayi.
					</seg>
					<seg id="b.JOH.11.2" type="verse">
						Niisha Rásaru umai ármiayi. Nu Marisha ukunmanka kunkuinian sumak Jesusan kuer ni Intiashíjiai japirmiayi.
					</seg>
					<seg id="b.JOH.11.3" type="verse">
						Tura Rásaru jaakui ni umai Jesusan chichaman akuptuiniak tiarmiayi &quot;Uunta, ame amikrum jaawai.&quot;
					</seg>
					<seg id="b.JOH.11.4" type="verse">
						Jesussha nuna antuk Tímiayi &quot;Tuke jakataj tusa jaatsui. Antsu Yusa kakarmarisha tura ni Uchirí kakarmarisha Jú sunkur Tsuármanum paant Atí tusa jaawai.&quot;
					</seg>
					<seg id="b.JOH.11.5" type="verse">
						Jesus Mártancha ni kaincha tura ni umai Rásaruncha nekas aneemiayi.
					</seg>
					<seg id="b.JOH.11.6" type="verse">
						Túmaitiat Rásaru jaawai taman antukiat ni pujamunam Jimiará tsawant pujusmiayi.
					</seg>
					<seg id="b.JOH.11.7" type="verse">
						Nuyá ni unuiniamurin &quot;Ataksha Jutía nunkanam Wetái&quot; Tímiayi.
					</seg>
					<seg id="b.JOH.11.8" type="verse">
						Tura ni unuiniamurisha tiarmiayi &quot;Uunta, nuiksha Israer-shuar kayajai tukurmar mantamatai Tícharmaka. ṡNui ataksha wétai Támek?&quot;
					</seg>
					<seg id="b.JOH.11.9" type="verse">
						Jesussha ju métek-taku chichaman Tímiayi &quot;Tsawaikia Páantchakait. Tsawai wekaana nu paant asamtai tukumkashtatui.
					</seg>
					<seg id="b.JOH.11.10" type="verse">
						Tura kashi wekaana nusha kirit asamtai Tukumkáttawai. Núnisan Wíi tuke pujakun winia takatrun takastiniaitjai. Túraknasha itiurchatan Wáinkiashtatjai.&quot;
					</seg>
					<seg id="b.JOH.11.11" type="verse">
						Nuyásha Jesus atak Tímiayi &quot;Ii amikri Rásaru kanarai. Wi ishintiartatjai.&quot;
					</seg>
					<seg id="b.JOH.11.12" type="verse">
						Tutai ni unuiniamuri tiarmiayi &quot;Uunta, aya kanarka nuinkia pénker ajastatui.&quot;
					</seg>
					<seg id="b.JOH.11.13" type="verse">
						Jesuska Rásaru jakamu nékayat &quot;kanarai&quot; Tímiayi. Tura ni unuiniamuri Rásaru kajinmakua aintsan kanarai Enentáimprarmiayi.
					</seg>
					<seg id="b.JOH.11.14" type="verse">
						Jesus nuikia ti paant Tímiayi &quot;Rásaru yamaikia jakayi.
					</seg>
					<seg id="b.JOH.11.15" type="verse">
						Tura nui pujuscha asan Kúntuts pujatsjai. Jean Túrattajna nu iisrum ti nekas Enentáimtursattarme. Nuna nekaan shiir Enentáimjai. Wátsek, iyutai.&quot;
					</seg>
					<seg id="b.JOH.11.16" type="verse">
						Nuyá Jimiampramu Tumas Chíkich unuiniamuri nui armia nuna &quot;Iisha weri Niijiai métek jakatai&quot; Tímiayi.
					</seg>
					<seg id="b.JOH.11.17" type="verse">
						Nui taa, Rásarun kuatru tsawant ikiusman Wáinkiamiayi.
					</seg>
					<seg id="b.JOH.11.18" type="verse">
						Petania pépruka Jerusarénnumia Menaintiú kirumitru ainis Tíjiuchiiti.
					</seg>
					<seg id="b.JOH.11.19" type="verse">
						Tuma asamtai untsuri Israer-shuar Mártasha Marísha, ni umai jakamtai uutkui atsankrataj tusa weriarmiayi.
					</seg>
					<seg id="b.JOH.11.20" type="verse">
						Mártasha Jesus Tíjiuch ajasun Nekáa inkiuntajtsa wémiayi. Antsu Marikia Jeá pujumiayi.
					</seg>
					<seg id="b.JOH.11.21" type="verse">
						Tura Marta Jesusan inkiun Tímiayi &quot;Uunta, Ame pujakminkia winia umar Jákachaayi.
					</seg>
					<seg id="b.JOH.11.22" type="verse">
						Tura tuke nékajai Ashí Yus seamna nuna Súramui.&quot;
					</seg>
					<seg id="b.JOH.11.23" type="verse">
						Jesussha Tímiayi &quot;Ame umaimisha nantaktiatui.&quot;
					</seg>
					<seg id="b.JOH.11.24" type="verse">
						Mártasha Tímiayi &quot;Nekas, Ashí amuamunam Jákaru nantaktin tsawantai nantaktiatui. Nuna nékajai.&quot;
					</seg>
					<seg id="b.JOH.11.25" type="verse">
						Nuyá Jesus Tímiayi &quot;Iwiaaku átinia nérentin asan Wikia iniantkartiniaitjai. Winia Enentáimturna nuka jakasha nantaktiatui.
					</seg>
					<seg id="b.JOH.11.26" type="verse">
						Tura Ashí iwiaaku pujana nusha Winia Enentáimturaka penke Jákashtatui. ṡNu nekasaiti tu Enentáimtamek?&quot;
					</seg>
					<seg id="b.JOH.11.27" type="verse">
						Niisha &quot;Ee, Uunta, ame Yusa Uchirínme. Krístuitme, uwemtikkiartin Jú nunkanam Tátinia nu&quot; Tímiayi.
					</seg>
					<seg id="b.JOH.11.28" type="verse">
						Mártasha nuna ti, ni kai Marin untsuk úukan Tímiayi &quot;Uunt jui taa untsurmawai.&quot;
					</seg>
					<seg id="b.JOH.11.29" type="verse">
						Marisha nuna antuk Wárik wajaki Jesusa iyuttsa wémiayi.
					</seg>
					<seg id="b.JOH.11.30" type="verse">
						Jesussha péprunam jeatsuk Marta inkiunmanum pujumiayi.
					</seg>
					<seg id="b.JOH.11.31" type="verse">
						Marí wari wajaki wématai Israer-shuar nu jeanam atsankrattsa pujuiniasha nuna iisar weriarmiayi. Iwiarsamunam uuttiasa wéatsuash tusa weriarmiayi.
					</seg>
					<seg id="b.JOH.11.32" type="verse">
						Marisha Jesus pujamunam Jeá tikishmatar Tímiayi &quot;Uunta, Ame pujakminkia winia umar Jákachaayi.&quot;
					</seg>
					<seg id="b.JOH.11.33" type="verse">
						Jesussha Marincha tura niijiai uutuncha Wáiniak Wáitnentaimta asa ti Kúntuts pujusmiayi.
					</seg>
					<seg id="b.JOH.11.34" type="verse">
						Tura &quot;Tui iwiarsamarum&quot; Tímiayi. Niisha &quot;Uunta, iitia&quot; tiarmiayi.
					</seg>
					<seg id="b.JOH.11.35" type="verse">
						Jesussha uutmiayi.
					</seg>
					<seg id="b.JOH.11.36" type="verse">
						Israer-shuarsha &quot;Ti aneatsuk&quot; tiarmiayi.
					</seg>
					<seg id="b.JOH.11.37" type="verse">
						Tura Chíkich &quot;Kusuru Tsuáruchukait. Nii pujakuisha Rásaru Jákaampiash&quot; tiarmiayi.
					</seg>
					<seg id="b.JOH.11.38" type="verse">
						Jesussha ti kuntuts Enentáimiar iwiarsamunam Weankámiayi. Náinnium asa paka taurma áuyayi. Tura kaya atutkamuyayi.
					</seg>
					<seg id="b.JOH.11.39" type="verse">
						Tura Jesus &quot;Kaya jurustarum&quot; Tímiayi. Rásaru umai Marta Tímiayi &quot;Uunta, kuatru tsawant Jákaiti. Mejeatsuk' Tímiayi.
					</seg>
					<seg id="b.JOH.11.40" type="verse">
						Tura Jesus Tímiayi &quot;Yus Enentáimtakmeka Yusa kakarmari Wáinkiattame Tíchamkajam.&quot;
					</seg>
					<seg id="b.JOH.11.41" type="verse">
						Nuikia kayarin uratiarmatai Jesus nayaimpin iis Tímiayi &quot;Aparu, Winia anturtakmin yuminsajme.
					</seg>
					<seg id="b.JOH.11.42" type="verse">
						Winiasha tuke anturtame tura ju shuaran pénker Enentáimtikrataj tusan tajai. Ame akuptukuitmena nuna nekarmawarti.&quot;
					</seg>
					<seg id="b.JOH.11.43" type="verse">
						Nuna tinia kakaram untsuak &quot;Rásaru Jíinkitia&quot; Tímiayi.
					</seg>
					<seg id="b.JOH.11.44" type="verse">
						Nujainkia penuarmartiuk jiinkimiayi. Yapinmasha jaanchjiai ijiamuyayi. Tura Jesus &quot;Atirtarum. Wéti&quot; Tímiayi.
					</seg>
					<seg id="b.JOH.11.45" type="verse">
						Untsurí Israer-shuar Marin nemariaru Jesus Túramun iisar Enentáimtusarmiayi.
					</seg>
					<seg id="b.JOH.11.46" type="verse">
						Tura Chíkichkia Pariséunam wear Jesus Túramun ujakarmiayi.
					</seg>
					<seg id="b.JOH.11.47" type="verse">
						Nuna antukar Pariséusha Israer-patri uuntrisha Ashí naamka uunt armia nujai iruntrar tiarmiayi &quot;ṡWarí itiurkamniait? Nu shuarka aentsti tujintiamun ti Túratsuk.
					</seg>
					<seg id="b.JOH.11.48" type="verse">
						Aya Júnik iniaiyakrinkia Ashí shuar Niin Enentáimtuschartatuak. Nuyá Rúmanmaya apach taar mesetan najanawartatui tura iin amutmakar Yusa Uunt Jeencha emesrartatui.&quot;
					</seg>
					<seg id="b.JOH.11.49" type="verse">
						Nu uwitin Kaipias Israer-patri uuntriyayi. Niisha Tímiayi &quot;Atumka nékatsrume.
					</seg>
					<seg id="b.JOH.11.50" type="verse">
						ṡAshí Israer-shuar mesertin pénkerkait. Antsu aya chikichik shuar Jákatin pénkerchakait?&quot; Tímiayi.
					</seg>
					<seg id="b.JOH.11.51" type="verse">
						Kaipiaska aya ni Enentáimmiajain Tíchamiayi. Antsu nu uwitin Israer-patri uuntri asamtai Yus nuna Enentáimtikramiayi. Nújainkia Israer-shuar Jesus jaruktinian ujakmiayi.
					</seg>
					<seg id="b.JOH.11.52" type="verse">
						Tura aya Israer-shuarnakcha antsu niijiaisha Ashí nunkanam Yus-shuar ajasarun irurtajtsa Jákatniuyi.
					</seg>
					<seg id="b.JOH.11.53" type="verse">
						Tuma asamtai nu tsawantinin Israer-shuara uuntri Jesus Máatai tusar áujmatsarmiayi.
					</seg>
					<seg id="b.JOH.11.54" type="verse">
						Nu asamtai Jesus paant wantiniak Israer-shuarnum wekaichmiayi. Antsu Jutía nunkanmaya jiinki atsamu nunkanam Eprain pepru Tíjiuch wémiayi. Tura nui pujusmiayi ni unuiniamurijiai.
					</seg>
					<seg id="b.JOH.11.55" type="verse">
						Israer-shuara namperi paskua ishichik jatemsamtai Untsurí shuar Yajá péprunmaya Jerusarénnum Káunkarmiayi. Kame paskua jeatsain Muisais timia Núnisan ni Ayashísha Enentáisha iwiarnarat tusa wakeriarmiayi.
					</seg>
					<seg id="b.JOH.11.56" type="verse">
						Jesusnasha eak yujarmiayi. Tura Yusa Uunt Jeen pujusar nuamtak aniniaisar &quot;ṡWarí Enentáimiam. Jístanam tatimpiash?&quot; tiarmiayi.
					</seg>
					<seg id="b.JOH.11.57" type="verse">
						Pariséusha Israer-patri uuntrisha akupainiak &quot;Jesus Pujá nekaamka ujatkata&quot; tiarmiayi. Jesusan sepunam enkeatai tusar tiarmiayi.
					</seg>
				</div>
				<div id="b.JOH.12" type="chapter">
					<seg id="b.JOH.12.1" type="verse">
						Paskua Jísat jeatin sais tsawant ajasmatai Jesus Petania péprunam wémiayi. Jesus jakamunmaya iniantkimia Nú Rásaru nuin pujumiayi.
					</seg>
					<seg id="b.JOH.12.2" type="verse">
						Jesus jeamtai ayurawarmiayi. Rásarusha niijiai Yurumámiayi. Mártasha yurumkan iwiasmakmiayi.
					</seg>
					<seg id="b.JOH.12.3" type="verse">
						Tura Marikia kunkuinian ti kuitjai ritru ajapén sumak itiamiayi. Tura Jesusa nawen kuer ni intiashijiai japirmiayi. Jeasha nu kunkuinjai ti shiir kunkunmiayi.
					</seg>
					<seg id="b.JOH.12.4" type="verse">
						Jútas Iskariúti, Semunka Uchirí, nui pujumiayi. Niisha Jesusa unuiniamurintiat ukunam Jesusan surukmiayi Máawarat tusa. Niisha Tímiayi
					</seg>
					<seg id="b.JOH.12.5" type="verse">
						&quot;ṡUrukamtai nu kunkuinian ti kuitjai surukchama Kuítrinchan Súsatniun?&quot;
					</seg>
					<seg id="b.JOH.12.6" type="verse">
						Kame Kuítrinchan Enentáimtak Tíchamiayi. Antsu unuiniamu Kuítrin wainkia asa Yúpichuch kasamkamniuyayi. Tuma asa nuna Tímiayi.
					</seg>
					<seg id="b.JOH.12.7" type="verse">
						Tura Jesus Tímiayi &quot;Iniaisata. Wi iwiarnakui kuératniun sumak ikiurtusuiti.
					</seg>
					<seg id="b.JOH.12.8" type="verse">
						Kuítrincha tuke atumjai íruntsuk. Antsu Wikia atumjai tuke pujuschattajai&quot; Tímiayi.
					</seg>
					<seg id="b.JOH.12.9" type="verse">
						Israer-shuarsha Jesus Petania péprunam pujan antukar Jesus iistaitsar weriarmiayi. Rásaruncha Jesus jakamunmaya iniantkimiua nusha iyutai tusar wearmiayi.
					</seg>
					<seg id="b.JOH.12.10" type="verse">
						Túramtai Israer-patri uuntrinkia chichaman jurusarmiayi Rásaru maatai tusar.
					</seg>
					<seg id="b.JOH.12.11" type="verse">
						Untsurí Israer-shuar Rásaru iniantkimiun nekaawar Israer-patrin ikiukiar Jesusan Enentáimtusarmiayi. Túrawarmatai Rásaruncha Máatniun wakerukarmiayi.
					</seg>
					<seg id="b.JOH.12.12" type="verse">
						Paskua namperan pachiintiuktajtsa ti Untsurí shuar Jerusarénnum wearmiayi. Kashin tsawar Jesus Nú peprunam Tátinian nekaawarmiayi.
					</seg>
					<seg id="b.JOH.12.13" type="verse">
						Niisha tintiuki nuké ainis nukan Júurar Jesusan inkiuntai tusar Jíinkiarmiayi. Túrawar untsumainiak &quot;Shiir tati, tiarmiayi. Yusa kakarmarijiai winiana nu Tí pénkeraiti. Israer-shuara uuntri asa shiir Atí&quot; tu untsumiarmiayi.
					</seg>
					<seg id="b.JOH.12.14" type="verse">
						Jesussha umpuurun Wáiniak entsamkamai. Núnisan aarmaiti Yus-Chichamnum:
					</seg>
					<seg id="b.JOH.12.15" type="verse">
						&quot;Seun péprunmaya shuara, ashamkairap. Atumí Akupniuri umpuurunam entsamak winiawai.&quot;
					</seg>
					<seg id="b.JOH.12.16" type="verse">
						Nu chichamaik Jesusa unuiniamuri nu Túrunamun nekaacharmiayi. Tura ukunam Jesus nayaimpiniam shiir waketkimtai Enentáimprarmiayi. Ashí Jesusna aarma Núnisan Túrunamiayi.
					</seg>
					<seg id="b.JOH.12.17" type="verse">
						Jesus Rásarun iwiarsamunmaya iniantkimiun Wáinkiarua Nú shuar nuna áujmatiarmiayi.
					</seg>
					<seg id="b.JOH.12.18" type="verse">
						Tuma asamtai shuar Jesus nu tujintiamun Túramtai nekaawar Jesusan inkiunktaj tusar Jíinkiarmiayi.
					</seg>
					<seg id="b.JOH.12.19" type="verse">
						Tura Pariséusha nuamtak tiarmiayi &quot;Iis, penké tujinkiaji. Maa iista, Ashí shuar Niin nemarainiatsuk.&quot;
					</seg>
					<seg id="b.JOH.12.20" type="verse">
						Paskua nampernum Yus shiir awajsatniun Jerusarénnum weriaruka Untsurí nunkanmaya shuar ármiayi. Kriaku apachcha ármiayi.
					</seg>
					<seg id="b.JOH.12.21" type="verse">
						Niisha Jiripin weantukarmiayi. Kame nu Jiripi Petsaitia péprunmayauyayi. Petsaitia péprusha Kariréa nunkanam awai. Nincha Kriaku apach seainiak &quot;Uunta, Jesusjai chichastaitsar wakeraji&quot; tiarmiayi.
					</seg>
					<seg id="b.JOH.12.22" type="verse">
						Jiripisha Antresan Werí ujakmiayi. Nuyá niijiai métek tsaninkiar Jesusan weriar ujakarmiayi.
					</seg>
					<seg id="b.JOH.12.23" type="verse">
						Jesussha Tímiayi &quot;Wi Aents Ajasuitjiana ju tsawantur jeayi. Túramtai shiir Awájnástatjai.
					</seg>
					<seg id="b.JOH.12.24" type="verse">
						Wi Tájana nu ti nekasaiti. Jinkiaia ántsanketjai. Araachmaka ninki pujatsuk. Antsu araamka tsapain jinkiaichiri kaushmariat nerek ti Untsurí ajatsuk. Núnisnak Wi jakamtai ti Untsurí shuar yamaram iwiaakman takusartatui.
					</seg>
					<seg id="b.JOH.12.25" type="verse">
						Shuarsha jinkiaia nuke aya ju nunkanam pénker pujustinian Enentáimkiunka ántar pujak nekas iwiaakmarin emenkaktatui. Tura ju nunkanam pénker pujustinian Enentáimtsuk Jákatniuncha ashamchaa Nú shuarka nekas iwiaakman Wáiniak tuke iwiaaku átatui.
					</seg>
					<seg id="b.JOH.12.26" type="verse">
						Shuar winia átaj takunka nemartusti. Túranka Wi pujajna nui Wíi shuar tuke átatui. Núnisan Wíi shuar winia takatrun Takáa nuna winia Aparsha shiir Enentáimtustatui' Tímiayi.
					</seg>
					<seg id="b.JOH.12.27" type="verse">
						`Yamaikia Enentáirui ti itiurchat pujajai. ṡWarittiajak. &quot;Aparu, ju Túrunatniunmaya uwemtikrurta&quot; titiajash? Antsu Jú Túrunatniun Táwitjai.
					</seg>
					<seg id="b.JOH.12.28" type="verse">
						Aparu, wi Túramujai Ashí shuar ame Náarmin shiir Enentáimturarti&quot; Tímiayi Jesus. Tutai nayaimpinmaya chichaman antukarmiayi. &quot;Winia Náarun shiir awajsaitjai tura ataksha shiir awajsattajai&quot; Tímiayi.
					</seg>
					<seg id="b.JOH.12.29" type="verse">
						Shuarsha nui pujuinia &quot;ipiamtachuashit&quot; tiarmiayi. Tura chikichcha &quot;Nayaimpinmaya suntar Niin chichasai&quot; tiarmiayi.
					</seg>
					<seg id="b.JOH.12.30" type="verse">
						Jesussha Tímiayi &quot;Wi antuktinian chichaschayi antsu átum nekaatarum tusa chichasai.
					</seg>
					<seg id="b.JOH.12.31" type="verse">
						Yamaikia nunkanam makumatin jeayi. Tura íwianch ju nunkanam akupniua nu nupetnak ajapnattawai.
					</seg>
					<seg id="b.JOH.12.32" type="verse">
						Tura numiniam awajnaintai Ashí nunkanmayanka shuar Enentáimturartatui&quot; Tímiayi.
					</seg>
					<seg id="b.JOH.12.33" type="verse">
						Juna taku Krúsnum Jákatniun ujakmiayi.
					</seg>
					<seg id="b.JOH.12.34" type="verse">
						Shuarsha awajirar tiarmiayi &quot;Yaunchu Yus akupkamu papiniumia áujsar nékaji. Kristu tutai tuke Jáatsuk iwiaaku pujustiniaiti. ṡItiurak nuikia &quot;Aents Ajasu numiniam awajnaitniuiti&quot; tame? Aents Ajasuka Krístuchukait, Yus anaikiamu. Núchaitkiuinkia Aents Ajasuka yait?&quot; tiarmiayi.
					</seg>
					<seg id="b.JOH.12.35" type="verse">
						Nuinkia Jesus Tímiayi &quot;Wi Tsáapninia aintsanketjai. Tsáapnisha Atumíin aya ishichik tsawantin Tsáapniartatui. Tsáapin ana juik wekasatarum kirit ajatsain. Kame kiritniunam wekaana nusha nékatsui itiuranimpia wea.
					</seg>
					<seg id="b.JOH.12.36" type="verse">
						Tsáapnin Wáinkiuram niin Enentáimtustarum. Túrakrum winia Tsáapnintrui wekasattarme.&quot; Jesussha nuna ti wémiayi uumak pujustaj tusa.
					</seg>
					<seg id="b.JOH.12.37" type="verse">
						Jesus aentsti tujintiamun ti Untsurí Túramtaisha Niin Enentáimtuscharmiayi.
					</seg>
					<seg id="b.JOH.12.38" type="verse">
						Yúsnan etserin Isayas yaunchu aarma uminkiatniuyi: &quot;Uunta, ṡya ii ujam antukuit. Yusa kakarmarisha yana iniaktusuit?&quot; tu aarmaiti.
					</seg>
					<seg id="b.JOH.12.39" type="verse">
						Nuna uminiak Jesusan Enentáimtuscharmiayi. Tura nu arantcha Isayas aarmiayi:
					</seg>
					<seg id="b.JOH.12.40" type="verse">
						&quot;Yus niin kusuru awajsaiti tura ni Enentáincha Kátsuram awajsaiti. Ni jiijiai iimsain tusa tura ni Enentáijiai nekaawain tusa Túraiti. Kame ni tunaari iisar Enentáimtuiniakui Yus niin Tsuárainti&quot; tu aarmaiti.
					</seg>
					<seg id="b.JOH.12.41" type="verse">
						Isayas yaunchu Jesusan nayaimpiniam ti shiir pujan Wáiniak nuna Tímiayi.
					</seg>
					<seg id="b.JOH.12.42" type="verse">
						Tuma ain Untsurí Israer-shuarsha tura ni uuntrinmayasha Jesusan nekas Enentáimtusarmiayi. Tura niisha Pariséun ashamainiak paant Tícharmiayi. Israer-shuara iruntairiya jiiki awetamaij tusa ashammiarmiayi.
					</seg>
					<seg id="b.JOH.12.43" type="verse">
						Yus shiir Enentáimtursati tutsuk antsu shuar shiir Enentáimtursati tusar Túrawarmiayi.
					</seg>
					<seg id="b.JOH.12.44" type="verse">
						Jesus kakantar untsumuk Tímiayi &quot;Winia Enentáimturuk aya Winiak Enentáimturtsui antsu winia Aparun Winia akuptukua nunasha Enentáimtawai.
					</seg>
					<seg id="b.JOH.12.45" type="verse">
						Winia Wáitkiusha Winia Aparnasha Wáinui.
					</seg>
					<seg id="b.JOH.12.46" type="verse">
						Wikia Tsáapnin asan Winia Enentáimturainia nuka kiritniunam wekasain tusan ju nunkanam Táwitjai.
					</seg>
					<seg id="b.JOH.12.47" type="verse">
						Shuáran sumamtikiatniun Táchaitjai antsu uwemtikratniun Táwitjai. Tuma asamtai shuar winia chichamprun antuk Umíachkunka sumamaiti. Tura Wikia sumamtikiachuitjai.
					</seg>
					<seg id="b.JOH.12.48" type="verse">
						Winia nakitrur chichampruncha Enentáimtachuka sumamtikiamuiti. Wi timiaj nuka amuukatin tsawantai niin sumamtikiattawai.
					</seg>
					<seg id="b.JOH.12.49" type="verse">
						Wi Enentáimmiajain chichaatsjai. Winia Apar akattur akuptukuiti. Tura chichastinia nuna surusuiti.
					</seg>
					<seg id="b.JOH.12.50" type="verse">
						Wisha nékajai, Ashí winia Apar akupeamuka yamaram iwiaakman tuke amuukashtinian Súawai. Tuma asamtai winia Apar Túrutmia Núnisnak tajai&quot; Tímiayi Jesus.
					</seg>
				</div>
				<div id="b.JOH.13" type="chapter">
					<seg id="b.JOH.13.1" type="verse">
						Paskua Jísat jeatin Chikichík tsawant ajasmatai Jesusa tsawantri jeatemayi. Túramtai ju nunkan ikiuki ni Aparíin wétiniuyi. Jesussha nuna nekaamiayi. Ashí Níiniun ju nunkanam pujuinian tuke anea asa Amúamunmasha yapajitsuk tuke aneemiayi.
					</seg>
					<seg id="b.JOH.13.2" type="verse">
						Nu tsawantaisha murikiun Yúatin ármiayi. Tura Yurumátin jeatsain, uunt iwianch Semunka Uchirí Jútas Iskariúti Enentáin Jesusan surukat tusa Enentáimtikramiayi.
					</seg>
					<seg id="b.JOH.13.3" type="verse">
						Tura Jesus Yusaiya tau asa waketkitniuyi. Tura Yus Apa Ashí mash susamiayi akupin Atí tusa. Jesussha nuna Nekáa
					</seg>
					<seg id="b.JOH.13.4" type="verse">
						Chíkich yurumuk pujuiniai wajakmiayi. Tura pushirin aimiak awankéman emenmamamiayi.
					</seg>
					<seg id="b.JOH.13.5" type="verse">
						Nuyá nijiaamatainium entsan Yará ni unuiniamuri nawen nijiatramiayi. Tura awankémjai japirmiayi.
					</seg>
					<seg id="b.JOH.13.6" type="verse">
						Semun Pítrunam jeamtai Pítiur Tímiayi &quot;Uunta, ṡWinia nawer nijiartaj tamek?&quot;
					</seg>
					<seg id="b.JOH.13.7" type="verse">
						Jesussha Tímiayi &quot;Wi Túrajna nu Yamái nékatsme tura ukunam nekaattame.&quot;
					</seg>
					<seg id="b.JOH.13.8" type="verse">
						Tura Pítiur Tímiayi &quot;Penké winia nawer nijiarchattame.&quot; Jesussha Tímiayi &quot;Wi nijiaachkuinkia Wijiai tsaninkia pujuschamniaitme.&quot;
					</seg>
					<seg id="b.JOH.13.9" type="verse">
						Tutai Semun Pítiur Tímiayi &quot;Nuinkia, Uunta, aya nawerkechu antsu uwejrusha tura muukarsha nijiatrurta.&quot;
					</seg>
					<seg id="b.JOH.13.10" type="verse">
						Tura Jesus Tímiayi &quot;Yamái mainkia Ayashí shiir asamtai aya nawenin Nijiamártiniaiti. Atumí Enentáin Ashí pénkeraitrume. Túrasha Ashí shuarcha&quot; Tímiayi.
					</seg>
					<seg id="b.JOH.13.11" type="verse">
						Kame Jútas Niin suruktinian Nekáa &quot;Ashí shuarcha&quot; Tímiayi.
					</seg>
					<seg id="b.JOH.13.12" type="verse">
						Jesussha nijiar umik ni pushirin entsarmiayi. Tura atak pujus Tímiayi &quot;ṡAtumsha Wi Túrajna nu nekaarmek?
					</seg>
					<seg id="b.JOH.13.13" type="verse">
						Wi Atumí Uuntri asamtai nekas &quot;Uunta&quot; Túrutrume. Nusha pénkeraiti.
					</seg>
					<seg id="b.JOH.13.14" type="verse">
						Tura Jintinniuitiatan tura Uuntaitiatan Atumí nawen nijiarchajak. Atumsha Núnisrumek nuamtak Náwem nijiatnairatarum.
					</seg>
					<seg id="b.JOH.13.15" type="verse">
						Atumin nekapruatsan Túramjai. Atumsha Núnisrumek Túratarum.
					</seg>
					<seg id="b.JOH.13.16" type="verse">
						Ti nekasan tajai. Takarniuka ni uuntri nankaamaschaiti. Akupkamusha akupea nuna nankaamaschaiti.
					</seg>
					<seg id="b.JOH.13.17" type="verse">
						Nu nekaarum Túrakrumka shiir átatrume.'
					</seg>
					<seg id="b.JOH.13.18" type="verse">
						`Tura Tájana nuna Ashí Tátsujrume. Anaikiaitiaj Núnaka Wi nékajai. Tura Yus-Chicham uminkiatniuiti, nékajai. Ju aarmaiti: &quot;Wijiai yurumna nu winia nemasur ajasai.&quot;
					</seg>
					<seg id="b.JOH.13.19" type="verse">
						Nuka Túmatsain ujaajrume. Nuyá Túrunamtai Yusa Uchiríntjai nusha paant nekaattarme.
					</seg>
					<seg id="b.JOH.13.20" type="verse">
						Wi Tájana nu nekasaiti. Shuar Wi akupeaj nuna shiir itiaakka Winiasha shiir itiaarui. Tura Winia shiir itiaarna nusha Winia Akuptukuncha itiaawai&quot; Tímiayi.
					</seg>
					<seg id="b.JOH.13.21" type="verse">
						Nuna ti, Jesus ni Enentáin ti itiurchat Enentáimpramiayi. Tura paant Tímiayi &quot;Nekas tajai, chikichik jui atumjai pujana nu Winia surutkattawai.&quot;
					</seg>
					<seg id="b.JOH.13.22" type="verse">
						Tutai ni unuiniamuri nuamtak iiniaisar &quot;ṡYanak ta?&quot; tiarmiayi.
					</seg>
					<seg id="b.JOH.13.23" type="verse">
						Chikichík unuiniamuri, Jesus ti aneamu, Niijiai tsanin yurumuk pujumiayi.
					</seg>
					<seg id="b.JOH.13.24" type="verse">
						Tuma asamtai Semun Pítiur ni uwejéjai iniakmas &quot;Aniasta, ṡyanak áujmata?&quot; Tímiayi.
					</seg>
					<seg id="b.JOH.13.25" type="verse">
						Tutai Jesusan áyanmatsan aniasmiayi. &quot;ṡYait, Uunta?&quot; Tímiayi.
					</seg>
					<seg id="b.JOH.13.26" type="verse">
						Jesussha ayak &quot;Tantan Túumnium ajunkan susattaj Núiti&quot; Tímiayi. Nújain tantan Túumnium ajun Semunka Uchirín Jútas Iskariútin susamiayi.
					</seg>
					<seg id="b.JOH.13.27" type="verse">
						Tura Wárik Jútas tantan achikmatai íwianch ni Enentáin wayamiayi. Nuyá Jesus Tímiayi &quot;Túrattamna nu Wárik Túrata.&quot;
					</seg>
					<seg id="b.JOH.13.28" type="verse">
						Tura Ashí nui yurumainiak pujuarmia nusha wariniak ta tusa nekaacharmiayi.
					</seg>
					<seg id="b.JOH.13.29" type="verse">
						&quot;Kuítrincha kuit Súsarta&quot; Tátsuash tu Enentáimprarmiayi. Tura chikichcha &quot;nampernum Yurumátin atsumajnia nu sumakta&quot; Tátsuash, tu Enentáimprarmiayi. Jútas Kuítian Wáinin asamtai tu Enentáimprarmiayi.
					</seg>
					<seg id="b.JOH.13.30" type="verse">
						Jútas tantan yua kashi ajasmanum Jíinkimiayi.
					</seg>
					<seg id="b.JOH.13.31" type="verse">
						Jútas Jíinkimtai Jesus Tímiayi &quot;Wi Aents Ajasu asamtai winia kakarmar yamaikia paant átatui. Tura wi Túramujai Yusa kakarmarisha ti paant átatui.
					</seg>
					<seg id="b.JOH.13.32" type="verse">
						Wi Yusa kakarmarin paant awajeakui Wisha ni Uchirí asamtai winia kakarmarnasha Yuska Wárik paant awajsattawai.
					</seg>
					<seg id="b.JOH.13.33" type="verse">
						Uchichiru, atumjai ti Untsurí tsawant pujuschattajai yamaikia. Wi Israer-shuaran Tímiaj Nútiksanak atumin Tájarme. Atumsha Winia Eátkáttarme tura wi wéamunam winishtatrume.
					</seg>
					<seg id="b.JOH.13.34" type="verse">
						Ju yamaram akupeamun amaajai nuamtak mai anenai ajatarum tusan. Wi atumin aneajrumna Núnisrumek atumsha nuamtak mai anenai ajatniuitrume.
					</seg>
					<seg id="b.JOH.13.35" type="verse">
						Anenaiyakrumninkia nujai Ashí shuar &quot;Kristu unuiniamuri ainiawai&quot; Túramartatui.
					</seg>
					<seg id="b.JOH.13.36" type="verse">
						Semun Pítiur Jesusan aniasmiayi &quot;Uunta, ṡtua wéam?&quot; Jesussha Tímiayi &quot;Wi wéajna nui yamaikia winichminiaitrume. Tura ukunam winittiarme.&quot;
					</seg>
					<seg id="b.JOH.13.37" type="verse">
						Nuyá Pítiur Tímiayi &quot;Uunta, ṡurukamtai yamaikia winichminiaitiaj? Amin Yáintajtsan jakataj tajai.&quot;
					</seg>
					<seg id="b.JOH.13.38" type="verse">
						Jesussha Tímiayi &quot;ṡNekasmek Táme? Ti nekas Tájame, atash shiniatsain Winia Menáintiú natsantrurtatme&quot; Tímiayi.
					</seg>
				</div>
				<div id="b.JOH.14" type="chapter">
					<seg id="b.JOH.14.1" type="verse">
						&quot;Kúntuts pujusairap. Yus Enentáimtustarum, Winiasha Enentáimtursatarum.
					</seg>
					<seg id="b.JOH.14.2" type="verse">
						Winia Aparuí átum pujustin ti ankant awai. Tura nuna iwiarataj tusan Aparuí wéajai, nekasaiti. Nekaschaitkiuinkia ṡitiurak ujakaajrum?
					</seg>
					<seg id="b.JOH.14.3" type="verse">
						Tura iwiaaran amukan ataksha Tátatjai. Tura tana yaruaktatjarme, wi pujamunam atumsha Pujusúk tusan.
					</seg>
					<seg id="b.JOH.14.4" type="verse">
						Wi wéaj nu nékarme tura jintiasha nékarme&quot; Tímiayi Jesus.
					</seg>
					<seg id="b.JOH.14.5" type="verse">
						Tumas Tímiayi &quot;Uunta, Ame weam nu nékatsji. ṡJintiasha itiurak nekaattaj~i?&quot;
					</seg>
					<seg id="b.JOH.14.6" type="verse">
						Jesussha Tímiayi &quot;Wi nekas Jíntiaitjai. Wíjiainchu wekaana nuka winia Aparuí jeatniun penké tujintiawai. Tura Wisha tuke nekas tiniu asan nekas ana nuna Shuáran nékamtikiajai. Wisha Shuáran yamaram iwiaakman tuke amuukashtinian Súwitjai.
					</seg>
					<seg id="b.JOH.14.7" type="verse">
						Winia nékarkurmeka winia Aparsha nekaawaintrume. Yamaisha Nii Wáinkia asarum nékarme&quot; Tímiayi.
					</seg>
					<seg id="b.JOH.14.8" type="verse">
						Nuinkia Jiripisha Tímiayi &quot;Uunta, Apasha Wáinkiarka maak.&quot;
					</seg>
					<seg id="b.JOH.14.9" type="verse">
						Jesussha Tímiayi &quot;Jiripi, atumjai ti pujusu aisha ṡtuke nékartsumek? Winia Wáitkia nuka Winia Aparnasha Wáinkiaiti. ṡItiurak, nuikia, &quot;Apasha Wáinkiarka maak&quot; tame?
					</seg>
					<seg id="b.JOH.14.10" type="verse">
						Winia Aparjai tsaninkian pujakun tura winia Aparsha Wijiai pujakui tuke chikichkiitji. ṡNu nékatsrumek? Wi Tájarmena nu Winia chichampruchuiti. Yus Apa Winí pujak ni wakeramun takaawai.
					</seg>
					<seg id="b.JOH.14.11" type="verse">
						Nekaatarum. Wisha winia Aparjai tsaninkia pujakur nekas chikichkiitji. &quot;Nu chicham itiurchataiti&quot; Enentáimkiurmeka wi Túramu nuikia Enentáimpratarum. Wi Túramujai chikichik ájinia nu Páantchakait.
					</seg>
					<seg id="b.JOH.14.12" type="verse">
						Wi Tájarmena nu ti nekasaiti. Winia Enentáimturna nu Wi Túrajna nuna Túrattawai. Tura winia Aparuí wéakui nuna nankaamas tujintiamun Túrattawai.
					</seg>
					<seg id="b.JOH.14.13" type="verse">
						Ashí Winia Enentáimtursarum seatrumna nuna amastatjai. Nújainkia winia Apar shiir awajnastatui.
					</seg>
					<seg id="b.JOH.14.14" type="verse">
						Winia Enentáimtursarum seakrumninkia Ashí Túrattajai' Tímiayi.
					</seg>
					<seg id="b.JOH.14.15" type="verse">
						`Atumsha anentkurmeka winia chichamur umiktarum.
					</seg>
					<seg id="b.JOH.14.16" type="verse">
						Tura wéakun winia Aparun chikichan akupturmakti tusan seattajai. Niisha atumjai tuke pujak atsantamprartatui.
					</seg>
					<seg id="b.JOH.14.17" type="verse">
						Nusha Yusa Wakaníinti. Yus-shuarcha Niin nekaachmin ainiawai. Tuma asamtai ni Enentáin wayachminiaiti. Antsu átumka atumi Enentáin pujakui Nii nékarme. Niisha Atumí Enentáin tuke pujustatui.
					</seg>
					<seg id="b.JOH.14.18" type="verse">
						Mitiaikia aitkiasnak ikiukchattajrume. Atumíin atak Tátatjai.
					</seg>
					<seg id="b.JOH.14.19" type="verse">
						Ishichik tsawant nankaamasmatai Chíkich shuar irunna nu Wáitkiachartatui. Tura Wi iwiaaku asamtai átumka nu iwiaakmajai pujustatrume. Tuma asarum Wáitkiattarme.
					</seg>
					<seg id="b.JOH.14.20" type="verse">
						Tura nu tsawantai ju nekaattarme. Wisha winia Aparjai tsaninkia pujakur chikichkiitji. Núnisnak Wisha atumjai tsaninkian pujajai. Tura atumsha Wijiai tsaninkia pujarme.
					</seg>
					<seg id="b.JOH.14.21" type="verse">
						Shuar Winia anentuka wi akupkamun Nekáa Umíawai. Nú shuarnaka winia Aparsha aneawai. Wisha niin aneajai tura nekarati tusan iniaktustatjai.&quot; Jesus nuna Tímiayi.
					</seg>
					<seg id="b.JOH.14.22" type="verse">
						Chíkich Jútas, Iskariútichu, Tímiayi &quot;Uunta, ṡurukamtai Ashí shuarnum iniaktutskesha aya iin iniaktustatam?&quot;
					</seg>
					<seg id="b.JOH.14.23" type="verse">
						Jesus Tímiayi &quot;Winia anentuka Tájana nuna Enentáimtawai. Winia Aparsha nu shuaran aneattawai. Tura Wisha winia Aparnum nu shuarjai tsaninkia pujustatji.
					</seg>
					<seg id="b.JOH.14.24" type="verse">
						Antsu Winia anentchaka Tájana nuna Enentáimtatsui. Atum ántarmena Nú chichamka Wíniachuiti, antsu Yus Apa Winia akuptukua Núnaiti' Tímiayi.
					</seg>
					<seg id="b.JOH.14.25" type="verse">
						`Atumjai tuke pujakun nuna Tájarme.
					</seg>
					<seg id="b.JOH.14.26" type="verse">
						Yus Apa ni Shiir Wakanin atumin Yáinmak atsantamprarat tusa akupturmaktatrume. Wi seam Túrattawai. Nu Wakancha Ashí Wi ujakjarmena nuna atak Enentáimtikramprar Ashí unuitiamprartatui' Tímiayi.
					</seg>
					<seg id="b.JOH.14.27" type="verse">
						`Imiatkinchanum pujustarum. Imiatkinchanum pujajna Núnisrumek pujustarum tusan amaajai. Jú nunkanmanka warastin Wáinkiashtatrume. Antsu itiurchatnum pujayatrumkesha Wijiai imiatkinchanum pujustatrume. Ashamtsuk pujustarum. Itiurchat Enentáimprairap.
					</seg>
					<seg id="b.JOH.14.28" type="verse">
						Nuik timiaj nu antukmarme. Aparuí wena atak Atumiín Tátatjai. Winia Aparka Wijiai nankaamas uuntaiti. Tuma asamtai ti nekas anentkurmeka &quot;Aparuí wéajai&quot; takui Ashí warasaarme.
					</seg>
					<seg id="b.JOH.14.29" type="verse">
						Nuka Túmatsain ujaajrume. Túrunamtai Nuyá Winia Enentáimtursattarme&quot; Tímiayi.
					</seg>
					<seg id="b.JOH.14.30" type="verse">
						`Jú nunkanmayan akupin winiakui atumjai Núkap chichaschattajai yamaikia. Wíniaka nupettukchamniaiti.
					</seg>
					<seg id="b.JOH.14.31" type="verse">
						Tura Wikia winia Aparun aneajai tura Nii akupturkama nuna tuke Túrajai. Ashí shuar nuna nekaawarti tusa Ashí Túrunatniuiti. Wajaktiarum. Juyá Wetái' Tímiayi.
					</seg>
				</div>
				<div id="b.JOH.15" type="chapter">
					<seg id="b.JOH.15.1" type="verse">
						`Winia iwiaakmarun amaakun numi arakma aintsanketjai. Wikia kampuintjai atumsha kanawentrume. Winia Aparsha arakan Wáiniua Núnisaiti.
					</seg>
					<seg id="b.JOH.15.2" type="verse">
						Winia kanawernasha nereatsna Núnaka tsupik ájapeawai. Tura nereana Núnaka Púruawai Nú nukap nerekat tusa.
					</seg>
					<seg id="b.JOH.15.3" type="verse">
						Wi ujakjarmena nujai puruarmaitrume.
					</seg>
					<seg id="b.JOH.15.4" type="verse">
						Numí kanawesha kampuin áchitkiachkunka ninki nerekchamniaiti. Núnisrumek atumsha Winí áchitkiachkurmeka nerekchamniaitrume. Wi atumjai áchitkiaj Núnisrumek atumsha Winí tuke áchitkia atarum' Tímiayi.
					</seg>
					<seg id="b.JOH.15.5" type="verse">
						`Wikia kampuintjai atumsha kanawentrume. Kampuinkia kanawen áchitkia Núnisnak achiakjarme. Tura kanawe ni kampuinin áchitkia Núnisrum Winí áchitkia atarum. Túrakrumka Núkap nerektatrume. Antsu Wíjiainchuka pénker Túratin penké tujintiarme.
					</seg>
					<seg id="b.JOH.15.6" type="verse">
						Winí áchitkiachuka ajapam kukartatui. Kanawesha kukarmatai shuar irumkar aesawartatui' Tímiayi.
					</seg>
					<seg id="b.JOH.15.7" type="verse">
						`Tuke Winí áchitkiaitkiurmeka tura winia chichamprusha kajinmattsuk emetarmeka átum wakerarmena nu seakrumin amastatjai.
					</seg>
					<seg id="b.JOH.15.8" type="verse">
						Atum Núkap nereakrumninkia Ashí shuar &quot;Nekas Jesusa unuiniamurinti&quot; Túramartatui tura winia Aparnasha shiir awajsartatui.
					</seg>
					<seg id="b.JOH.15.9" type="verse">
						Winia Apar anenna Nútiksanak Wisha atumin aneajrume. Winia aneamur tuke atarum.
					</seg>
					<seg id="b.JOH.15.10" type="verse">
						Winia Aparu akupkamurin umiakun tuke ni aneamurintjai. Núnisrumek winia akupkamur umiakrumka tuke winia aneamur átatrume' Tímiayi.
					</seg>
					<seg id="b.JOH.15.11" type="verse">
						`Wi waraajna aintsarmek warastarum tusan nuna Tájarme. Tura ti shiir warastatrume.
					</seg>
					<seg id="b.JOH.15.12" type="verse">
						Wi akupkamu Júiti: &quot;Wi aneajrumna Nútiksarmek Ashí anenaitiarum.&quot;
					</seg>
					<seg id="b.JOH.15.13" type="verse">
						Shuar ni amikrin Yáintaj tusa jakanka ti anenkartichukait.
					</seg>
					<seg id="b.JOH.15.14" type="verse">
						Wi akupeamu takaakrumka atumsha winia amikruitrume.
					</seg>
					<seg id="b.JOH.15.15" type="verse">
						Takarniuka ni uuntri takaana nuna nékatsui. Tuma asamtai &quot;winia takarniuruitrume&quot; Tátsujrume. Antsu Ashí winia Apar Táman ujaku asan &quot;winia amikruitrume&quot; Tájarme.
					</seg>
					<seg id="b.JOH.15.16" type="verse">
						Aya Atumí Enentáimsamurijiain Wíi shuar ajaschamarme. Antsu akatramur ajastarum tusan atumniaka achikjarme Wi. Winia takatur takastiniaitrume. Túrarum pénker Túratniuitrume nerektinia aintsarmek. Tura nu nere amuutsuk tuke átiniaiti. Tuma asamtai winia Apar searmena nuna amastatui.
					</seg>
					<seg id="b.JOH.15.17" type="verse">
						Júnaka akupeajrume: Nuamtak mai anenai ajatarum' Tímiayi.
					</seg>
					<seg id="b.JOH.15.18" type="verse">
						`Ju nunkanmaya shuar Winia emka nakitrurar atumniasha nakitramarme.
					</seg>
					<seg id="b.JOH.15.19" type="verse">
						Atumsha ju nunkanmaya shuaraitkiurminkia niiniua Nútiksan anenmaintrume. Antsu Wíi shuar ajastarum tusan ju nunkanmaya achikmajrume. Túramtai nekas ju nunkanmayanchuitrume yamaikia. Nu asamtai nu shuar nakitramainiawai.
					</seg>
					<seg id="b.JOH.15.20" type="verse">
						&quot;Takarniuka ni uuntri nankaamaschaiti&quot; Tíchamkajrum. Shuar Winia yajauch awajtusaru ásar atumniasha yajauch awajtamsartatui. Chikichcha umirtukaru ásar atumniasha umirtamkartatui.
					</seg>
					<seg id="b.JOH.15.21" type="verse">
						Winia Akuptukun nékachu ásar Winia Enentáimturkurmin yajauch awajtamsartatui' Tímiayi.
					</seg>
					<seg id="b.JOH.15.22" type="verse">
						`Wi tana Yus-Chichaman niin ujakchamtainkia tunaanum sumamacharaayi. Antsu ujakma ásar &quot;Nékachkun Túraitjai&quot; Tíchamin ainiawai.
					</seg>
					<seg id="b.JOH.15.23" type="verse">
						Winia nakitruinia nuka winia Aparnasha nakitiainiawai.
					</seg>
					<seg id="b.JOH.15.24" type="verse">
						Aents penké Túrachman Túrachuitkiuinkia tunaanum sumamacharainti. Antsu wi Túramun Wáinkiaru ainiayat Winiasha tura winia Aparnasha nakitiainiawai.
					</seg>
					<seg id="b.JOH.15.25" type="verse">
						Yaunchu Yus akupkamunam aarmaiti: &quot;Penké ántar nakitrurarmai.&quot; Nu chicham uminkiati tusa Túrunaiti' Tímiayi.
					</seg>
					<seg id="b.JOH.15.26" type="verse">
						`Tura atsantamprattsa Yáinmana nuna winia Aparuiya akuptuktatjarme. Niisha tuke nekas tiniu Wakaniiti. Niisha Yusaiya taa atumin nekamtikramprattarme.
					</seg>
					<seg id="b.JOH.15.27" type="verse">
						Atumsha yaunchu Wijiai pujusu asarum nekamtikiattarme' Tímiayi.
					</seg>
				</div>
				<div id="b.JOH.16" type="chapter">
					<seg id="b.JOH.16.1" type="verse">
						`Atum kanartukairum tusan Júnaka Tájarme.
					</seg>
					<seg id="b.JOH.16.2" type="verse">
						Israer-shuar iruntainiumia jiiki akuptamkattarme. Nu arantcha mantamainiaksha &quot;Yúsan shiir awajsattsan Túrajai&quot; Tiártatui.
					</seg>
					<seg id="b.JOH.16.3" type="verse">
						Nu shuar Winiasha tura winia Aparnasha nékachu ásar Túrutmawartatui.
					</seg>
					<seg id="b.JOH.16.4" type="verse">
						Núnaka Yamái Tájame. Tura Túrunamtai &quot;Núnisan átiniaiti&quot; timiaj nu nekaarum itiurchat Enentáimprairap' Tímiayi. `Atumjai tuke Pujá asan Núnaka yaunchu ujakchamajrume.
					</seg>
					<seg id="b.JOH.16.5" type="verse">
						Antsu yamaikia Wáketjai winia Akuptukmia nujai pujustaj tusan. Tuma ain wéajna nu inintratsrume.
					</seg>
					<seg id="b.JOH.16.6" type="verse">
						Antsu nuna takui ti kuntuts Enentáimprarme.
					</seg>
					<seg id="b.JOH.16.7" type="verse">
						Tura Wi wématai atumjainkia nuna nankaamas pénker átatui. Iis, Wi wéaknaka atumin yainmaktinia nuna akupkattajai tura wéachkuinkia Táchattawai. Nuka ti nekasaiti.
					</seg>
					<seg id="b.JOH.16.8" type="verse">
						Yusa Wakaní taa Ashí Jú nunkanmaya aentsun ju menaintiun nekamtikiattawai. Ni tunaari aan nekamtikiattawai. Pénker tunaajainchu wekasamniana nunasha nekamtikiattawai. Tura Yus tunaanum Súmamtikiamniana nunasha nekamtikiattawai.
					</seg>
					<seg id="b.JOH.16.9" type="verse">
						Winia Enentáimturainiachu Tunáarintin ainiawai.
					</seg>
					<seg id="b.JOH.16.10" type="verse">
						Winia Aparuí Wáketkui Wáitkiashtatrume. Tuma asamtai Ashí shuar wi pénker tunaajainchu wekaamun nekaawartatui.
					</seg>
					<seg id="b.JOH.16.11" type="verse">
						Tura ju nunkanam akupniunka Yus tunaanum Súmamtikia asa shuarnasha Súmamtikiamniaiti. Nuna paant nekaawartatui' Tímiayi.
					</seg>
					<seg id="b.JOH.16.12" type="verse">
						`Nu arantcha Núkap Tíintjiarme Túrasha átumka nekaachaintrume.
					</seg>
					<seg id="b.JOH.16.13" type="verse">
						Yusa Wakaní Ashí nekas tiniu asa Ashí nekasa nuna unuitiamprattarme. Ni Enentáimmiajai Tíchattawai antsu winia Aparuí antukma nuna ujatmaktatui. Ukunam átatna nunasha ujatmaktatui.
					</seg>
					<seg id="b.JOH.16.14" type="verse">
						Ashí Wínian ujatmak Winia shiir awajtustatui.
					</seg>
					<seg id="b.JOH.16.15" type="verse">
						Ashí winia Apar takakna nusha Wíniaiti. Nu asamtai &quot;Ashí Wínian ujatmaktatui&quot; tajai' Tímiayi.
					</seg>
					<seg id="b.JOH.16.16" type="verse">
						`Ishichik pujusrum Winia Wáitkiashtatrume. Nuyá ataksha ishichik pujusrum ataksha Wáitkiattarme. Wisha winia Aparuí wéajai&quot; Tímiayi.
					</seg>
					<seg id="b.JOH.16.17" type="verse">
						Nuyá ni unuiniamuri nuamtak aniniaisarmiayi &quot;ṡJú chichamsha warimpait? &quot;Ishichik pujusrum Wáitkiashtatrume tura ataksha ishichik pujusrum Wáitkiattarme tura Aparuí wéajai&quot; Tátsuk.
					</seg>
					<seg id="b.JOH.16.18" type="verse">
						&quot;Ishichik pujusrum&quot; tana nusha ṡwarimpait? Nii tana nu ántatsji&quot; tiarmiayi.
					</seg>
					<seg id="b.JOH.16.19" type="verse">
						Jesussha niin aniastai Táman Nekáa Tímiayi &quot;Ishichik pujusrum Wáitkiashtatrume Nuyá ataksha ishichik pujusrum Wáitkiattarme&quot; Tímiajai. ṡNúchakait átum inintrustin wakerarmena nu?
					</seg>
					<seg id="b.JOH.16.20" type="verse">
						Ti nekas Tájarme: Atumka Kúntuts pujusrum uuttiatrume tura Yus-shuarcha Warásártatui. Tuma ain~ki átum Kúntuts pujayatrumek ukunam warastatrume.
					</seg>
					<seg id="b.JOH.16.21" type="verse">
						Iis, nuwasha jurertin tsawant jeamtai najaimiak Wáitiatsuk. Tura uchin jurerka ti waraak Wáitsamunka Enentáimtsui.
					</seg>
					<seg id="b.JOH.16.22" type="verse">
						Atumsha Núnisrumek yamaik Kúntuts pujarme. Tura atak iitjiarum tusan winiakui ti shiir Atumí Enentáin warastatrume. Nu warastinian jurutramkichminia ainiawai.'
					</seg>
					<seg id="b.JOH.16.23" type="verse">
						`Nu tsawantinkia penké ininsashtatrume. Ti nekas Tájarme Winia Enentáimtursarum winia Apar searum nuna Ashí amastatui.
					</seg>
					<seg id="b.JOH.16.24" type="verse">
						Yamaisha Winia Enentáimtursarum winia Apar seachurme. Seakrumninkia amastatui ti shiir warasaruk tusa' Tímiayi.
					</seg>
					<seg id="b.JOH.16.25" type="verse">
						`Métek-taku chichamjai nakumkan nuna Tímiajai. Tura ukunmanka nujai chichatsuk winia Aparnan paant ujaktatjarme.
					</seg>
					<seg id="b.JOH.16.27" type="verse">
						Nu tsawantai átumka Winia Enentáimtursarum winia Apar seattarme. Winia Aparsha atumin anea asamtai Wi Niin áujsatin atsumashtatrume. Winia anentu asarum tura winia Aparuíya taman Enentáimtakrumin Niisha anenmawai.
					</seg>
					<seg id="b.JOH.16.28" type="verse">
						Winia Aparuíya Jíinkin Jú nunkanam Táwitjai. Yamaikia Jú nunkanmaya Jíinkin ataksha Aparuí Wáketjai&quot; Tímiayi.
					</seg>
					<seg id="b.JOH.16.29" type="verse">
						Nuyá ni unuiniamuri tiarmiayi &quot;Yamaikia métek-taku chichamjainchu chichaame.
					</seg>
					<seg id="b.JOH.16.30" type="verse">
						Mash nékaitme. Shuar Amin ininmatsain pénker aimkiatin nékame. Nu nekaar Ame nekas Yúsnumiaitme tu Enentáimtaji&quot; tiarmiayi.
					</seg>
					<seg id="b.JOH.16.31" type="verse">
						Tura Jesus Tímiayi &quot;ṡNekasash Enentáimtarum?
					</seg>
					<seg id="b.JOH.16.32" type="verse">
						Ti warik átumka ashamkarum Niisháa tsakinmaktatrume tura Winiak ikiurkittiarme. Antsu winia Apar pujakui Wiki pujatsjai.
					</seg>
					<seg id="b.JOH.16.33" type="verse">
						Winia Enentáimturkuram imiatkinchanum pujusarat tusan Tájarme. Jú nunkanam ti Wáitsattarme. Tura Wi Jú nunkanmayan nupetka asamtai warastarum&quot; Tímiayi Jesus.
					</seg>
				</div>
				<div id="b.JOH.17" type="chapter">
					<seg id="b.JOH.17.1" type="verse">
						Nuna ti Jesus nayaimpinmaani iimias Tímiayi &quot;Aparu, Yamái jeayi ame Uchiram shiir awajsatin. Núnisan ame Uchirmisha pénker awajtamsattawai.
					</seg>
					<seg id="b.JOH.17.2" type="verse">
						Ashí shuara Akupniuri najataitme. Nujainkia Winia surusumna Nú shuaran yamaram iwiaakman tuke amuukashtinian Súsaitjai.
					</seg>
					<seg id="b.JOH.17.3" type="verse">
						Aparu, Chíkich atsawai. Amek nekas Yúsaitme. Wisha Jesuskrístuitjai Ame akuptukmamna nu. Nu asamtai Ashí shuar nuna Enentáimtak yamaram iwiaakman tuke amuukashtinian takakui.'
					</seg>
					<seg id="b.JOH.17.4" type="verse">
						`Ashí Túratniun akuptukmamna nuna amukuitjai. Túran ju nunkanam shiir awajsaitjame.
					</seg>
					<seg id="b.JOH.17.5" type="verse">
						Nuna Túramtai, Aparu, ti yaunchu Jú nunka atsaisha Amijiai pujakui shiir awajtusmamna Núnismek yamaisha shiir awajtusta.'
					</seg>
					<seg id="b.JOH.17.6" type="verse">
						`Ashí Jú nunkanmaya surusmamna Nú shuaran Amin nekamtikiamjai. Aminiu ainiakui surusmame. Niisha ame chichammin Umirtámkaruiti.
					</seg>
					<seg id="b.JOH.17.7" type="verse">
						Ashí Wi takaajna nu Amek surusuitme. Niisha nuna nékainiawai.
					</seg>
					<seg id="b.JOH.17.8" type="verse">
						Ame chichamem surusmam nuna ujakam niisha Umirtámkaruiti. Ame akuptukakmin Amiiníya Táwitjai. Nu nekasaiti tu Enentáimtuiniawai.'
					</seg>
					<seg id="b.JOH.17.9" type="verse">
						`Niin yainkiarta tusan seajme. Jú nunkanmaya shuaran Amin Enentáimturmainiatsna nuna seattsujai. Antsu Ame surusmam nuna, Aminiu ajasarmatai, Yáinkiarta tusan seajme.
					</seg>
					<seg id="b.JOH.17.10" type="verse">
						Ashí Winia ainia nuka Aminiuiti. Tura Ashí Aminiu ainia nuka Winia ainiawai. Winia pénkerusha ni Túramunam paant awajsaiti.'
					</seg>
					<seg id="b.JOH.17.11" type="verse">
						`Wikia yamaikia Jú nunkanam pujuschattajai. Tura nu shuarka jui pujuartatui. Antsu Amijiai pujustajtsan winiakui Ashí surusumna nuka, Aparu, ti shiir asam ame kakarmarmijiai Wáinkiata. Wisha Amijiai chikichik ájinia Núnisan niisha Ashí iruntrar chikichik ajasarti.
					</seg>
					<seg id="b.JOH.17.12" type="verse">
						Jui niijiai pujakun ame kakarmarmijiai ti pénker Wáinkiamjai. Antsu Yus-Chichamnum aarma uminkiati tusa aya chikichik menkakaiti. Niisha tuke emesnartinia Núiti.'
					</seg>
					<seg id="b.JOH.17.13" type="verse">
						`Yamaikia Amiini winiajai. Tura jui tuke pujakun juna Tájame. Niisha Wi waraajna Núnisar ti shiir warasarat tusan tajai.
					</seg>
					<seg id="b.JOH.17.14" type="verse">
						Wi Jú nunkanmayanchuitjai. Niisha Núnisan Jú nunkanmayanchu ainiawai. Tuma asamtai ame chichammin Wi susamtai Jú nunkanmaya shuarka niin nakitiainiawai.
					</seg>
					<seg id="b.JOH.17.15" type="verse">
						Jú nunkanmaya Jíiki tusan seatsjame. Antsu íwianch niin nupetkain tusan seajme.
					</seg>
					<seg id="b.JOH.17.16" type="verse">
						Wi juyanchuitiaj aintsan niisha juyanchu ainiawai.
					</seg>
					<seg id="b.JOH.17.17" type="verse">
						Ame chichammin ti nekasa nuna ántuiniakui pénker awajsata.
					</seg>
					<seg id="b.JOH.17.18" type="verse">
						Juya shuarnum akuptukmam aintsan Wisha niin Chíkich shuarnum akupeajai.
					</seg>
					<seg id="b.JOH.17.19" type="verse">
						Aya Aminiunak takastaj tusan Enentáimtimjai. Túra asamtai niisha aya Aminiunak takastinian Enentáimpratin ainiawai' áujtak Tímiayi.
					</seg>
					<seg id="b.JOH.17.20" type="verse">
						`Aya Níiniunkeka seatsjame antsu Ashí ni chichamen antukar Winia Enentáimtursartatna nusha ame Yáinkiarta tusan seajme.
					</seg>
					<seg id="b.JOH.17.21" type="verse">
						Ashí niisha chikichkiniak Enentáimtusarti tusan seajme. Wisha Amesha, Aparu, chikichik ájinia Núnisan niisha Iijiai iruntrar chikichik ajastai tusar seajme. Wíi shuar chikichik najanata tusan seajme. Nuyá ju nunkanmaya shuar akuptukuitmena nuna nekaawartatui.
					</seg>
					<seg id="b.JOH.17.22" type="verse">
						Ame shiir awajtursamna Núnisnak Wisha niin shiir awajsaitjai. Iikia chikichik ájinia Núnisan niisha chikichik ajasarti tusan Túraitjai.
					</seg>
					<seg id="b.JOH.17.23" type="verse">
						Wi ni Enentáin pujakui Amesha Winin pujakmin penké chikichik ajasarti. Túramtai Ashí shuar juna nekaawartatui: Ame akuptukuitme, tura Winia anenmena aintsam nu shuarsha aneame. Wíi shuar chikichik ajasmajai Ashí shuar nuna nekaawartatui.'
					</seg>
					<seg id="b.JOH.17.24" type="verse">
						`Aparu, shuar surusmam nu, Wi pujustatjana nui pujusarti tusan seajme. Tura ti shiir awajtusmamna nuna iisarti tusan nuna seajme. Ju nunka najanchamunman tuke anentin asam ti shiir awajtusuitme.
					</seg>
					<seg id="b.JOH.17.25" type="verse">
						Aparu, ti pénker áminin ju nunkanmaya shuar nekarmainiatsui. Antsu Wi nékajme. Ju shuarsha ame akuptukman nékainiawai.
					</seg>
					<seg id="b.JOH.17.26" type="verse">
						Nú shuaran Amin nekarmawarti tusan jintintiaitjai. Tura nu arantcha jintintiattajai. Nújainkia Wisha ni Enentáin pujurkui Winia anenmena aintsan niisha anenkratin ajasartatui&quot; áujtak Tímiayi Jesus.
					</seg>
				</div>
				<div id="b.JOH.18" type="chapter">
					<seg id="b.JOH.18.1" type="verse">
						Jesussha nuna tinia amuk ni unuiniamurijiai Setrun Entsá katin numi arakmanum wémiayi.
					</seg>
					<seg id="b.JOH.18.2" type="verse">
						Jútassha Niin suruktajtsa pujumia nuka nu ajan nekaamiayi. Untsurí tsawant Jesus ni unuiniamurijiai nui iruntramtai Jútas Jesusan nui Wáinkiatniun Enentáimpramiayi.
					</seg>
					<seg id="b.JOH.18.3" type="verse">
						Tura Untsurí suntarjaisha Jesusan tariarmiayi. Pariséusha Israer-shuar Patri uuntrisha suntarnasha Yusa Jeen Wáiniuncha Jesusan achikiarat tusa akupkarmiayi. Niisha machitniasha nankincha Rámparancha jiniasha Júkiar weriarmiayi.
					</seg>
					<seg id="b.JOH.18.4" type="verse">
						Jesussha Ashí átinia nuna neka asa jiintiuki &quot;ṡYa eaarum?&quot; Tímiayi.
					</seg>
					<seg id="b.JOH.18.5" type="verse">
						Niisha &quot;Nasarétnumia Jesus&quot; tiarmiayi. Jesussha &quot;Wiitjai&quot; Tímiayi. Jútassha Jesusan surukua nu niijiai pujuarmiayi.
					</seg>
					<seg id="b.JOH.18.6" type="verse">
						Tura Jesus &quot;Wiitjai&quot; takui ti ashamkar úkumur waketainiak iniaararmiayi.
					</seg>
					<seg id="b.JOH.18.7" type="verse">
						Ataksha Jesus &quot;ṡYa eaarum?&quot; Tímiayi. Niisha &quot;Nasarétnumia Jesus&quot; tiarmiayi.
					</seg>
					<seg id="b.JOH.18.8" type="verse">
						Nuinkia Jesus Tímiayi &quot;Wiitjai, Tájarme. Winia eatkurmeka Wíi shuar ainia juka waketkiarti&quot; Tímiayi.
					</seg>
					<seg id="b.JOH.18.9" type="verse">
						Jesus nuik aujuk &quot;Winia Apar surusma nu menkakacharai&quot; timia nu uminkiati tusa Jesus &quot;waketkiarti&quot; Tímiayi.
					</seg>
					<seg id="b.JOH.18.10" type="verse">
						Nuyá Semun Pítiur machitian jusa Marku Kuíshin untsuurnumaani tsupirkamiayi. Markusha Israer-patri Uuntrí takarniuriyayi.
					</seg>
					<seg id="b.JOH.18.11" type="verse">
						Túramtai Jesus Pítrun Tímiayi &quot;Machitrumka awainki ikiusta. Winia Apar Wáitsatniun surakuinkia ṡWáitsashtinkaitiaj?&quot;
					</seg>
					<seg id="b.JOH.18.12" type="verse">
						Nuinkia apach suntarsha ni Kapitiántrisha Yusa Jeen wainniusha Jesusan achikiar jinkiawarmiayi.
					</seg>
					<seg id="b.JOH.18.13" type="verse">
						Nuyá Anasa jeen Júkiarmiayi. Anassha Kaipiasa Wearíyayi. Tura Kaipias nu uwitin Israer-patri uuntriyayi.
					</seg>
					<seg id="b.JOH.18.14" type="verse">
						Kaipiaska nuik &quot;ṡAshí Israer-shuar mesertin pénkerkait. Antsu aya chikichik shuar Jákatin pénkerchakait?&quot; timia Núiti.
					</seg>
					<seg id="b.JOH.18.15" type="verse">
						Semun Pítiur Chíkich unuiniamujai Jesusa uku weriarmiayi. Israer-patri uuntri Nú unuiniamunka nékauyayi. Tuma asamtai ni jeen jeawar, suntar Jesusjai aa tanishnum Wáiniakui niisha wayamiayi.
					</seg>
					<seg id="b.JOH.18.16" type="verse">
						Tura Pítiur aa Wáitiniam wajaamiayi. Túramtai Chíkich unuiniamu jiinki Wáitin Wáinia Nú nuwajai chichas Pítrun Awayámiayi. Nui nékanu asa Yúpichuch Awayámiayi.
					</seg>
					<seg id="b.JOH.18.17" type="verse">
						Waiti Wáinniusha Pítrun aniasmiayi &quot;ṡAmesha nuna unuiniamurinchukaitiam?&quot; Pítrusha &quot;Atsá, Núchaitjai&quot; Tímiayi.
					</seg>
					<seg id="b.JOH.18.18" type="verse">
						Tsetsek asamtai suntarsha tura nui takarniusha jinia Ikiapárar ni nawen anaak pujuarmiayi. Pítrusha nui pachiiniak anamuk pujumiayi.
					</seg>
					<seg id="b.JOH.18.19" type="verse">
						Israer-patri uuntri Jesusan aniasmiayi &quot;Ame unuiniamurmesha ṡya ainia. Tura Warí niin jintintiaitiam?&quot;
					</seg>
					<seg id="b.JOH.18.20" type="verse">
						Jesussha Tímiayi &quot;Ashí iimiainiain tuke etserniuitjai. Israer-shuar iruntainmasha Yusa Uunt Jeencha Israer-shuar irunainia nui arantutsuk tuke etserkaitjai.
					</seg>
					<seg id="b.JOH.18.21" type="verse">
						ṡUrukamtai Winia inintiam? Winia chichamprun antukua nu aniastarum. Wi timian nii ujatmakarti. Wi timiancha niisha nékainiatsuk.&quot;
					</seg>
					<seg id="b.JOH.18.22" type="verse">
						Jesus nuna takui Yusa Jeen Wáiniua nu nui Pujá Jesusan yapiniam awati Tímiayi &quot;ṡNúnisan nekas uuntnum chichastinkait?&quot;
					</seg>
					<seg id="b.JOH.18.23" type="verse">
						Jesussha Tímiayi &quot;ṡWarinmampa yajauch aa? Turuttia. Tura Tájana nu pénkeraitkiuinkia ṡurukamtai awattiniam?&quot;
					</seg>
					<seg id="b.JOH.18.24" type="verse">
						Nuyá Anas Jesusan Jinkiá Kaipias takaamunam akupkamiayi Kaipias Patri uuntri asamtai.
					</seg>
					<seg id="b.JOH.18.25" type="verse">
						Tuke Anasa jeen chichainiai Pítiur jinia anamuk Puján shuar aniak &quot;ṡAmesha Jesusa unuiniamurinchukaitiam?&quot; tiarmiayi. Pítrusha &quot;Atsá, Wíchaitjai&quot; Tímiayi.
					</seg>
					<seg id="b.JOH.18.26" type="verse">
						Chíkich takarin, Marku shuari, nui pujumiayi. Pítiur Marku Kuíshin tsupirkamia nuna shuari asa Tímiayi &quot;ṡAjanam Jesusjai wekaamin Wáinkiachmakajam?&quot;
					</seg>
					<seg id="b.JOH.18.27" type="verse">
						Pítrusha ataksha &quot;Atsá&quot; tain atash shiniukmiayi.
					</seg>
					<seg id="b.JOH.18.28" type="verse">
						Nuyá Kaipiasaiya Jesusan Júkiar tsawant tsawaamunam apach Kapitián Piratu takatai jeanam ejeniarmiayi. Israer-shuarsha ni uuntri akupkamia nunisar wapik ajasaij tusar nu jeanam wayacharmiayi. Wayawarka paskua nampernum Yurumáchmin ármiayi.
					</seg>
					<seg id="b.JOH.18.29" type="verse">
						Nu asamtai Piratu niijiai chichastaj tusa Jíinki Tímiayi &quot;ṡJú aishmansha Warí Tunáa Túrait?&quot;
					</seg>
					<seg id="b.JOH.18.30" type="verse">
						Niisha &quot;Tunaarinchaitkiuinkia amiini itiachaaji&quot; tiarmiayi.
					</seg>
					<seg id="b.JOH.18.31" type="verse">
						Tutai Piratu Tímiayi &quot;Atumek Júkirum Atumí akuptammarijiai ni tunaari nekaatarum.&quot; Israer-shuarsha tiarmiayi &quot;Antsu iikia Israer-shuartikia Tunáa shuarsha Máachminiaitji.&quot;
					</seg>
					<seg id="b.JOH.18.32" type="verse">
						Yaunchu Jesus ni Jákatniurin Enentáimtus &quot;Wi awajnaitniuitjai&quot; Tímiayi. Niisha Krúsnum awajnain asamtai apach Máataijiai Nii timia nu uminkiammiayi.
					</seg>
					<seg id="b.JOH.18.33" type="verse">
						Piratusha atak Jeá Wayá Jesusan untsuk &quot;ṡAmeka Israera Uunt Akupniurinkaitiam?&quot; Tímiayi.
					</seg>
					<seg id="b.JOH.18.34" type="verse">
						Jesussha Tímiayi &quot;ṡAmekek nu inintram. Kame Chíkich Túramainiatsuash?&quot;
					</seg>
					<seg id="b.JOH.18.35" type="verse">
						Piratusha Tímiayi &quot;ṡWi Israer-shuarkaitiaj? Amee shuarak Israer-patri uuntrijiai winin itiarmarai. ṡWarí Tunáa Túraitiam?&quot;
					</seg>
					<seg id="b.JOH.18.36" type="verse">
						Nuinkia Jesus Tímiayi &quot;Wi Jú nunkanam akupniuchuitjai. Juyaitkiuinkia Winia nemartuiniana nu Máanaikiaraayi. Túrawarmatai Israer-shuarnum surutkacharaayi. Antsu juyan akupniuchuitjai.&quot;
					</seg>
					<seg id="b.JOH.18.37" type="verse">
						Piratusha &quot;ṡNuikia ame nekas uunt akupniukaitiam?&quot; Tímiayi. Jesussha Tímiayi &quot;Ee, ame Támena nu nekasaiti. Jú nunkanam akiinian Ashí shuaran nekas ana nuna ujaktinian Táwitjai. Ashí shuar nekas ana nuna umirniuka Wi Táman ántawai.&quot;
					</seg>
					<seg id="b.JOH.18.38" type="verse">
						Tura Piratu &quot;ṡNekasa nusha warimpiait?&quot; Tímiayi. Piratusha nuna ti, atak Israer-shuarjai chichastajtsa jiinki Tímiayi &quot;Jú aishmanka tunaarin penké Wáittsujai.
					</seg>
					<seg id="b.JOH.18.39" type="verse">
						Tura Ashí uwitin paskua nampernum sepunmaya shuar ankant akupkatniuiti. Núnisrum tuke searme. Tuma asamtai, ṡyamaikia Israera Uunt Akupniurin ankant akupkattajak?&quot; Tímiayi.
					</seg>
					<seg id="b.JOH.18.40" type="verse">
						Nuinkia Ashí kakantar untsumainiak &quot;Ju akupkaip; antsu Parapás Akupkatá&quot; tiarmiayi. Nu Parapássha Kásauyayi.
					</seg>
				</div>
				<div id="b.JOH.19" type="chapter">
					<seg id="b.JOH.19.1" type="verse">
						Nuyá Piratu suntaran akupkamiayi Jesusan Asutiáwarat tusa.
					</seg>
					<seg id="b.JOH.19.2" type="verse">
						Suntarsha Jesusan wishikrar tawasap janki najanamun etsenkrumtikiarmiayi. Yamakai pushincha uunt akupniua aintsan aentsrarmiayi.
					</seg>
					<seg id="b.JOH.19.3" type="verse">
						Nuyá &quot;Israera Uuntria, kakaram ajasta&quot; tiar yapiniam awatiarmiayi.
					</seg>
					<seg id="b.JOH.19.4" type="verse">
						Nuyá Piratu atak jiinki Tímiayi &quot;Atum Wáinkiarum nekaatarum tusan Jesusan Jíiktiatjai. Wikia tunaarinkia penké Wáittsujai.&quot;
					</seg>
					<seg id="b.JOH.19.5" type="verse">
						Tímiatai Jesussha jankin etsenkruku tura pushin yamakairman entsaru Jíinkimiayi. Tura Piratu nui Káunkarun tiarmiayi &quot;Pai juiti, iistarum.&quot;
					</seg>
					<seg id="b.JOH.19.6" type="verse">
						Israer-patri uuntrisha suntarsha Jesusan iisar ataksha ataksha kakantar untsumainiak &quot;Krúsnum jakati&quot; tiarmiayi. Piratusha &quot;Atum Júkiirum Máatarum. Ni tunaarin penké Wáittsujai&quot; Tímiayi.
					</seg>
					<seg id="b.JOH.19.7" type="verse">
						Tura Israer-shuar tiarmiayi &quot;Nu shuar &quot;Yusa Uchiríntjai&quot; takui Jákatniuiti. Iiniu akupeamu aarma nui Núniskete&quot; tiarmiayi.
					</seg>
					<seg id="b.JOH.19.8" type="verse">
						Nuna antuk Piratusha nu nankaamas ashamkamiayi.
					</seg>
					<seg id="b.JOH.19.9" type="verse">
						Ataksha init Wayá Jesusan aniasmiayi &quot;ṡTuyampaitiam?&quot; Tura Jesussha penké áikchamiayi.
					</seg>
					<seg id="b.JOH.19.10" type="verse">
						Nuyá Piratu Tímiayi &quot;ṡUrukamtia winia airtsum. Wi jeajna nu nékatsmek? Wakeraknaka Krúsnum Máatniuncha tura ankant akupkatniuncha jeajai.&quot;
					</seg>
					<seg id="b.JOH.19.11" type="verse">
						Tutai Jesussha Tímiayi &quot;Yus nuna amaschaitkiuinkia penké tujinkiaintme. Nu asamtai amiin surutka nu ámin nankaamas tunaarinniuiti.&quot;
					</seg>
					<seg id="b.JOH.19.12" type="verse">
						Piratusha Nú chichamtaik Jesusan ankant akupkattsa wakerimiayi. Antsu Israer-shuar untsumainiak tiarmiayi &quot;Ju ankant Iníakmeka ame uunt akupniu amikrinchuitme. Juka &quot;úunt akupniuitjai&quot; taku Atumí uunt Akupníuri nemasrinti&quot; tu untsumkarmiayi.
					</seg>
					<seg id="b.JOH.19.13" type="verse">
						Piratusha taman antuk akupin pujutainium pujus Jesusan untsukmiayi. Nui kaya ukatkamu asamtai Israer-shuara chichamen Kapata anaikiarmiayi.
					</seg>
					<seg id="b.JOH.19.14" type="verse">
						Paskua jisat jeatsain nantu tutupin ajatsain Piratu Israer-shuaran Tímiayi &quot;Uunt akupniuram iistarum.&quot;
					</seg>
					<seg id="b.JOH.19.15" type="verse">
						Tura Ashí &quot;Jakati, jakati, Krúsnum Máatá&quot; tu untsumkarmiayi. Tura Piratu &quot;ṡAtumí uunt akupniurin Krúsnum Máattajak?&quot; Tímiayi. Tura Israer-patri uuntri tiarmiayi &quot;Atumí uunt Kapitiántrumek iin akuptamji. Chíkichka atsawai.&quot;
					</seg>
					<seg id="b.JOH.19.16" type="verse">
						Tutai Piratu Jesusan krusnum mantamnati tusa tsankatkarmiayi. Tutai niisha Jesusan Júkiar wearmiayi.
					</seg>
					<seg id="b.JOH.19.17" type="verse">
						Jesussha ni krusri yanaki Kúrkuta Náinnium wémiayi. Kúrkuta naarisha Israer-shuara chichamen &quot;muuka ukunch&quot; tawai.
					</seg>
					<seg id="b.JOH.19.18" type="verse">
						Nui Krúsnum ajintrurar awajainiarmiayi. Tura mai pae Jimiará shuaran chikichik chikichik awajainiarmiayi. Tura Jesus ajapén ámiayi.
					</seg>
					<seg id="b.JOH.19.19" type="verse">
						Piratusha Jesusa Krúsrin uunt aarman anujkamiayi. NASARETNUMIA JESUS, ISRAERA UUNT AKUPNIURI Tu aarmauyayi.
					</seg>
					<seg id="b.JOH.19.20" type="verse">
						Israer chichamjaisha Kriaku chichamjaisha Rúmanmaya chichamjaisha aarmauyayi. Menaintiu chichamnum aarma asamtai tura Jesusarén pepru Tíjiuch asamtai Israer-shuar ti Untsurí áujiarmiayi.
					</seg>
					<seg id="b.JOH.19.21" type="verse">
						Nu asamtai Israer-patri uuntri Piratun jeariar &quot;Israera Uunt Akupniuri&quot; aaraip. Antsu &quot;Israera Uunt Akupniurintjai tawai&quot; tu aarta&quot; tiarmiayi.
					</seg>
					<seg id="b.JOH.19.22" type="verse">
						Tura Piratu nincha áikiar &quot;Wi aaraj nuke átatui&quot; Tímiayi.
					</seg>
					<seg id="b.JOH.19.23" type="verse">
						Suntarsha Jesusan Krúsnum awajainiar ni entsarmarin Kuátru akankar ankant ankant Júkiarmiayi. Tura ni pushirin apatsuk najanamu asamtai Jáaktinian nakitrarmiayi. Kame Yakíya nunkaani apaiyiachma takamtsukuyi.
					</seg>
					<seg id="b.JOH.19.24" type="verse">
						Tuma asamtai suntar tiarmiayi &quot;Juka Jáakchatai. Antsu nakurakrin Yának ati nu jukiti.&quot; Nújainkia yaunchu Yus-Chichamnum aarma nu uminkiamiayi: &quot;Winia entsarmarun akantrarmiayi tura nakurusar awakmakua nuna winia pushirun Súsarmiayi&quot; aarmaiti.
					</seg>
					<seg id="b.JOH.19.25" type="verse">
						Krúsnumsha Jesusa Nukurísha Kriúpasa Nuarí Marisha tura Máktaranmaya Marisha wajaarmiayi.
					</seg>
					<seg id="b.JOH.19.26" type="verse">
						Jesus ni Nukuríncha tura ni ti aneamu unuiniamurincha nui wajan Wáiniak ni Nukurín Tímiayi &quot;Nukuru, ju ame uchirmea aintsan Atí.&quot;
					</seg>
					<seg id="b.JOH.19.27" type="verse">
						Nuyá ni unuiniamurincha Tímiayi &quot;Ju ame nukua aintsan Atí.&quot; Nu tsawantaik nu unuiniamuri ni jeen Jukí Awayámiayi.
					</seg>
					<seg id="b.JOH.19.28" type="verse">
						Nuyá Ashí uminkiamtai Jesus nuna Nekáa yaunchu Yus-Papinium aarma uminkiati tusa &quot;kitiamajai&quot; Tímiayi.
					</seg>
					<seg id="b.JOH.19.29" type="verse">
						Nuisha pininnum Churuín ámiayi. Tura shuar nuna uruchjai ejampar sapapjai ijiu mukunaati tusa susamiayi.
					</seg>
					<seg id="b.JOH.19.30" type="verse">
						Jesussha Churuínian najekaa &quot;Ashí Túrunatniua nu mash uminkiai&quot; Tímiayi. Nuna ti, muuken Nená jakamiayi.
					</seg>
					<seg id="b.JOH.19.31" type="verse">
						Nu tsawantai, kashinkia paskua Námper uunt tsawantri asamtai tura ayampratin tsawant aa asamtai, Israer-shuar jaka Ayashí nui paant ain tusa nakitrarmiayi. Nu asamtai Piratun seainiak &quot;Krúsnum ajintrurma ainia nuna kankajin suntar kupirkarti. Nuyá wari Jákarmatai Krúsnumia Júkiarti&quot; tiarmiayi.
					</seg>
					<seg id="b.JOH.19.32" type="verse">
						Nuyá suntarsha weriar emka Krúsnum amia nuna kankajin kupirkarmiayi. Nuyá chikichnasha Jesusjai atsankiar ajintrurma nuna kankajincha kupirkarmiayi.
					</seg>
					<seg id="b.JOH.19.33" type="verse">
						Tura Jesusan weantuk yaunchu Jákaiti tusa kankajin kupirtsuk
					</seg>
					<seg id="b.JOH.19.34" type="verse">
						suntar aya paenam ijiumiayi. Ijiumtaisha nu chichamtaik numpa yumijiai puarmiayi.
					</seg>
					<seg id="b.JOH.19.35" type="verse">
						Wi, Juan, nuna wainkia asan nekas tajai. Atumsha Yus Enentáimtustarum tusan Tí nekas tajai. Wi aarajna nu nekasaiti nékajai.
					</seg>
					<seg id="b.JOH.19.36" type="verse">
						Yaunchu Yus-Chichamnum aarma uminkiati tusa Túrunaiti: &quot;Ni ukunchin kupirkachartatui&quot; tu aarmaiti.
					</seg>
					<seg id="b.JOH.19.37" type="verse">
						Tura chikichcha: &quot;Ijiuarmiania nuna Wáinkiartatui&quot; tu aarmaiti.
					</seg>
					<seg id="b.JOH.19.38" type="verse">
						Nuyá Arimatéanmaya Jusé Jesusa Ayashín jukitiaj tusa Piratun seamiayi. Nu Jusé Jesusan Enentáimtaitiat Israer-shuara uuntrin ashamak paant nemarsachmiayi. Niisha seamtai Piratu &quot;Jukitia&quot; Tímiayi. Tutai Jusé Jesusa Ayashín jukimiayi.
					</seg>
					<seg id="b.JOH.19.39" type="verse">
						Nikiutémusha Jesusjai chichastaj tusa kashi tarimia nu Jimiará kunkuin pachimpramun ti nukap sumak itiamiayi. Mira kunkuinniasha Aruí kunkuinniasha sumakmiayi.
					</seg>
					<seg id="b.JOH.19.40" type="verse">
						Nuyá Jusé Nikiutémujai Jesusa Ayashín Júkiar kunkuinian kuérar jaanch esarmajai penuararmiayi. Israer-shuar tuke nunisar Ikiúu ármiayi.
					</seg>
					<seg id="b.JOH.19.41" type="verse">
						Jesus Krúsnum maamua nui aja Tíjiuch ámiayi. Nu ajanmasha waa Náinnium paka taurma ámiayi. Nusha yama taurma asamtai jaka nui ikiuschamuyayi.
					</seg>
					<seg id="b.JOH.19.42" type="verse">
						Nu waasha Tíjiuch asamtai tura Israer-shuara ayampratin tsawantri jeatemamtai Jesusa Ayashín nui iwiarsarmiayi.
					</seg>
				</div>
				<div id="b.JOH.20" type="chapter">
					<seg id="b.JOH.20.1" type="verse">
						Tumintincha Káshik kirit ain Máktaranmaya Marí Jesus iwiarsamunam iistajtsa wémiayi. Jesusan iwiarsar kaya uuntjai waan atutkarmiayi. Tura Marí nui Jeá nu kaya uraimiun Wáinkiamiayi.
					</seg>
					<seg id="b.JOH.20.2" type="verse">
						Nuna Wáiniak Semun Pítiur pujamunam tsékenki wémiayi. Chíkich unuiniamuri Jesus ti anemia nusha nuisha pujumiayi. Tura Marí Tímiayi &quot;Iwiarsamunmaya ii Uuntrin Júkiarai. Tura ṡTuíntsuk ikiusara?&quot;
					</seg>
					<seg id="b.JOH.20.3" type="verse">
						Pítrusha Chíkich unuiniamurijiai Jíinkiar iwiarsamunam iyuwarmiayi.
					</seg>
					<seg id="b.JOH.20.4" type="verse">
						Mai métek tsékenkiar Pítiur jeatsain Chíkich unuiniamuri iwiarsamunam emka jeamiayi.
					</seg>
					<seg id="b.JOH.20.5" type="verse">
						Niisha wayatsuk Tsuntsumá iis penuarmarinkia nui tepan Wáinkiamiayi.
					</seg>
					<seg id="b.JOH.20.6" type="verse">
						Nuyá Semun Pítiur ukunam Jeá iwiarsamunam Wayá penuarmari nui tepan Wáinkiamiayi.
					</seg>
					<seg id="b.JOH.20.7" type="verse">
						Chíkich jaanchcha Jesusa muuken penuarma nusha nanerma Niisháa tepan Wáinkiamiayi.
					</seg>
					<seg id="b.JOH.20.8" type="verse">
						Nuyá Chíkich unuiniamuri emka tamia nusha iwiarsamunam wayamiayi. Niisha Túruna Wáiniak &quot;Jesus nekas nantakni&quot; tu Enentáimpramiayi.
					</seg>
					<seg id="b.JOH.20.9" type="verse">
						Nuna Wáintsuk Yus-Chichamnum &quot;Jesus jakamunmaya nantaktiniaiti&quot; aarman áujsariat nekaacharmiayi.
					</seg>
					<seg id="b.JOH.20.10" type="verse">
						Nuyá mai ni jeen waketkiarmiayi.
					</seg>
					<seg id="b.JOH.20.11" type="verse">
						Tura Marikia iwiarsamunam juak uutu pujumiayi. Niisha uutiatan Tsuntsumá iwiarsamunam iimsamiayi.
					</seg>
					<seg id="b.JOH.20.12" type="verse">
						Tura Jesusa Ayashí nuik tepesmanum nayaimpinmaya suntar puju entsaru Jímiar pujan Wáinkiamiayi. Chikichik Múuknumaani tura Chíkichka nawenmaani pujumiayi.
					</seg>
					<seg id="b.JOH.20.13" type="verse">
						Nayaimpinmaya suntarsha &quot;ṡUrukamtai uutam?&quot; tiarmiayi. Marísha Tímiayi &quot;Winia Uuntrun jurutkiarai tura ṡtuintsuk ikiusara?&quot;
					</seg>
					<seg id="b.JOH.20.14" type="verse">
						Nuna ti ayanmar Jesusan Wáiniak Niin nekaachmiayi.
					</seg>
					<seg id="b.JOH.20.15" type="verse">
						Jesus aniak &quot;ṡUrukamtai uutam. Ya eaam?&quot; Tímiayi. Marisha ajan Wáinniua nuiti tusa Tímiayi &quot;Uunta, ame ni ayashi jukimkia, tui ikiusmam ujatkata wi jurumkitiaj&quot; Tímiayi.
					</seg>
					<seg id="b.JOH.20.16" type="verse">
						Nuyá Jesus &quot;Mariya&quot; Tímiayi. Tutai niisha ayanmar &quot;Rapuni&quot; Tímiayi. Nusha Israer-chichamnum &quot;Uuntá&quot; tawai.
					</seg>
					<seg id="b.JOH.20.17" type="verse">
						Jesussha Tímiayi &quot;Emetruawaip. Winia Aparui Wáatsjai. Antsu weme Wíi shuar Titiá &quot;Winia Aparuí nayaimpiniam wéajai. Niisha Atumí Aparínti. Winia Yúsruiti tura Atumí Yúsrinti&quot; tawai Titiá&quot; Tímiayi.
					</seg>
					<seg id="b.JOH.20.18" type="verse">
						Nuyá Máktaranmaya Marisha Jesusa unuiniamurin Wáiniak &quot;Wi Uuntan Wáinkiajai, Tímiayi. Niisha juna mash Túrutui&quot; tu ujakarmiayi.
					</seg>
					<seg id="b.JOH.20.19" type="verse">
						Nu tsawantai, tumintin, ni unuiniamuri Israer-shuara uuntrin ashamainiak kashi iruntrar waiti epeni pujuarmiayi. Túrasha Jesus áyatik wayamiayi. Tura ajapén wajas &quot;shiir pujustarum&quot; Tímiayi.
					</seg>
					<seg id="b.JOH.20.20" type="verse">
						Nuna ti, Nuyá ni uwejen ajintruamuncha ni paen ijiumuncha iniakmasmiayi. Ni unuiniamurisha Uuntrin Wáinkiar shiir warasarmiayi.
					</seg>
					<seg id="b.JOH.20.21" type="verse">
						Ataksha Jesus &quot;Shiir pujustarum, Tímiayi. Winia Apar akatar akuptukma Núnisnak Wisha akatran akupeajrume&quot; Tímiayi.
					</seg>
					<seg id="b.JOH.20.22" type="verse">
						Nuyá ni matsatmanumaani Umpuí Tímiayi &quot;Yusa Shiir Wakaní Atumí Enentáin wayati.
					</seg>
					<seg id="b.JOH.20.23" type="verse">
						Shuara tunaarinkia átum &quot;Asakártí&quot; Tákurminkia tsankurnartatui. Tura nu shuar &quot;sumamati&quot; Tákurminkia tuke sumama pujawai&quot; Tímiayi Jesus.
					</seg>
					<seg id="b.JOH.20.24" type="verse">
						Tura chikichik unuiniamu, Jímiampramu Tumas, Jesus tamia nui pujuchmiayi.
					</seg>
					<seg id="b.JOH.20.25" type="verse">
						Tura ukunam chikich unuiniamuri ujainiak &quot;Ii Uuntri Wáinkiaji&quot; tiarmiayi. Tura Tumas Tímiayi &quot;Ajintruamuri Wáinkian uwejrun awaintiuatniuitjai. Tura paenumsha awaintiuatniuitjai. Penké jaka asamtai aya nujai iniantkimiun Enentáimtustatjai&quot; Tímiayi.
					</seg>
					<seg id="b.JOH.20.26" type="verse">
						Chíkich tumintin ataksha Jesusa unuiniamuri iruntrarmiayi. Nuinkia Tumassha niijiai pujuarmiayi. Tura waiti epenmianuman Jesus Wayá ajapén wajas &quot;Shiir pujustarum&quot; Tímiayi.
					</seg>
					<seg id="b.JOH.20.27" type="verse">
						Nuyá Tumasan Tímiayi &quot;Winia uwejur iisam ame uwejem awaintiuata. Núnismek winia paerui uwejem awaintiuam Iistá. Tura arantutsuk nekas Enentáimtursata.&quot;
					</seg>
					<seg id="b.JOH.20.28" type="verse">
						Nuyá Tumas &quot;Winia Uuntrua, nekas winia Yúsruitme&quot; Tímiayi.
					</seg>
					<seg id="b.JOH.20.29" type="verse">
						Jesussha Tímiayi &quot;Winia Wáitkiam nuin Enentáimtursame. Antsu Winia Wáittsuk Enentáimturaru nekas shiir ainiawai&quot; Tímiayi.
					</seg>
					<seg id="b.JOH.20.30" type="verse">
						Aentsti tujintiamuncha Jesus Túramu ti Untsurí ju papinium aarchamu ainiawai. Tura ni unuiniamuri mash Wáinkiarmai.
					</seg>
					<seg id="b.JOH.20.31" type="verse">
						Antsu Jesuska Kristu asa Yusa Uchirínti tu Enentáimtustarum tusan Júnaka aarmajai. Tura Enentáimtakmin Jesus ni iwiaakmarin yamarma nuna amastatui.
					</seg>
				</div>
				<div id="b.JOH.21" type="chapter">
					<seg id="b.JOH.21.1" type="verse">
						Tipirias antumianka Káanmatkariin Jesus ni Unuiniamurín wantintiukmiayi. Júnisan ámiayi.
					</seg>
					<seg id="b.JOH.21.2" type="verse">
						Semun Pítrusha Jímiampramu Tumassha Kananmaya Natanaérsha Sepetéu Uchirísha tura Chíkich Jímiar unuiniamurisha métek iruntrar pujuarmiayi.
					</seg>
					<seg id="b.JOH.21.3" type="verse">
						Semun Pítrusha &quot;Namakan nekajai nankiattsan wéajai&quot; Tímiayi. Chíkich mash &quot;Iisha winittiaji&quot; tiarmiayi. Wéar uunt kanunam enkemprar nu kashi achitsuk tsawararmiayi.
					</seg>
					<seg id="b.JOH.21.4" type="verse">
						Káshik ain Jesus Entsá Káanmatkaríin wantinkiamiayi tura ni unuiniamurisha Jesusan nekaacharmiayi.
					</seg>
					<seg id="b.JOH.21.5" type="verse">
						Jesussha Tímiayi &quot;Uchiru, ṡnamak achikiurmek?&quot; Niisha &quot;Atsá&quot; tiarmiayi.
					</seg>
					<seg id="b.JOH.21.6" type="verse">
						Tutai Jesus Tímiayi &quot;Neka untsuurnumaani ajunkatarum. Nui achiktatrume.&quot; Nii timia Núnisan Túrawar namakan ti achikiar nekan Júsatniun tujinkiarmiayi.
					</seg>
					<seg id="b.JOH.21.7" type="verse">
						Nújainkia Jesusa unuiniamuri Jesus ti aneemia nu Pítrun Tímiayi &quot;Ii Uuntrinti.&quot; Takui Pítrusha aimiaku asa ni pushirin entsar Entsá inianmiayi yukuak jeataj tusa.
					</seg>
					<seg id="b.JOH.21.8" type="verse">
						Chíkich unuiniamurisha jeachat pujuiniachuk nekan japiki kanujai Káanmatkanam jeawarmiayi.
					</seg>
					<seg id="b.JOH.21.9" type="verse">
						Káanmatkanam jeawar ji kaiir ámanum namakan Jiámun Wáinkiarmiayi. Tantancha Wáinkiarmiayi.
					</seg>
					<seg id="b.JOH.21.10" type="verse">
						Jesussha &quot;Atum achikiurmena Nuyá Jiátin itiatarum&quot; Tímiayi.
					</seg>
					<seg id="b.JOH.21.11" type="verse">
						Tutai Semun Pítiur kanunam we nekan nekartiuk Káanmatak japiki itiamiayi. Itiar namaknasha siantu senkuenta Nuyá tres (153) nekapmararmiayi. Ti Untsurí áyat nekasha Jáankachmiayi.
					</seg>
					<seg id="b.JOH.21.12" type="verse">
						Nuyá Jesussha &quot;Yurumáitiarum&quot; Tímiayi. Ni unuiniamurisha &quot;aya ii Uuntri áminiaiti&quot; tusar inintrustinian natsantiarmiayi.
					</seg>
					<seg id="b.JOH.21.13" type="verse">
						Nuyá Jesus wajaki tantan Jukí Súsarmiayi. Núnisan namaknasha Súsarmiayi.
					</seg>
					<seg id="b.JOH.21.14" type="verse">
						Jesus jakamunmaya nantaki jujai menaintiu ni unuiniamurin wantintiukarmiayi.
					</seg>
					<seg id="b.JOH.21.15" type="verse">
						Nuyá Yurumáwar Jesus Semun Pítrun aniasmiayi &quot;Junasa Uchirí Semunka, ṡju shuar nankaamas anentmek?&quot; Pítrusha Tímiayi &quot;Ee, Uunta, wi wakerajam nu Ame nékame.&quot; Jesussha &quot;Nuinkia winia murikiur ayuratniua aintsam Winia Enentáimturainia nu Yaintá&quot; Tímiayi.
					</seg>
					<seg id="b.JOH.21.16" type="verse">
						Ataksha aniasmiayi &quot;Junasa Uchirí Semunka, ṡWinia anentmek?&quot; Pítrusha &quot;Ee, Uunta, wi wakerajam nu Ame nékame&quot; Tímiayi. Jesussha &quot;Winia murikiur Wáinkiatá&quot; Tímiayi.
					</seg>
					<seg id="b.JOH.21.17" type="verse">
						Nú ataksha aniasmiayi &quot;Junasa Uchirí Semunka, ṡwinia wakerutamek?&quot; Pítrusha menaintiu Iníam Kúntuts Enentáimiar Tímiayi &quot;Uunta, Ashí nékame. Wi wakerajam nu Ame nékame.&quot; Jesussha Tímiayi &quot;Winia murikiur ayurata.
					</seg>
					<seg id="b.JOH.21.18" type="verse">
						Maa, nekas Tájame. Natsa asamka iwiarmampram ame wakeramunam wéuyame. Tura uuntach ajasmeka ame kunturam ayaparakmin Chíkich aentstamprattawai tura ame wétin nakitiam nui juramkiartatui.&quot;
					</seg>
					<seg id="b.JOH.21.19" type="verse">
						Jesus Nújainkia Pítiur Máatniun ujakmiayi. Tura Núnisan jakamtai shuar Yúsan shiir awajsatniun ujakmiayi. Nuyá Pítrun &quot;Nemartusta&quot; Tímiayi.
					</seg>
					<seg id="b.JOH.21.20" type="verse">
						Pítrusha ayanmar Chíkich unuiniamurin Jesus ti anea nuna némarun Wáinkiamiayi. Kame nu unuiniamuka nuik Jesus Jáatsain Yurumáiniakui &quot;Uunta, ṡya surutmaktata?&quot; timia Núiti.
					</seg>
					<seg id="b.JOH.21.21" type="verse">
						Nincha Pítiur Wáiniak Jesusan aniasmiayi &quot;Uunta, ṡjusha Warí urukatniuit?&quot;
					</seg>
					<seg id="b.JOH.21.22" type="verse">
						Jesussha ayak &quot;Wi wakeraknaka iwiaaku pujain Tátatjai Tíminiaitjai. Nuna Tákuisha ṡWarí itiurtama? Ameka nemartusta&quot; Tímiayi.
					</seg>
					<seg id="b.JOH.21.23" type="verse">
						Nújainkia &quot;Nu Unuiniamurí Jákashtatui' tusa Yus-shuarnum áujmatiarmiayi. Túrasha Jesus &quot;Jákashtatui' Tíchamiayi antsu áyatik &quot;Wi wakeraknaka iwiaaku pujain Tátatjai takuisha ṡWarí itiurtama?&quot; Tímiayi.
					</seg>
					<seg id="b.JOH.21.24" type="verse">
						Wikia Nú unuiniamurintjai. Ju papincha aaru asan &quot;mash nekasaiti' tajai. Ashí shuarsha Núnisaran Tuíniawai.
					</seg>
					<seg id="b.JOH.21.25" type="verse">
						Nu arantcha jui aarchamusha ti awai. Kame Ashí aamka ti Untsurí Papí asa Ashí nunkanam ikiuschamnia ainti. Nuke Atí.
					</seg>
				</div>
			</div>
			<div id="b.ACT" type="book">
				<div id="b.ACT.1" type="chapter">
					<seg id="b.ACT.1.1" type="verse">
						Amikiur Tiúpiru: Nuik akupkamiaj Nú papinium Ashí Jesus Túramia nuna aatramiajme. Tura unuitiampramiaj nunasha aatramiajme. Yámankamtaiknumia,
					</seg>
					<seg id="b.ACT.1.2" type="verse">
						nayaimpiniam wétsuk, Ashí Nii Túramia nuna Tímiajme. Jesuska, nayaimpiniam wakettsuk Yusa Wakaní kakarmarijiai Túratniua nuna ni akatramurin jintintiawarmiayi.
					</seg>
					<seg id="b.ACT.1.3" type="verse">
						Tura jaka nantaki, Jesus Tímiajaik wantintiukmiayi ni akatramurin. Tura kuarenta (40) tsawant niin wantintiukarmiayi. Nuna tura nekas iwiaakjai tusa iniakmasmiayi, nekaawarat tusa. Tura Yusa akupeamuri urukukit nuna mash ujakmiayi.
					</seg>
					<seg id="b.ACT.1.4" type="verse">
						Jesuska ni akatramurijiai tuke pujus, niin chicharuk &quot;Jerusarénnumia wéerap, Tímiayi. Winia Apar &quot;amastatjai&quot; Tímia nuna, paant ujakchamkajrum. Nu Túrunat tusarum Jerusarénnum Nákastarum, Tímiayi.
					</seg>
					<seg id="b.ACT.1.5" type="verse">
						Tuke Enentáimsatarum. Juan entsajai Atumí ayashin imiatmimiarme. Túrasha Wárik Yusa Wakanísha atumniasha tarutmar, Atumí Enentáin enkemprutmattarme. Nusha Enentái imiantin aintsankete&quot; Tímiayi.
					</seg>
					<seg id="b.ACT.1.6" type="verse">
						Tura Jesusjai irunar matsamas anintriarmiayi &quot;Uunta, Israer-shuar ájinia nu, ankant ajasakrin iiniuk Akupin atak naamkatin Yamaí jeayash&quot; tiarmiayi.
					</seg>
					<seg id="b.ACT.1.7" type="verse">
						Jesus aimiuk Tímiayi &quot;Winia Apar Túrattana nu Warí tsawantinik Túrunatí nu nekaatniusha atumniachuiti. Apar Ninki neka asa ni kakarmarijiain Túrattawai.
					</seg>
					<seg id="b.ACT.1.8" type="verse">
						Tura atumsha Yusa Wakaní kakarmarin sunastatrume. Nii taa enkemprutmamtai kakaram ajasrum, Wíi Túramu etserkattarme. Emka jui Jerusarén péprunam etserkattarme. Nuyá Ashí Jutía Núnkanam, tura arant Samaria nunkanmasha, tura Nú arant Ashí Núnkanam werum, Wíi Túramu etserkattarme&quot; Tímiayi Jesus.
					</seg>
					<seg id="b.ACT.1.9" type="verse">
						Nuyá chichas amir, Ashí ni akatramuri ii wajainiai, Jesus nayaimpinmaani junakmiayi. Wéa-wéakui yurankim mash Niin Amuámiayi. Tuma asamtai ni akatramuri Niin Wáinkiacharmiayi.
					</seg>
					<seg id="b.ACT.1.10" type="verse">
						Tura Jesus waakkui ni akatramurisha Yakí ii wajainiai, Jimiará aishman puju entsaru nui wantintiukarmiayi. Tura ayamach wajattsarmiayi.
					</seg>
					<seg id="b.ACT.1.11" type="verse">
						Nu aishmansha Jesusa akatramurin tiarmiayi &quot;Kariréanmaya aishmanka, ṡurukamtai nayaimpinmaani Imiá iimprum? Ju Jesusak Atumíya nayaimpiniam wea Wáinkiarumna Núnisan ataksha winittiawai&quot; tiarmiayi.
					</seg>
					<seg id="b.ACT.1.12" type="verse">
						Tuasua amikmatai Jesusa akatramuri Uriwiu Náinniumia akaikiar Jerusarénnum waketkiarmiayi. Uriwiu naincha Jerusarénnumsha Tíjiuchiiti, Chikichík kirumitrua Núnisan.
					</seg>
					<seg id="b.ACT.1.13" type="verse">
						Tura Jerusarénnum jeawarmiayi. Nui jeawar, Jeá wayawar Yakí Wákararmiayi. Nui Pítrusha, Jakupusha, Juansha, Antressha, Jiripisha, Tumassha, Parturumísha, Mateusha, tura Arpeu Uchirí Jakupusha, Nuyá ásump Semunsha, Jakupu yachi Jútassha, Tímian wayawarmiayi.
					</seg>
					<seg id="b.ACT.1.14" type="verse">
						Jusha mash tuke iruniarmiayi Jesusa yachijiai. Tura Jesusa Nukurí Marijiai, Nuyá Chíkich nuwajaisha tuke iruniarmiayi, Yus áujsatai tusar.
					</seg>
					<seg id="b.ACT.1.15" type="verse">
						Nui Siántu painti (120) aents iruntrarmia nui Pítiur chichastaj tusa wajakmiayi.
					</seg>
					<seg id="b.ACT.1.16" type="verse">
						Pítiur juna Tímiayi &quot;Yatsurtírmesha, Umarutírmesha antuktarum. Yuska yaunchu ni Papiriin Jutasnan aamtikramiayi. Jútas akiintsain Tawitkia, Yusa Wakani jintintiam Jutasnan aarmiayi. Jesusan achik surukarmia Nú shuaran nekapruamia Núiti. Kame Tawitia aarmari Yus-Chicham asa Tímianak uminkiatniuyi.
					</seg>
					<seg id="b.ACT.1.17" type="verse">
						Nú Jutaska ii írutramuitiat, ii takaamurin Páchitkiaitiat,
					</seg>
					<seg id="b.ACT.1.18" type="verse">
						Tunáa tura nujai Kuítian achik nunkan sumakmiayi. Tura piniakum iniaan tantane Páttimiayi.
					</seg>
					<seg id="b.ACT.1.19" type="verse">
						Tuma asamtai Ashí Jerusarénnum pujuarmia nu, nuna nekaawar Nú nunkan &quot;Numpa Nunka&quot; anaikiarmiayi.
					</seg>
					<seg id="b.ACT.1.20" type="verse">
						Kame Sarmu papinium Tawitkia juna aarchamkia: &quot;Ni jeesha itiarak Atí. Nu jeanmanka penké Pujuschartí.&quot; Tura &quot;Ni takatri Chíkich atankiti.&quot; Tu aarmaiti' Tímiayi.
					</seg>
					<seg id="b.ACT.1.21" type="verse">
						`Tuma asamtai yamaikia Chíkich anaikiatniuitji. Tura Nánkamas achikchatniuitji. Antsu ii nemartamkau Atí. Uunt Jesus iijiai pujumia nui tuke Niin nemarsamia nu Atí.
					</seg>
					<seg id="b.ACT.1.22" type="verse">
						Juan Jesusan imiaimiania Nú tsawantnumia Jukí, Jesus nayaimpiniam wémiania Nú tsawantan Tímianu ejé tuke Niijiai wekaimia nu Atí. Nu shuar Enentáimtusar, chikichik achiktai. Iisha iruntrar Jesusa nantakmiari Etserkamí tusar Túramí&quot; Tímiayi Pítiur.
					</seg>
					<seg id="b.ACT.1.23" type="verse">
						Tura Nuyá Jimiará shuaran anaikiarmiayi. Matíasan anaikiarmiayi. Tura chikichnasha Jusen, ni Chíkich naari Parsapas, tura apach Náarinkia Justu, nunasha anaikiarmiayi.
					</seg>
					<seg id="b.ACT.1.25" type="verse">
						Tura Nuyá Yus-shuar Yúsan áujainiak juna tiarmiayi &quot;Ii Uuntri, Amesha Ashí shuara Enentái nékame. Jui awai Jimiará aishman. Jútas Tunáa Túrak Jákatniunam wéak akatramu takatan ikiukmiayi. Yamaikia Jútasa takatri achikiat tusam, ṡTuá achikium, Uunta? Paant iniakmasta.&quot; Tu aujsarmiayi.
					</seg>
					<seg id="b.ACT.1.26" type="verse">
						Tura Israer-shuara Túrutairi Núnisan, wats yaki nupetmakat tusar Túrawarmiayi. Tura Matías nupetmakmiayi. Túrunamtai Matíasnak pachikiarmiayi.
					</seg>
				</div>
				<div id="b.ACT.2" type="chapter">
					<seg id="b.ACT.2.1" type="verse">
						Pintikiustís Náartin Jísat jeamtai, Chikichík jeanman nuin Yus-shuar tuakarmiayi.
					</seg>
					<seg id="b.ACT.2.2" type="verse">
						Tumai aya aneachma nayaimpinmaya nasea aintsan téter ajaki winian antukarmiayi. Ashí mash Jeá pujuarmia nuka antukarmiayi.
					</seg>
					<seg id="b.ACT.2.3" type="verse">
						Tura nui pujuiniai ji wajai kea aaniun Wáinkiarmiayi. Túruna ankant ankant puunak tarurarmiayi.
					</seg>
					<seg id="b.ACT.2.4" type="verse">
						Tuma asamtai Yusa Wakaní Ashí ni Enentáin pimiutkarmiayi. Túram chichasarat tusa Yusa Wakaní ni nekatairi Súsarmiayi. Tuma asamtai nujai niisha Chíkich chichaman chichasarmiayi.
					</seg>
					<seg id="b.ACT.2.5" type="verse">
						Nui Jerusarénnum Yus Táman umirin Israer-aents ármiayi. Ashí nunkanmaya Jerusarénnum taar matsamarmiayi.
					</seg>
					<seg id="b.ACT.2.6" type="verse">
						Tura Túrunamia nuna antukar Káunkarmiayi. Tura Ashí shuar ni chichamejain chichaamun antukarmiayi. Tuma ásar, warinkit, tu Enentáimsarmiayi.
					</seg>
					<seg id="b.ACT.2.7" type="verse">
						Nekaachar ashamkarmiayi. &quot;Warinkit, tunaim ajarmiayi. Ju aents Chíkich Chíkich chichaman chichainia nu, Ashí Kariréanmayanchukait, tiarmiayi.
					</seg>
					<seg id="b.ACT.2.8" type="verse">
						Tura iisha ankant ankant ii chichamenka ántatsjik. Ausha urukainiakua, nunak chichainiawa, tiarmiayi.
					</seg>
					<seg id="b.ACT.2.9" type="verse">
						Jui Ashí nunkanmaya aents pujuiniatsjik. Partianmaya, Eramnumiasha, Misiuputámianmayasha, Puntanmayasha, tura Asia nunkanmayasha,
					</seg>
					<seg id="b.ACT.2.10" type="verse">
						Príjianmayasha, Pampirianmayasha, Ejiptunmaya tura Aprikianmaya Serinia Nú nankaamasnumiasha pujuiniatsjik, tiarmiayi. Nuyasha ii shuarsha Ruma péprunmaya yaunchu taar jui matsatainiawai. Chikichcha tuke Israer-shuar ainiawai. Tura chikichcha Israer-shuar ajastaj tusa Israer Túrutairin mash Túruiniawai.
					</seg>
					<seg id="b.ACT.2.11" type="verse">
						Kritianmayasha Arapianmaya pujuiniaji. Tura Ashí mash ii chichamejaisha Yusa pénker Túramuri ántaji&quot; tiarmiayi.
					</seg>
					<seg id="b.ACT.2.12" type="verse">
						Ashí aents nuna nékachu ásar ashamkarmiayi. Tura Nuámtak aniniaisarmiayi &quot;ṡWarinminiait ju?&quot;
					</seg>
					<seg id="b.ACT.2.13" type="verse">
						Tura chikichcha wishikiarmiayi. &quot;Nampeku ainiatsuash&quot; tiarmiayi.
					</seg>
					<seg id="b.ACT.2.14" type="verse">
						Nuinkia Pítiur, Chíkich áuntse Jesusa akatramurijiai wajaki, kakantar chichasmiayi. Chichaak Tímiayi &quot;Jutíanmaya shuartiram, Jerusarénnumiatirmesha antuktarum. Wi Títiatjana nu antukrum pénker Enentáimpratarum.
					</seg>
					<seg id="b.ACT.2.15" type="verse">
						Ju aishman, nampekarai, Tárumna nu, nampekcharai. Warí, nantu Imiá ishichik takuni. ṡAisha itiurak?
					</seg>
					<seg id="b.ACT.2.16" type="verse">
						Antsu Yúsnan etserin, ni naari Juér, yaunchu aarmia nu, Yamái Túrunayi, Tímiayi.
					</seg>
					<seg id="b.ACT.2.17" type="verse">
						Juna aarmiayi: &quot;Yus tawai &quot;Jú nunka amuukatin jeatemamtai, winia Wakantrun Ashí aentsnum akupkattajai, yumi yaraanua aintsan. Atumí uchiri, Atumí nawantrisha Yusa chichamen áujmatiartatui. Tura Nátsaka iimiarartatui. Tura uuntka mesekramiartatui.
					</seg>
					<seg id="b.ACT.2.18" type="verse">
						Tura aishmansha nuwasha winia takartin ainia Núnaka winia Wakantrun akuptukartatjai. Túram niisha Wíi Túramun áujmatiartatui.
					</seg>
					<seg id="b.ACT.2.19" type="verse">
						Yakí nayaimpiniam, aents Túrachminian iniakmastatjai. Tura nunkanmasha winia kakarmarun iniakmastaj tusan numpancha, jiniasha, mukuintiuncha yuranmia aintsan akupkattajai.
					</seg>
					<seg id="b.ACT.2.20" type="verse">
						Tura Tsawái nantusha kajinkiattawai. Tura nantusha mushatmar numpa Núniktatui. Uunt tsawant achikmiajna nu jeatsain, Túrunattawai. Nú tsawantcha Imiá nekas uunt átatui.
					</seg>
					<seg id="b.ACT.2.21" type="verse">
						Nuinkia Ashí shuar nekas winia kakarmarun seana nuka uwemprartatui&quot; Tímiayi Yus.&quot; Núnis Juér aarmiayi' Tímiayi Pítiur.
					</seg>
					<seg id="b.ACT.2.22" type="verse">
						Tuke chichaak: `Israernumia shuartiram, wi Títiatjana nu antuktarum. Nasarétnumia Jesusnan tajai. Nú Jesusan Yus shiir Enentáimtawai. Yuska, átum ti Enentáimprarum ni kakarmarin paant nekaatarum tusa, Nú Jesusan ti Ikiakármiayi. Tura Jesusjai aentsti Túrachminian Yuska Túramiayi, átum iimmianum. Nuka ti paant nékarme, Tímiayi.
					</seg>
					<seg id="b.ACT.2.23" type="verse">
						Tura Jesus surunkamia nuna Yuska yaunchu, Túruntsain, paant nekaamiayi. Túrasha Yus Enentáimmia nujai métek Túrawarmiayi. Tura atumek emetarum Jesus jukimiarme. Nú arant, Krúsnum Máatarum, Tunáa shuar Tímiarme.
					</seg>
					<seg id="b.ACT.2.24" type="verse">
						Túramunak Yus Jesusan Jákatniun nupetmamtik iniantkimiayi, tuke Jákachmin asamtai.
					</seg>
					<seg id="b.ACT.2.25" type="verse">
						Iimiata, ii uuntri Tawit Jesusnan kantamprua juna aarmiayi: Uuntan tuke pujurtan Wáinmiajai. Winia pujurtakui awajkamu áchattajai.
					</seg>
					<seg id="b.ACT.2.26" type="verse">
						Tuma asamtai winia Enentáirjaisha Niin shiir Enentáimtusmiajai. Tura wenurjaisha shiir chichaman chichamiajai. Jáaknasha shiir Enentáimsan jakattajai, aneantiniapitjia tusan.
					</seg>
					<seg id="b.ACT.2.27" type="verse">
						Winia wakaniur, Yusru, Jákatniunam ikiurtuschattame. Wi ame Uchirmetjai, Tunaarincha. Túmaitkui anentu asam ayashur Káurtin tsankatrukchattame.
					</seg>
					<seg id="b.ACT.2.28" type="verse">
						Tura iwiaaku átin jintia jintintrutamame. Tura tuke pujurtakum waramtikrustatme. Tu aarmiayi Tawit' Tímiayi.
					</seg>
					<seg id="b.ACT.2.29" type="verse">
						Pítiur tuke chichaak: `Páantchakait. Ii uuntri Tawit yaunchu Jákaiti. Tura iwiarsamuiti. Ni iwiarsamuri iini pujatsuk.
					</seg>
					<seg id="b.ACT.2.30" type="verse">
						Túrasha Tawitkia Yúsnan etserniuyayi. Tuma asa Yus Tímia nuna nekaamiayi. Yus Tawitian chicharuk Tímiayi &quot;Ame akupniuitme. Nekas Tájame, ukunam ame iniannamurminian Kristu akiiniattawai. Niisha Akupin anainiaktatui, amea aintsan.&quot; Nuna Yus Táman Tawit nekaamiayi.
					</seg>
					<seg id="b.ACT.2.31" type="verse">
						Neka asa, Túruntsain Tawit, wainkia Nútiksan, Kristu nantaktintrin aarmiayi. Kristu Túrunatniurin chicharuk Tímiayi &quot;ni Wakaníncha Jákatniunam ikiukchatniuyi. Ayashíncha Káurtinian tsankatkashtiniuyi.&quot;
					</seg>
					<seg id="b.ACT.2.32" type="verse">
						Au Krístun Tímia nu Jesusaiti. Nu Jesusnak Yus iniantkimiayi. Nuka iisha neka asar étsereaji.
					</seg>
					<seg id="b.ACT.2.33" type="verse">
						Yuska, Jesus nankaamantuiti tusa ni untsuurini apujsaiti. Tura ni Wakanín Jesusan Súsaiti, Nii yaunchu Tímia Nútiksan. Tuma asamtai jusha átum antukurmena nuna, tura iisurmena nunasha Yus suramsaiti.
					</seg>
					<seg id="b.ACT.2.34" type="verse">
						Tawitkia ayashtiuk nayaimpiniam Wákachmiayi. Tura Nú Tawitiak juna aarmiayi: &quot;Uunt Yus winia Uuntrun Tímiayi &quot;akupin pujutainium, winia untsuuruini Pujustá.
					</seg>
					<seg id="b.ACT.2.35" type="verse">
						Ame nemasrumin nupetkattajai. Nu Túruntsain jui Pujustá' Tímiayi.&quot; Nuní aarmaiti Jesusnan, Tímiayi.
					</seg>
					<seg id="b.ACT.2.36" type="verse">
						Tura ii, Israer aentsti, Jesus Krúsnum maaitji, Tímiayi. Jú Jesus Máamjinia nuna Yuska Uunt Akupin anaikiamiayi. Túrasha Jesussha iin uwemtikkiartin Krístuiti. Ashí Aentstíram nu pénker nekaatarum&quot; Tímiayi Pítiur.
					</seg>
					<seg id="b.ACT.2.37" type="verse">
						Nuna antukar wake mesekarmiayi. Tura Pitruncha Chíkich akatramuncha aniasarmiayi &quot;Yatsuru, ṡnuinkia itiurkatjik?&quot; tiarmiayi.
					</seg>
					<seg id="b.ACT.2.38" type="verse">
						Tutai Pítrusha chichaak &quot;Atumí tunaari ikiuktiaj tusarum Yus nekas Enentáimtustarum. Tura Ashí shuartiram Jesukrístu naari pachisrum imiantiarum. Nuinkia Atumí tunaarin Yus tsankurtamprattarme. Túrunawakrumin Yuska ni Wakanin suramsattarme, Tímiayi.
					</seg>
					<seg id="b.ACT.2.39" type="verse">
						Yus Tímia nuka atumin Túramprume. Atumí Uchiríncha tura Ashí arant matsatainia nunasha tawai. Kame ii Yusri aentsun untsuktaj tusa wakerana nuna tawai&quot; Tímiayi.
					</seg>
					<seg id="b.ACT.2.40" type="verse">
						Nú chichamjai tura nuyasha Pítiur tuke jintintiuk Tímiayi &quot;Yajauch shuara Asutiátniuri átatna Nuyá uwempratarum&quot; Tímiayi.
					</seg>
					<seg id="b.ACT.2.41" type="verse">
						Tuma asamtai nuna antukarmia nuka imianiarmiayi. Nú tsawantai Menaintiú mir (3000) aents Yus-shuar ajasarmiayi.
					</seg>
					<seg id="b.ACT.2.42" type="verse">
						Ashí nu shuar Jesusa akatramuri jintintiarmia nuna Tímiatrusan antukarmiayi. Tura irunar shiir Enentáimtunaisar yurumin ármiayi. Túrawar, Kristu Enentáimtustin namperin najanin ármiayi. Túrawar Yúsan áujiarmiayi.
					</seg>
					<seg id="b.ACT.2.43" type="verse">
						Tura Yuska aentsti Túrachminian Jesusa akatramurijiai Túramiayi ni kakarmarin iniakmastaj tusa. Tuma asamtai Ashí aents nuna Wáinkiar ashamkarmiayi.
					</seg>
					<seg id="b.ACT.2.44" type="verse">
						Yúsan umirkaruka Ashí métekrak pujuarmiayi. Tura Ashí niiniu armia nuna sunaisarmiayi.
					</seg>
					<seg id="b.ACT.2.45" type="verse">
						Ni nunken surukar, ni takakmarincha surukar, atsumainia nuna Súarmiayi.
					</seg>
					<seg id="b.ACT.2.46" type="verse">
						Tuke tsawantak Yusa Uunt Jeen Káuniarmiayi. Tura ni jeencha iruntrar warainiak Kristu Enentáimtustin Námper najanin ármiayi. Tura nankaamantu Enentáimtumatsuk, yurumkan ajamnainiarmiayi.
					</seg>
					<seg id="b.ACT.2.47" type="verse">
						Túrawar, Yuska ti uuntaiti, tu wearmiayi. Tura Ashí aents niin shiir Enentáimtiarmiayi. Tura Uunt Yus tuke tsawant shuaran uwemtikiar Yus-shuar írunmanum íkiaunki wémiayi.
					</seg>
				</div>
				<div id="b.ACT.3" type="chapter">
					<seg id="b.ACT.3.1" type="verse">
						Chíkich tsawantai, nantu nunkaach ajasmatai, Pítiur Juanjai, Yusa Uunt Jeen Yus áujsatai tusar wearmiayi, Israer-shuar tuke turin armia Nútiksaran.
					</seg>
					<seg id="b.ACT.3.2" type="verse">
						Tura aishman, ni akiiniamurinia wekaicha amia nu, nui aa Wáitiniam tuke tsawant pujumiayi. Nu aishmannasha ni shuari Entsakí Júkiar Nú Wáitiniam apujin ármiayi, nui shuar wayan Kuítian seat tusar. Nú Wáitisha, Shiir Waiti, tutaiyayi.
					</seg>
					<seg id="b.ACT.3.3" type="verse">
						Tura Nú shutuapsha Pitrun Juanjai wayan Wáinkiamiayi. Wáiniak Kuítian seamiayi.
					</seg>
					<seg id="b.ACT.3.4" type="verse">
						Tura Pítiur Juanjai apajas iisarmiayi. Tura Nú aishmannasha chicharuk &quot;Iirsata&quot; Tímiayi.
					</seg>
					<seg id="b.ACT.3.5" type="verse">
						Aishmansha, surustatuapi, tu Enentáimias, iimsamiayi.
					</seg>
					<seg id="b.ACT.3.6" type="verse">
						Nuyá Pítiur chichaak &quot;Kuítrusha atsawai, Tímiayi. Kurisha atsawai. Antsu Kuítjai nankaamas takakjana nuna amastajai. Wats, Nasarétnumia Jesukrístu kakarmarijiai wajakim wekasata&quot; Tímiayi.
					</seg>
					<seg id="b.ACT.3.7" type="verse">
						Tinia iniais, Pítiur ni untsuurini achik awajkimiayi. Túram ni nawesha, wanusesha kakaram ajasmiayi.
					</seg>
					<seg id="b.ACT.3.8" type="verse">
						Tura niisha wajaki nantent ajakmiayi. Nuyasha wekasamiayi. Tura Pítrujaisha Juánjaisha Yusa Uunt Jeen wayawarmiayi. Nuik shutuapka Wayá nantent nantent ajak Yusa Náarin shiir pachimiayi.
					</seg>
					<seg id="b.ACT.3.9" type="verse">
						Ashí aents pujuarmia nu, niin wekaan Wáinkiarmiayi. Tura ni chichamen anturkarmiayi.
					</seg>
					<seg id="b.ACT.3.10" type="verse">
						Tura chichainiak &quot;Nuik Yusa Uunt Jeen Wáitirin, Shiir Waiti tutainium, nu aishman tuke pujuuya Núchakait&quot; tiarmiayi. Tura ni Túrunamurin nekaawar, ti ashamkar Nusháa Enentáimsarmiayi.
					</seg>
					<seg id="b.ACT.3.11" type="verse">
						Shutuapka pénker ajasu asa Pítrujai Juánjaisha penké tsurachmiayi. Tura aents nui pujuarmia nu, warinkit tusar, Jeáshkiri tsékenki wearmiayi. Nuka Sarumúnna tiniu ármiayi.
					</seg>
					<seg id="b.ACT.3.12" type="verse">
						Aents Káunkarun Pítiur Wáiniak, chicharuk &quot;Israer-shuartiram, ṡurukamtai winiasha Imiá iirum? tiarmiayi. ṡIisha pénker asarik~i tsuarmaj~i? ṡIi kakarmarijiainkik~i ewekamsamaj~i?
					</seg>
					<seg id="b.ACT.3.13" type="verse">
						Atsá. Antsu Yuska ni Uchirin Jesusan Ashí nankaamantu awajsaiti. Ii uuntri Apraamsha, Isaksha tura Jakupsha Enentáimtin armia Nú Yusan tajai. Atumka Jesus nakitrarum Kapitián Piratuí surukmarme. Tura Piratu akupkataj tau atumsha suritkiamarme.
					</seg>
					<seg id="b.ACT.3.14" type="verse">
						Jesus pénker Nákak Enentáimniuyana nu &quot;akupnakchati&quot; Tímiarme. Antsu Shuáran main akupnakat tusarum wakerimiarme.
					</seg>
					<seg id="b.ACT.3.15" type="verse">
						Túrarum iwiaaku átinian Amaana nu maamarme. Tuma ain Yuska Niin jakamunmaya iniantkimiayi. Nuka iisha neka asar étsereaji.
					</seg>
					<seg id="b.ACT.3.16" type="verse">
						Tura ju aishman jui wajaana ju tura nékarmena ju, Yusa Uchiri naari Enentáimta asa kakaram ajasuiti. Jesus Enentáimtusu asa nekas pénker ajasuiti. Nusha Wáinniu asarum nékarme' Tímiayi.
					</seg>
					<seg id="b.ACT.3.17" type="verse">
						`Wats, yatsurtiram, wi nékajai. Atumsha Atumí uuntrijiai Jesusan Túramarmena nu nékatsuk Túramarme.
					</seg>
					<seg id="b.ACT.3.18" type="verse">
						Tura nu Túramurmijiai Yus yaunchu Tímia nu Tímianak umikiurme. Ni Krísturi Wáitsatniuya nuna Yuska Ashí ni etserniurin aamtikramiayi.
					</seg>
					<seg id="b.ACT.3.20" type="verse">
						Wats, yamaikia tunaaruminia kanaktiarum. Túrarum Yúsnumaani Ayantártarum, tunaarun Asakárat tusarum. Túrunawakrumninkia, atumin uwemtikramprarat tusa Yus yaunchu anaikiamia nuna akupturmaktatrume. Nusha Jesukristuiti. Tura Niijiai Enentáimin ayampratin átatui.
					</seg>
					<seg id="b.ACT.3.21" type="verse">
						Tura yamaikia Jesukrístu nayaimpiniam pujustiniaiti, Ashí iwiarnatsain. Yuska ukunam ataksha nunkan shiir awajsattawai. Nuna ni etserniurin Tsáapin Enentái takaku armia nuna yaunchu aamtikramiayi.
					</seg>
					<seg id="b.ACT.3.22" type="verse">
						Tuma asa Muisais ii aparin Tímiayi: &quot;Atumi Uunt Yusri ukunam etserniun akupturmaktatrume, winia akuptukmia Núnisan. Nuámtaktirminia achik akupturmaktatrume. Tura nii Títiatna nu umirkatarum&quot; Tímiayi.
					</seg>
					<seg id="b.ACT.3.23" type="verse">
						Nánkamas aents nu etserniun chichamen Umíachkunka emesnartatui. Tura Israer-shuarnum Páchitkia áchattawai. Núnisan aarmiayi Muisaissha' Tímiayi.
					</seg>
					<seg id="b.ACT.3.24" type="verse">
						Pítiur tuke chichaak `Iimiata, Yúsnan etserin Samuer ju tsawantin Túratniuri etserkamiayi. Nuyá Ashí Yúsnan etserniusha tuke nuna etseriarmiayi.
					</seg>
					<seg id="b.ACT.3.25" type="verse">
						Etseriarmia nuka atumin Túramprume. Tuma asa átum pénker pujustinian Yuska ii uuntri Apraáman ju chichaman susamiayi. &quot;Nekas Tájame, ame shuarum akiiniattana nujai Ashí aentsnasha shiir awajsattajai' Tímiayi. Tura ii uuntrin Tímia Núnaka incha Túramji, Tímiayi.
					</seg>
					<seg id="b.ACT.3.26" type="verse">
						Iimiata, Yus ni Uchirín iniantkimia nui, atumin emka akupturmakmiarme. Atumsha, Atumí tunaariya kanaktiarum tusa, tura atumin shiir awajtamsatniun wakerak Túramiayi.&quot; Nunak Tímiayi Pítiur.
					</seg>
					<seg id="b.ACT.3.2" type="verse">
						Pítrusha Juanjai Yusa chichamen aentsun jintintiainiak pujuarmiayi. Jesus nantakin asamtai aencha nantaktin ainiawai, tiarmiayi. Tura chichaak pujuiniai Israer-patri Táarmiayi. Tura Yusa Uunt Jeen wainniu uuntrisha Satuséu aentcha Táarmiayi. Taar Pitruncha Juánnasha kajerkarmiayi, niisha Jesusa nantakmiari chichaman jintintinia asamtai.
					</seg>
					<seg id="b.ACT.3.3" type="verse">
						Yamaikia Kíawai, kashin Iismí tusar achik sepunam enkea iniaisarmiayi.
					</seg>
					<seg id="b.ACT.3.4" type="verse">
						Tura Pitrun nuik anturkarmia Nú aents Untsurí Yus-shuar ajasarmiayi. Nuik Yus-shuaraim tura yamaiyaim iruram ti Untsurí ajasarmiayi. Aya aishmankak, senku mir (5000) aents ármiayi.
					</seg>
					<seg id="b.ACT.3.5" type="verse">
						Kashin tsawarmatai Israer-shuara akupniuri, ni uuntrisha, tura ni jintinniurisha Jerusarénnum iruntrarmiayi.
					</seg>
					<seg id="b.ACT.3.6" type="verse">
						Nuisha Anassha, Israer-patri uuntri anaikiamu amia nu, tura Kaipiassha, Juansha, Arejantrusha, tura Israer-patri Kapitiántri shuarisha Tímian iruntrarmiayi.
					</seg>
					<seg id="b.ACT.3.7" type="verse">
						Iruntrar Pitruncha Juánnasha utitiarum tusar akupkarmiayi. Tura itiarmatai, ajapén awajsarmiayi. Tura aniasarmiayi &quot;Kame ṡyana kakarmarijiai, yana chichamejai Túrarum?&quot; tiarmiayi.
					</seg>
					<seg id="b.ACT.3.8" type="verse">
						Tutai Nuyá Pítiur, ni Enentáin Yusa Wakaní pimiutkamu asa Tímiayi &quot;Akupniutiram, tura uuntirmesha antuktarum.
					</seg>
					<seg id="b.ACT.3.9" type="verse">
						Ju aishman nuik shutuap amia nu pénker ajasmari anintrarme. Kame itiurak pénker ajasuit Tátsurmek.
					</seg>
					<seg id="b.ACT.3.10" type="verse">
						Urukamtia úuktataj. Anintrakrumin iisha paant Títiatji, Israernumia shuar Ashí nekaawarat tusar. Ju aishman Jesukrístu kakarmarijiai pénker ajasuiti. Nasarétnumia Jesukrístun, átum Máamurmena nuna, tura Yus jakamunmaya iniantkimiania nuna tajai, Tímiayi.
					</seg>
					<seg id="b.ACT.3.11" type="verse">
						Nú Jesuska kayaa aintsankete. Atumsha jeamniutiram, Nú kaya yajauchiiti, Tímiarme Jesusna. Túrasha Túramaitiatan Niisha jeanam emka apujsamua Núnisan ajasuiti, Tímiayi.
					</seg>
					<seg id="b.ACT.3.12" type="verse">
						Tura Chíkichjai uwempratin penké atsawai. Ju nunkanam ii chikicha naari pachisar uwempratin atsaji. Jesuskete ii uwemtikrampratniun Yus suramsamiaj nu&quot; Tímiayi Pítiur.
					</seg>
					<seg id="b.ACT.3.13" type="verse">
						Pítrusha Juansha Nánkamas shuara aintsan ármiayi. Núkap unuimiarcharu ármiayi. Tura unuimiarchaitiat, arantutsuk etseriarmiayi. Aentsu uuntri Núnaka nekaawar &quot;Nékachuitiat, itiura sapijmiatskesha chichainia&quot; tiarmiayi. Tura, jusha Jesusa nemarin ármia Núiti tiar nekaawarmiayi.
					</seg>
					<seg id="b.ACT.3.14" type="verse">
						Nuyasha aishman pénker ajasmia nu niijiai nui wajamiayi. Tuma asamtai, niisha ai wajakui, Israer-shuara uuntrinkia, pénker ajaschaiti Títiai Tukamá tujinkiarmiayi.
					</seg>
					<seg id="b.ACT.3.15" type="verse">
						Tuma ásar, iik nuamtak áujmatsatai tusar, Pítrusha Juansha shutuapsha aa awemartai, tiarmiayi.
					</seg>
					<seg id="b.ACT.3.16" type="verse">
						Tura áujmatainiak tiarmiayi &quot;Ju Pítrusha ju Juansha itiurkatjik. Ju uunt Túrunamun Jerusarénnum matsatainia nu Ashí nékainiatsuk. Wáitiaiti titin tujintiaji, tiarmiayi.
					</seg>
					<seg id="b.ACT.3.17" type="verse">
						Tura, Ashí aents nekaawarain tusar yamaik jiaktai. &quot;Ju Jesusa naari pachisrum penké jintintiawarairap,&quot; titiai&quot; tiarmiayi.
					</seg>
					<seg id="b.ACT.3.18" type="verse">
						Tura árusan Pitruncha Juánnasha shutuapnasha ataksha untsukarmiayi. Tura chicharkarmiayi. &quot;Jesusa naari penké áujmatsairap. Tura Jesusa Túramuri penké jintintiairap&quot; tiarmiayi.
					</seg>
					<seg id="b.ACT.3.19" type="verse">
						Tutai Pítiur Juanjai aimkiarmiayi &quot;Enentáimpratarum. ṡYus warinia wakera? ṡIikia Yus umirtsuk Atumí chichamen umirkatniukaitiaj~i? tiarmiayi.
					</seg>
					<seg id="b.ACT.3.20" type="verse">
						Nekaatarum. Iisha iisjinia nu, tura antukjinia nusha ii etsertsuk pujustin tujintiaji.&quot; Tu aimkiarmiayi.
					</seg>
					<seg id="b.ACT.3.22" type="verse">
						Shutuáp pénker ajasmia nu kuarenta (40) Uwí nankaamas takakuyayi. Ni pénker ajasmarin aents nekaawar, &quot;juka aentsti Túrachminiaitji&quot; tusar Yusa naarin uunt awajsarmiayi. Tuma asamtai aentsu uuntri Pitruncha, Juannasha Asutiátai Tukamá aentsun ashamainiak áyatik chicharkar iniaisarmiayi.
					</seg>
					<seg id="b.ACT.3.23" type="verse">
						Pítiur Juanjai ankant ajasar ni írutramuriin waketkiarmiayi. Tura jeawar Israer-patri uuntri tura aentsu uuntrisha niin tiarmia nuna mash etserkarmiayi.
					</seg>
					<seg id="b.ACT.3.24" type="verse">
						Nu ujakam antukar métekrak Yúsan áujuk tiarmiayi &quot;Winia Uunt Yusru, Amesha nayaimpisha nunkasha najanaitme. Nayaantsasha tura jui írunna nusha najanamiame, tiarmiayi.
					</seg>
					<seg id="b.ACT.3.25" type="verse">
						Tura Tawit ámin umirtamin amia nu ju aamtikramiame: &quot;ṡUrukamtai Ashí nunkanmaya aents charaatum ajainia? ṡTura Israer-shuarsha urukamtai ántar chichaman Enentáimiainia?
					</seg>
					<seg id="b.ACT.3.26" type="verse">
						Uunt Kapitián ármia nuka chichaman jurusarmiayi Uunt Yúsan. Tura pepru uuntrisha iruntrar Uunt Yúsan kajerkarmiayi. Ni anaikiamurin Krístun Nútiksan kajerkarmiayi.&quot;
					</seg>
					<seg id="b.ACT.3.27" type="verse">
						Tu aarmaiti, Uunta, tura nekasaiti. Erutis apachi Kapitiántri Punsiu Piratujai Jú péprunam iruntrarmiayi. Niisha yajaya shuarjai tura Israernumia shuaraim nuim iruntrarmiayi. Ame Uchirmin Jesusan tunaarinchan kajerkarmiayi. Jesuska Ame anaikiamiame, winia takatrun Túrat tusam.
					</seg>
					<seg id="b.ACT.3.28" type="verse">
						Tura ame Enentáimjai iwiaramamna nu uminkiatniuiti. Tura apachcha Jesusan kajerainia ásar, Ame iwiaramamna Tímianak umikiarmiayi.
					</seg>
					<seg id="b.ACT.3.29" type="verse">
						Uunta, iisia kajertamainiaj nu. Jes, Aminiu asakrin áujmatramtsujik. Túmaitkuisha ame chichamem ii ashamtsuk etserkatin ame kakarmaram amasta.
					</seg>
					<seg id="b.ACT.3.30" type="verse">
						Tura ame kakarmarmijiai jaasha Tsuártin amasta. Ame Uchiram Jesus tunaarincha nujai ii aentsti Túrachmin Túratniusha amasta. Aents Yusa kakarmarin nekaawarat tusam Túrata&quot; tiarmiayi.
					</seg>
					<seg id="b.ACT.3.31" type="verse">
						Tura Yúsan Tú áujas umikmatai nuin irunar pujuiniain úurkamiayi. Túrunamtai Ashí shuara Enentáin Yusa Wakaní pimiutkarmiayi. Túmaitkiui ashamtsuk Yusa chichamen etserkarmiayi.
					</seg>
					<seg id="b.ACT.3.32" type="verse">
						Yus-shuar ajasarmia nu, ti untsuritiat, Ashí Chikichík enentainiak Enentáimainiak, ni takaku armia nuna, aya Wíniakete Tútsuk, jusha Ashí iiniu ainiawai, tiarmiayi.
					</seg>
					<seg id="b.ACT.3.33" type="verse">
						Tura Jesusa akatramurisha, Yus ti yayamu ásar, Yusa kakarmarijiai Uunt Jesusa nantakmiarin tuke etseras pujuarmiayi.
					</seg>
					<seg id="b.ACT.3.34" type="verse">
						Tura Ashí Yus-shuarka nunkan takakusha jean takaku armia nusha, Núnaka surukar Kuítian itiariarmiayi.
					</seg>
					<seg id="b.ACT.3.35" type="verse">
						Tura itiaar Jesusa akatramurin Súarmiayi. Akatramusha susam, niisha atsumainia nuna Súarmiayi. Tuma asamtai shuar atsumaka penké atsuarmiayi.
					</seg>
					<seg id="b.ACT.3.36" type="verse">
						Chikichík shuar, ni naari Jusé, nunkan takakuyayi. Jesusa akatramurisha Jusen Chíkich Náarin apujtusarmiayi, Pirnapín. Nu Náarisha, shiir Enentáimtikkiartin tawai. Tura Pirnapísha Riwí aentsuyayi. Tura ni akiiniamuri Núnkenka Chípriiyayi.
					</seg>
					<seg id="b.ACT.3.37" type="verse">
						Niisha ni nunken surukmiayi. Tura nu Kuítian Itiá Jesusa akatramurin Súsarmiayi.
					</seg>
				</div>
				<div id="b.ACT.5" type="chapter">
					<seg id="b.ACT.5.1" type="verse">
						Tura Chíkich aishman, ni naari Ananías, ni nuwe Sapirjai ni nunken surukarmiayi.
					</seg>
					<seg id="b.ACT.5.2" type="verse">
						Niisha nunkan suruk Kuítian emeenak akanak Jukí Jesusa akatramurin Werí takamtsukea Nútikias susamiayi. Ni nuwesha, Sapir, nuna Túran nekaamiayi.
					</seg>
					<seg id="b.ACT.5.3" type="verse">
						Túramtai Pítiur chichaak &quot;Ananíasa, ṡurukamtai uunt iwianch Enentáimin enkemturmatai, Yusa Wakanín anankataj tusam nunka surukam kuit achikiumna nu akankam ikiurmasam? Tímiayi.
					</seg>
					<seg id="b.ACT.5.4" type="verse">
						Entá, nuinkia nunka áminiuchukait. Surukumna nu kuitcha áminiuchukait. Nusha, ṡurukataj tusamea tu Enentaímpram? Amesha aya aentsnum Wáitruachume. Antsu Yusnumsha Wáitruame&quot; Tímiayi Pítiur.
					</seg>
					<seg id="b.ACT.5.5" type="verse">
						Tutai Ananías nuna antuk Nú chichamaik jakamiayi. Tura Ashí shuar nuna antuk nekaawar ti ashamkarmiayi.
					</seg>
					<seg id="b.ACT.5.6" type="verse">
						Nú turunamtai aishman tariar Ananías jakan penuararmiayi. Túrawar iwiarsatai tusar Júkiarmiayi.
					</seg>
					<seg id="b.ACT.5.7" type="verse">
						Tura Ananíasa nuwe arur, Menaintiú ura nankaamasai Támiayi. Túrasha ni aishri jakanka nekaachmiayi.
					</seg>
					<seg id="b.ACT.5.8" type="verse">
						Támatai Pítiur nuwan Tímiayi &quot;Turuttia. Atum nunka surukurmena nui, ṡkuit itiarumna Núnikik surukuram?&quot; Tímiayi. Tutai nuwa Tímiayi &quot;Ee, Núnik surukji.&quot;
					</seg>
					<seg id="b.ACT.5.9" type="verse">
						Tutai Pítiur Tímiayi &quot;ṡUrukamtai atumsha Uunt Yusa Wakaní nekapkamsatai tusarum Imiá Enentáimprarum? Pai, Iisiá. Ame aishrumin iwiarsatai tusar Júkiaria nu wininiawai. Tura yamaikia amincha juramkiartatui&quot; Tímiayi.
					</seg>
					<seg id="b.ACT.5.10" type="verse">
						Tutai nu chichamaik niisha imia Pitru wajamunam jaka iniaantmiayi. Aishman wayaj Tukamá jaka tepan Wáinkiarmiayi. Túramtai Júkiar ni aishrinin ayamach iwiarsarmiayi.
					</seg>
					<seg id="b.ACT.5.11" type="verse">
						Tura Ashí Yus-shuar armia nu tura Ashí aencha nuna antukarmia nu ti ashamkarmiayi.
					</seg>
					<seg id="b.ACT.5.14" type="verse">
						Tura Ashí Yus-shuar Yusa Uunt Jeen shikiriin irunin ármiayi. Nu shikirisha, Sarumúnna, tu anaikiamuiti. Tura Chíkichmamtinkia nuim iruntratniun ashamiarmiayi. Túmainiayatan, ti pénker ainiawai, tu wearmiayi. Tura Yus-shuar Yusa kakarmarin iniakmasarmiayi. Túra asamtai Imiá Untsurí aents Yus-shuar ajasarmiayi.
					</seg>
					<seg id="b.ACT.5.15" type="verse">
						Tura Chíkich aents ni shuari jainia nuna Jintiá amamtikiarmiayi. Peakjai Júkiar, tampunmasha enkeawar Júkiar Jintiá ayamach aepsarmiayi. Pítiur nankaamak ni Wakanínsha enkemprutmawainti tusar nu shuar Túrawarmiayi.
					</seg>
					<seg id="b.ACT.5.16" type="verse">
						Núnisan arantia shuarsha ti Untsurí ni shuari Jáinian tura iwianchrukuncha nui Jerusarénnum itiarmiayi. Tura Ashí nui Táaruka Tsuámararmiayi.
					</seg>
					<seg id="b.ACT.5.17" type="verse">
						Israer-patri uuntri, tura Satuséu aencha niijiai pujuarmia nu suiir iiniak
					</seg>
					<seg id="b.ACT.5.18" type="verse">
						Jesusa akatramurin achikiar enkeawarmiayi.
					</seg>
					<seg id="b.ACT.5.19" type="verse">
						Túrasha kashi Uunt Yusa suntari nayaimpinmaya tara Sepú Wáitirin uraimiayi. Tura Jesusa akatramurin aa Jíikiarmiayi.
					</seg>
					<seg id="b.ACT.5.20" type="verse">
						Tura Tímiayi &quot;Wetarum. Tura Yusa Uunt Jeen wajasrum Yusjai tuke iwiaaku átinia nu etserkatarum&quot; Tímiayi.
					</seg>
					<seg id="b.ACT.5.21" type="verse">
						Nuna antukar kashin tsawar Káshik Yusa Uunt Jeen wayawar jintintiawarmiayi. Nu Túmainiai Israer-patri uuntri, tura niijiai pujuarmia nusha iruntrarmiayi. Tura Israer-shuara uuntri, naamka armia nuna iruntrami tusa untsukarmiayi. Ashí iruntrar akatar akupkarmiayi, Jesusa akatramuri sepunmaya itiatarum tusar.
					</seg>
					<seg id="b.ACT.5.22" type="verse">
						Tura suntarsha sepunam jeariar Jesusa akatramurin Wáinkiacharmiayi. Atsawai tukam Táarmiayi.
					</seg>
					<seg id="b.ACT.5.23" type="verse">
						Taar chichainiak &quot;Sepú waiti asakamua Tímianisan aa Wáinkiaji, tiarmiayi. Tura suntar Wáitin iimpru wajainia Wáinkiaji. Tura waiti urair wayaj~i tukamar Atsá Wáinkiaji&quot; tiarmiayi.
					</seg>
					<seg id="b.ACT.5.24" type="verse">
						Israer-patri uuntri, tura Yusa Uunt Jeen wainniu uuntrisha, nu chichaman antukar, &quot;tsej ausha ṡurutiak nunasha iniaisarat?&quot; tiarmiayi.
					</seg>
					<seg id="b.ACT.5.25" type="verse">
						Nu chichamaik aishman taa Tímiayi &quot;Aishman átum sepunam enkeamarmena nu, Yusa Uunt Jeen wajasar aentsun jintintiuk pujuiniawai&quot; Tímiayi.
					</seg>
					<seg id="b.ACT.5.26" type="verse">
						Túrunamtai Yusa Uunt Jeen wainniu uuntri ni suntarijiai wear achik itiarmiayi. Túrasha penké aents kayajai tukurmaraij tusar, yajauch awajtsuk itiarmiayi.
					</seg>
					<seg id="b.ACT.5.27" type="verse">
						Tura achik itiaar Israer-shuar naamka pujamunam naka awajsarmiayi.
					</seg>
					<seg id="b.ACT.5.28" type="verse">
						Tura Israer-patri uuntri Tímiayi &quot;Iisha atumin Chicháa chicharu awajsar, Jesusa naari pachisrum etserkairap tusar akupkachmakajrum. Túrasha, ṡantukurmek? Atsá. Mash Jerusarénnum átum etserkamu pampankai. Jes, átum, Jesusan Máawarai, iin Tátsurmek. Nusha iin makuutai tusarum Tárume&quot; tiarmiayi.
					</seg>
					<seg id="b.ACT.5.29" type="verse">
						Nuyá tutai Pítiur Chíkich Jesusa akatramurijiai chichainiak &quot;Iikia aentsjainkia iniankasar Yus emka umirkatniuitji, tiarmiayi.
					</seg>
					<seg id="b.ACT.5.30" type="verse">
						Jesus atumek Krúsnum Máamurmena nuna ii iwiaaku Yusri Niin iniantkimiayi.
					</seg>
					<seg id="b.ACT.5.31" type="verse">
						Yus ni kakarmarijiai Niin nankaamantu awajsamiayi. Tura nekas Akupniuiti tusa ni untsuurini apujsamiayi. Tura aentsun Uwemtikniuiti. Israer-shuar Enentái Yapajiáwar tunaarinia uwemprarat tusa Yus Túraiti.
					</seg>
					<seg id="b.ACT.5.32" type="verse">
						Nu tuma asamtai iisha nu nekaar étsereaji. Tura Yusa Wakanísha nuna étsereawai. Túrasha aya Yusa umirkarua nunak ni Wakanín Súsaruiti&quot; Tímiayi Pítiur.
					</seg>
					<seg id="b.ACT.5.33" type="verse">
						Tutai nuna antukar ti kajerkarmiayi. Túrawar, maatai tusar wakeriarmiayi.
					</seg>
					<seg id="b.ACT.5.34" type="verse">
						Tura nui Israer-shuara uuntri pujumiayi, ni naari Kamarír. Niisha Pariséunam Páchitkiauyayi. Tura akupeamun jintinniuriyayi. Túmakui Ashí aents niin shiir Enentáimtin ármiayi. Tura niisha wajaki Tímiayi &quot;Ju aishman aa ishichik wajasarti&quot; Tímiayi.
					</seg>
					<seg id="b.ACT.5.35" type="verse">
						Nuyásha irunar matsamarmia nuna chicharuk &quot;Israer shuartiram, ju aishman Tú Túratai tu Enentáimsarumna nu aneartarum.
					</seg>
					<seg id="b.ACT.5.36" type="verse">
						Enentáimsatarum. Nuik aishman Tiútas wantinkiachmakia. Niisha Kapitiániitjai takui, kuatru Siántu (400) shuar nemarkarmiayi. Tura ukunam niin maawarmatai, ni némarkamurisha pisararmiayi. Túrunawar Nuní amuukamiayi.
					</seg>
					<seg id="b.ACT.5.37" type="verse">
						Ukunmasha, iruntrar nekapmartin tsawantincha Kariréanmaya Jútas wantinkiachmaka. Tura nincha Nútiksan ti Untsurí nemarkarmiayi. Túman Máawarmiayi. Nu Túrunamtai Nútiksan ni némarkamurisha pisararmiayi.
					</seg>
					<seg id="b.ACT.5.38" type="verse">
						Jes, tuma asamtai nu aishman aa wajainia nu iniaisatarum. Auka pachisairap. Au tumainia nu aya aentsnaketkuinkia amuukattawai.
					</seg>
					<seg id="b.ACT.5.39" type="verse">
						Tura antsu Yúsnaitkuinkia atumsha amuktai tukamarum tujinkiattarme. Aneartarum. Iniaiyachkurmeka nu Tumá pujusrum Yusjai Máanikchattarmeash&quot; Tímiayi Kamarír.
					</seg>
					<seg id="b.ACT.5.40" type="verse">
						Tú tutai Tímianak umikiarmiayi. Túrasha Jesusa akatramurin untsukar Asutiáwarmiayi. Tura chicharuk &quot;Jesusa naari pachisrum penké ishichkisha etserkairap&quot; tiarmiayi. Tú tiar akupkarmiayi.
					</seg>
					<seg id="b.ACT.5.41" type="verse">
						Jesusa akatramurisha Israer-shuara uuntri pujamunmaya Jíinkiarmiayi. Tura Wáitsamniaitrume tusa Yuska Jesusa naari pachia asakrin ii natsantin Wáitsatniun tsankatramkaitji tusar ti shiir Enentáimsar wearmiayi.
					</seg>
					<seg id="b.ACT.5.42" type="verse">
						Tura Jesukrístunun áujmatsatniun penké iniaisacharmiayi. Antsu tuke tsawant Yusa Uunt Jeencha tura Chíkich jeanmasha Páchitsuk etseriarmiayi.
					</seg>
				</div>
				<div id="b.ACT.6" type="chapter">
					<seg id="b.ACT.6.1" type="verse">
						Nú tsawantin Yusan umirkaru ti kawenkar ármiayi. Tura tuke tsawant yurumak Súsatin ámiayi. Túmakui Yus-shuar Kriaku chichaman chicharmia nu, Israer-shuaran kajeriarmiayi. &quot;Tuke tsawantin yurumak Súarmena nui Atumí waje ti nukap Súarme. Tura iiniuka ishichik Súarme&quot; tiarmiayi.
					</seg>
					<seg id="b.ACT.6.2" type="verse">
						Túruinia Jesusa tuse akatramuri Ashí Yus-shuaran irurar tiarmiayi &quot;Iisha Yus-Chicham etserkatin iniaisar yurumak Súsachminiaitji.
					</seg>
					<seg id="b.ACT.6.3" type="verse">
						Tuma asamtai yatsurtiram, Atumíinia siati aishman Eáktárum yurumkan Súsarat tusarum. Pénker wekainia nu, tura neka shuar, Yusa Wakaní pimiutkamu ainia nu achiktarum.
					</seg>
					<seg id="b.ACT.6.4" type="verse">
						Iikia antsu Yus áujkir unuiniakratkir Yusa chichame etserkir wétatji&quot; tiarmiayi.
					</seg>
					<seg id="b.ACT.6.5" type="verse">
						Akatramu tiarmia nuna Ashí aents Enentáimsar pujuarmiayi. Túmainiak Estepankan anaikiarmiayi. Estepansha Yúsan tuke Enentáimtiniuyayi. Tura Yusa Wakanísha pimiutkamuyayi. Chíkich aishmankan anaikiarmiayi, niisha Jiripi, tura Nuyá Purukuru, Nikianúrsha, Nuyá Temun, Parmenassha, Nikiurássha. Nikiurássha Antiukía nunkanmayaitiat Israernancha Ashí umirniuyayi.
					</seg>
					<seg id="b.ACT.6.6" type="verse">
						Tura nu siati aishmankan Jesusa akatramurin itiariarmiayi. Táarmatai, akatramusha, Yus áujtusar, anaikiaji tusar Múuknumsha ni uwejen awantsarmiayi.
					</seg>
					<seg id="b.ACT.6.7" type="verse">
						Túrasha Yusa chichamenka tuke pampanki wémiayi. Nui Jerusarénnumsha Yus-shuar ti kawenkarmiayi. Tura imia Israer-patrisha Untsurí Yus-Chichaman umiriarmiayi.
					</seg>
					<seg id="b.ACT.6.8" type="verse">
						Estepansha Yusa waitnenkartutairi pimiutkamuyayi. Tura Yusa kakarmarisha pimiutkamuyayi. Tuma asa aentsti Túrachminian shuar írunmanum Túramiayi. Nu shuar Yusa kakarmarin nekaawarat tusa Túramiayi.
					</seg>
					<seg id="b.ACT.6.9" type="verse">
						Israer-shuar iruntai jea, ni naari Ankantin, ámiayi. Nuyá aishmansha tura Serini nunkanmaya aishmansha, tura Chíkich nunka Arijiantrianmayasha, Serisianmayasha, Asianmayasha, Tímian Estepanjai áujmatsatai tusar Káutkarmiayi.
					</seg>
					<seg id="b.ACT.6.10" type="verse">
						Estepan Yusa Wakaní nekatairijiai Tímianak Chicháa asamtai, nu aishman Estepanjai inkiunaikiar nupetkataj Tukamá tujinkiarmiayi.
					</seg>
					<seg id="b.ACT.6.11" type="verse">
						Tuma asamtai suiir Enentáimtuiniak Chíkich aentsun Estepankan tsanumprurarat tusar Eákarmiayi. Estepan Muisaisnasha Yúsnasha yajauch áujmatui, titiarum tusar akikiarmiayi.
					</seg>
					<seg id="b.ACT.6.12" type="verse">
						Penké aentsun, tura uunt ainia nunasha, jintintin ármia nujaisha chichaman Júsar yajauch Enentáimtikrarmiayi. Tura Estepankan Jintiá akirtuawar achikiarmiayi. Túrawar Israer-shuar naamka matsamarmia nui Júkiarmiayi.
					</seg>
					<seg id="b.ACT.6.13" type="verse">
						Tura wait chichamtinian itiarmiayi. Niisha taar chicharainiak &quot;Yusa Uunt Jeen ti pénker ana nu, tura Yusa akupkamurincha ju Estepan tuke yajauch chicharui, tiarmiayi.
					</seg>
					<seg id="b.ACT.6.14" type="verse">
						Nú arantcha ju Estepan Tímia nu antukji, tiarmiayi. Estepan chichaak &quot;Nasarétnumia Jesuska Yusa Uunt Jeen Sáaktiatui, tura Nuyá Muisais iin ikiurtamkimiaj nunasha Yapajiáttawai&quot; Tímiayi. Nusha Estepan Tímia nu antukji&quot; tiarmiayi. Tura nunasha penké ántar tsanumprurarmiayi.
					</seg>
					<seg id="b.ACT.6.15" type="verse">
						Nuyasha Ashí Israer-shuar naamka iruntramunam pujuarmia nu Estepankan iiyaj Tukamá ni yapin nayaimpinmaya suntara yapiya Nuní iiran Wáinkiarmiayi.
					</seg>
				</div>
				<div id="b.ACT.7" type="chapter">
					<seg id="b.ACT.7.1" type="verse">
						Tuma Wáiniak Israer-patri uuntri Estepankan aniasmiayi &quot;ṡJu tuinia nu nekaskait?&quot; Tímiayi.
					</seg>
					<seg id="b.ACT.7.2" type="verse">
						Tutai niisha aimkiamiayi &quot;Winia uuntrutirmesha, yatsurtirmesha anturtuktarum. Ii Waantu Yusri ii Uuntrín Apraáman wantintiukmiayi. Apraámka Misiuputámia-Kartea nunkanam pujai, Aran nunkanam wéatsain, nui wantintiukmiayi.
					</seg>
					<seg id="b.ACT.7.3" type="verse">
						Tura wantintiuk Tímiayi &quot;Ame nunkemsha áminiurmesha ikiukim nunka Wi iniaktustatjamena nui Wetá&quot; Tímiayi Yus.
					</seg>
					<seg id="b.ACT.7.4" type="verse">
						Tutai Apraám Misiuputámia-Kartea nunkan ikiuki Aran nunkanam pujustaj tusa wémiayi. Nuyá ni Aparí jakamtai &quot;Arant Wetá&quot; Tímiayi Yus. Nuna taku ju nunkan ii pujajnia jui pujsamiayi.
					</seg>
					<seg id="b.ACT.7.5" type="verse">
						Túrayat nunkan ishichkisha Súsachmiayi ju nunkanam. Antsu &quot;Ukunam amastatjai. Ame jakakmin ame uchirmin susattajai&quot; Tímiayi. Tura Apraama Uchirí penké atsan Nuní Tímiayi Yus.
					</seg>
					<seg id="b.ACT.7.6" type="verse">
						Nuyasha Yus Tímiayi &quot;Ame uchirmesha írara Núnisaran Chíkich nunkanam pujusartatui. Nuisha emetamu itit awajtai pujuartatui. Kuatru Siántu (400) Uwí, Tímianu Uwí Wáitsartatui, Tímiayi.
					</seg>
					<seg id="b.ACT.7.7" type="verse">
						Túrasha, Wi Asutiáttajai ame Shuárumin Wáitkia Núnaka, Tímiayi. Túram Nuyá Nú nunkanmaya Shiákartatui. Tura Winia Enentáimtursartatui Jú nunkanam' Tímiayi.
					</seg>
					<seg id="b.ACT.7.8" type="verse">
						Yus tuke Apraámnasha chicharuk `Yamaikia Wíi-shuar asarum tsupirnaktiniaitrume. Tuma asam amesha uchiram aishmankach akiiniamtai, Wi Tímiajna Núnismek, Sirkunsisiún tutai, shunichiri nuape tsupirkata, Tímiayi. Tura Chícham Wi yamaikia ámijiai najanaj nu nekas uminkatniuiti tusam nusha Túrata&quot; Tímiayi Yus. Tuma asamtai ni Uchirí Isak akiiniamtai, uchu tsawant nankaamasmatai, Apraám niin tsupirkamiayi. Tura Isaksha ukunam ni tuse (12) uchirin ii uuntri armia nunasha Nútiksan Túramiayi.
					</seg>
					<seg id="b.ACT.7.9" type="verse">
						Tura niisha ni yachin Jusen suiir iiyarmiayi. Túmainiak Ejiptu nunkanam Júkiarat tusar surukarmiayi. Túrasha Yus némarkauyayi.
					</seg>
					<seg id="b.ACT.7.10" type="verse">
						Tuma asa, Ashí ni itiurchatriinia uwemtikramiayi. Tura waitnenkartutairincha nekatairincha susamiayi. Tuma asamtai Ejiptunam uunt akupin Paraún Ejiptu nunkaa akupniuri ajasat tura ni jeen Wáinniuri ajasat tusa anaikiamiayi.&quot;
					</seg>
					<seg id="b.ACT.7.11" type="verse">
						`Tímiatam tsuka tura itiurchatcha ámiayi Ejiptu Núnkanam. Tura jui Kanaan nunkanmasha Núnisan ámiayi. Tuma asamtai ii uuntri yurumkan penké Wáincharmiayi.
					</seg>
					<seg id="b.ACT.7.12" type="verse">
						Tura Jakup, Ejiptunam yurumak ikiusma awai taman antuk ni Uchirín akupkarmiayi. Túrasha wekaicha wearmiayi. Wats, ii uuntriniun ujaajrume.
					</seg>
					<seg id="b.ACT.7.13" type="verse">
						Tura ii uuntri atak Ejiptunam wéenak Jusesha, Wíitjai takui ni yachi Jusen nekaawarmiayi. Tura Jusé &quot;Yatsur ainiawai&quot; takui Paraun, antuk &quot;au shuarapitia&quot; Tímiayi.
					</seg>
					<seg id="b.ACT.7.14" type="verse">
						Nuyanka Jusé ni yachin chicharuk &quot;Apar itiatarum uchirtuk&quot; Tímiayi. Nu shuarsha Untsurí, setenta senku (75) matsamarmiayi.
					</seg>
					<seg id="b.ACT.7.15" type="verse">
						Nuní tutai Jakupsha ni shuarijiai Ejiptunam pujustai tusar wearmiayi. Tura ukunam Nú nunkanman jakamiayi. Tura ni uchirisha ii uuntri ainia nu, Núnisaran Nú nunkanman Jákarmiayi.
					</seg>
					<seg id="b.ACT.7.16" type="verse">
						Tura atak ukunam ni shuari Sikiam nunkanam ni ukunchin Júkiar iwiarsarmiayi. Kame Sikiam nunkanam Apraámka yaunchu Játsuk Amura Uchirí nunken sumakmiayi. Túramtai nui iwiarsarmiayi' Tímiayi.
					</seg>
					<seg id="b.ACT.7.17" type="verse">
						`Yus, Apraáman chicharuk &quot;Nekas wi susattajme&quot; Tímiania Nú tsawant jeatemamtai, Ejiptu nunkanam Israer-aents pampanki ti kawenkarmiayi.
					</seg>
					<seg id="b.ACT.7.18" type="verse">
						Nu tsawantincha Ejiptunam Chíkich akupin naamka ámiayi, tura Jusen nekaachmiayi nii.
					</seg>
					<seg id="b.ACT.7.19" type="verse">
						Nu akupin ii yaunchu uuntrin anankawar yajauch awajiarmiayi. &quot;Atumí Uchirí Kuírchich ana nu ajapa ikiuktiarum&quot; tu wémiayi. Pampankarain tusa Tímiayi.
					</seg>
					<seg id="b.ACT.7.20" type="verse">
						Tiri iniaisamunam Muisais akiiniamiayi. Muisaisnaka Yus shiir Enentáimtimiai. Tura ni Nukurí menaintiu nantu takusmiayi.
					</seg>
					<seg id="b.ACT.7.21" type="verse">
						Tura Nuyá ajapa ikiuktin jeamtai Entsá apujsamiayi. Uunt Paraunka nawantri Muisaisan wainiak jukimiayi. Achik, ni uchirinia Tímiatrusan Jukí tsakatmarmiayi.
					</seg>
					<seg id="b.ACT.7.22" type="verse">
						Tuma asa Muisais Unuimiátrauyayi Ashí Ejiptu aents nékarmia nuna. Túramurisha chichamesha kakarmauyayi.'
					</seg>
					<seg id="b.ACT.7.23" type="verse">
						Estepan tuke étseruk juna Tímiayi: `Nuyá Muisais kuarenta (40) Uwí takaku asa Israer aentsun iyutaj tusa wakerimiayi, ni shuari asamtai.
					</seg>
					<seg id="b.ACT.7.24" type="verse">
						Nuyá we Ejiptunmaya aishman ni shuarin Máatasa pujurun Wáinkiamiayi. Tura Muisais ni shuarin ayamprak Ejiptunmaya aishmankan Máamiayi.
					</seg>
					<seg id="b.ACT.7.25" type="verse">
						Wíi turamujai Yuska Israer-aentsun uwemtikrattawai, tu nekaamiayi Muisais, Yus timia asamtai. Tura Israer-aencha aintsaran nékainiawai tu Enentáimsamiayi. Túrasha ninkia nekaacharmiayi.
					</seg>
					<seg id="b.ACT.7.26" type="verse">
						Kashin tsawar Muisais ni shuari Jímiar maani pujuinian Wáinkiamiayi. Tura nawamnaikiarat tusa &quot;ṡUrukamtai nuamtak yatsumjaisha yajauch awajniarum?&quot; Tímiayi.
					</seg>
					<seg id="b.ACT.7.27" type="verse">
						Tutai emka nankaama nu Muisaisan Kárut Shitiá &quot;ṡYa amincha ii akuptamin tura ii chichartamin anaitiamkamam?
					</seg>
					<seg id="b.ACT.7.28" type="verse">
						ṡWiniasha Maantuátaj tusam wakeramek, yau Ejiptunmaya aishman Máamamna Nútiksamkea?&quot; Tímiayi.
					</seg>
					<seg id="b.ACT.7.29" type="verse">
						Nuna antuk Muisaiska Matian nunkanam pisar, Nú nunkanam kuarenta (40) Uwí yajaya aintsan pujumiayi. Nú nunkanam pujus, nuatak, Jimiará uchin yajutmarmiayi.
					</seg>
					<seg id="b.ACT.7.30" type="verse">
						`Kuarenta Uwí nankaamas, nu atsamu nunkanam Senai Náinnium Tíjiuch Yusa suntari nayaimpinmaya taa Muisaisan wantintiukmiayi. Numi uchich ukat-ukatin keamunam wantinkiamiayi.
					</seg>
					<seg id="b.ACT.7.31" type="verse">
						Muisais, nuna kean wainiak ashamkamiayi. Tura weantuk iistaj Tukamá Uunt Yusa chichamen antukmiayi.
					</seg>
					<seg id="b.ACT.7.32" type="verse">
						Yus Tímiayi &quot;Wiitjai Yus. Ame uuntrumi Apraáma Isaka, Jakupa Yúsrintjai&quot; Tímiayi. Tutai antuk Muisaiska ti kuraimiayi sapijin. Tura iistinian tujinmiayi.
					</seg>
					<seg id="b.ACT.7.33" type="verse">
						Nuyá Uunt Yus Tímiayi &quot;Uuntrun shiir awajsataj tusam, ame sapatrum ukuinkiam ikiuktia, wajamna nui Wi pujakui.
					</seg>
					<seg id="b.ACT.7.34" type="verse">
						Nuyá nekaata, Tímiayi. Wíi-aents Ejiptunam Wáitias pujuinia nuna Wáinkiajai. Tura uutainia nunasha antukjai. Tuma asamtai uwemtikrataj tusan tarajai. Wats, akupkatjame ámin. Ejiptunam waketkitia&quot; Yus Tímiayi Muisaisan.'
					</seg>
					<seg id="b.ACT.7.35" type="verse">
						Estepan tuke étseruk: `Ju Muisaisan ni shuari &quot;ṡYa amincha ii akuptamin tura ii chichartamin átinniasha anaitiamkamam?&quot; tiarmia nuna Yuska akupniun anaik uwemtikrarat tusa awainki akupkamiayi. Numiniam ni suntari wantintiukmia nuna chichamejai Yuska Muisaisan akupkamiayi, Tímiayi.
					</seg>
					<seg id="b.ACT.7.36" type="verse">
						Muisaisaiti Israer-aentsun Ejiptunmayan uwemtikramia nu. Yusa kakarmarin nekaawarat tusa, aentsti Túrachminian Untsurín Túramiayi Ejiptu nunkanam. Nuyá Kapaantin Nayaantsanmasha, tura Nuyá kuarenta (40) uwitin atsamunam pujuiniaisha ti kakarman iniaktusmiayi.
					</seg>
					<seg id="b.ACT.7.37" type="verse">
						Jú Muisaisak Israer-shuaran chicharuk &quot;Atumíinianak etserniun Yus ukunam anaikiattawai, winia anaitiukma aintsan. Tuma asamtai nu shuarsha umirkamniuram&quot; Tímiayi.
					</seg>
					<seg id="b.ACT.7.38" type="verse">
						Jú Muisais Israer-aentsjai atsamunam pujumiayi. Senái nainnium Yusa suntari Níijiaisha pujumiayi. Tura Muisaiska ii uuntrijiai pujumiayi. Níiyaiti iwiaaku pujustin chichaman sunasmia nu. Iin ujatmaktinian sunasmiayi.'
					</seg>
					<seg id="b.ACT.7.39" type="verse">
						`Túrasha ii yaunchu uuntri Muisaisan umirkatniun nakitiarmiayi. Aaniuk Imiá umirtaint tusar Ejiptunam waketkitniun wakeriarmiayi.
					</seg>
					<seg id="b.ACT.7.40" type="verse">
						Túmainiak Muisais Yusjai chichastajtsa Murá wématai nu shuar Muisaisa yachin Arunkan tiarmiayi &quot;Ii yusri Najanatá, ii nemarsatin. Aaniusha Muisaissha Ejiptunmaya iin juramkiyatcha Tútsuk weruma&quot; tiarmiayi.
					</seg>
					<seg id="b.ACT.7.41" type="verse">
						Nuyá Wáakachia aaniun najanawarmiayi. Túrawar, Júiti ii yusri tusar, kuntinian maantuawarmiayi, nu susatai tusar. Tura ni uwejejai najanamun iisar ti wararsarmiayi.
					</seg>
					<seg id="b.ACT.7.42" type="verse">
						Nuna Túruinian Wáiniak Yus, iniaisajai taku, niiya kanakmiayi. Nii wakerak yaan tikishmatrarti, Tímiayi. Tuma asamtai, yaunchu Yusa etserniuri Juní aarmiayi: &quot;&quot;Israer-aentsu, kuarenta (40) uwitin atsamunam wekaimiarmena nui, ṡWiniak kuntin maanturtuamarum? Winia surustai tusarum penké Túrachurme, Tímiayi Yus.
					</seg>
					<seg id="b.ACT.7.43" type="verse">
						Antsu, Muruk naartin ántar-yusa pujamurin jukimiarme. Tura Chíkich ántar-yussha, ni naari Rempan, yaa aanin najanarum nusha jukimiarme. Júkin asakrumin Atumí nunkeya jukin, Tímiai Papirúnia nunkan nankaiki akupkatjarme&quot; Tímiayi Yus.&quot; Nuní aarmaiti' Tímiayi.
					</seg>
					<seg id="b.ACT.7.44" type="verse">
						Estepan tuke étseruk: `Yus Muisaisan Tímiayi &quot;Wi akupeamu chicham ikiunsatin Jeá aaniun Wi iniaktusjamna Tímiatrusmek atsamunam Najánatá&quot; Tímiayi. Tutai Muisais Yus Tímianak umikmiayi. Nu jean ii uuntri yaunchu takaku ármiayi.
					</seg>
					<seg id="b.ACT.7.45" type="verse">
						Nu jean ni uchiri akintkiar akintkiar wearmiayi. Ukunam, Jú nunka achiktin jeamtai, Yuska Kapitián Jusuejai Jú nunkanmaya aentsun jiiki akupkarmiayi. Tura ii uuntri Kapitián Jusuejai winiarmia nu, nu jeancha Jú nunkanam itiarmiayi. Tura Tawit uunt akupin Náamtsain, ii uuntrisha nu jean takaku ármiayi.
					</seg>
					<seg id="b.ACT.7.46" type="verse">
						Kame Yus Tawitian Yájau Enentáimtichmiayi. Tuma asamtai Tawit Yus shiir pujustinian jean jeamtinian seamiayi.
					</seg>
					<seg id="b.ACT.7.47" type="verse">
						Túrasha antsu Tawitia Uchirí Sarumún Yusa jeen jeammiayi.
					</seg>
					<seg id="b.ACT.7.48" type="verse">
						Túrasha aents jeammanuman Uunt Yus pujuschamniaiti. Jes, yaunchu Yusa etserniuri Yus Tímia nuna aarchamkia.
					</seg>
					<seg id="b.ACT.7.49" type="verse">
						Juna aarmiayi: &quot;Nayaimpikia winia pujutairuiti. Nunkanmasha nawer tarimiui. ṡWarí jea najatruatai tusarmea tarum? Tímiayi Uunt Yus. Tura Wi ayampratniusha, ṡtui aa?
					</seg>
					<seg id="b.ACT.7.50" type="verse">
						Wiki winia uwejrujain Ashí najanachmakiaj&quot; Tímiayi.'
					</seg>
					<seg id="b.ACT.7.51" type="verse">
						Estepan tuke étseruk: `Tura átumka Israer-shuartirmeka Atumí Enentáijiai tuke umichuitrume. Atumí kuishisha weaktsui tura Yus nékachua Núniniaitrume. Yusa Wakaníjiaisha tuke nemasnaikiaitrume. Tura Atumí yaunchu uuntrijiai métek Túrarme' Tímiayi.
					</seg>
					<seg id="b.ACT.7.52" type="verse">
						`Iisia, Atumí uuntrisha Yusa etserniurin tuke kajerin ármiayi, Tímiayi. Tura Nú arant Atumí uuntrisha Tunaarincha Tátatui tu etseru wekaan, Máacharmakia. Jes, Nútiksarmek yamaisha, Tunaarincha Támania nusha atumek anankarum Máachmakuram, Tímiayi.
					</seg>
					<seg id="b.ACT.7.53" type="verse">
						Tura Yusa suntari nayaimpinmaya Yusa chichamen susamuitiatrum atumsha penké umikchamarme&quot; Tímiayi Estepan.
					</seg>
					<seg id="b.ACT.7.54" type="verse">
						Israer-aencha Estepan tu chichaamu antukar Imiá kajerkar nain Kátetete awajiarmiayi.
					</seg>
					<seg id="b.ACT.7.55" type="verse">
						Tura Estepansha Imiá Yusa Wakaní pimiutkamuyayi. Tuma asa nayaimpinmaani iimias, Yusa wincharin, tura Yusa untsuurinini Jesusan wajan Wáinkiamiayi.
					</seg>
					<seg id="b.ACT.7.56" type="verse">
						Tumá Wáiniak Israer-aentsun Tímiayi &quot;Núá iiskua, nayaimp uranniun Wáinjai. Tura Jesusan, Aents Ajasu tutaiya nuna Yusa untsuurinini wajan Wáinjai&quot; Tímiayi.
					</seg>
					<seg id="b.ACT.7.57" type="verse">
						Támaitiat niisha kuishin akiriarmiayi, tura achiktai tusar Charáa tiar Ashí wajatkiarmiayi.
					</seg>
					<seg id="b.ACT.7.58" type="verse">
						Túrawar, péprunmaya arant Júkiarmiayi. Tura antuk etserkarmia nu pushirin aikiar, natsa Sauru wajamunam au iisti tusar aeprusarmiayi. Tura Máawartai tusar kayajai tukurarmiayi Estepankan.
					</seg>
					<seg id="b.ACT.7.59" type="verse">
						Tura Estepanka tukamaitiat Yúsan áujsamiayi. Tura áujuk &quot;Uuntru Jesusá, winia wakantrusha jurutkitia&quot; Tímiayi.
					</seg>
					<seg id="b.ACT.7.60" type="verse">
						Tura tikishmar aujuk &quot;Uunta, ju winia Túrutainiana ju makuip&quot; Tímiayi. Tura nuna ti iniais, jakamiayi.
					</seg>
					<seg id="b.ACT.7.2" type="verse">
						Estepankan Máawarmatai Sauru, pénkeraiti, Tímiayi. Tura aishman Yúsan pénker Enentáimta armiania nu, Estepanka ayashincha iwiarsarmiayi, tura aneenak ti uutiarmiayi. Tura Nú tsawantai Yus-shuaran Jerusarénnum pujuarmia nuna ti kajerkatin nankamnamiayi.
					</seg>
					<seg id="b.ACT.7.3" type="verse">
						Sáuruka Yus-shuaran kajerak ti pataat wémiayi. Túmak nui Jeá Wayá, nui Wayá aishmannasha nuwancha Wáinkianka japiki Jukí sepunam enkeataj tusa Túrimiayi. Tumakui Yus-shuar Jerusarénnumia pisarar Jutía nunkanam, tura Samaria nunkanmasha jeawarmiayi. Jesusa akatramurinkia antsu Jerusarénnuman juakarmiayi.
					</seg>
					<seg id="b.ACT.7.4" type="verse">
						Túrasha Jerusarénnumia aents pisararmia nu, arant wénaksha tuke Yusa chichamen etserkini yujarmiayi.
					</seg>
					<seg id="b.ACT.7.5" type="verse">
						Tura Jiripi Jerusarénnumia we tura Chíkich péprunam Samaria Núnkanam ámiania nui Jeá, chichaak &quot;Yus anaikiamu ana nu Jesusaiti&quot; tu etsermiayi.
					</seg>
					<seg id="b.ACT.7.6" type="verse">
						Túrakui aents iruntrar Chikichík Enentáijiai Jiripi étsereamun Titiú pujusar antukarmiayi. Yusa kakarmarin nekaawarat tusa aentsti Túrachminian Túrimia nunasha Wáiniarmiayi.
					</seg>
					<seg id="b.ACT.7.7" type="verse">
						Ti Untsurí aents iwianchruku ármia nuna Jiripi nu iwianchin jiirki akuptiarmiayi. Tura íwianch Jíiniainiak kakantar Charáa tiar Jíiniarmiayi. Tura ti Untsurí emearusha shutuapsha pénker ajasarmiayi.
					</seg>
					<seg id="b.ACT.7.8" type="verse">
						Tuma asamtai Nú péprunmayanka Ashí shuar ti warasar pujuarmiayi.
					</seg>
					<seg id="b.ACT.7.9" type="verse">
						Tura Nú nunkanam uwishin Semun pujumiayi. Nuikkia wi ímianaitjai tusa Samarianmaya aentsun ananniuyayi.
					</seg>
					<seg id="b.ACT.7.10" type="verse">
						Tuma asamtai Ashí aents úmamkesar uchichisha, uuntcha, niin anturiarmiayi. Tura tiarmiayi &quot;Ju Semunsha Yusa kakarmarijiai aitkiawai.&quot;
					</seg>
					<seg id="b.ACT.7.11" type="verse">
						Tura ti Untsurí Uwí wawekratmarijiai anankarta asamtai, umirkarmiayi nu aents.
					</seg>
					<seg id="b.ACT.7.12" type="verse">
						Túrasha Jiripi Yusa akupeamurin, tura Jesukrístununcha shiir chichaman etserkamiayi. Tura, nuna antukar nuwasha aishmansha umikiar imian wearmiayi.
					</seg>
					<seg id="b.ACT.7.13" type="verse">
						Semunsha imia uwishniuitiat Yus-Chichaman Enentáimtus imianmiayi. Tura Jiripijiai tsanin wekaimiayi. Yusa kakarmarin shuar nekaawarat tusa Jiripikia aentsti Túrachminian Túrimiayi. Nuna Wáiniak Semun ti Enentáimsamiayi.
					</seg>
					<seg id="b.ACT.7.14" type="verse">
						Tura Jesusa akatramurisha Jerusarénnum pujuarmia nui Samarianmaya aents Yusa chichamen umirainiawai taman nekaawarmiayi. Tuma asamtai Pitruncha Juánnasha Nekáa ikiuutarum tusa akupkarmiayi.
					</seg>
					<seg id="b.ACT.7.16" type="verse">
						Tura Samarianmaya Yus-shuarsha aya Uunt Jesusa Náariin imianiarmiayi. Yusa Wakanínkia Tárachmiayi. Tuma asamtai Pítrusha Juanjai nui jeawar Samarianmaya Yus-shuara Enentáin Yusa Wakaní pimiutkarat tusan Yusan áujtusarmiayi.
					</seg>
					<seg id="b.ACT.7.17" type="verse">
						Tura áujsua umikiar Pítiur Juanjai ni uwején Nú Yus-shuaran awantsarmiayi. Nuinkia Yusa Wakaní taramiayi.
					</seg>
					<seg id="b.ACT.7.18" type="verse">
						Jesusa akatramuri uweje awasmanum Yusa Wakaní taramtai, Semunsha nuna Wáiniak, kuitjai nu kakarman sumaktaj, Tímiayi.
					</seg>
					<seg id="b.ACT.7.19" type="verse">
						Tura Jesusa akatramurin chicharuk Tímiayi &quot;Winiasha kuitjai surustarum nu kakaram. Wisha Nútiksanak Nánkamas aentsnum winia uwejur awantsam Yusa Wakaní tarurat tusan tajai&quot; Tímiayi.
					</seg>
					<seg id="b.ACT.7.20" type="verse">
						Tutai Pítiur Tímiayi Semunkan &quot;Ameka Kuítrumjai métek menkakatniuitme. Warí, Yus amaana nu ṡkuitjai sumaktinkiait?
					</seg>
					<seg id="b.ACT.7.21" type="verse">
						Yus esetram Enentáimtachu asam nu Túramu pachistincha penké tujinkiame, Tímiayi.
					</seg>
					<seg id="b.ACT.7.22" type="verse">
						Enentáimprata. Túram Yus seata. Enentáimtamna nuna Yus tsankurtamprashtimpiash.
					</seg>
					<seg id="b.ACT.7.23" type="verse">
						Nékajme, tsaankea aintsan Yapá Enentáimin pimiutramkaiti. Tura tunaarmiin Jinkiámua Núniniaitme&quot; Tímiayi.
					</seg>
					<seg id="b.ACT.7.24" type="verse">
						Tutai Semun aimkiamiayi &quot;Uunt Yus aujtursatarum. Túrutrumna nuna Túrunawaij tusan tajai&quot; Tímiayi.
					</seg>
					<seg id="b.ACT.7.25" type="verse">
						Nuyasha Jesusa akatramuri Jesusa Túramurin Nú aentsun ujakarmiayi. Tura wésar Samaria nunkanam pepru ámunmanka Yus-Chichaman nui etserkiar, nui etserkiar Jerusarénnum waketkiarmiayi.
					</seg>
					<seg id="b.ACT.7.26" type="verse">
						Tura Yus ni suntarin nayaimpinmayan Jiripincha akuptukmiayi. Niisha chicharuk Tímiayi &quot;Wátskea. Juya jiinkim Jerusarénnumia jintia Enkasa péprunam wea Nuní weme, anaraani Wetá. Nú Jíntiaka atsamu nunkanam nankaamawai' Tímiayi.
					</seg>
					<seg id="b.ACT.7.27" type="verse">
						Tutai Jiripisha wémiayi. Jintiá wesa Itiupianmaya aishmankan Wáinkiamiayi. Nú aishmansha Itiupia nunka akupniurin, ni naari Kantasen takarniuyayi. Kantaseka Núwauyayi. Tura nu aishman ti neka asa nuna Kuítrin iirniuyayi. Nú aishmansha Yúsan áujsataj tusa Jerusarénnum wéu Wáketmiayi.
					</seg>
					<seg id="b.ACT.7.28" type="verse">
						Karetanam enkemar wesa, Yusa etserniuri Isayas aarmia nuna aujki wémiayi.
					</seg>
					<seg id="b.ACT.7.29" type="verse">
						Wats, Jiripi Nú jintianam wéakui, Yusa Wakaní niin Tímiayi &quot;Nú kareta Amayánta.&quot;
					</seg>
					<seg id="b.ACT.7.30" type="verse">
						Tura Jiripisha Amayán, Yusa etserniuri Isayasa aarmarin áujun antuk, chicharuk &quot;ṡAujeamna nu nékamek?&quot; Tímiayi.
					</seg>
					<seg id="b.ACT.7.31" type="verse">
						Tutai Nú aishman Tímiayi &quot;ṡItiurak nekaataj? ṡYaki jintintruat?&quot; Tímiayi. Tura antsu iijiai Wetái tusa, Jiripincha enker jukimiayi karetanam.
					</seg>
					<seg id="b.ACT.7.32" type="verse">
						Nu Papí aarman áujmia nu Júuyayi: &quot;Murikiua aitkiasan Jákatniunam Júkiarmiayi. Tura uchich murik, ure Tsúpiram chichaatsna Núnisan niisha chichakchamiayi.
					</seg>
					<seg id="b.ACT.7.33" type="verse">
						Nincha Iniatsárarmiayi. Túrasha penké chichamnaka Tútsuk tsankamakmiayi. Niisha nunkanam iwiaaku Pujá maamu asamtai, ṡyaki nuna áujmatkat~i?&quot; Nuní aarma ámiayi.
					</seg>
					<seg id="b.ACT.7.34" type="verse">
						Kantase takarniuri Jiripin aniasmiayi &quot;Waitneasam turuttia, tu aarma nusha, ṡyana ta? ṡYusa etserniuri Nínkik Túmama? ṡChikichnash ta?&quot; Tímiayi.
					</seg>
					<seg id="b.ACT.7.35" type="verse">
						Nuyá Jiripi nu aarman áujtus &quot;Juka Jesusnan tawai&quot; Tímiayi. Tura Nú arantcha Yus-Chichaman ujakmiayi.
					</seg>
					<seg id="b.ACT.7.36" type="verse">
						Nuyá entsa ámanum nankaamak aishman Jiripin chicharuk &quot;Jui Entsá jeaji. Wikia jui imianchamniakaitiaj&quot; Tímiayi.
					</seg>
					<seg id="b.ACT.7.37" type="verse">
						Tutai Jiripisha Tímiayi &quot;Tuke Enentáimjai Jesus nekas Enentáimtakminkia Túramniaitjame.&quot; Tutai aishman chichaak &quot;Ee nekasaiti, Jesukrístuka Yusa Uchirínti tajai&quot; Tímiayi.
					</seg>
					<seg id="b.ACT.7.38" type="verse">
						Tura, karetan awajas mai Jíinkiar Entsá wearmiayi. Nui Jiripikia Kantase takarniurin imiaimiayi.
					</seg>
					<seg id="b.ACT.7.39" type="verse">
						Tura kukar Jíinkiarmatai Uunt Yusa Wakaní Jiripinkia jukimiayi. Tuma asamtai Kantase takarniurisha Jiripin Wáinkiachmiayi. Túrasha ninkia waras wémiayi.
					</seg>
					<seg id="b.ACT.7.40" type="verse">
						Jiripisha jeachat Asutu péprunam wantinkiamiayi. Tura Nuyá jiinki péprunam Nuí Wayá, Nuí Wayá Yus-Chichaman etserki we, Sesaria peprunam jeamiayi.
					</seg>
				</div>
				<div id="b.ACT.9" type="chapter">
					<seg id="b.ACT.9.1" type="verse">
						Nuna tumai, Jerusarénnum Uunt Jesusan umirkarmia nuna Máataj tusa áujmattan Sáuruka penké iniaichamiayi. Tuma asa Israer-patri uuntri iyutaj tusa werimiayi.
					</seg>
					<seg id="b.ACT.9.2" type="verse">
						Tura jeari Tímiayi &quot;Papí ame naarmijiai aaram surusta. Wi nuna Papí jukin timiai Tamasku péprunam jean, Israer-shuar iruntainiam wayattajai. Túran Nú papijiai Jesusan umirkaru ainia nuna, Nánkamsan achikiartatjai. Túran aishmannasha nuwancha achikian jinkian, jui Jerusarénnum enkeataj tusan ikiaankattajai&quot; Tímiayi.
					</seg>
					<seg id="b.ACT.9.3" type="verse">
						Tura Papí susam Sauru Jintiá wéai, Tamasku péprunam nuntumsai nui aya aneachma nayaimpinmaya Tsáapin jiitsumir téntakmiayi niin.
					</seg>
					<seg id="b.ACT.9.4" type="verse">
						Túrunamtai Sauru Nunká iniaarmiayi. Tura nayaimpinmaya chichaamun antukmiayi. &quot;Sauru, Sauru, ṡUrukamtai yajauch awajtustaj tusam Imiá pataaturam?&quot; Tímiayi.
					</seg>
					<seg id="b.ACT.9.5" type="verse">
						Táman antuk &quot;ṡAmesha, Yáitiam, uunta?&quot; Tímiayi Sauru. Tutai ataksha aimkiamiayi &quot;Wikia Jesusaitjai. Ame pataaturmena Núitjai, Tímiayi. Wíi aents pataatamna nui, amek Enentáimin yajauch awajmamsame, waaka sankanmiak numin ijiuma Núnismek&quot; Tímiayi.
					</seg>
					<seg id="b.ACT.9.6" type="verse">
						Nuyanka Sauru sapijin kuranki Tímiayi &quot;Nuinkia Uunta, ṡwi warinia itiurkat tusamea wakeram?&quot; Tímiayi. Tutai Uunt chichaak &quot;Wajakim weme péprunam Wayatá, Tímiayi. Nui jeawakmin ame Túratamna nuna turamiartatui&quot; Tímiayi.
					</seg>
					<seg id="b.ACT.9.7" type="verse">
						Tura Sáurujai irunar wearmia nu, chichaamun antukarmiayi. Tura aentsnaka penké Wáinkiacharmiayi. Tuma ásar ti ashamkarmiayi.
					</seg>
					<seg id="b.ACT.9.8" type="verse">
						Nuyá Sauru Nunká Tepá nantakmiayi. Tura Wáinmaktaj Tukamá Wáinmakchamiayi. Tuma asamtai Chíkich shuar uwejnum enkekiar Júkiarmiayi Tamaskunam.
					</seg>
					<seg id="b.ACT.9.9" type="verse">
						Nui Jeá menaintiu tsawant iimtsuk tura yurumtsuk penké úmutsuk pujumiayi.
					</seg>
					<seg id="b.ACT.9.10" type="verse">
						Nui Tamaskunam Yus-shuar Ananías ámiayi. Niin mesekranam Uunt Jesus Tímiayi &quot;Ananíasa.&quot; Tutai &quot;ṡWarí wakeram, Uunta?&quot; Tímiayi.
					</seg>
					<seg id="b.ACT.9.11" type="verse">
						Nuyá Uunt Jesus Tímiayi &quot;Wajakim jintia, Naka tutaiya nui Wetá. Nuisha Jutasa jeen jeam, Társunmaya Sáurun eaktaj tusan winijiai, Titiá, Tímiayi. Niisha Yúsan áujuk pujawai.
					</seg>
					<seg id="b.ACT.9.12" type="verse">
						Tura juna mesekranam ipiatkamjai Sáurun. Aishman Wayá ni uwejéjai ántiawai, ataksha iimit tusa. Nú aishmanka ámetme, Ananíasa&quot; Tímiayi Jesus.
					</seg>
					<seg id="b.ACT.9.13" type="verse">
						Táman antuk Ananías chichaak &quot;Túrasha Uunta, ju aishman ame aentsrumin Jerusarénnum ti yajauch awajchakait. Ni yajauch Túramurín ti Untsurí aents ujatainiawai, Tímiayi.
					</seg>
					<seg id="b.ACT.9.14" type="verse">
						Tura yamaisha Israer-patri chicharniun Papirín takakui. Tura nujai ame Náarmin Páchiaj nuna achik jukitiaj tusa Tímiajaisha tarutramji&quot; Tímiayi Ananías.
					</seg>
					<seg id="b.ACT.9.15" type="verse">
						Tutai Uunt Jesus Tímiayi &quot;Aankisha Wetá. Ju aishmankan winia etserniur Atí tusan achikjai Wi. Niisha Israer-shuarchancha tura Kapitiánniasha tura Israer-shuarnasha Wínian etserin átatui, Tímiayi.
					</seg>
					<seg id="b.ACT.9.16" type="verse">
						Tura Sauru winia Náarun Páchia asa ti Wáitsattana Núnaka niin iniaktustatjai&quot; Tímiayi Jesus.
					</seg>
					<seg id="b.ACT.9.17" type="verse">
						Tura Jesus Táman umirak Ananías Sauru pujamunam wémiayi. Tura jeari Wayá uwején awantas Tímiayi &quot;Yatsuru Sauru, Uunt Jesus Jintiá wantintiurmakmamna nusha ame ataksha iimiat tusa, tura Yusa Wakanísha Enentáimin pimiutramkat tusa winia akuptukai&quot; Tímiayi.
					</seg>
					<seg id="b.ACT.9.18" type="verse">
						Nu chichamaik ni jiiya Namaká saepeya aanin iniaarmiayi. Túrunamtai ataksha iimmiayi. Túruna wajaki we imianmiayi.
					</seg>
					<seg id="b.ACT.9.19" type="verse">
						Nuyasha Yurumámiayi. Tura Yurumásha kakaram ajasmiayi. Tura Yus-shuarjai Tamaskunam Wárumchik tsawant pujusmiayi.
					</seg>
					<seg id="b.ACT.9.20" type="verse">
						Nuyanka Sauru Israer-shuara iruntairin Wayá Jesusa Túramurin etserkamiayi. Etseruk Tímiayi &quot;Nekasaiti, ju Jesus Yusa Uchirínti&quot; Tímiayi.
					</seg>
					<seg id="b.ACT.9.21" type="verse">
						Nuna Ashí Anturú pujuiniaka &quot;ṡAusha urukakua aania? tiarmiayi. Entá ju aishmansha Jerusarénnum Jesusan Enentáimtuinian ti pataatimia Núchakait. Tura Tímiajaisha nuna achik Israer-patri akupniuriin jukitiaj tusa tamia Núchakait&quot; tiarmiayi.
					</seg>
					<seg id="b.ACT.9.22" type="verse">
						Tura Sáurusha sapijmiatsuk etsermiayi. &quot;Ju Jesus nekas aentsun Uwemtikniuiti&quot; tu etsermiayi. Tura ti paant étserkui, Tamaskunmaya Israer-aents, nekaschaiti titiaj Tukamá tujinkiarmiayi.
					</seg>
					<seg id="b.ACT.9.23" type="verse">
						Tura ukunam, Israer-aents Sáurun maatai tusar chichaman jurusarmiayi.
					</seg>
					<seg id="b.ACT.9.24" type="verse">
						Tura Sáurusha nu chicham jurusman nekamamiayi. Israer-aents pepru Jíinmanum tuke tsawaisha, Káshisha achikiar maatai tusar jintian akirtiarmiayi.
					</seg>
					<seg id="b.ACT.9.25" type="verse">
						Nuna antukar Yus-shuar Sáurun chiiknium kashi enkeawar itiararmiayi. Pepru tanishnum itiarar awemarmiayi.
					</seg>
					<seg id="b.ACT.9.26" type="verse">
						Tura Sauru Jerusarénnum Jeá Yus-shuarjai iruntrattsa wakerimiayi Túrasha ninkia ashamiarmiayi. Sáurusha nekas Yus-shuar ajaschaiti tusar ashamiarmiayi.
					</seg>
					<seg id="b.ACT.9.27" type="verse">
						Túmainiain Pirnapí Jesusa akatramuri matsatmanum jukimiayi Sáurun. Tura nui ejé Tímiayi &quot;Ju Sauru Jintiá wesa Uunt Jesusan Wáinkiaiti. Tura Yus chicharkaiti. Tuma asa Sauru Tamaskunam sapijmiatsuk Jesusa Náarin etserkaiti&quot; Tímiayi.
					</seg>
					<seg id="b.ACT.9.28" type="verse">
						Tura Sauru Jerusarénnum Juákmiayi. Tura Yus-shuarjai irunar pujumiayi.
					</seg>
					<seg id="b.ACT.9.29" type="verse">
						Nuyasha Yus, etserkata tutai, sapijmiatsuk Jesusa Túramurin etsermiayi. Tura Israer-shuar Kriaku chichaman chichau ármia nu, nui pujuarmiayi. Sáurusha nu shuarjai áujmatsarmiayi. Túrasha nu shuar Sáurun itiur Máatjik tusar chichaman juriarmiayi.
					</seg>
					<seg id="b.ACT.9.30" type="verse">
						Tura Yusai yachi ármia nu, chicham jurusman nekaawarmiayi. Neka ásar Sáurun Sesaria peprunam Júkiarmiayi. Tura nuyasha Tarsu péprunam akupkarmiayi.
					</seg>
					<seg id="b.ACT.9.31" type="verse">
						Tura Jutíanmaya, Kariréanmayasha, Samarianmayasha Yus-shuar shiir Tímiajnisan ajasar kakaram ajasarmiayi. Yúsan ashamainia ásar, tura Yusa Wakaní yayamu ásar kawenki kawenki wearmiayi.
					</seg>
					<seg id="b.ACT.9.32" type="verse">
						Tura Pítiur Yusai yachi armiania nui Iráa wekaimiayi. Wekaak Yus-shuar Rítianam matsamarmia nuisha iraumiayi.
					</seg>
					<seg id="b.ACT.9.33" type="verse">
						Nuisha Rítianam Jeá aishmankan Eneas Náartinian Wáinkiamiayi. Niisha emearu asa wekaicha uchu Uwí aya tépenuyayi.
					</seg>
					<seg id="b.ACT.9.34" type="verse">
						Tura Pítiur chicharuk &quot;Eneasa, Jesukrístu Tsuármawai. Nantaktia. Tura esekmatairam iwiarata&quot; Tímiayi. Tutai Eneas nu chichamaik nantakmiayi.
					</seg>
					<seg id="b.ACT.9.35" type="verse">
						Nuna Túman Wáinkiar Rítianmaya aents tura Sarunmaya aencha Enentáimprar Uunt Yusan nemarsarmiayi.
					</seg>
					<seg id="b.ACT.9.36" type="verse">
						Túrasha Jupe péprunam nuwa Yus-shuar pujuyayi, ni naari Tapitia. Tura nusha Kriaku chichamjainkia Túrkas tuiniawai. Nu nuwasha nui pujus tuke pénker Túriniuyayi. Tura niisha Nútiksan yai wémiayi.
					</seg>
					<seg id="b.ACT.9.37" type="verse">
						Nu tsawantinik Túrkas sunkuran jateemak jakamiayi. Túrunamtai ayashin nijiarar Yakí tesaamunam aepsarmiayi.
					</seg>
					<seg id="b.ACT.9.38" type="verse">
						Jupe péprusha Rítianmaya Tíjiuch ámiayi. Júpenmaya Yus-shuar Rítianam Pítiur pujan nekaawar Jimiará aishmankan akatrar akupkarmiayi, Júpenam wari Winití tusar.
					</seg>
					<seg id="b.ACT.9.39" type="verse">
						Nui tutai Pítiur niijiai wémiayi. Tura Támatai jaka tepemia nui Awayáwarmiayi. Nui wayamtai waje pujuarmia nu uutkiar Pítrun téntakarmiayi. Túrawar pushirin, Túrkas iwiaaku pujus najankamia nuna iniaktusarmiayi.
					</seg>
					<seg id="b.ACT.9.40" type="verse">
						Nuyanka Pítiur aa akupkarmiayi Ashí. Tura niisha ninki tikishmar Yúsan áujsamiayi. Nuyasha nuwan jaka tepaan iis Tímiayi &quot;Tapitia nantaktia.&quot; Tutai niisha iimi Pítiur wajaan Wáiniak nantaki pujusmiayi.
					</seg>
					<seg id="b.ACT.9.41" type="verse">
						Tura Pítrusha nuwan uwejnum achik awajkimiayi. Tura iniais Yus-shuar ármia nuna tura wajencha untsukar Túrkas iwiaaku ajasun iniaktusarmiayi.
					</seg>
					<seg id="b.ACT.9.42" type="verse">
						Nu Túrunamun Ashí aents Jupe péprunmaya nekaawarmiayi. Túrawar Untsurí aents Uunt Jesusan umirkarmiayi.
					</seg>
					<seg id="b.ACT.9.43" type="verse">
						Tura Pítruka Jupe péprunam Untsurí tsawant nuapen-iwiarin Semunka jeen pujusmiayi.
					</seg>
				</div>
				<div id="b.ACT.10" type="chapter">
					<seg id="b.ACT.10.1" type="verse">
						Sesaria péprunam Kurniriu naartin suntara Kapitiántri pujumiayi. Ni suntari Itiaria nunkanmaya ármiayi.
					</seg>
					<seg id="b.ACT.10.2" type="verse">
						Nu Kapitián Kurniriu ni shuarijiai, Yuska nankaamantuiti, tu Enentáimtiarmiayi. Tuma ásar Yúsan Enentáimtin ármiayi. Tura Nútiksan Kuítniasha takakchan Yáintaj tusa Israer-shuaran Súuyayi. Tura tuke tsawant Yúsan áujtiniuyayi.
					</seg>
					<seg id="b.ACT.10.3" type="verse">
						Chíkich tsawantai, nantu aanku ajasai Kurniriu iimiarmiayi. Yusa suntari Yus nayaimpinmaya akupkamu, ni pujamunam Utuá &quot;Kurniriuá&quot; Tímiayi.
					</seg>
					<seg id="b.ACT.10.4" type="verse">
						Kurniriuá tutai, Yusa suntarin ashamak iimia pujumiayi. Tura &quot;ṡWarimpiait, Uunta?&quot; Tímiayi. Tutai Yusa suntari Tímiayi &quot;Ame seamun Yus anturtamkai. Tura atsumainia nu yayakmin Yus shiir Enentáimturmawai' Tímiayi.
					</seg>
					<seg id="b.ACT.10.5" type="verse">
						Tura Yusa suntari Kurniriun tuke chicharuk &quot;Wats, áminiuram Júpenam akupkata. Semun, Chíkich naari Pítiur, Tatí tusam akuptukta, Tímiayi.
					</seg>
					<seg id="b.ACT.10.6" type="verse">
						Nu Semunsha Chíkich Semunjai pujawai. Nuka nuapen-iwiarin Semunkaiti. Tura ni jeesha nayaantsanam ayaamach pujawai, Tímiayi. Nui jeawakmin, ame Túratamna nuna Semun Pítiur turamtatui&quot; tinia ikiukmiayi.
					</seg>
					<seg id="b.ACT.10.7" type="verse">
						Tura Yusa suntari waketkimtai, Kurniriuka ni takarniurin Jímiaran itiamiayi. Tura suntaran chikichkiniak nemarsat tusa itiamiayi. Nu suntar ni írutramuriyayi. Tura Yúsan Enentáimtiniuyayi.
					</seg>
					<seg id="b.ACT.10.8" type="verse">
						Kurniriusha ni Túrunamurin Ashí Ujáa-Já awajas Jupe péprunam akupkarmiayi.
					</seg>
					<seg id="b.ACT.10.9" type="verse">
						Kashin tsawantai Kurniriu suntari Júpenam nuntumsarai, tutupin ai Pítiur jea Yakí Wáakunam Yúsan áujsatajtsa wakamiayi.
					</seg>
					<seg id="b.ACT.10.10" type="verse">
						Pítrusha ti tsukamak Yurumátaj tusa wakerimiayi. Túrasha yurumkan iniarainiai Pítiur íkiajtiusmak,
					</seg>
					<seg id="b.ACT.10.11" type="verse">
						nayaimp uranmianum wankaram tarachia aanin tura nuna tsakarin jinkiakman Tárun Wáinkiamiayi.
					</seg>
					<seg id="b.ACT.10.12" type="verse">
						Nu tarachnium yajasma irunmiayi. Wekainiusha, nanamtincha, tura napisha enkemiarmiayi.
					</seg>
					<seg id="b.ACT.10.13" type="verse">
						Tumai Yus Pitrun chicharuk &quot;Pitru, wajakim maam yuata&quot; Tímiayi.
					</seg>
					<seg id="b.ACT.10.14" type="verse">
						Tutai Pítiur Tímiayi &quot;Atsá Uunta. Ii Israer-shuartikia yajauch yajasma ainia nu tura Yúatin surimkiamu ana nuka penké Yúchaitji. Tuma asamtai Júnaka wikia yuashtatjai&quot; Tímiayi.
					</seg>
					<seg id="b.ACT.10.15" type="verse">
						Túrasha Pitrun atak Yus chicharuk &quot;Wi, pénkeraiti, Tájana nu, yajauchiiti, tiip&quot; Tímiayi.
					</seg>
					<seg id="b.ACT.10.16" type="verse">
						Nuka Menaintiú Túrunamiayi. Tura nuyasha tarach ataksha nayaimpiniam wakamiayi.
					</seg>
					<seg id="b.ACT.10.17" type="verse">
						Nuna Túrunan Wáiniak Pitiur wariniak aaniuncha Wáinkiaj tusa Enentáimia pujai Kapitián Kurniriu ayakma armia nu, anintruiniak jeawariayi.
					</seg>
					<seg id="b.ACT.10.18" type="verse">
						Tura jeawar kakantar untsummiar &quot;ṡSemun, Pítiur, juin Pujá?&quot; tiarmiayi.
					</seg>
					<seg id="b.ACT.10.19" type="verse">
						Tura Pítruka iimiarmarin tuke Enentáimia pujai Yusa Wakaní chichaak &quot;Menaintiu aishman untsurmainiawai, Tímiayi.
					</seg>
					<seg id="b.ACT.10.20" type="verse">
						Wajakim akaikim arantutsuk au nemariarta, Wi akupkamu asamtai&quot; Tímiayi.
					</seg>
					<seg id="b.ACT.10.21" type="verse">
						Nuna antuk Pítiur taramiayi. Tura aishmankan Kurniriu akupkamia nuna wajainian Wáiniak &quot;Wiitjai Pítiur. Atum eatrumna Núitjai. ṡWarí tarintrum?&quot; Tímiayi.
					</seg>
					<seg id="b.ACT.10.22" type="verse">
						Tutai niisha tiarmiayi &quot;Iisha Kapitián Kurniriu akupkamu taji. Kurniriuka aishman pénkeraiti. Yúsan Enentáimtiniaiti. Tura Israer-aencha niin shiir Enentáimtuiniawai. Níiya winiaji, tiarmiayi. Kame nuik, Yusa suntari, nayaimpinmaya akupkamu, ii Kapitiántrin Tímiayi &quot;Pitrun Untsukát akupkata. Nii Tatí. Tura nii Títiatna nu pénker anturkata&quot; Tímiayi. Nuna ii Kapitiántrin takui iisha winiji&quot; tiarmiayi.
					</seg>
					<seg id="b.ACT.10.23" type="verse">
						Tutai Pítiur Jeá Awayámiayi. Tura nu kashi nui kanararmiayi. Kashin tsawarar Pítiur niijiai wearmiayi. Túrasha Júpenmaya Yus-shuarsha niin nemariarmiayi.
					</seg>
					<seg id="b.ACT.10.24" type="verse">
						Nuyá tsawarar Sesaria péprunam, Kurniriu Nákamun jeariarmiayi. Kurniriuka ni shuarin tura ni nekas amikrin, nekaatarum tusa untsuk ikiaankamiayi.
					</seg>
					<seg id="b.ACT.10.25" type="verse">
						Tura Pítrusha jeamtai Kurniriu aa jiintiuki Pitrun tikishmatramiayi.
					</seg>
					<seg id="b.ACT.10.26" type="verse">
						Túrasha Pítiur awajki Tímiayi &quot;Wajaktia. Wisha aya aentsketjai. Amea Núnisketjai&quot; Tímiayi.
					</seg>
					<seg id="b.ACT.10.27" type="verse">
						Tura chichasar Jeá wayawarmiayi. Tura Wayá, Untsurí aents matsatun Wáinkiamiayi.
					</seg>
					<seg id="b.ACT.10.28" type="verse">
						Nuyá Pítiur chichaak Tímiayi &quot;Amikrua, atumsha nékarme. Iin Israer aentstinkia, Chíkich aentsjai pachiniarchatniuitrume, tura ni jeencha wayashtiniaitrume iin jintintramin turamainiaji, Tímiayi. Túrasha Yuska ni Enentáimsamurin Wíniaka paant iniaktursayi. Túmaitkiui wikia Nánkamas aentsun yajauchiiti, tura auka wapikiaiti, Tíchamniaitjai, Tímiayi.
					</seg>
					<seg id="b.ACT.10.29" type="verse">
						Tuma asamtai, untsurkurmin, Páchitsuk winimjai. Túmaitkiui nekaataj tusan wakerajai. ṡUrukamtai untsurkamarum?&quot; Tímiayi.
					</seg>
					<seg id="b.ACT.10.30" type="verse">
						Tutai Kurniriu Tímiayi &quot;Kuatru tsawant nankaamasai tura nantusha juni ai, wikia yurumtsuk Yúsan áujsamjai, kiarai áujsatin ana nuna. Túran chichai, aishman, ni entsatairi wincharpatniun, naka wajatran Wáinkiamjai, Tímiayi.
					</seg>
					<seg id="b.ACT.10.31" type="verse">
						Niisha chichartak turutmiayi &quot;Kurniriu, Yus ame áujman anturtamkayi. Tura shuar atsumainia Yáinmamna nunasha nekarmayi, turutmiai, Tímiayi.
					</seg>
					<seg id="b.ACT.10.32" type="verse">
						Tuma asamtai, Jupe péprunam akatramuram akupkata. Semun Pítrun Itiatí. Nu Semun Pítrusha, Chíkich Semunjai pujawai. Nuapen-iwiarin Semunkaiti nuka. Tura ni jeesha nayaantsanam ayamach pujawai. Niisha taa ámin chichartamkattawai&quot; turutmiai, Tímiayi.
					</seg>
					<seg id="b.ACT.10.33" type="verse">
						Túrutkui, wi umikian aentsun Wárikmasan ámin akuptukjame utitia tusan. Tura nékasen taume. Tuma asamtai iisha jui Yus iimmianum pujuiniaji. Tuma asamtai, Ashí Uunt Yus ámin au ujakarta Túramna nu, iisha antuktai tusar pujaji&quot; Tímiayi Kurniriu.
					</seg>
					<seg id="b.ACT.10.34" type="verse">
						Nuyá Pítiur chichaak &quot;Ayu. Yus iimmianum Ashí aents métekrak ainiawai nekas nékajai, Tímiayi.
					</seg>
					<seg id="b.ACT.10.35" type="verse">
						Antsu Ashí nunkanam Nánkamas aents Yúsan umirak pénker tura nuna, Yus Nú aentsun shiir Enentáimtawai, Tímiayi.
					</seg>
					<seg id="b.ACT.10.36" type="verse">
						Yuska shiir chichaman Israer-aentsun akuptukmiayi. Nui chichaak &quot;shuar Jesukrístu naarin Páchiakka, Yusjai nawamnaikiatin átiniaiti, Tímiayi. Nú Jesukristu Ashí shuara Uuntrinti' Tímiayi Yus.
					</seg>
					<seg id="b.ACT.10.37" type="verse">
						Túrasha Kariréa nunkanam nankamak Ashí Israer nunkanam Túrunamia nu paant nékarme. Imiakratin Juan imiaak etserak amukmia Nú tsawantin nankamamiayi.
					</seg>
					<seg id="b.ACT.10.38" type="verse">
						Tura jusha nékatsrumek, Tímiayi. Nasarétnumia Jesus, Yus Anaikiamu asa, Yusa Wakaní kakarmarijiai pénker Túriniuyayi. Iwianchruku Wáitias pujuarmia nuna pénker awajsamiayi. Yus Niin pujurma asa Ashí nuna Túriniuyayi.
					</seg>
					<seg id="b.ACT.10.39" type="verse">
						Tura Israer-aents matsatkamunam tura imia Jerusarén péprunmasha Jesus Túramia nu, iisu asar, iisha étsereaji. Tura ayu, Niin achikiar Krúsnum Máacharmakia, Tímiayi.
					</seg>
					<seg id="b.ACT.10.40" type="verse">
						Tura menainti tsawant jeamtai Yus Niin iniantkimiayi. Tura ataksha iwiaintiurtamkachmakaj~i, Tímiayi.
					</seg>
					<seg id="b.ACT.10.41" type="verse">
						Ashí aentsnumka wantinkiachmiayi. Antsu íniak nuik, etserin atarum tusa Yus achirmakmiaj Nú aentstiniak wantintiurmakmiaji, Tímiayi. Au nekas jakamunmaya nantakmiatai iisha Niijiai tsaninkiar Yurumámji, Tímiayi.
					</seg>
					<seg id="b.ACT.10.42" type="verse">
						Tura Jesussha iin akuptamkaitji. Jesuska &quot;Wiitjai Yus Anaikiamun, Tímiayi. Ashí aentsun, juka makuumawai, Túrasha juka makuumatsui, Wiki Títiniaitjai. Kame Ashí aentsun, jaka ainia nuna tura iwiaaku ainia nunasha, Wíkiitjai nuna Títinian&quot; Tímiayi Jesus. Nusha átum werum ujatruktarum, Jesus turammaji, Tímiayi.
					</seg>
					<seg id="b.ACT.10.43" type="verse">
						Ya shuarak Jesusa Náarin pachia Nú shuarnaka tunaarin tsankurattawai, nuna Ashí Yúsnan etserniusha yaunchu etseriarmiayi&quot; Tímiayi.
					</seg>
					<seg id="b.ACT.10.44" type="verse">
						Tura Pítiur tuke chichaak pujai, tura chikichcha Antúu pujuiniai Yusa Wakaní tarurarmiayi.
					</seg>
					<seg id="b.ACT.10.46" type="verse">
						Tuma ásar ankant ankant Chíkich chichamjai chichasarmiayi. Túmainiak, Yus ti pénkeraiti, tiarmiayi. Tura Israer-shuar, Yus-shuar armia nuka Pítrujai Táarmia nu, nuna antukar ti Enentáimsarmiayi. Maa, Yusa Wakanísha Israer-shuarcha ainia nunasha tarurcharaik, tu Enentáimsarmiayi
					</seg>
					<seg id="b.ACT.10.47" type="verse">
						Túmakui Pítiur chichaak &quot;ṡYaki surimkiat ju aents imiantinian? Warí nincha ínia aintsan Yusa Wakaní tarurcharaik&quot; Tímiayi.
					</seg>
					<seg id="b.ACT.10.48" type="verse">
						Nuyá Pítiur, Jesukrístu Náariin imiantiarum tusa akupkarmiayi. Tura nuyasha Pitrunka, niijiai ishichik tsawant pujustinian seawarmiayi.
					</seg>
				</div>
				<div id="b.ACT.11" type="chapter">
					<seg id="b.ACT.11.1" type="verse">
						Israer-shuarchasha Yusa chichamen umirkarai Táman Jesusa akatramurisha tura Jutíanmaya Yus-shuarsha antukarmiayi.
					</seg>
					<seg id="b.ACT.11.2" type="verse">
						Túmainiak Pítiur Jerusarénnum jeamtai, Israer-shuar Yus-shuar ármia nu chichainiak
					</seg>
					<seg id="b.ACT.11.3" type="verse">
						&quot;ṡUrukamtia Israer-aents ainiachusha iyumam? ṡTura aujai tsaninkiam urukamtai Yurumámum?&quot; tiarmiayi.
					</seg>
					<seg id="b.ACT.11.4" type="verse">
						Tutai Pítiur Ashí Yámankamtaiknumia Túrunamun ujakmiayi.
					</seg>
					<seg id="b.ACT.11.5" type="verse">
						Chichaak Tímiayi &quot;Wikia Jupe péprunam pujumjai. Tura nui Yusan auju pujusan iimiarmajai. Tura wankaram tarachia aanin kuatru tsakarin jinkiakma, nayaimpinmaya Táarun Wáinkiamjai. Tura wi pujamunam jeartimiai, Tímiayi.
					</seg>
					<seg id="b.ACT.11.6" type="verse">
						Tura nui iiyaj tukaman init yajasman, napincha, nanamtinniasha enketainian Wáinkiamjai, Tímiayi.
					</seg>
					<seg id="b.ACT.11.7" type="verse">
						Tura chichaman antukmajai &quot;Pitru wajakim maam yuata&quot; Túrutun antukmajai, Tímiayi.
					</seg>
					<seg id="b.ACT.11.8" type="verse">
						Túrutkui &quot;Atsá, Uunta, aanin wapiknaka, Israer-aents yuatin surimkiamu ana Núnaka tuke Yúchaitjai&quot; Tímiajai, Tímiayi.
					</seg>
					<seg id="b.ACT.11.9" type="verse">
						Atak Nuyá Túrutuk &quot;Wi, pénkeraiti, Tájana nu, ámeka, yajauchiiti, tiip&quot; turutmiai, Tímiayi.
					</seg>
					<seg id="b.ACT.11.10" type="verse">
						Nunasha Menaintiú Túrunan Wáinkiamjai. Túruna nayaimpiniam mash waketkimiai, Tímiayi.
					</seg>
					<seg id="b.ACT.11.11" type="verse">
						Nui Túruna pujai Menaintiú aishman Sesarianmaya akupkamu, winia eatainiak wi pujamunam tarutiarmiai, Tímiayi.
					</seg>
					<seg id="b.ACT.11.12" type="verse">
						Tura nui Yusa Wakaní chichartak &quot;Arantutsuk aujai Wetá&quot; Túrutkui, wémajai. Tura ju sais Yus-shuarjai wi wémajai. Túrunar ashinkiar Kurniriu jeen wayamji, Tímiayi.
					</seg>
					<seg id="b.ACT.11.13" type="verse">
						Niisha chichaak &quot;Jearui Yusa suntari nayaimpinmaya taa wajan Wáinkiamjai, Tímiayi. Tura niisha chichartak &quot;Jupe péprunam Semun Pítiur Tatí tusam aishman akatram akupkata.
					</seg>
					<seg id="b.ACT.11.14" type="verse">
						Pítrusha taa, itiura amesha tura áminiurmesha tunaarminia uwemprattam nuna turamtatui.&quot; Yusa suntari Nuní turutmiayi&quot; tu ujatkamiayi Kurniriu' Tímiayi.
					</seg>
					<seg id="b.ACT.11.15" type="verse">
						`Wi chichastasan Júarai, Yusa Wakaní tarurarmiayi, Yámankamtaik iin tarutrampramiaj Nútiksan, Tímiayi.
					</seg>
					<seg id="b.ACT.11.16" type="verse">
						Nuinkia Uunt Jesus timian Enentáimpramjai. Niisha Tíchamka &quot;Juan entsajain imiakratmiayi. Tura antsu Yusa Wakanínkia imiantinia aintsan Atumí Enentáin enkemprutmattarme.&quot; Nu timian Enentáimpramjai, Tímiayi.
					</seg>
					<seg id="b.ACT.11.17" type="verse">
						Atumsha Enentáimpratarum. Uunt Jesukrístu umirkamiaj nui, incha Yuska ni Wakanín suramsamiaji. Tura iin suramsamiaj Núnisan Yus nincha ni Wakanín Súsarmiayi. Nuna tura asamtai, wikia, Túrashtiniaiti, Yúsan Títinkiaitiaj&quot; Tímiayi Pítiur.
					</seg>
					<seg id="b.ACT.11.18" type="verse">
						Tura Pítiur taman antukar mitiat Wáinkiar &quot;Nekasaiti, Israer-shuarchancha ni Enentáin Yapajiáwarmatai tuke iwiaaku átinian Yuska niin Súsaruiti&quot; tiarmiayi. Tusar Yusa Náarin ti shiir awajsarmiayi.
					</seg>
					<seg id="b.ACT.11.19" type="verse">
						Estepankan Máawarmia nui, Chíkich Yus-shuarnasha maatai tusar pataatiarmiayi. Túram Chíkichkia pisarar Pinisia nunkanam, Chipri nunkanmasha, tura Antiukía péprunmasha wearmiayi. Tura nui jeawar Yus-Chichaman chikichnaka ujatsuk aya Israer-aentsnak ujakarmiayi.
					</seg>
					<seg id="b.ACT.11.20" type="verse">
						Tura niijiai Chipri nunkanmaya pisararmia nu Serini nunkanmayasha Yus-shuar ármiayi. Nuka Antiukíanam jeawar Israer-shuarchan Uunt Jesusa Túramurin ujakarmiayi.
					</seg>
					<seg id="b.ACT.11.21" type="verse">
						Tura Uunt Jesus Ikiakárma ásar, Nú nunkanmaya aents ti Untsurí yaunchu Túrutairin iniaisar Jesusan Enentáimtuiniak Yus-shuar ajasarmiayi.
					</seg>
					<seg id="b.ACT.11.22" type="verse">
						Tura nu chichaman antukar, Jerusarénnumia Yus-shuar, ame Iyutá tusar, Pirnapín Antiukíanam akupkarmiayi.
					</seg>
					<seg id="b.ACT.11.24" type="verse">
						Pirnapísha Jeá, Yus Nú shuaran uwemtikrarma nuna Wáiniak warasmiayi. Pirnapísha pénker aishmankauyayi. Yusa Wakanísha pimiutkamuyayi. Tura Yúsan nekas umirkauyayi. Tuma asamtai nu shuaran mash jintintiainiak chicharuk &quot;Tuke Enentáimjai umirkarum Yus nemarsatarum.&quot; Tu chicharak ikiukmiayi. Tura nuisha Nú arant Untsurí aents Yusai kawenkarmiayi.
					</seg>
					<seg id="b.ACT.11.25" type="verse">
						Nuna turasua amik Pirnapí Tarsu péprunam wémiayi Sáurun Wáinkiataj tusa. Tura Wáiniak Antiukía péprunam jukimiayi.
					</seg>
					<seg id="b.ACT.11.26" type="verse">
						Tura nui jeawar, Nú péprunmaya Yus-shuarjai iruntrar Chikichík Uwí pujusarmiayi. Yus-Chichaman Untsurí Shuáran ujaak pujuarmiayi. Tura nui Antiukía péprunmanka Yus-shuaran émkaka, Kristu shuari, tiarmiayi.
					</seg>
					<seg id="b.ACT.11.27" type="verse">
						Nuyá Yusnan etserin Jerusarénnumia Táarmiayi Antiukíanam.
					</seg>
					<seg id="b.ACT.11.30" type="verse">
						Túmainiai Chikichík etserin, ni naari Akaapu, Yus-shuar matsatmanum ajapén wajaki chichasmiayi. Tura Yusa Wakaní nekatairijiai chichaak &quot;Ti tsuka Ashí Núnkanam átatui&quot; Tímiayi. Tuma asamtai Antiukíanmaya Yus-shuar chichainiak &quot;Jutía nunkanmaya Yus-shuar ainia nu Yáintai&quot; tiarmiayi. Ankant ankant ni wakeriarmia Núnik Súsarmiayi. Tura Nú Kuítniasha Jutíanmaya Yus-shuara uuntrin akuptukarmiayi. Pirnapísha Sáurusha Nú Kuítian Júkiarmiayi. Tura Akaapu Tímia Núnisan Túrunamiayi, akupin Krautiu pujai.
					</seg>
				</div>
				<div id="b.ACT.12" type="chapter">
					<seg id="b.ACT.12.1" type="verse">
						Nu tsawantai akupin Erutis Yus-shuaran Máataj tusa chichaman jurus aentsrin ishiakmiayi.
					</seg>
					<seg id="b.ACT.12.2" type="verse">
						Tura Juanka yachin Jakupun suen tsupirkar Máawarmiayi.
					</seg>
					<seg id="b.ACT.12.3" type="verse">
						Nuna tura Máawarmatai Israer-aents Wáinkiar &quot;juka pénkeraiti&quot; tiarmiayi. Erutissha nuna antuk, Pítrusha achikrum itiatarum tusa akupkarmiayi. Núnaka wakapruachu tanta yuatin nampertin Túrawarmiayi.
					</seg>
					<seg id="b.ACT.12.4" type="verse">
						Pítruncha achik itiarmatai, Erutis sepunam enkeata tusa akupkamiayi. Tura sepunam suntarsha ankant ankant, kuatru kuatru, ashikia Tiasisáis (16) irunar Pitrun téntakarmiayi. Tura, ju Jísat nankaamasmatai, Mantamnatí tusan jiiktiatjai aents iruntramunam, tu Enentáimsamiayi Erutis.
					</seg>
					<seg id="b.ACT.12.5" type="verse">
						Túramu asa Pítruka sepunam pujumiayi. Tura suntarsha mijiatrutsuk iiyarmiayi. Túramunak Yus-shuarka, Pitrun Yáinkiat tusar iniaitsuk Yúsan ti áujiarmiayi.
					</seg>
					<seg id="b.ACT.12.6" type="verse">
						Wats, Erutis, kashin Jíiktiajai takui, Nú kashi Pítruka Jimiará suntar wajamunam etema tepes kanarmiayi. Tura Jimiará jirujai jinkiamuyayi. Tura Chíkich suntarka Jíinmanum ii wajarmiayi.
					</seg>
					<seg id="b.ACT.12.7" type="verse">
						Tumai aya aneachma Yusa suntari nayaimpinmaya taa ajapén wajasmiayi. Túrunamtai jeanmanka Tsáapin ajasmiayi. Tura Yusa suntarisha Pitrun Páenum antin ishintiarmiayi. Tura jirusha Pitru uwejéya sayat atiniamiayi.
					</seg>
					<seg id="b.ACT.12.8" type="verse">
						Tura Yusa suntari Tímiayi &quot;Kaki emenmamata. Túram sapatrumsha aweekata&quot; Tímiayi. Tutai Pítiur Túramiayi. Nuyá chichaak &quot;Pushiram entsarta. Túram nemartusta&quot; Tímiayi.
					</seg>
					<seg id="b.ACT.12.9" type="verse">
						Tutai Pítiur nemarsamiayi. Túrasha Pítruka, mesekranmaapi Júniaja, tu Enentáimsamiayi.
					</seg>
					<seg id="b.ACT.12.10" type="verse">
						Túrasha emka suntar iimia wajan nankaikiarmiayi. Tura nuyasha Chíkich suntar iimia wajan nunasha nankaikiarmiayi. Tura nuyasha Jíintiainium jiru waiti ámanum jeawarmatai, Nú Wáitisha ímia-ninki kuat uranmiayi. Túrunamtai Jíinkiarmiayi. Tura Jintiá ishichik wésan, Yusa suntari Pitrun Níiniak ikiukmiayi.
					</seg>
					<seg id="b.ACT.12.11" type="verse">
						Túram Pítiur Enentáimiar Tímiayi &quot;Yamaikia nékajai. Mesekranmachuiti. Antsu Uunt Yus ni suntarin nekas akupturkayi. Erutis mantuataj tusan pujurtana Nuyá Yusa suntari winia uwemtikrurai. Tura Israer-aents Túrutatajtsa wakeriarmia nuyasha uwemtikrurai&quot; Tímiayi.
					</seg>
					<seg id="b.ACT.12.12" type="verse">
						Nuna tu Enentáimias Nekáa, Marí jeen wémiayi. Nú Marisha Juan Márkusan Nukuríyayi. Nú jeanam Untsurí aents irunar Yúsan auju matsatainiai Pítiur jeamiayi.
					</seg>
					<seg id="b.ACT.12.13" type="verse">
						Tura Jeá aa Wáitin tuntuimiayi, wayataj tusa. Túmakui nuwa uchich, ni naari Ruti, Yákit tusa iyumiayi.
					</seg>
					<seg id="b.ACT.12.14" type="verse">
						Tura jeari, Pitru chichamen anturak ti shiir Enentáimsamiayi. Túmak Wáitin urattsuk ikiuki, init matsatainian Werí &quot;Pítiur taa Wáitiniam wajaawai&quot; Tímiayi.
					</seg>
					<seg id="b.ACT.12.15" type="verse">
						Tutai &quot;Wáurtsumek&quot; tiarmiayi. Tútaisha Núwaka &quot;Atsá nekasaiti&quot; Tímiayi. Tútaisha Nú arant &quot;Níichuiti. Antsu ni Wakaní Túratsuash&quot; tiarmiayi.
					</seg>
					<seg id="b.ACT.12.16" type="verse">
						Tu chichainiain Pítruka tuke Tuntuí wajamiayi. Tura Wáitin uraj Tukamá Pitrun Wáinkiar ashamkarmiayi.
					</seg>
					<seg id="b.ACT.12.17" type="verse">
						Ashamak chichainiakui Pítiur, uweje Takuí itiatmamtikiarmiayi. Tura Nuyá Uunt Yus sepunmayan uwemtikramun ujakmiayi. Tura &quot;Ju chicham Jakupu tura Chíkich Yus-shuarsha ujaktarum&quot; Tímiayi. Nuna ti iniais jiinki arant wémiayi.
					</seg>
					<seg id="b.ACT.12.18" type="verse">
						Kashin tsawar suntarsha Pitrun Atsá Wáinkiar &quot;Chuwa urukakua menkaka. Ayawa urukattajia&quot; tiarmiayi. Pítiur Túrunamun nékachu ásar nuna tiarmiayi.
					</seg>
					<seg id="b.ACT.12.20" type="verse">
						Túrunamtai Erutis chichaak Pítiur eaktarum tusa akupkarmiayi, Túrasha Wáinkiacharmiayi. Túrunamtai Erutis suntaran untsukar, Pítrun iisarmia nuna aniasarmiayi &quot;ṡPítiur itiura menkakama?&quot; Tímiayi. Niisha aimiainiachkui, nu suntaran Mantámnatí tusa akupkamiayi. Erutissha Tirunmaya tura Setúnmaya aentsjaisha nemasnaikiarmiayi. Túmayatan Jutía nunkan ikiuki Sesaria péprunam pujustaj tusa Erutis wémiayi. Sesaria péprusha Tiru péprunam Tíjiuchiiti. Setúnmaya aents Tirunmaya aentsjai Erutisa nunkeyan yurumkan Súmainia ásar, Erutisjai nawamnaikiatniun wakeriarmiayi. Tuma asamtai métekrak Enentáimsar, Erutisa takarniuri penkeri, ni naari Parastu, niijiai emka amikmawar Nuyá Erutisan weriar shiir matsamsatniun seawarmiayi.
					</seg>
					<seg id="b.ACT.12.21" type="verse">
						Tuma asamtai tsawant jeamtai Erutissha akupin entsatai pushin entsarmiayi. Tura akupin pujutainium pujus aentsun ikiaanak áujmatmiayi.
					</seg>
					<seg id="b.ACT.12.22" type="verse">
						Nui pujus chichaakui aents untsumainiak tiarmiayi &quot;Ju chichaa pujana juka aenchaiti. Antsu nekaska Yúsaiti&quot; tiarmiayi.
					</seg>
					<seg id="b.ACT.12.23" type="verse">
						Tumai nuyaik Yusa suntari nayaimpinmaya Tarí Erutisan jaa awajsamiayi. Tuma asamtai nusha aka yuam jakamiayi. Erutissha Yusan waantu awajtsuk ninki waantu Enentáimtuma asa Túruna jakamiayi.
					</seg>
					<seg id="b.ACT.12.24" type="verse">
						Túrunamtaisha Yusa chichamenka Nú arant pampanki wémiayi. Túmaki Ashí Núnkanam anturamiayi.
					</seg>
					<seg id="b.ACT.12.25" type="verse">
						Tura Pirnapísha Sáurusha ni takatrin amukar Jerusarénnumia Antiukíanam waketainiak Juan Márkusan Júkiarmiayi.
					</seg>
				</div>
				<div id="b.ACT.13" type="chapter">
					<seg id="b.ACT.13.1" type="verse">
						Antiukíanmaya Yus-shuarnum Yusnan etserin Páchitra ármiayi. Nútiksan Yus-Chichaman jintinniurisha ármiayi. Pirnapísha tura Mukusa Semunsha, Nuyá Chíkich, Serinianmaya Rúsiusha tura akupin Erutisa tsakatkesha, ni naari Manaen, Sáurusha Tímianu ármiayi.
					</seg>
					<seg id="b.ACT.13.2" type="verse">
						Tura Chíkich tsawantai niisha yurumtsuk Yúsan áujeak pujuiniai Yusa Wakaní Tímiayi &quot;Pirnapísha, Sáurusha akanturkitiarum, Tímiayi. Wi takatan Súsaitjiana nuna takasarat tusarum Túratarum&quot; Tímiayi.
					</seg>
					<seg id="b.ACT.13.3" type="verse">
						Tutai ijiarma Yusan aujsua amikiar, shiir wetarum tusar ni uwején Sáurun Pirnapíncha awantkarmiayi. Túrawar Antiukíanmaya akupkarmiayi.
					</seg>
					<seg id="b.ACT.13.4" type="verse">
						Tura nuyanka Yusa Wakaní akupkam Pirnapísha Sáurusha Jíinkiar Serusia péprunam jeawarmiayi. Tura Nuyá uunt kanunam enkemprar Chipri nunkanam jeawarmiayi.
					</seg>
					<seg id="b.ACT.13.5" type="verse">
						Juansha Yáintaj tusa némarkauyayi. Nui Saraminia péprunam jeawar Israer-shuar iruntai jeanam wayawar Yus-Chichaman etseriarmiayi.
					</seg>
					<seg id="b.ACT.13.6" type="verse">
						Tura Chipri nunkanam pepru ainia nui Wáirkutak Papus péprunam jeawarmiayi. Nui jeawar Israer-aents uwishin ni naari Parjesúsan Wáinkiarmiayi. Ni Chíkich Náarinkia Erimiasauyayi. Niisha uwishniuitiat, Yúsnan étsereajai, Tíniuyayi.
					</seg>
					<seg id="b.ACT.13.7" type="verse">
						Akupin Serjiu Páurujai pujuyayi. Nu akupniusha ti pénker Enentáimniuyayi. Tura Pirnapín Sáuruncha chichaman akuptukmiayi, taarti tusa. Kame Yus-Chichaman antuktaj tusa wakerak untsukmiayi.
					</seg>
					<seg id="b.ACT.13.8" type="verse">
						Tura uwishin Erimias nuna nakitiak &quot;Auka pénkerchaiti&quot; Tímiayi. Akupniusha Yúsan umirkain tusa nuna Tímiayi.
					</seg>
					<seg id="b.ACT.13.9" type="verse">
						Nuyanka Sauru, ni Chíkich naari Papru, Yusa Wakaní pimiutkamu asa, nu uwishniun úmamkemas iis Tímiayi
					</seg>
					<seg id="b.ACT.13.10" type="verse">
						&quot;Ameka Wáitiaitme. Anankartiniaitme. Yajauchiitme. Maaj, iwianchiitme. Tura Ashí pénker ana nuka Imiá nakitniuitme. Tsej, ṡurukamtai Yusa jinti naka ana nu emeskim weam?
					</seg>
					<seg id="b.ACT.13.11" type="verse">
						Paij, yamaikia Uunt Yus Asutiámattawai. Yamaikia amesha jiimi kusurmatai Untsurí tsawant Tsáapnin penké iischattame&quot; Tímiayi. Tura Nú chichamaik jii kusurmatai kirit iimiuk chikichan eamiayi enkeki jurukit tusa.
					</seg>
					<seg id="b.ACT.13.12" type="verse">
						Nu Túrunamtai akupin nuna Wáinak, ti Enentáimpramiayi. Túruna Uunt Yusa chichamen Enentáimtur umikmiayi.
					</seg>
					<seg id="b.ACT.13.13" type="verse">
						Nuyá Juan waketki Jerusarénnum wémiayi. Tura antsu Pápruka ni tsaniakmarijiai kanunam enkemprar Pápus péprunka ikiukiar Pirji péprunam jeawarmiayi. Nusha amaini Pampiria nunkanam pujawai.
					</seg>
					<seg id="b.ACT.13.14" type="verse">
						Nuyá Pirji péprun nankaikiar Antiukía péprunam jeawarmiayi. Nú Antiukíasha Pisitia nunkanam pujawai. Nui jeawar Israer-shuar ayampratin tsawantin, nuka Sáwartin, Israer-shuar iruntai jeanam wayawar pujusarmiayi.
					</seg>
					<seg id="b.ACT.13.15" type="verse">
						Tura nui Yus-Papinium yaunchu aarman áujas aminkiamtai, Israer-shuar iruntai jeanam iirniuri Páprun tiarmiayi &quot;Yatsuru, Jintíatin chicham takakkurmeka yamaik titiarum. Antukarmí&quot; tiarmiayi.
					</seg>
					<seg id="b.ACT.13.16" type="verse">
						Tutai Papru wajaki uweje takuimiayi. Tura chichaak &quot;Israer-shuartiram, tura Yúsan umirkataj tusa wakerarmena nu antuktarum, Tímiayi.
					</seg>
					<seg id="b.ACT.13.17" type="verse">
						Ii Yusri ii yaunchu uuntrin Israer-shuartin achikmiayi. Tura niisha írara Núnik Ejiptunam matsatainiai Yuska niin Páchiniak uunt awajsarmiayi. Yus ni kakarmarijiai Nú nunkanmaya ii yaunchu uuntrin uwemtikrarmiayi.
					</seg>
					<seg id="b.ACT.13.18" type="verse">
						Túrasha atsamu nunkanam ii uuntrin kuarenta (40) uwitin Yuska aya Kátsuntramiayi.
					</seg>
					<seg id="b.ACT.13.19" type="verse">
						Tura nuyanka siati aentsun Mátsatkainian, Kanaan nunkanam matsamarmia nuna amukarmiayi. Nú nunkan ii yaunchu uuntrin susataj tusa Yus Túramiayi.
					</seg>
					<seg id="b.ACT.13.20" type="verse">
						Nuyanka ii uuntri akupniurin, Juís Tútain, anaikiamiayi. Tura chikichan ukunam anaiki anaiki wémiayi. Nuna tura Túraakua kuatru Siántu senkuenta (450) Uwí ejemiayi. Samuersha Yúsnan etserin Náamtsáin nuna Túrimiayi Yus.
					</seg>
					<seg id="b.ACT.13.21" type="verse">
						Tura nuyanka aencha Juísan nakitiainiak, uunt akupin Náamkat tusar Yúsan seawarmiayi. Tuíniakui Yuska Sesa Uchirín Saúran anaikiamiayi. Nú Saúra uuntrinkia Pinjamínkiauyayi. Tura Saúrsha kuarenta (40) Uwí Nú aentsun akupkat tusa Yus tsankatkamiayi.
					</seg>
					<seg id="b.ACT.13.22" type="verse">
						Tura Saúr Náamkan ataksha Yus awainkimiayi. Tura Nuyá iiksan Nú nunkanam uunt akupin Atí tusa Tawitian anaikiamiayi. Tura Yuska juna Tawitnian Tímiayi &quot;Isaí Uchirín Tawitian winia Enentáir jeamtai achirmakjai. Tura Winia umirtin átatui&quot; Tímiayi.
					</seg>
					<seg id="b.ACT.13.23" type="verse">
						Wats, Tawit weeanmaya Jesusaiti. Tura Yuska Israer-aentsun Uwemtikrartinian Jesusan anaitiukmiayi, yaunchu timiarin Uminkiát tusa.
					</seg>
					<seg id="b.ACT.13.24" type="verse">
						Jesuska Táatsain Juan Ashí Israer-shuaran tunaarinia Enentáimtumar imiantinian ujakmiayi.
					</seg>
					<seg id="b.ACT.13.25" type="verse">
						Tura Juansha ni Jákatniuri jeatemamtai, chichaak &quot;Atum Enentáimtarmena Núchaitjai. Wikia Yusa anaikiamuri, Kristu tutai, Nákarmena Núchaitjai. Antsu Ninkia winia ukunmarui winittiawai. Tura Niisha Wíjiainkia ti nankaamantu asamtai wikia sapatrincha atitrataj Tíchamniaitjai&quot; Tímiayi.'
					</seg>
					<seg id="b.ACT.13.26" type="verse">
						`Pai, yatsurtiram, Apraám weeatiram, tura Ashí Yus ashamkarum umirkaitrumna nu, antuktarum. Ju uwempratin chichamka iiniuiti, Tímiayi.
					</seg>
					<seg id="b.ACT.13.27" type="verse">
						Iis, Jesusa Túrunatniurin Yuska yaunchu ni etserniurin aamtikrachmakia. Tura ukunam Jerusarénnumia shuar ni akupniurijiai tuke Sáwartin nuna áujeatskesha penké nekaacharmiayi. Tuma ásar Jesuska Yusa Uchirinti Tícharmiayi. Tura, Jakatí, tiarmia nui, Jesusa Túrunatniurin, Yus yaunchu chichakmia nuna, Tímiatrusaran umikiarmiayi, Tímiayi.
					</seg>
					<seg id="b.ACT.13.28" type="verse">
						Jesuska penké tunaamkachunak yamaikia Mantamnatí tusar Piratun seawarmiayi, Tímiayi.
					</seg>
					<seg id="b.ACT.13.29" type="verse">
						Tura Yusa Papiriin Ashí Jesusnan Tímia nuna Tímiannak umikiarmiayi. Tura Nuyá Krúsnumia itiarar iwiarsarmiayi.
					</seg>
					<seg id="b.ACT.13.30" type="verse">
						Túramunak Yus jakamunmayan iniantkimiayi.
					</seg>
					<seg id="b.ACT.13.31" type="verse">
						Jesuska jakamunmaya nantaki, yaunchu Kariréanmaya Jerusarénnum Niijiai irutka wéarmia nuna Núkap tsawantin pujus wantintiukmiayi. Nú shuaraiti yamaikia Jesusa Túrunamurin etserainia nu' Tímiayi.
					</seg>
					<seg id="b.ACT.13.32" type="verse">
						`Iisha Núnisrik shiir chichaman Yus yaunchu ii apachrin tiarmia nu étsereaji.
					</seg>
					<seg id="b.ACT.13.33" type="verse">
						Iisha Israer-Weeá asakrin, Yuska Jesusan iniantkimia nujai ii apachrin anajmatramia nuna Yamái uminkiaiti. Kame Sarmu Jímiar papinium ju aarmaiti: &quot;Ameka winia Uchiruitme. Túmaitkiui yamaikia winia iwiaakmar susamuitme.&quot;
					</seg>
					<seg id="b.ACT.13.34" type="verse">
						Tura Yuska Jesusa nantakmiarin jintintiak, tura ni ayashi Káurchatniun jintintiak, Chíkich Sarmu papinium juna aamtikramiayi: &quot;Nekas pénkeran Tawitian anajmatramaj nuna atumin amastatjai.&quot;
					</seg>
					<seg id="b.ACT.13.35" type="verse">
						Tura Nú arant, Nú paant Atí tusa, Chíkich Sarmu papinium ju aarma awai: &quot;Yusa, ame Uchiram aneamna nuna ayashi Káurtincha tsankatkashtatme.&quot; '
					</seg>
					<seg id="b.ACT.13.36" type="verse">
						`Nekaatarum, yatsurtiram, Yuska Tawitia ayashin Tíchamiayi nuna. Tawitkia Yus Tímian amuk jakamiayi. Túrasha ni ayashinkia Káurmiayi.
					</seg>
					<seg id="b.ACT.13.37" type="verse">
						Tura antsu Yus iniantkimia nuna ayashinkia penké Káurchamiayi.
					</seg>
					<seg id="b.ACT.13.38" type="verse">
						Tuma asamtai, yatsurtiram nekaatarum. Jesusjainkete Tunáa Asakártin.
					</seg>
					<seg id="b.ACT.13.39" type="verse">
						Tura Muisais yaunchu akupkamia nujai Tunáa tsankurnarchamnia nu, yamaikia Jesusjai tsankurnartiniaiti.
					</seg>
					<seg id="b.ACT.13.41" type="verse">
						Yúsnan etserin juna aarmiayi: &quot;Enentáimpratarum wishikkiartintiram. Ashamkatarum. Túrarum menkatumpratarum. Wi Yus asan, átum pujarmena nui, aents Túrachminian Túratajna nusha penkesh nekaashtatrume, Chíkich ujatmainiakuisha.&quot; Tu aarmaiti. Tuma asamtai yatsurtiram, aneartarum atumin nuna Túrutmawairum, Yusnan etserin aarma tana Nútiksan.&quot; Nuna chichaak amukmiayi Papru.
					</seg>
					<seg id="b.ACT.13.42" type="verse">
						Tura Nuyá Papru Pirnapíjiai jiinki wéenakui aents chichainiak &quot;Chíkich Sáwartincha Jútiksarmek etserkatarum&quot; tiarmiayi.
					</seg>
					<seg id="b.ACT.13.43" type="verse">
						Tura Nuyá iruntsua tsenkeenak Israer-shuarsha, tura Chíkichkia Israer ajasarusha, Yúsan umirkatajtsa wakeriarmia nuka, Páprun Pirnapíncha nemarsarmiayi. Niisha nu aentsun chicharuk &quot;Yusa anenkrattairi Enentáimtusrum kakartarum&quot; tiarmiayi.
					</seg>
					<seg id="b.ACT.13.44" type="verse">
						Tura Chíkich Sáwartinkia nu péprunmaya ti Untsurí aents Yus-Chicham antuktai tusar tuakarmiayi.
					</seg>
					<seg id="b.ACT.13.45" type="verse">
						Tura Israer-shuarka ti Untsurí aentsun tuakarun Wáinkiar, suir iiniak, ti kajerkarmiayi. Tuma asamtai Páprun katsekkar &quot;Ju chichaana juka ántar tawai&quot; tiarmiayi.
					</seg>
					<seg id="b.ACT.13.46" type="verse">
						Támaitiat Pápruka Pirnapíjiai arantutsuk chichainiak tiarmiayi &quot;Israer-aentstirmin, atumin emka Yus-Chicham ujaktiniuji. Túrasha átum Támaitiatrum nakitramarme. Tura atumsha nakitia asarum, Yúsnum tuke iwiaaku pujuschamnia ajasurme, Tímiayi. Tuma asamtai iikia yamaikia Israer-aencha ujaktai tusar weraji, tiarmiayi.
					</seg>
					<seg id="b.ACT.13.47" type="verse">
						Nu Túratarum tusa, Uunt Yus akuptamtsujik. Jes, ni Papiriin juna tawai: &quot;Israer-shuarcha Winia nekarawarat tusan anaitiukjame. Tura Ashí nunkanmaya aents uwemprarat tusan akuptajme.&quot; Tu aarmaiti&quot; Tímiayi.
					</seg>
					<seg id="b.ACT.13.48" type="verse">
						Nú chichaman antukar Israer-shuarcha ti wararsar &quot;Uunt Yus tana nuka Imiá pénkeraiti&quot; tiarmiayi. Tura, tuke iwiaaku pujusmin armia nu Yus-shuar ajasarmiayi.
					</seg>
					<seg id="b.ACT.13.49" type="verse">
						Tú tumaki Yus-Chicham Nú nunkanam Ashí jamarmiayi.
					</seg>
					<seg id="b.ACT.13.50" type="verse">
						Túrasha nuwan, Yúsan pénker Enentáimtuinian tura pénker wekainian, Israer-shuarka yajauch Enentáimtikrarmiayi. Aishman penkeri ármia nunasha, yajauch Enentáimtikrarmiayi. Túram Páprun Pirnapíncha katsekkar, chichaman irunturar najatawarmiayi. Tú-turukiar ni nunkeya jiiki awemarmiayi.
					</seg>
					<seg id="b.ACT.13.51" type="verse">
						Túram Papru Pirnapíjiai, ju aentska yajauchiiti tusar, wéenak naweyan nunkan akakekiar ikiukiarmiayi. Túrawar Ikiuniu péprunam wearmiayi.
					</seg>
					<seg id="b.ACT.13.52" type="verse">
						Yusa Wakanísha Pimiútkamu ásar Yus-shuarka ti warasarmiayi.
					</seg>
				</div>
				<div id="b.ACT.14" type="chapter">
					<seg id="b.ACT.14.1" type="verse">
						Ikiuniu péprunam Papru Pirnapíjiai jeawar Israer-shuar iruntai jeanam wayawarmiayi. Túrunawar Yus-Chichaman etserkarmiayi. Túram ti Untsurí Israer-shuar ármia nu, Israer-shuarcha ármia nusha Yúsan umirkarmiayi.
					</seg>
					<seg id="b.ACT.14.2" type="verse">
						Tura Chíkich Israer-shuar, Yúsan umirkacharu ármia nu, Yus-shuaran kajerkarat tusar Israer-shuarchan yajauch Enentáimtikrarmiayi.
					</seg>
					<seg id="b.ACT.14.3" type="verse">
						Tuma asamtai Papru Pirnapíjiai Nú Núnkanam ti nukap tsawant pujusarmiayi. Tura Uunt Yúsan Enentáimtuinia ásar, arantutsuk Yusa waitnenkratairin etserkarmiayi. Tura, etserinia nu winia kakarmarjainti tusa, Yuska aents Túrachminian najanmamtikiawarmiayi.
					</seg>
					<seg id="b.ACT.14.4" type="verse">
						Tura Ikiuniunmaya aentska Jímiar kanakarmiayi. Chíkichkia Israer-shuar tuinia nu nekasaiti, tiarmiayi tura Chíkichkia Jesusa akatramuri tuinia nu nekasaiti, tiarmiayi.
					</seg>
					<seg id="b.ACT.14.5" type="verse">
						Tura Nuyá Israer-shuarchajai Israer-shuarka chichasar pepru uuntrijiai chichasarmiayi. Tura Papru Pirnapíjiai katsekkar tura kayajai tukurar, yajauch awajsatniun nankamawarmiayi.
					</seg>
					<seg id="b.ACT.14.6" type="verse">
						Túrasha Papru Pirnapíjiai nuna anturmamkar, Ristra péprunam wearmiayi. Nuyasha Tirpi péprunam wearmiayi. Nu péprusha mai Rikiaunia nunkanam pujuiniawai.
					</seg>
					<seg id="b.ACT.14.7" type="verse">
						Tura Yus-Chichaman etserkarmiayi.
					</seg>
					<seg id="b.ACT.14.8" type="verse">
						Ristra péprunam tunamaru aishman pujumiayi. Ni akiiniamuriya tuke wekaichauyayi.
					</seg>
					<seg id="b.ACT.14.9" type="verse">
						Nú aishman Papru chichaamun Antúu pujumiayi. Túman Papru úmamkemas niin iismiayi. Niisha, Yusa kakarmarijiai tsuamartatjai, tu Enentáimiun Papru nekaamiayi.
					</seg>
					<seg id="b.ACT.14.10" type="verse">
						Tura Pápruka kakantar chicharuk &quot;Wajakim wewe ajasam wajasta&quot; Tímiayi. Tutai aishman wiut kutsuar wajaki wekaimiayi.
					</seg>
					<seg id="b.ACT.14.11" type="verse">
						Papru Túramia nuna aents Wáinkiar Rikiaunia chichamjai untsumainiak &quot;Yuska aishmanka aanin ajasaru iin tarutramarji&quot; tiarmiayi.
					</seg>
					<seg id="b.ACT.14.12" type="verse">
						Pirnapínkia, Júpitir Náartin Yúsaiti, tiarmiayi. Tura Páprunka, Mirkiuriu Náartin Yúsaiti, tiarmiayi. Pápruka chichau asamtai tu anaikiarmiayi.
					</seg>
					<seg id="b.ACT.14.13" type="verse">
						Nú pepru jeamunam Júpitir Náartin yusa jeen pujumiayi. Tura Júpitir Náartin yusa Pátriri kukujin iwiarkamun, Wáakajai itiamiayi. Tura niisha ni aentsrijiai Wáakan maatai tusar pujuarmiayi. Tura tikishmatrar ajamsatai, tiarmiayi.
					</seg>
					<seg id="b.ACT.14.14" type="verse">
						Tura Jesusa akatramuri Pirnapísha Páprusha nuna nekaawar, auka nakitiaji tusar, ni pushirin jaararmiayi. Túrawar aents írunmanum pachiniawarmiayi.
					</seg>
					<seg id="b.ACT.14.15" type="verse">
						Tura tiarmiayi &quot;Shuara, ṡurukamtai aitkiarum? Iisha Yúschaitji. Atumea aankiitji, tiarmiayi. Penké ántrarum Túrarmena nu ikiukrum, nekas Yus nemarsatarum tusar iisha taji. Nekas Yuska nayaimpincha, nunkancha, nayaantsancha, tura Ashí nui írunna nunasha najanaiti, tiarmiayi.
					</seg>
					<seg id="b.ACT.14.16" type="verse">
						Jes, aents ni Enentáimmiarijiain wekasarat tusa Yuska yaunchu tsankatkamiayi.
					</seg>
					<seg id="b.ACT.14.17" type="verse">
						Tuma ain shuaran pénker awajsamujai Wiitjai Nekas Yus tusa paant awajmamsamiayi. Kame yumi yutuktinian nayaimpinmaya akupturmaji. Tura ejemarar Warasarmí tusa yurumak nerektinniasha Súramji&quot; Tímiayi.
					</seg>
					<seg id="b.ACT.14.18" type="verse">
						Túrasha Pápruka Tímianu Támaitiat, nuna anturtsuk Wáakan maawar niin tikishmatrar ajamsataitsa wakeriarma nuna suritkiachminiak suritkiarmiayi nu aentsun.
					</seg>
					<seg id="b.ACT.14.19" type="verse">
						Tura Nuyá Antiukíanmaya Ikiuniunmayasha Israer-shuar Táarmiayi. Taar Nuyá aentsun Páprun yajauch awajsatniun Enentáimtikrarmiayi. Tú tutai Páprun kayajai tukurarmiayi. Tura jakayi tiar péprunmaya japiki Júkiar arant aepsarmiayi.
					</seg>
					<seg id="b.ACT.14.20" type="verse">
						Túrasha Yus-shuar Páprun tariar téntakarmiayi. Túram nuinkia Papru wajaki wé ataksha péprunam wayamiayi. Tura kashin tsawarar Papru Pirnapíjiai Tirpi péprunam wearmiayi.
					</seg>
					<seg id="b.ACT.14.21" type="verse">
						Tírpinium pujusar uwempratin chichaman etserkarmatai Untsurí shuar Yúsan umirkarmiayi. Nú shuaran Yus-Chichaman jintintia amuukar Rístranam, Ikiuniunam, Antiukíanmasha waketkiarmiayi.
					</seg>
					<seg id="b.ACT.14.22" type="verse">
						Waketainiak &quot;Ashí Yus tana nu Tímiatrusrumek tuke umirkatarum&quot; Tuíniak Yus-shuaran Ikiakárarmiayi. Tura niin tiarmiayi, &quot;Yusa akupeamuriin pachiinkiataj Tákurkia ti Wáitsatniuitji.&quot;
					</seg>
					<seg id="b.ACT.14.23" type="verse">
						Tura Yus-shuar írunmanum Yus-shuaran Wáinniun anaikiarmiayi. Yurumtsuk Yúsan áujsar chicharainiak, &quot;umirkarumna Nú Yus iirmasarti&quot; tiar ikiukiarmiayi.
					</seg>
					<seg id="b.ACT.14.24" type="verse">
						Nuyá Pisitia nunkanam nankaamakiar Pampiria nunkanam jeawarmiayi.
					</seg>
					<seg id="b.ACT.14.25" type="verse">
						Nui jeawar Pirji péprunam Yus-Chichaman etserkar Nuyá Ataria péprunam wearmiayi.
					</seg>
					<seg id="b.ACT.14.26" type="verse">
						Nui kanunam enkemprar, yaunchu Jíinkiarmia Nú Antiukía péprunam waketkiarmiayi. Páprusha Pirnapísha tuke Jíintsain Nú Antiukíanmaya Yus-shuar chichainiak, Yusa takatri Túrattarmena nuna Yus waitnentramak Yáinmakarti, tiar akupkarmiayi nuik~i.
					</seg>
					<seg id="b.ACT.14.27" type="verse">
						Nú Antiukíanam jeawar, Yus-shuaran irurar, Ashí Yus niin Yáinkiarmia nuna ujakarmiayi. Tura Nútiksan Israer-shuarchan Uunt Yus uwemtikrataj tusa untsukmia nunasha ujakarmiayi.
					</seg>
					<seg id="b.ACT.14.28" type="verse">
						Tura Nuyá Yus-shuarjai Papru Pirnapíjiai Núkap tsawant pujusarmiayi.
					</seg>
				</div>
				<div id="b.ACT.15" type="chapter">
					<seg id="b.ACT.15.1" type="verse">
						Nu tsawantin aishman Israer nunkanmaya wear, Antiukíanam jeawar Yus-shuaran jintintiainiak &quot;Muisais Tímia Nútiksarmek tsupirnaktin ana nu Túrachkurmeka uwemprashtatrume&quot; tiarmiayi.
					</seg>
					<seg id="b.ACT.15.2" type="verse">
						Tuma asamtai Papru Pirnapíjiai, Núchaiti tusar, Nú aishmanjai ti kakaram chicharnaikiarmiayi. Túrasha nuu Enentáiniak Enentáimsatniun tujinkiarmiayi. Tuma asamtai Antiukíanmaya Yus-shuar Páprun Pirnapíncha, atumsha Chíkich aentsjai Jerusarénnum wétarum tusar akupkarmiayi. &quot;Tura nui Jesusa akatramurisha Yus-shuaran Wáinniusha iniasrum itiurmainkit tusarum pénker nekaatarum&quot; tiarmiayi.
					</seg>
					<seg id="b.ACT.15.3" type="verse">
						Papru Pirnapísha akupkamu ásar wéenak Pinisia nunkanam, Samaria nunkanmasha nankaamainiak Israer-shuarcha Yus-shuar ajasman Yus-shuaran ujakarmiayi. Tura Yus-shuarsha nuna antukar ti warasarmiayi.
					</seg>
					<seg id="b.ACT.15.4" type="verse">
						Tura Páprusha Pirnapísha Jerusarénnum jeawarmatai Jesusa akatramurisha Yus-shuara Wáinniurisha tura penké Yus-shuarsha itiawarmiayi. Tura niisha Túrunamia nuna mash etserkarmiayi.
					</seg>
					<seg id="b.ACT.15.5" type="verse">
						Túrasha Pariséu aencha, Yus-shuar ajasarmiania nu, wajakiar chichainiak &quot;Muisais tsupirnaktinian akupkamia nuna tura Nú arant Ashí Muisais Tímia nunasha Israer-shuarchasha umirkatin ainiawai&quot; tiarmiayi.
					</seg>
					<seg id="b.ACT.15.6" type="verse">
						Nuyasha Jesusa akatramurisha Yus-shuaran Wáinniusha nu chichaman nekaatai tusar iruntrarmiayi.
					</seg>
					<seg id="b.ACT.15.7" type="verse">
						Chichasua umikiarmatai Pítiur wajaki Tímiayi, &quot;Yatsurtiram, Yus nuik winia chichartak &quot;Israer-shuarchasha winia chichamprun antukar umikiarat ujakarta&quot; tu anaitiukmia nu nékarme.
					</seg>
					<seg id="b.ACT.15.8" type="verse">
						Tura Yus Ninki Ashí aentsu Enentáin neka asa, Wíi shuar ajasmin ainiawai tusa, ni Wakanin Israer-shuarchancha susamiayi, iin suramsamiaj Nútiksan.
					</seg>
					<seg id="b.ACT.15.9" type="verse">
						Yus incha aushatka awajtamsachmaji, Tímiayi. Antsu métekraketji. Tuma asamtai niisha Yúsan Enentáimtuiniakui, Yuska Enentáiyan ni tunaarin japirarmai, Tímiayi.
					</seg>
					<seg id="b.ACT.15.11" type="verse">
						Tura iikia nékaji niiya aantsarik Jesukrístu waitnenkartutairijiai uwempraitji. Nuinkia ṡurukamtia Yus uwempraru ainiawai taisha, átum Muisais yaunchu akupkamia nu umikiarat tusarum wakerarum? Nu Túrakrumka Yus Túrana nu jeatsui tarume. Tura nuka kaarka aintsanchakait. Warí, ii uuntrisha tura iisha Ashí Muisais Tímia nu umiktin tujinkiamji. Tuma asamtai, ṡurukamtai Nú Káarkasha Israer-shuarchasha aentskatin wakerarum?&quot; Tímiayi Pítiur.
					</seg>
					<seg id="b.ACT.15.12" type="verse">
						Pítiur nuna tutai Pirnapísha Páprusha chichainiak, &quot;Israer-shuarchasha ni kakarmarin nekaawarat tusa aentsti Túrachminian Túratniun Yuska ti Yáinmakmaji&quot; Tú ujuam mitiat Wáinkiar Antúu pujuarmiayi.
					</seg>
					<seg id="b.ACT.15.13" type="verse">
						Nuna ujasua amikmatai, Jakupusha Tímiayi &quot;Yatsurú, antuktarum.
					</seg>
					<seg id="b.ACT.15.14" type="verse">
						Nuik Túrachman Yus Túramia nuna ii yachi Semun Pítiur ujatmakji. Júiti: Yuska Israer-shuarcha waitnentak Winia ajasarat tusa chikishtarchiniak achikiuiti&quot; Tímiayi.
					</seg>
					<seg id="b.ACT.15.15" type="verse">
						Jusha Yúsnan etserin yaunchu aarmia nu Tímiatrusan Túrunayi. Júiti aarma:
					</seg>
					<seg id="b.ACT.15.16" type="verse">
						&quot;Israer-aents meserar, jea Sáanakniua aintsan ainiawai. Tura ukunam ataksha tana, Tawitia jeen Sáanaki ana nuna, ataksha najanattajai. Juakai nuna achikian ataksha awajrattajai.
					</seg>
					<seg id="b.ACT.15.17" type="verse">
						Ashí nunkanmaya aents, Israer-shuarcha ainia nu, winia Náarun pachinia nu, Winia eatkarat tusan Túrattajai.
					</seg>
					<seg id="b.ACT.15.18" type="verse">
						Uunt Yus nuna yaunchu ujakmiayi.&quot; Tu aarmaiti' Tímiayi.
					</seg>
					<seg id="b.ACT.15.19" type="verse">
						`Tuma asamtai, yatsurtiram, wi Tájarme: Israer-shuarcha Yus-shuar ajasaru ainiana nu, imiatik awajsachmi.
					</seg>
					<seg id="b.ACT.15.21" type="verse">
						Iimiatarum, Ashí péprunam Israer-shuar iruntainiam Yáunchuyan tuke Sáwartin Muisaisa aarmarin jintintiainiatsuk. Tuma asamtai, áyatik aatratai ju &quot;Antar-yus susamu ana nu iniaisatarum. Antar-yusan susamu asamtai yajauchiiti. Tura tsanirmawairap. Tura kajemtikramua nu yuawairap. Tura numpasha umarairap.&quot; Tu aatratai' Tímiayi Jakupu.
					</seg>
					<seg id="b.ACT.15.22" type="verse">
						Nuyá Jesusa akatramurisha Yus-shuaran Wáinniusha Nuyá Ashí Yus-shuaraim Enentáimsarmiayi. &quot;Papru Pirnapíjiai wéakui, shuar niijiai nenakar Antiukíanam akupkatai&quot; tiarmiayi. Tuma ásar Jútas Parsapasan, Sérasnasha anaikiarmiayi. Niisha mai uunt Yus-shuar ármiayi.
					</seg>
					<seg id="b.ACT.15.23" type="verse">
						Tura niijiai ju papin aarman akupkarmiayi: &quot;Iisha Jesusa akatramuri tura Yus-shuara wainniuri tura Ashí Yus-shuaraitjinia nu, atumin Israer-shuarcha árumna nu, Antiukíanam, Sírianam, tura Sirisianmasha, ju Papí akupeaji.
					</seg>
					<seg id="b.ACT.15.24" type="verse">
						Juyá aents ii chichamejainchu atumiin jeartamarai. Túrawar, tsupirnaktin ana nu, tura Ashí Muisais akupkamia nu Túratarum, turammiarme. Nunasha ni chichamejain turamarmayi. Nu chicham atumsha antukrum Nushá Enentáimprarum &quot;Entá nuyanka itiurkatjik&quot; Tárume.
					</seg>
					<seg id="b.ACT.15.25" type="verse">
						Tuma asamtai nu nekaar, iisha métekrak Enentáimsar, Jimiará aishman akupkatin anaikiamji. Ju aishman ii aneamu yachi Páprujai Pirnapíjiaisha atumin iirmasarat tusar akupeaji.
					</seg>
					<seg id="b.ACT.15.26" type="verse">
						Papru tura Pirnapísha ii Uuntri Jesukrístunam surumakarmiayi, ni takatrisha tsuumai ain Túrami tusar.
					</seg>
					<seg id="b.ACT.15.27" type="verse">
						Niijiai Jútassha tura Sérassha akupeaji. Ii chichaajnia nuna niisha ni wenejai atumin ujatmakartatui.
					</seg>
					<seg id="b.ACT.15.29" type="verse">
						Kame Túratin asamtai iisha Yusa Wakaníjiai ju aartin Enentáimsaji. Naman ántar-yus susamu ana nu yuawairap. Tura numpasha umarairap. Kajemtikramu ana nusha yuawairap. Tura penké tsanirmawairap. Nuyasha Chíkichkia Nú nankaamas Tíchattaji. Tura antsu nu iniaisarmeka, pénker átatrume. Ayu, Yus Wáitmakarti.&quot; Tu aarman akupkarmiayi.
					</seg>
					<seg id="b.ACT.15.30" type="verse">
						Tura Antiukíanam akupkam wearmiayi. Nui jeawar Yus-shuaran irurar, papin Súsarmiayi.
					</seg>
					<seg id="b.ACT.15.31" type="verse">
						Tura Antiukíanmaya Yus-shuarsha nu papin áujsar, pénker Jintíamu chichaman aarman Wáinkiar, ti shiir Enentáimsarmiayi.
					</seg>
					<seg id="b.ACT.15.32" type="verse">
						Tura Jútassha, Sérassha, ímia niisha Yus-Chichaman etserin ásar, Yus-Chichaman Núkap jintintiawar, Yus-shuaran Ikiakárarmiayi.
					</seg>
					<seg id="b.ACT.15.33" type="verse">
						Tura nui ishichik tsawant pujusarmatai, Yus-shuarka, pénker waketkitiarum, tiar akupkarmiayi.
					</seg>
					<seg id="b.ACT.15.34" type="verse">
						Tura Séras Juáktinian wakerukmiayi.
					</seg>
					<seg id="b.ACT.15.35" type="verse">
						Páprusha Pirnapíjiai juakarmiayi Antiukíanam. Niisha Chíkich aentsjai Yus-Chichaman étseruk pujuarmiayi.
					</seg>
					<seg id="b.ACT.15.36" type="verse">
						Nuyá ukunam Papru Tímiayi Pirnapín &quot;Ashí péprunam iisha Yus-Chicham etserkamaj nui Yusai ii yachi ainia nusha Urukák pujuinia iyutai&quot; Tímiayi.
					</seg>
					<seg id="b.ACT.15.37" type="verse">
						Pirnapíkia Juan Márkusan iijiai winiti tusa wakerimiayi.
					</seg>
					<seg id="b.ACT.15.38" type="verse">
						Tura Pampiria nunkanam Juan Márkussha Niisháa weu asamtai tura Yusa takatrin iniaisa asamtai, Pápruka ayatniun nakitramiayi.
					</seg>
					<seg id="b.ACT.15.39" type="verse">
						Papru Pirnapíjiai ti kakannairar kanakarmiayi. Tura Pirnapíkia Márkusan ayaki Chípriniam wémiayi.
					</seg>
					<seg id="b.ACT.15.40" type="verse">
						Pápruka Sérasan ayaki wéakui Yús-shuar Yus Yáinmakarti tinia akupkarmiayi.
					</seg>
					<seg id="b.ACT.15.41" type="verse">
						Tura Siria nunkanmaani Wekaráktak, Yus-shuaran Ikiakárkutak Sirisianam jeamiayi.
					</seg>
				</div>
				<div id="b.ACT.16" type="chapter">
					<seg id="b.ACT.16.1" type="verse">
						Papru Sérasjai Tirpi pepru iirkutak Ristra péprunam jeawarmiayi. Tura nui Rístranam Yus-shuaran Wáinkiarmiayi, ni naari Timiutéu. Ni Nukurínkia Israer-shuar Yus-shuarauyayi. Tura ni Aparínkia Kriaku aentsuyayi.
					</seg>
					<seg id="b.ACT.16.2" type="verse">
						Tura Ristra péprunmaya Ikiuniu péprunmayasha Yus-shuar ármia nu, Timiutéu pénker wekaawai, tiarmiayi.
					</seg>
					<seg id="b.ACT.16.3" type="verse">
						Kame Pápruka Timiutéun uyuuntusat tusa wakera asa, Timiutéu apari Kriaku-apachin nekaawarmatai Israer-shuar nui pujuarmia nu yajauch Enentáimprarain tusa tsupirmamtikiamiayi.
					</seg>
					<seg id="b.ACT.16.4" type="verse">
						Tura Nuyá Papru Timiutéujai Ashí péprunam nui sétur nui sétur wéenak Jesusa akatramurisha Yus-shuaran Wáinniusha Jerusarénnum nuik jintintian umiktarum tusa ujarkutak wearmiayi.
					</seg>
					<seg id="b.ACT.16.5" type="verse">
						Tu ujamu ásar Yus-shuar Nú arant Yúsan Enentáimturar kakararmiayi. Tura Ashí tsawant kawenki wearmiayi.
					</seg>
					<seg id="b.ACT.16.6" type="verse">
						Tura Yusa Wakaníkia Páprun Yus-Chichaman Asia nunkanam ujaktinian tsankatkachmiayi. Tuma asamtai Pirijia nunkanam tura Karasea nunkanam airkutak,
					</seg>
					<seg id="b.ACT.16.7" type="verse">
						Misia nunka jeatniunam jeawarmiayi. Túrunawar &quot;Pitinia nunkanam wetai&quot; tiarmiayi. Túrasha Yusa Wakaní nuisha wétinian suritkiarmiayi.
					</seg>
					<seg id="b.ACT.16.8" type="verse">
						Tuma asamtai Misia nunkanam menantki Truas péprunam pachiniawarmiayi.
					</seg>
					<seg id="b.ACT.16.9" type="verse">
						Nui jeawar Papru kashi iimiarmiayi. Masetúnia nunkanmaya aishmankan wajan Wáinmiayi. Nu aishman Páprun chicharuk &quot;Winitritia. Yáintkiamnium&quot; Tímiayi.
					</seg>
					<seg id="b.ACT.16.10" type="verse">
						Nuyanka tu iimiarmatai, wisha Páprujai wetai tusar iwiarnarmiaji. Tura Yus incha Nú nunkanam ni chichame etserkat tusa ti nekas untsurmakrin wéaji, Tímiaji.
					</seg>
					<seg id="b.ACT.16.11" type="verse">
						Tura nuyanka kanunam enkemprar Truas péprunmaya Jíinkir Samutrásia nunkanam jeamiaji. Tura kashin tsawar nuyanka katiarar Niápuris péprunam jeamiaji.
					</seg>
					<seg id="b.ACT.16.12" type="verse">
						Tura Niápurisnumia Náwek Jiripiusnum jeamiaji. Nui Jiripius péprunmanka Rúmanmaya aents matsamsa ármiayi. Tura Nú péprusha Masetúnia nunkanam nekas uunt pepruyayi. Tura nuisha seturmaji.
					</seg>
					<seg id="b.ACT.16.13" type="verse">
						Nuyá Sáwartin tsawarmatai pepru ikiukir Entsá supichik wémiaji. Yus áujsatniun iruntrarmia nui pujusar, nuwa iruntrarmia nu Yus-Chicham ujakarmiaji.
					</seg>
					<seg id="b.ACT.16.14" type="verse">
						Nui Tiatira péprunmaya nuwa, ni naari Ritia Wáinkiamiaji. Niisha tarach yamakain pénkeran Súriniuyayi. Yúsnasha shiir awajniuyayi. Yus-Chichaman Papru etserkamia nuna niisha pénker anturkamiayi. Túman, Uunt Yus Papru chichaamun umirkat tusa ni Enentáin takasmiayi.
					</seg>
					<seg id="b.ACT.16.15" type="verse">
						Túruna Nú nuwa Níiniurijiai imianmiayi. Tura nuyasha chichaak &quot;Yus-shuar nekas ajasai Túrutkurmeka winia jearui winitiarum&quot; Tímiayi. Tura nui jeawakrin setumtikrampramiaji.
					</seg>
					<seg id="b.ACT.16.16" type="verse">
						Tura Nuyá ukunam Yus aujsatai tusar wekaamar nuwach nekaamin-iwianch enkemtuamu inkiunmakmiaji. Nu nuwachikia misatkauyayi. Niisha nékamkui nérenniurisha ti kuitriniawarmiayi.
					</seg>
					<seg id="b.ACT.16.17" type="verse">
						Tura Nú nuwach incha Pápruncha pataaturmamiaji. Tura kakantar untsumuk &quot;Ju aishmansha nekas Uunt Yúsan umirkaru ainiawai. Tuma asa niisha atumin uwempratin chichaman ujatmarme&quot; Tímiayi.
					</seg>
					<seg id="b.ACT.16.18" type="verse">
						Tura Nú nuwachisha ti Núkap tsawant tu wekaimiayi. Titmakui, Papru ayanmar iwianchin chicharuk &quot;Jesukristu naarijiai Tájame: Jíinkitiá ni Enentáiya&quot; Tímiayi. Tutai íwianchkia Nú chichamaik jiinkimiayi.
					</seg>
					<seg id="b.ACT.16.19" type="verse">
						Tura nuwachi nérenniurisha, íwianch jiiki awematniun nekaawar, Páprun Sérasnasha kajerak achikiar pepru uuntri iisarat tusar ajapén Júkiarmiayi.
					</seg>
					<seg id="b.ACT.16.20" type="verse">
						Tura pepru uuntriin ejeniar tiarmiayi &quot;Ju aishman Israer-shuar ainiawai. Tura iin Páchim Enentáimtikramainiaji.
					</seg>
					<seg id="b.ACT.16.21" type="verse">
						Tura iisha Rúmanmaya aents árin, ii Túrachminian, iikia asumprachman jintintramainiaji&quot; tiarmiayi.
					</seg>
					<seg id="b.ACT.16.22" type="verse">
						Tura nuyanka Ashí aents Páprun Sérasnasha kajerkarmiayi. Túramtai pepru uuntri chichainiak &quot;Pushiri aitkiarum numijiai Asutiátarum&quot; tiarmiayi.
					</seg>
					<seg id="b.ACT.16.23" type="verse">
						Tura Nuyá ti asutsua amikiar sepunam enkeawarmiayi. Tura Sepú-iinian chicharuk &quot;Ti pénker Iistá pisararain&quot; tiarmiayi.
					</seg>
					<seg id="b.ACT.16.24" type="verse">
						Nu chichaman antuk, Sepú-iin ti init Awayámiayi, tura nawen numi najanamujai tee chanuntamiayi. Tú tura ikiukmiayi.
					</seg>
					<seg id="b.ACT.16.25" type="verse">
						Tura kashi ajapén Papru Sérasjai Yusan áujainiak kantampriarmiayi. Tura Chíkich enkeamusha nuna Antúu pujuarmiayi.
					</seg>
					<seg id="b.ACT.16.26" type="verse">
						Tu pujuiniai aya aneachma ti kakantar uurkamiayi. Tura sepusha muchitramiayi. Túrunamtai Sepú Wáitirisha Ashí urantrarmiayi. Tura aents jirujai enkekar jinkiamusha mash atiniakarmiayi.
					</seg>
					<seg id="b.ACT.16.27" type="verse">
						Túrunamtai Sepú-iin shintiarmiayi. Tura Wáitisha mash uranar aan Wáiniak, enkeamusha jiiniar Shiákchariash tusa ni puniariniak ukuiniak Máamattsa pujumiayi.
					</seg>
					<seg id="b.ACT.16.28" type="verse">
						Tura Papru untsuak &quot;Amek yajauch awajmamsaip. Ashí pujuiniaji&quot; Tímiayi.
					</seg>
					<seg id="b.ACT.16.29" type="verse">
						Tutai Sepú-iincha jinia ekeemak tsékenki wayamiayi. Tura Papru Sérasjai pujamunam kuranki jearmiayi.
					</seg>
					<seg id="b.ACT.16.30" type="verse">
						Tura aa jiiki aniasmiayi &quot;Uunta, ṡWarí itiurkattaj uwemprataj tusana?&quot; Tímiayi.
					</seg>
					<seg id="b.ACT.16.31" type="verse">
						Tutai niisha tiarmiayi &quot;Uunt Jesukrístu nekas Enentáimtustá. Túrakmeka amesha, tura áminiurmesha uwemprattarme&quot; tiarmiayi.
					</seg>
					<seg id="b.ACT.16.32" type="verse">
						Tura Nuyá Ashí ni jeen pujuarmia nunasha Yus-Chichaman ujakarmiayi.
					</seg>
					<seg id="b.ACT.16.33" type="verse">
						Tura tsawant irankai Sepú-iincha Páprun Sérasjai numpamnamurin nijiararmiayi. Túramtai nuyasha Sepú-iincha nuarijiai uchirijiai imianiarmiayi.
					</seg>
					<seg id="b.ACT.16.34" type="verse">
						Túramtai nuyasha ni jeen Júkiarmiayi. Tura nuisha ayurawarmiayi. Tura Sepú-iincha niiniurijiai Yus-shuar ajasu ásar ti shiir warasarmiayi.
					</seg>
					<seg id="b.ACT.16.35" type="verse">
						Kashin tsawar pepru uuntri, Páprun Sérasjai akupkata tusar suntaran Sepú-iinian akuptukarmiayi.
					</seg>
					<seg id="b.ACT.16.36" type="verse">
						Tura nuyanka Sepú-iin Páprun Tímiayi &quot;Yamaikia pepru uuntri chichaman akupturmakai, átum wétinian. Tuma asamtai yamaikia pénkerak Jíinkitiarum&quot; Tímiayi.
					</seg>
					<seg id="b.ACT.16.37" type="verse">
						Túrasha Papru suntaran chicharuk Tímiayi &quot;Warí, iisha Ruma aents árinin, niisha chichaman iwiartsuk Ashí shuar iimiainiain Asutiámamji. Túrawar sepunam enketmamji. Tura ṡurukamtai yamaikia uuk akuptamkataj tusa wakeruinia? Atsá. Antsu uuntcha ninki taar jiirmaktiai&quot; Tímiayi.
					</seg>
					<seg id="b.ACT.16.38" type="verse">
						Tutai suntarsha waketkiar nuna ujakarmiayi pepru uuntrin. Tutai niisha ti ashamkarmiayi Ruma aentsun nekaawar.
					</seg>
					<seg id="b.ACT.16.39" type="verse">
						Túmak ashamainiak Páprun Sérasan weriarmiayi tsankurturtarum titiai tusar. Nuyasha sepunmaya Jíikiar &quot;Yamaikia Wáitneasrum wetarum&quot; tiarmiayi.
					</seg>
					<seg id="b.ACT.16.40" type="verse">
						Papru Sérasjai Nuyá Jíinkiar Ritia jeen wearmiayi. Tura Yus-shuaran Ikiakárar ikiukiarmiayi.
					</seg>
				</div>
				<div id="b.ACT.17" type="chapter">
					<seg id="b.ACT.17.1" type="verse">
						Papru Sérassha wéenak Ampipuris péprunam Apurunia péprunmasha nankaamakutak Tisarúnikia péprunam jeawarmiayi. Nui Israer-shuara iruntai jee ámiayi.
					</seg>
					<seg id="b.ACT.17.2" type="verse">
						Tura Pápruka nuna tuke Túrin asa nu jeanam wémiayi. Tura nuisha menaintiu Sáwartin Yus-Chichaman paant etsermiayi.
					</seg>
					<seg id="b.ACT.17.3" type="verse">
						Tura Páprusha Yus-Chicham tana Tímiatrusan jintintiarmiayi. Tura Krístusha Wáitias Jákatniuyi, tura nuyasha jakayat nantaktiniuyi, Tímiayi. Tura nuyasha chicharuk &quot;Wi Jesusnan atumin ujaajrumna nusha Yusa anaikiamurin Kristu Tútain Tájarme&quot; Tímiayi Papru.
					</seg>
					<seg id="b.ACT.17.4" type="verse">
						Nuna takui Israer-aents chikishtarchik umikiarmiayi. Túrawar Paprujai Sérasjaisha tsaninkiarmiayi. Tura Kriaku aencha ti Untsurí Yúsan umirkarmiayi. Tura nuwa penkeri armia nusha Nútiksaran umikiarmiayi.
					</seg>
					<seg id="b.ACT.17.5" type="verse">
						Tura Israer-shuarka Yus-shuar ajascharmia nu, Páprun Sérasnasha suiir iisarmiayi. Túrawar Chíkich yajauch aishman naki Yujáu armia nujai chichasar nu peprunam Charáa Charáa ajarmiayi. Tura Páprun Sérasnasha achikiar aentsu uuntrin suruktai tusar Jasunka jeen árenkarmiayi.
					</seg>
					<seg id="b.ACT.17.6" type="verse">
						Túrasha Páprun Sérasnasha awetrar, Jasunkan tura Chíkich Yus-shuarnasha achikiar japirkutak Júkiarmiayi. Tura pepru uuntriin Juíniak tiarmiayi &quot;Ju aishmansha Ashí nunkanam charaatum Ajá wekarmia nu yamaikia Tímiajai tarutramarji.
					</seg>
					<seg id="b.ACT.17.7" type="verse">
						Tura ju Jasun ni jeen itiaarmiayi. Tura niisha Ashí mash Rúmanmaya uunt akupniu chichamen nakitiainiawai, tiarmiayi. Tura jes, Chíkich akupin awai, tuiniawai. Niisha Jesusaiti, turamainiaji&quot; tiarmiayi.
					</seg>
					<seg id="b.ACT.17.8" type="verse">
						Nu chichaman antukar, aents nui pujuarmia nu, uuntrimiak charaatum ajarmiayi.
					</seg>
					<seg id="b.ACT.17.9" type="verse">
						Tura Jasun Chíkich Yus-shuarjai Papru nekas awemattaji tusar, paij, kuit ikiuaji, tiarmiayi. Nuna takui pepru uuntri niin akupkarmiayi.
					</seg>
					<seg id="b.ACT.17.10" type="verse">
						Nuinkia Nú kashi Yus-shuar Páprun Sérasnasha Piría péprunam akupkarmiayi. Tura nui jeawar Israer-shuar iruntai jeanam wearmiayi.
					</seg>
					<seg id="b.ACT.17.11" type="verse">
						Piríanmaya aentska Tisarúnikianmaya aentsjainkia nankaamas pénker Enentáimkia ármiayi. Tuke Enentáijiai Yus-Chichaman ántiarmiayi. Túrawar tuke tsawant imia ninkisha Papru tana nuna nekasashit tusar Yusa papirin ii wearmiayi.
					</seg>
					<seg id="b.ACT.17.12" type="verse">
						Tuma ásar Untsurí shuar Yus-shuar ajasarmiayi. Tura Kriaku aents nuwa penkeri armia nusha aishmansha umikiarmiayi.
					</seg>
					<seg id="b.ACT.17.13" type="verse">
						Túrasha Tisarúnikianmaya Israer-shuarka Papru Yus-Chichaman Piría péprunam étserun antukar nui weriar charaatum awajiarmiayi.
					</seg>
					<seg id="b.ACT.17.14" type="verse">
						Túmainiakui Yus-shuar Páprun árutsuk nayaantsanam akupkarmiayi. Tura Séraska Timiutéujai nuin Piríanam juakarmiayi.
					</seg>
					<seg id="b.ACT.17.15" type="verse">
						Tura Páprun nemariarmia nu Atenas péprunam niin ejeyarmiayi. Tura niisha waketainiakui, Papru chichaman akatar akupkamiayi, Sérassha Timiutéusha Wárik Winiartí tusa.
					</seg>
					<seg id="b.ACT.17.16" type="verse">
						Tura Papru Atenas péprunam pujus Sérasnasha Timiutéuncha Nákamiayi. Nui Nú péprunam ántar-yus ti írunkui Páprusha Kúntuts Enentáimmiayi.
					</seg>
					<seg id="b.ACT.17.17" type="verse">
						Tuma asa Israer-shuar iruntai jeanam Israer-shuarjai tura Chíkich aents Yúsan Enentáimtiarmia nujai chichasmiayi. Tura tuke tsawant pepru ajapén aentsjai inkiunaikiar chichasarmiayi.
					</seg>
					<seg id="b.ACT.17.18" type="verse">
						Nuyá chichaman jintin Chíkich naari, ipikiuriu, armia nu, tura chikichcha, ni naari, estuikiu, armia nusha Páprun áujmatsarmiayi. Chikichcha tiarmiayi &quot;Imiá chichamtincha jusha waritramtajik.&quot; Tura chikichcha tiarmiayi &quot;Yajaya yusnan etserniuchuashit.&quot; Páprusha Jesusa Túrunamurin tura aents jakamunmaya nantaktinian étserkui nuna tiarmiayi.
					</seg>
					<seg id="b.ACT.17.19" type="verse">
						Nuyanka aents iruntainiam, naari Ariupaku Támanum Páprun Júkiarmiayi. Nuisha tuke irunin ármiayi. Nui Páprun aniasarmiayi &quot;Iisha ame yamaram Támena nu nekaatai tusar wakeraji, tiarmiayi.
					</seg>
					<seg id="b.ACT.17.20" type="verse">
						Amesha Nusháa chicham jintiniaitme. Túmaitkiui ju chichamsha warintiuak tusar nekaatai tusar wakeraji&quot; tiarmiayi.
					</seg>
					<seg id="b.ACT.17.21" type="verse">
						(Atenasnumia aencha tura Chíkich nunkanmaya shuar nui pujuarmia nusha aya yamaram chicham amia nunak ántiarmiayi. Tura aya nunak áujmatiarmiayi.)
					</seg>
					<seg id="b.ACT.17.22" type="verse">
						Nuyanka Papru Ariupakunam ajapén wajaki Tímiayi &quot;Atenasnumia aishmantiram, wi nékajai, atumsha atumi yusri ainia Nuyá tsurakchamniaitrume, Tímiayi.
					</seg>
					<seg id="b.ACT.17.23" type="verse">
						Kame wi nuik Atumí yusri Enentáimtutainiam iistaj tukaman nui jeachin iwiaramun, JU NEKAACHMA YUSNAITI, tu aarman Wáinkiamjai. Wátsek, ju Yus átum nékachiatrum tikishmatrumna nuna ujaktajrume' Tímiai.
					</seg>
					<seg id="b.ACT.17.24" type="verse">
						`Nekaatarum, nu Uunt Yuska Ashí nunkan tura nui írunna nuna najanaiti. Tura Niisha nayaimpin nunkancha nérenniurinti. Tura aents najanamu jeanam Nú Yuska pujuchuiti.
					</seg>
					<seg id="b.ACT.17.25" type="verse">
						Niisha aents Yáinkiat tusa atsumatsui. Warí, imia-ninki Niisha ii iwiaakmarin, ii mayattairincha tura Ashí írunna nunasha Súramtsujik, Tímiayi.
					</seg>
					<seg id="b.ACT.17.26" type="verse">
						Nekaatarum. Nuu numpanmayanak Ashí aentsun najanamiayi Ashí nunkanam matsamsarat tusa. Tura Yuska ii tsawantrin nekapmaiti; ii pujustinniasha Nútiksan nakakmiayi.
					</seg>
					<seg id="b.ACT.17.27" type="verse">
						Winia Eátkar Wáitkiarat tusa Yus nuna Túrayi. Túrasha Yus jeashtaka pujurtamtsuji, Tímiayi.
					</seg>
					<seg id="b.ACT.17.28" type="verse">
						Jes, iisha Yusjai iwiaakji. Yusjai muchitiaji. Tura Yusjai ii kakarmari takakji. Nútiksan Atumí Papí-aintri Tíchamka &quot;Ashí incha Yus najatmaitji.&quot;
					</seg>
					<seg id="b.ACT.17.29" type="verse">
						Tura iisha Yus najatma asakrin kuri najanamusha, Yúsaiti, tu Enentáimsashtiniaitji, Tímiayi. Tura kuit-yussha, kaya-yussha aents Enentáimsar najanamuka, Yúsaiti tu Enentáimsashtiniaitji, Tímiayi.
					</seg>
					<seg id="b.ACT.17.30" type="verse">
						Aents Yúsan nékainiachuk Túrawarmiania nuna Yuska Yáunchuka pachischamiayi. Túrasha yamaikia Yus Ashí aentsun chicharuk &quot;Tunaaruminia Enentáimpratarum&quot; Túramji, Tímiayi.
					</seg>
					<seg id="b.ACT.17.31" type="verse">
						Yuska aishmankan anaikiaiti. Nú aishman Ashí aentsti, Yáki pénkeran Túriniait, Yáki yajauchin Túriniait Núnaka nekarmattaji. Nú aishman Yus akupkamun tuke Enentáimtakui Yus niin anaikiaiti. Tura tsawant Nú Túrunatin átatna nuna Yus Ninki achikiuiti. Túrasha nekas anaikiajai tusa, tura Ashí aentstiram nekaatarum tusa Nú aishmankan jakamunmaya iniantkimiayi&quot; Tímiayi Papru.
					</seg>
					<seg id="b.ACT.17.32" type="verse">
						Tura nuna jakamunmaya nantaktinian áujmatun antukar chikichcha wishikiarmiayi. Tura Chíkich &quot;Yamaikia Máakete. Antsu Chíkichawantin Antukmí&quot; tiarmiayi.
					</seg>
					<seg id="b.ACT.17.33" type="verse">
						Tutai Papru iniaisamiayi.
					</seg>
					<seg id="b.ACT.17.34" type="verse">
						Tura Chíkich aentska Papru Táman umikiar niin nemarsarmiayi. Nuisha Tiuníseu Páchitkiauyayi. Niisha Ariupaku aentsuyayi. Tura nuyasha nuwa, ni naari Támaris, tura Chíkich aencha Nútiksaran nemariarmiayi Páprun.
					</seg>
				</div>
				<div id="b.ACT.18" type="chapter">
					<seg id="b.ACT.18.1" type="verse">
						Nuyanka Papru Atenas péprun ikiuki Kurintiu péprunam wémiayi.
					</seg>
					<seg id="b.ACT.18.2" type="verse">
						Tura nui Israer-shuaran ni naari Akiran Wáinkiamiayi. Akiraka Puntu nunkanam akiiniauyayi. Tura ukunam Itiaria nunkanam pujai uunt akupin Krautiu Ashí Israer-shuaran Ruma péprunmaya awemarmiayi. Rúmaka Itiaria nunkanmaiti. Nui awemamu ásar Akira Kurintiunam nuik Támiayi nuwe Pirisírajai. Tura Pápruka Akiran chichastaj tusa werimiayi.
					</seg>
					<seg id="b.ACT.18.3" type="verse">
						Akirasha Páprusha mai juna takau ármiayi, tarach ti Núparman jea najantain najanin ármiayi. Tuma asamtai Papru Akirai seturmiayi nu takat Túrawartai tusa.
					</seg>
					<seg id="b.ACT.18.4" type="verse">
						Tura tuke Sáwartin Papru Israer-shuar iruntai jean wéuyayi. Nuisha Israer-aentsun Kriaku-aentsnasha Nútiksaran Yus-Chichaman ujakar Enentáimtikrarmiayi.
					</seg>
					<seg id="b.ACT.18.5" type="verse">
						Tura Nuyá Séras Timiutéujai Masetúnianmaya Táarmatai Pápruka mijiatrutsuk Yus-Chichaman étseruk &quot;Yusa anaikiamuri Kristu, atum Nákarmena nu Jesusaiti&quot; Tímiayi.
					</seg>
					<seg id="b.ACT.18.6" type="verse">
						Tura Támaitiat Nú chichaman nakitiarmiayi. Túmainiak Páprun katsekkarmiayi. Tuma asamtai Papru, nuinkia ikiuajrume tusa, ni pushirin pear Tímiayi &quot;Atumek makuumarme. Tura wikia Yusai makuumatsjai. Yamaikia Israer-shuarcha ainia nuna Yus-Chichaman ujakartaj tusan werajai&quot; Tímiayi.
					</seg>
					<seg id="b.ACT.18.7" type="verse">
						Tura nuyanka Israer-shuar iruntai jeanmaya jiinki, Yúsan Enentáimtin aishman Justu jeen wémiayi. Ni jeenka Israer-shuara iruntai jeen ayamach pujumiayi.
					</seg>
					<seg id="b.ACT.18.8" type="verse">
						Israer-shuar iruntai jea chicharniuri, Krispu, Uunt Jesusan nekas Enentáimturmiayi. Túruna nuarijiai uchirijiaisha Yúsan umirkamiayi. Tura Chíkich aencha Kurintiunmaya armia nu Nútiksaran Yus-Chichaman antukar, Jesusan Enentáimtusar imianiarmiayi.
					</seg>
					<seg id="b.ACT.18.10" type="verse">
						Nuyá Uunt Yus Páprun mesekran ipiatkamiayi. Chicharuk &quot;Penké ímiatik awajtamsachartatui Wi ámijiai pujakui. Ju péprunmasha Untsurí aents Winia ajasartin írunui. Tuma asamtai ashamtsuk winia chichamur tuke etserkata&quot; Tímiayi Yus.
					</seg>
					<seg id="b.ACT.18.11" type="verse">
						Tura nui Kurintiu peprunam Jimiará Uwí ejesattuk Yus-Chichaman étseruk pujumiayi.
					</seg>
					<seg id="b.ACT.18.12" type="verse">
						Tura Kariun, Akaya nunka akupniuri anaikiamu ai, Israer-aents Páprun kajerkarmiayi. Tura kajerainiak akupniunam irunturarmiayi. Túrawar Páprun Júkiar ejeniarmiayi.
					</seg>
					<seg id="b.ACT.18.13" type="verse">
						Tu Túrawar akupniun chicharainiak &quot;Ju aishman Yúsan umirkatniun Muisais akupkamia Núnaka iikias Ausháa Jintíawai&quot; tiarmiayi.
					</seg>
					<seg id="b.ACT.18.14" type="verse">
						Tura Páprusha chichastaj Táunak, Kariunka Israer-shuaran Tímiayi &quot;Jusha nekas Tunáa Túrakuinkia, tura akupniun umirchakuinkia, Tárumna nuna anturkaintjarme.
					</seg>
					<seg id="b.ACT.18.15" type="verse">
						Túrasha aya chichamnak tura aya Náariniak Atumí uuntri akupkamia nunak tau asamtai, atumek Nuámtak iistarum Tájarme. Wikia nu chichamnum pachinkiatniun nakitiajai&quot; Tímiayi.
					</seg>
					<seg id="b.ACT.18.16" type="verse">
						Taku aa Jíikmiayi.
					</seg>
					<seg id="b.ACT.18.17" type="verse">
						Tura nuyanka Kriaku aents Israer-shuar iruntai jea uuntrin Sústinisian achikiar awatiarmiayi akupniusha iimmianuman. Túrasha akupin Kariunka Túranak penké pachischamiayi.
					</seg>
					<seg id="b.ACT.18.18" type="verse">
						Tura ni jeen waketkiarmatai, Papru nu péprunam Untsurí tsawant pujusmiayi. Tura nuyasha ukunam Yusai yachi ármiania nuna áujas ikiuak Pirisírajai ni aishri Akirajai Senkrea péprunam wearmiayi. Nui Israer-shuar Túrutain Umíak Papru ni intiashin awampramiayi, nuik Yúsan Tímiaj nuna Yamái Umíajai tusa. Nuinkia kanunam enkemprarmiayi Siria nunkanam waketkitiai tusar.
					</seg>
					<seg id="b.ACT.18.19" type="verse">
						Tura Nuyá Ipisiu péprunam jeawar Pápruka Pirisíran tura Akiran ikiukmiayi. Tura Israer-shuar iruntai jeanam Wayá Israer-shuar irunar pujuarmia nujai chichasmiayi.
					</seg>
					<seg id="b.ACT.18.20" type="verse">
						Tura niisha Páprun juin Pujustá tusar seawarmiayi. Túrasha Támaitiat, tujintiajai, Tímiayi.
					</seg>
					<seg id="b.ACT.18.21" type="verse">
						Nuyanka áujas ikiuak &quot;Wisha Jerusarénnum Námper átatna nuna pachiintiuktiniaitjai. Tura Yus akuptakuinkia atak tatajai atumin iistaj tusan&quot; Tímiayi. Tura kanunam enkemar Ipisiunmaya Jíinkimiayi.
					</seg>
					<seg id="b.ACT.18.22" type="verse">
						Nuyá Pápruka Sesaria péprunam Jeá, nuyanka Jerusarénnum wémiayi, Yus-shuaran nui áujsataj tusa. Tura Nuyá Antiukíanam wémiayi.
					</seg>
					<seg id="b.ACT.18.23" type="verse">
						Tura Antiukíanam ishichik pujus ataksha weak Karasea nunkanam tura Pirijia nunkanmaani Wekaráktak wémiayi. Tura weak Yus-shuar matsamarmia nuna chicharak Ikiakárarmiayi.
					</seg>
					<seg id="b.ACT.18.24" type="verse">
						Tumáa pujai Arijiántria péprunmaya Israer-aents Apurus Ipisiu péprunam jeamiayi. Niisha Yusa yaunchu papirin ti pénker nekaamiayi. Etserkatniuncha ti nékauyayi.
					</seg>
					<seg id="b.ACT.18.25" type="verse">
						Uunt Yus Tímia nunasha Unuimiátrauyayi. Tura tuke Enentáijiai chichasmiayi. Jesusa Túramurin pénker jintinniuyayi. Túrasha aya Juan imiakratmanak nekaamiayi.
					</seg>
					<seg id="b.ACT.18.26" type="verse">
						Ju Apurus arantutsuk Israer-shuar iruntai jeanam chichamiayi. Tura Pirisíra Akirajai ni étserman anturkar, nincha akanki Júkiar Yusa chichamen ni nekaachmia nuna Núkap jintintrarmiayi.
					</seg>
					<seg id="b.ACT.18.27" type="verse">
						Nuyá ukunam Apurus, Akaya nunkanam wétaj takui, Ipisiunmaya Yus-shuar Yáinkiar Papí aarar atakas akupkarmiayi. Nú aentsnum pénkerak jeat tusar Túrawarmiayi. Tura Akayanam Jeá, Nú aentsun Yusa waitnenkratairijiai uwempraru ármia nuna ti Yáinkiarmiayi.
					</seg>
					<seg id="b.ACT.18.28" type="verse">
						Tura Apurus Israer-aentsjai paant chichasmiayi. Túrasha Yusa Papirijiai, Jesussha nekas Yusa anaikiamurinti tusa paant Jintíak nincha nupetkamiayi.
					</seg>
				</div>
				<div id="b.ACT.19" type="chapter">
					<seg id="b.ACT.19.1" type="verse">
						Tura Apuruska Kurintiunam Pujái Pápruka Náinniumaani Wekaráktak, Ipisiunam jeamiayi. Tura nuisha Yus-shuaran Wáinkiamiayi.
					</seg>
					<seg id="b.ACT.19.2" type="verse">
						Tura aniasmiayi &quot;Atumsha Yus-shuar ajasmarmena nui, ṡYusa Wakaní Atumí Enentáin enkemturmakaitrum?&quot; Tutai niisha tiarmiayi &quot;Atsá. Iikia nuka penke áyatkisha ántichuitji Yusa Wakaní awai Támaka&quot; tiarmiayi.
					</seg>
					<seg id="b.ACT.19.3" type="verse">
						Tutai Papru aniasmiayi &quot;Entá, ṡnuikia atumsha Warí Enentáimsarmea imianmiarum?&quot; Tímiayi. Tutai niisha tiarmiayi &quot;Juan jintintramamiaj nu iisha Enentáimsar imianmiaji&quot; tiarmiayi.
					</seg>
					<seg id="b.ACT.19.4" type="verse">
						Tutai Papru Tímiayi &quot;Juansha, tunaarminia Enentáimprarum imiantiarum, Tíchamka. Nuyá Tíchamka, winia ukurui winittiana nu nekas Enentáimtustarum. Niisha Jesus Yusa anaikiamurinti, tu ujatmakchamka&quot; Tímiayi Papru.
					</seg>
					<seg id="b.ACT.19.5" type="verse">
						Nuna antukar niisha Uunt Jesusa Náarin Enentáimtusar Ataksháa imianiarmiayi.
					</seg>
					<seg id="b.ACT.19.6" type="verse">
						Tura Papru ni uwejejai niin antinmatai Yusa Wakaní tarurarmiayi. Túram Chíkich chichamjai chichasarmiayi. Túrunawar Yus-Chichaman etseriarmiayi.
					</seg>
					<seg id="b.ACT.19.7" type="verse">
						Nusha tuse (12) aishman ármiayi.
					</seg>
					<seg id="b.ACT.19.8" type="verse">
						Tura nuisha menaintiu nantutin Papru Israer-shuar iruntai jeanam Werí Yusa akupeamurin pachis arantutsuk etsermiayi. Túrak Nú aentsun ujaak Yúsnan nekasaiti tu Enentáimtikrarmiayi.
					</seg>
					<seg id="b.ACT.19.9" type="verse">
						Tura Chíkichka ni Enentáin ti Ikiatsuárarmiayi. Túrunawar umiktinian penké nakitiainia ásar aents ántamunam Yusa jintin penké yajauch chicharkarmiayi. Tuma asamtai Papru Yus-shuarnaka akanki yaruak Tiranu iskuirariin tuke tsawant Yus-Chichaman ujaarmiayi.
					</seg>
					<seg id="b.ACT.19.10" type="verse">
						Nuna Túruki Jimiará Uwí etserkamiayi. Túramu asamtai Ashí Asia nunkanmaya aents Israer-shuar tura Israer-shuarcha Uunt Jesusa Túramurin antukarmiayi.
					</seg>
					<seg id="b.ACT.19.11" type="verse">
						Tura aentsti Túrachminian Túrat tusa Yuska ni kakarmarin Páprun susamiayi.
					</seg>
					<seg id="b.ACT.19.12" type="verse">
						Jáanchniasha pushincha Papru antinman Júkiar, Nánkamas jaa shuaran ejetim, Nú jaa shuarsha nuna antinkiar pénker ajaarmiayi. Iwianchrukusha nuna antinkiar, íwianch Jíinkimtai ankant ajaarmiayi.
					</seg>
					<seg id="b.ACT.19.13" type="verse">
						Tura Chíkich Israer-aents uwishin ármiayi. Tura niisha Chíkich Chíkich péprunam wear iwianchrukun iwianchrin jiirki akuptin ármiayi. Tuma asa niisha Jesusa Náarijiai iwianchin jiiktiai tusar, iwianchin chichartuiniak &quot;Nu Jesus Papru ujaana nuna Náarijiai Jíinkitiarum Tájarme&quot; tiarmiayi.
					</seg>
					<seg id="b.ACT.19.14" type="verse">
						Tura Israer Patri uuntri Esewia Náartin, siati uchiri ármia nu, nuna Túriarmiayi.
					</seg>
					<seg id="b.ACT.19.15" type="verse">
						Túrasha Jesusa Náarijiai Jíinkitia, tuiniakui, iwianchcha Tímiayi &quot;Jesusnaka nékajai. Tura Pápruncha nékajai. Tura atumsha, ṡYátsukaitrum?&quot; Tímiayi.
					</seg>
					<seg id="b.ACT.19.16" type="verse">
						Nuna tinia iwianchruku aishman tsékenki Nú aishmankan kakaram katsumak nupetkarmiayi. Túram ti katsumam niisha Misú tura numpamnawar Jíinkiar pisararmiayi.
					</seg>
					<seg id="b.ACT.19.17" type="verse">
						Nusha Ipisiu péprunam Túrunamiayi. Túrunamtai Ipisiu péprunmaya Israer-shuarsha tura Israer-shuarchasha nuna Túrunamun nekaawar ti ashamkarmiayi. Tura Uunt Jesusa Náarin shiir awajsarmiayi.
					</seg>
					<seg id="b.ACT.19.18" type="verse">
						Túmainiai Untsurí shuar Yúsan umirkaru Yus-shuar ajatsuk Tunáa Túrawarmia nuna paant ujakarmiayi.
					</seg>
					<seg id="b.ACT.19.19" type="verse">
						Tura Untsurí uwishniumawarmia nu, wawekratai Papí ármia nuna itiarmiayi. Itiar, juka iniaiyaji tusar, Ashí iimiainiain aesawarmiayi. Nú Papí aesawarmia nuna Kuítrisha senkuenta mir (50.000) nankaamasauyayi.
					</seg>
					<seg id="b.ACT.19.20" type="verse">
						Tu Túrunamtai Uunt Yusa chichame pampanki tura nupetmaki wémiayi.
					</seg>
					<seg id="b.ACT.19.21" type="verse">
						Tuma asamtai nuyasha Pápruka Masetúnia nunkanam Akaya nunkanmasha irautjai tu Enentáimsamiayi. Tura nuyasha Jerusarénnum waketkitjai, Tímiayi. Tura Nuyá ukunam Ruma péprunmasha wetajai, tu Enentáimsamiayi.
					</seg>
					<seg id="b.ACT.19.22" type="verse">
						Masetúnia wétin asa Papru ni tsaniakmarin Masetúnia nunkanam emka akupkamiayi. Timiutéun Erastujai akupkarmiayi. Tura ninkia Asia nunkanam seturmiayi.
					</seg>
					<seg id="b.ACT.19.23" type="verse">
						Pápruka tuke Ipisiunam Pujái, Nuyá aents Yus-Chichaman nakitiainiak charaatum ajarmiayi.
					</seg>
					<seg id="b.ACT.19.24" type="verse">
						Iis, nui Ipisiunam kaya-yusa jee ámiayi. Nu yus Núwauyayi, Tiana naartin. Tura aishman, Timitriu naartin, Nú jean nakumak uchichin najanniuyayi kuitjai. Tura niisha Nú takatjai ti Kuítrintin ajasmiayi. Tura Chíkich aishman Nú takatan takarmia nunasha ti Kuítrintin awajsarmiayi.
					</seg>
					<seg id="b.ACT.19.25" type="verse">
						Timitriusha niijiai takarmia nuna ikiaanak, chikichnasha niijiai métek-taku takarmia nunasha ikiaanak niijiai charaatum ajarmiayi. Timitriusha Tímiayi &quot;Winia írutramutiram antuktarum. Iisha ju takat takaajnia jujai ti kuit Achíatsjik.
					</seg>
					<seg id="b.ACT.19.26" type="verse">
						Tura atumsha ju Papru Wáintrumna nu tura ántarmena nu chichaak &quot;Ashí aents najanamu yuska ántar ainiawai&quot; tatsuk. Nuna tau asa, jui Ipisiunam, tura arant Ashí Asia nunkanam, ni Yúsrin iniaisarat tusa Enentáimtikrarai. Tuma asamtai Untsurí aents, ii yusri Tiánan ikiuiniak, Papru tana nuna umirainiatsuk.
					</seg>
					<seg id="b.ACT.19.27" type="verse">
						Papru tu étserkui, iisha itiurchat pujuschattajik. Kuit ii achiaj nuka menkakashtatuak. Tura Nú arantcha ii yusri Tiana jeen shuar iniaisachartatuak. Tura Nuyá Asia nunkanmayasha tura Ashí nunkanmaya aencha, ii yusri Tiana shiir awajainia nuna Yapajiáwar aun nakitrachartatuak&quot; Tímiayi Timitriu.
					</seg>
					<seg id="b.ACT.19.28" type="verse">
						Nuna antukar aencha ti kajekar charaatum ajarmiayi. Túmainiak &quot;Ipisiu shuartikia, aya Tianak wakeraji&quot; tu untsummiarmiayi.
					</seg>
					<seg id="b.ACT.19.29" type="verse">
						Nuinkia aents Páchim Enentáimprarmiayi. Túmainiak Masetúnianmaya Kayuncha Aristárkuncha Páprun nemarin ármia nuna achikiar japirkutak iruntai jeanam Júkiarmiayi.
					</seg>
					<seg id="b.ACT.19.30" type="verse">
						Tura Pápruka iruntai jeanam Wayá chichastaj taun, Nuyá Yus-shuar ármia nu, nuna suritkiarmiayi.
					</seg>
					<seg id="b.ACT.19.31" type="verse">
						Tura Asia nunkanmaya uuntri, Páprun amikri ásar, ainkia wayawain tusar chichaman akuptukarmiayi.
					</seg>
					<seg id="b.ACT.19.32" type="verse">
						Túrasha irunar pujuarmia nu, Páchim Enentáimprar, Chíkichka Nusháa untsummiarmiayi. Tura chikichcha Nútiksaran Ausháa untsummiarmiayi. Tura Chíkichka ti Untsurí, nekaachar &quot;wariniak irunturara&quot; tiarmiayi.
					</seg>
					<seg id="b.ACT.19.33" type="verse">
						Chíkich nui wajarmia nu charaatum amia nuna Israer-shuaran Arejántrun jintintrar eem shitiawarmiayi. Arejántrusha Kayun tura Aristárkuncha ayampruktinian wakerak takamatsatarum tusa uwején takuimiayi.
					</seg>
					<seg id="b.ACT.19.34" type="verse">
						Túrasha aents iruntrarmia nu, juka Israer-shuaraiti tusa nekaawar, Nú arant charaatum ajainiak &quot;Ipisiu shuartikia aya Tianak wakeraji&quot; ímia-imiatainiakua Tí nukap pujursarmiayi.
					</seg>
					<seg id="b.ACT.19.35" type="verse">
						Ipisiu pepru Papí-aintrisha aentsun itiatmamtik Tímiayi &quot;Ipisiu Shuártiram antuktarum. Ii uunt yusri Tiana jee iistinia iichukaitiaj~i. Tura ni nakumkamurisha nayaimpinmaya iniarmiania nusha iischatniukaitiaj~i. Tura nunasha Ashí aents paant nékainiatsuk, Tímiayi.
					</seg>
					<seg id="b.ACT.19.36" type="verse">
						Warí, Núnaka Ashí aents nékainia asamtai atumsha itiatkatarum. Túrarum Enentáimtsuk yajauch Túrawairap, Tímiayi.
					</seg>
					<seg id="b.ACT.19.37" type="verse">
						Iimiatarum. Ju aishman átum itiarumna nu, ii Yúsrin yajauch chicharkacharai. Tura ni jeen yajauch awajsacharai.
					</seg>
					<seg id="b.ACT.19.38" type="verse">
						Wats, Timitriu tura niijiai takainiana nu Tunáa Túramun ujaktai tusar wakeruiniakka pepru penkerin werishtinkiait. Nuinkia Máimtek Iwiainiakartí.
					</seg>
					<seg id="b.ACT.19.39" type="verse">
						Tura Chíkich chicham ákuinkia pénker iruntrarum iwiaratarum.
					</seg>
					<seg id="b.ACT.19.40" type="verse">
						Kame ju Yamái Túrunamun nekaawar Rúmanmaya Kapitián &quot;Ii uunt Kapitiántri yajauch awajsatai tusarum Túrachurmeash&quot; turamchatjiash. Warí, niisha &quot;ṡUrukamtai charaatum ajarum?&quot; takuisha, aimkiatin penké tujinkiattaji&quot; Tímiayi.
					</seg>
					<seg id="b.ACT.19.41" type="verse">
						Tura Papí-aint nuna tuasua amik &quot;Aukete. Wétarum&quot; Tímiayi.
					</seg>
				</div>
				<div id="b.ACT.20" type="chapter">
					<seg id="b.ACT.20.1" type="verse">
						Charaatum ajasua amikiarmatai Papru Yus-shuaran untsuk Yusnan jintintrataj tusa ikiaankarmiayi. Tura áujas ikiuki Masetúnianam wémiayi.
					</seg>
					<seg id="b.ACT.20.2" type="verse">
						Nú nunkanam Wekaráktak, Yus-shuaran jintintrar Ikiakárarmiayi. Tura nuyasha Krisia nunkanam jeamiayi.
					</seg>
					<seg id="b.ACT.20.3" type="verse">
						Nui menaintiu Nántuk pujusmiayi. Tura nuyanka kanujai Siria nunkanam wétasa pujus Israer-shuar Chícham jurusman anturmamak &quot;antsu nunkan Masetúnianmaani wetajai&quot; Tímiayi.
					</seg>
					<seg id="b.ACT.20.4" type="verse">
						Tura Piríanmaya aishman Súpater naartin Páprun atamprimiayi. Tura Tisarúnikianmaya Aristárkusha Sekuntusha Tírpinmaya Kayusha Timiutéusha Asianmaya Tíkikiusha, Trújimiusha Ashí nu shuar Jiripius peprunam Páprun atampriarmiayi.
					</seg>
					<seg id="b.ACT.20.5" type="verse">
						Túrawar niisha emki wear Trúas péprunam jeawarmiayi.
					</seg>
					<seg id="b.ACT.20.6" type="verse">
						Tura iisha wakapruachu tanta yutai jisat amuukamtai, iisha Jiripius péprunmaya Jíinkir, kanunam enkemprar Masetúnia nunkanmaya Jíinkimji. Tura senku tsawant nankaamasmanum emki wearmia nu amaiyankarmiaji Trúasnum. Tura nuisha siati tsawant pujusarmiaji.
					</seg>
					<seg id="b.ACT.20.7" type="verse">
						Tura tumintin Kíarai Jesukrístu Enentáimtusar Yurumátai tusar iruntrarmiaji. Tura Papru Yus-shuaran jintintramiayi. Kame Pápruka kashinkia wétin asa chichaa-chichaakua kashi ajapén ejemiayi.
					</seg>
					<seg id="b.ACT.20.8" type="verse">
						Tura Yakí menaintiu Pátaranam, tesaamu ámia nui iruntrarmiaji. Nuisha ji ekemarma Untsurí irunmiayi.
					</seg>
					<seg id="b.ACT.20.9" type="verse">
						Tura nuisha natsa Eutikiu, aankamunam ayamas pujusmiayi. Tura Papru ti esaram chichaakui nu Nátsasha kari pujumiayi. Tumáa pujus kanaki Yakí Pátanmaya akaiki iniaamiayi. Tura penké jakan Júsarmiayi.
					</seg>
					<seg id="b.ACT.20.10" type="verse">
						Tura Papru akaatuki tsuntsumprua miniakkamiayi. Tura Yus-shuaran chicharainiak &quot;Ashamkairap. Ataksha iwiaakui&quot; Tímiayi.
					</seg>
					<seg id="b.ACT.20.11" type="verse">
						Nuyá ataksha Papru wakamiayi. Tura tantan puukar Yurumáwarmatai, tuke chichaa-chichaakua tsawantmarmiayi Papru.
					</seg>
					<seg id="b.ACT.20.12" type="verse">
						Eutikiuncha iwiaakun ni jeen Júkiarmiayi. Tura Ashí aents shiir Enentáimsarmiayi.
					</seg>
					<seg id="b.ACT.20.13" type="verse">
						Wats, Papru Asun péprunam nunkan we jeatajtsa wakerimiayi. Tura incha, átumka kanunam wétarum, turamkurin, iikia emkir wémaji Asunnum.
					</seg>
					<seg id="b.ACT.20.14" type="verse">
						Nui Asunnum inkiunaikiar, Páprusha kanunam enkempramtai, Mitiríniniam jeamji.
					</seg>
					<seg id="b.ACT.20.15" type="verse">
						Tura Nuyá Jíinkir, kashin tsawarar Sámus péprunam jeamji. Tura nuyanka Trujiriunam jear ayampramji. Nuyasha kashin tsawarar Miritiunam jeamji.
					</seg>
					<seg id="b.ACT.20.16" type="verse">
						Pápruka Jerusarénnum wari wétajtsa wakerimiayi, Pintikiustís naartin Jístatin pachiinkiataj tusa. Tuma asamtai, Asia nunkanam ti Núkap pujustinian nakitiak &quot;Ipisiunam wéchattajai&quot; Tímiayi.
					</seg>
					<seg id="b.ACT.20.17" type="verse">
						Túrasha Papru tuke Miritiunam pujus, Ipisiunmaya Yus-shuara uuntrin winitiarum tusa untsukarmiayi.
					</seg>
					<seg id="b.ACT.20.18" type="verse">
						Ni taarmatai Papru Tímiayi &quot;Atumsha wi Asia nunkanam pujusan itiura Túraj nu nékarme.
					</seg>
					<seg id="b.ACT.20.19" type="verse">
						Atumjai tuke tsawant pujumaj nui, nankaamantuchu Enentáimtumasan, uutchim winia Uuntrun takatrin takasmiajai. Tura Israer-shuar yajauch awajtustinian wakerutainiain tuke takasmiajai.
					</seg>
					<seg id="b.ACT.20.20" type="verse">
						Ashí pénker ana nu nekaatarum tusan mijiatrutsuk jintintiamjarme. Iruntramarmena nui tura ankant ankant Atumí jeen pujumarmena nuisha Yus-Chichaman ujakmajrume, Tímiayi.
					</seg>
					<seg id="b.ACT.20.21" type="verse">
						Tura Israer-shuarnasha Israer-shuarchancha Nútiksanak, enentai Yapajiárum Uunt Jesukrístu umirkatarum, Tímiajrume.
					</seg>
					<seg id="b.ACT.20.22" type="verse">
						Tura Yamái Jerusarénnum wéajai, Yusa Wakaní Túrutkui. Nuisha Túrunatana nunasha nekamatsuk wéajai.
					</seg>
					<seg id="b.ACT.20.23" type="verse">
						Tura Yusa Wakaní iniakturkui juna nékajai, Ashí pepru wi jeattajna nui Enketátai tusar Nákarainiawai. Tura ti Wáitsatniun nekapsattajai.
					</seg>
					<seg id="b.ACT.20.24" type="verse">
						Kame wikia Jákashtajash. Túrasha Warí winia itiurtawa. Wikia Yusa jintiin warasan wekasataj tusan wakerajai. Yusai wea-wéakuan Jáakun iniaisataj tajai. Tura Nuyá takatan Uunt Jesus surusmia nuna pénker amuktaj tusan wakerajai. Jes, Jesus chichartak &quot;Yus Wáitnenkartana Nú chicham etserkata&quot; turutchamka' Tímiayi.
					</seg>
					<seg id="b.ACT.20.25" type="verse">
						`Tura, yatsurtiram, Ashí Yúsnan atumin paant ujakjarme. Yamaikia Wíniaka atakka Wáitkiashtatrume.
					</seg>
					<seg id="b.ACT.20.27" type="verse">
						Nekaatarum, Ashí Yusa wakeramurin wisha penké úurtsuk ujakjarme. Tuma asamtai atumin Títiajtsan wakerajrume, Chikichík shuara Wakaní jinium wéakuisha wikia penké makuumashtatjai.
					</seg>
					<seg id="b.ACT.20.28" type="verse">
						Tuma asamtai emka atumek iimiastarum. Túrarum Nuyá Chíkich Yus-shuar iistarum. Yus-shuaran Wáinin ajastarum tusa, Yusa Wakaní achirmakurme. Yus-shuar ainia Núnaka ni numpejain Uunt Jesus sumakchakait.
					</seg>
					<seg id="b.ACT.20.29" type="verse">
						Kame wi wématai, Chíkich Táartatui. Núnaka nékajai. Tura niisha, Yus-shuaran amukartajtsa wakeriartatui, uunt yawasha murikiun amuinia aintsan.
					</seg>
					<seg id="b.ACT.20.30" type="verse">
						Túrasha nemartusarat tusar wakeruiniak atumiinian wait chichaman unuikiartin wantinkiartatui.
					</seg>
					<seg id="b.ACT.20.31" type="verse">
						Tuma asamtai yatsurtiram, aneartarum. Wisha Menaintiú uwitin tsawaisha Káshisha uutchim ankant ankant unuiniamajrumna nu kajinmatkiirap' Tímiayi.
					</seg>
					<seg id="b.ACT.20.32" type="verse">
						`Pai, yamaikia, yatsuru, Yus Yáinmakarti. Yusa anenkrattairi nékaitrumna Nú chichamsha kakarmaiti. Nú chicham átum katsuarar kakaram wekasatniun yainmakarti. Kame Nú chicham atumi Enentáin pujakui, Yus ni shuarin matsamsatniun anajmatramia nui pachiinkiattarme.
					</seg>
					<seg id="b.ACT.20.33" type="verse">
						Wats, wisha Chikichkí shuara Kuítrin waririncha wakerutkachuitjai.
					</seg>
					<seg id="b.ACT.20.34" type="verse">
						Antsu winia uwejrujai takasan wi atsummiaj nuna sumarmakmajai. Tura winia írutkamuru atsumamurincha wiki sumakmiajai. Nuka paant nékarme.
					</seg>
					<seg id="b.ACT.20.35" type="verse">
						Kame átum takasrum, atsumainia nusha Yáintarum tusan jintintiajrume. Wats, Uunt Jesusa chichame Enentáimsami. &quot;Achíana nujainkia nankaamas, Súana nuka shiir waraawai&quot; Tíchamka&quot; Tímiayi.
					</seg>
					<seg id="b.ACT.20.36" type="verse">
						Nuna tuasua amik Papru tikishmarmiayi. Tura Ashí niijiai iruntrarmia Nú shuar Yúsan áujsarmiayi.
					</seg>
					<seg id="b.ACT.20.38" type="verse">
						Tura Papru nuik chichaak &quot;Atakka Wáitkiashtatrume&quot; tiniu asamtai, ti Kúntuts pujuiniak, uutchim Páprun miniaksarmiayi. Túrawar kanunam ejeniarmiayi.
					</seg>
				</div>
				<div id="b.ACT.21" type="chapter">
					<seg id="b.ACT.21.1" type="verse">
						Tura Nuyá Yus-shuar aujsa ikiukir kanunam enkempramji. Tura ínkiuasmak Kus péprunam jeamji. Tura kashin tsawarar Rútas péprunam jeamji. Tura nuyanka Patara péprunam jeamji.
					</seg>
					<seg id="b.ACT.21.2" type="verse">
						Tura nui Pataranam pujusar, Chíkich kanu Pinisia péprunam wea Wáinkiamji. Túmakui nui enkemprar wémaji.
					</seg>
					<seg id="b.ACT.21.3" type="verse">
						Nui wésar Chipri nunkaka Wáinkiamji. Chíprikia menanmaani aa ikiuakur Sírianam jeamji. Kánuka Tiru péprunam Jeá pujustiniuyi, Káarak Núkap ikiuktin akui. Tuma asamtai iisha Tírunam jear kanunmaya Jíinkir péprunam wayamji.
					</seg>
					<seg id="b.ACT.21.4" type="verse">
						Nui Yus-shuar Wáinkiar nuin siati tsawant pujusmaji. Tura Yus-shuaran Yusa Wakaní ujakam Páprun chicharainiak &quot;Jerusarénnumka wéchatniuitme&quot; tiarmiayi.
					</seg>
					<seg id="b.ACT.21.5" type="verse">
						Tura siati tsawant nankaamasmatai Jíinkimji. Ashí Yus-shuar ármia nu Núwentuk uchirtiuk nemartamkamji, péprunam iniankatmaktiai tusar. Káanmatkanam jear tikishmarar Yus áujsamji.
					</seg>
					<seg id="b.ACT.21.6" type="verse">
						Tura nu amikiar nuinkia áujnaisar ikiukiarmaji. Tura iikia kanunam enkemprakrin ninkia ni jeen waketkiarmiayi.
					</seg>
					<seg id="b.ACT.21.7" type="verse">
						Iisha Tirunmaya entsak wea-wéakuar Turumáitianam nuin Jíintramji. Tura nui jearsha Yusai yachi ármia nu chichasar nuin Chikichkí tsawant pujusmaji.
					</seg>
					<seg id="b.ACT.21.8" type="verse">
						Kashin tsawarar Nuyá Jíinkir nunkan weri Sesaria péprunam jeamji. Nui Jiripi jeen jear pujusmaji. Jiripikia Yus-Chichaman etserniuyayi. Nuik Jerusarénnum siati aishmankan Yusa takatrin Wáinkiarat tusar anaikiarmia Nú Jiripiiti.
					</seg>
					<seg id="b.ACT.21.9" type="verse">
						Jiripisha kuatru nawantrin yarumkauyayi nuatnakchan. Niisha Yusa chichamen etserin ármiayi.
					</seg>
					<seg id="b.ACT.21.10" type="verse">
						Tura iisha Jiripi jeen Wárum tsawantak pujarin Jutía nunkanmaya aents Yusa etserniuri, Akapu Náartin Támiayi.
					</seg>
					<seg id="b.ACT.21.11" type="verse">
						Niisha taa Papru emenmamkarin achikmiayi. Tura achik ninki ni nawen tura uwejéncha jinkiamamiayi. Nuna tura Tímiayi &quot;Yusa Wakaní tawai, juna emenmamka nérenniurin Israer-aents Jútikia Jinkiáwar Israer-shuarchanum surukartatui, tawai&quot; Tímiayi.
					</seg>
					<seg id="b.ACT.21.12" type="verse">
						Iisha nu antukar Papru Tímiaji &quot;Jerusarénnumka weep.&quot; Sesarianmaya Yus-shuarsha Núnisan Páprun tiarmiayi.
					</seg>
					<seg id="b.ACT.21.13" type="verse">
						Tutai Papru Tímiayi &quot;ṡUrukamtai uutkuram winia Enentáirui Kúntuts awajtarum? Tímiayi. Wi Jesusna asamtai Jerusarénnum jinkiatainiakuisha Mántuiniakuisha ashamatsjai&quot; Tímiayi.
					</seg>
					<seg id="b.ACT.21.14" type="verse">
						Tura iisha Papru emetatai tukamar tujinkiar &quot;wats, nuinkia Uunt Yus wakera nu Tímianak Atí&quot; tiarmaji.
					</seg>
					<seg id="b.ACT.21.15" type="verse">
						Nu tiri iniaisar iwiarnarar Jerusarénnum wémaji.
					</seg>
					<seg id="b.ACT.21.16" type="verse">
						Chíprinmaya yaunchu Yus-shuar Manasun ni jeen Jerusarénnum takakuya nuna ikiatmastinian wakerimiayi. Tuma asamtai Sesarianmaya ishichik Yus-shuar nemartamainiak Manasunnasha Júkiarmiayi.
					</seg>
					<seg id="b.ACT.21.17" type="verse">
						Tura iisha Jerusarénnum jeawakrin, nui warasar Yus-shuar ti shiir áujtamsarmiaji.
					</seg>
					<seg id="b.ACT.21.18" type="verse">
						Tura kashin tsawar Papru iimiak Jakupu jeen wémiaji. Nuisha Yus-shuara uuntri matsamarmiayi.
					</seg>
					<seg id="b.ACT.21.19" type="verse">
						Páprusha áujas amik, Israer-shuarchanum ni étsermajai Yus Túramia nuna Yámankamtaikniumia Jukí chikichkimias ujakar ujakar awajsamiayi.
					</seg>
					<seg id="b.ACT.21.20" type="verse">
						Papru taman antukar &quot;Yus ti pénkerchakait&quot; tiarmiayi. Tura Páprun ju chichaman tiarmiayi &quot;Támena nu pénkeraiti, Yatsurú, Túrasha Israer-shuar Timiá Untsurí Yus-shuar ajasu ainiayat, &quot;Ashí Muisais akupkamia nu umiktiniaitji&quot; tuiniawai.
					</seg>
					<seg id="b.ACT.21.21" type="verse">
						Nú arant yajaya aents taar, chichartamainiak &quot;Pápruka Nusháa jintintiui, turamainiawai. Israer-shuar Chíkich nunkanam pujuinia nuna Muisaisa akupkamuri umirkashtin Pápruka jintintiui, turamainiawai. Israer-shuarti tsupirnaktin ana nu Túrashtinian tura Ashí Israer-shuar Túrutai iniaisatniun Papru imia Israer-shuaran jintintui, turamainiawai.&quot;
					</seg>
					<seg id="b.ACT.21.22" type="verse">
						Wátsek, yatsuru, nuinkia itiurmainkit. Ame Tátintrumin aents nekaawarka jui kajertamainiak Káutramkachartatuak.
					</seg>
					<seg id="b.ACT.21.23" type="verse">
						Wats, antsu nuinkia, ju Túrata yatsuru. Jui kuatru aishman Yúsan yaunchu tiarmia nuna umiktasa pujuiniawai.
					</seg>
					<seg id="b.ACT.21.24" type="verse">
						Nii Júkiarta. Túram niisha Muisais akupkamia nuna umikiar nijiaamainiakui, amesha nijiaamarta. Núnismek Kuítniasha ni susatin ana nu amesha akikmatkarta. Niisha Ashí umikiarmatai, ni intiashin awampratin áchattawak. Nu aishmanka intiashin awampran Israer-aents Wáinkiar, anturtamkarainia nu, nekaschaiti, turamartatui. Antsu, Pápruka Muisais akupkamia Tímianak Túrawai, turamartatui.
					</seg>
					<seg id="b.ACT.21.25" type="verse">
						Túrasha yatsuru, nekaata, Israer-shuarcha Yus-shuarka Papí yaunchu akuptukmiaji. Israer-shuarti Túratin ana nu Ashí mash Túratarum Tátsuji, tu aatramji. Tura antsu namanken Máawar ántar-yusan susamu Yúashtiniaitrume, Tímiaji. Tura numpasha umarchatniuitrume, kajemtikramusha Yúashtiniaitrume. Tura tsanirmashtiniaitrume. Tu aatramji&quot; tiarmiayi.
					</seg>
					<seg id="b.ACT.21.26" type="verse">
						Nuyá tiniu asamtai Papru Nú kuatru aishmankan Júkiarmiayi. Tura kashin tsawarar Níimiak nijiaamararmiayi, Muisais timia Nútiksaran. Tura Yúsan tiarmia nuna Wárik umiktinian tura Muisais timia nuna Yus Súsatniun ujaktajtsa Papru Yusa Uunt Jeen wayamiayi.
					</seg>
					<seg id="b.ACT.21.27" type="verse">
						Túrasha nu siati tsawant amusattuk ajatemsai, Asianmaya Israer-aents Paprun Yusa Uunt Jeen pujan Wáinkiarmiayi. Túrawar charaatum ajakiar Páprun achikiarmiayi.
					</seg>
					<seg id="b.ACT.21.28" type="verse">
						Achikiar untsumainiak &quot;Israer-Shuártiram iin Yáinmaktarum. Ashí nunkanam Muisais akupkamurincha Israer-shuarti Túrutairincha, ju Yusa Uunt Jeencha yajauch chicharea nu achikji, tiarmiayi. Warí, Kriaku aentsun Awayáshtinia nuna Awayá nujai Yamái ju Jeancha yajauch awajturmaji&quot; tiarmiayi.
					</seg>
					<seg id="b.ACT.21.29" type="verse">
						Jes, nuik Ipisiunmaya Trúpimiu Páprujai péprunam wekaan Wáinkiaruyi. Wáinkiaru ásar, Yusa Uunt Jeen wayayi, tu Enentáimsar tiarmiayi.
					</seg>
					<seg id="b.ACT.21.30" type="verse">
						Tuiniakui aents Ashí mash charaatum ajakiar tseke Táarmiayi. Túrawar Páprun achikiar japirkutak Yusa Uunt Jeeya Jíikiarmiayi. Túrawar Wáitincha Nú chichamaik epentrarmiayi.
					</seg>
					<seg id="b.ACT.21.31" type="verse">
						Tura maatai tusar matsamtuiniai suntara Kapitiántri Jerusarénnumia aents Ashí charaatum ajainian antukmiayi.
					</seg>
					<seg id="b.ACT.21.32" type="verse">
						Kapitiáncha ni suntarin tura sarjentuncha irur tseke weriarmiayi aents pujuarmia nui. Aencha suntaran tura Kapitiánin Wáinkiar, Páprun Asutíniayat iniaisarmiayi.
					</seg>
					<seg id="b.ACT.21.33" type="verse">
						Kapitiánka Páprun jeari achikmiayi. Tura Jimiará jirujai jinkiamiayi. Nuyasha aniasmiayi &quot;ṡNiisha yait? ṡWarinia Túrait?&quot; Tímiayi.
					</seg>
					<seg id="b.ACT.21.34" type="verse">
						Túrasha aencha Untsurí chichaman untsummiarmiayi. Túmainiakui Kapitiáncha penké nekaachmiayi. Tuma asamtai Páprunka suntar pujamunam Júkiarmiayi.
					</seg>
					<seg id="b.ACT.21.35" type="verse">
						Tura suntar pujamunam Wáitiniam jeawar Páprun entsaki Júkiarmiayi aents Imiá kajerainia asamtai.
					</seg>
					<seg id="b.ACT.21.36" type="verse">
						Tura aencha ukunmaani pataakar, Mantamnatí, tu untsummiarmiayi.
					</seg>
					<seg id="b.ACT.21.37" type="verse">
						Tura Papru suntarnum Awayám, Páprusha Kapitiánin Kriaku chichamjai chichaak &quot;Wi ishichik chichasaintjame&quot; Tímiayi. Tutai Kapitián chichaak &quot;Warí, ṡamesha Kriaku chicham chichastin nékamek? Tímiayi.
					</seg>
					<seg id="b.ACT.21.38" type="verse">
						Nuinkia amesha ṡEjiptunmaya Shuárchakaitiam? ṡNuik kuatru mir (4000) aents, mankartin tutai atsamunam yaruakchamkam? ṡKapitiánjai meset najanataj tusa Túrachmakum?&quot; Tímiayi.
					</seg>
					<seg id="b.ACT.21.39" type="verse">
						Tutai Papru Tímiayi &quot;Núchaitjai. Antsu wikia Israer aentsuitjai. Sirisia nunkanam uunt pepru Tarsu Náartin ana nui akiiniaitjai. Tura waitneasam ju aents chichastin tsankatrukta&quot; Tímiayi.
					</seg>
					<seg id="b.ACT.21.40" type="verse">
						Tura Kapitián, ayu, tutai, Papru watainium wajas, mitiat pujustarum tusa uwején takuimiayi. Tura aents itiatkarmatai Israer-chichamjai chichasmiayi.
					</seg>
				</div>
				<div id="b.ACT.22" type="chapter">
					<seg id="b.ACT.22.1" type="verse">
						Papru chichaak juna Tímiayi: &quot;Yatsurtiram, tura uuntur árumna nu antuktarum. Wikia Pápruitjai. Kíishtumaktaj tusan Títiatjana nu waitneasrum anturtuktarum&quot; Tímiayi.
					</seg>
					<seg id="b.ACT.22.2" type="verse">
						Tura Papru Israer chichaman chichaakui, aents nuna antukar Nú nankaamas itiatkarmiayi.
					</seg>
					<seg id="b.ACT.22.3" type="verse">
						Nui Papru chichaak &quot;Wikia Israer-shuaraitjai. Tarsu pepru Sirisia nunkanam ana nui akiiniaitjai. Túmaitiatnak jui Jerusarénnum tsakaruitjai. Tura unuikiartin Kamaríran chichamen unuimiaruitjai. Tuma asan ii uuntri akupkarmia nuna Ashí umirkaitjai. Tura átum Yamái Túrarmena nuna wisha Nútiksanak Yusna ana nuna tuke Enentáijiai wakerukuitjai.
					</seg>
					<seg id="b.ACT.22.4" type="verse">
						Tura Jesusan umirkaru ármia nuna Máataj tusan pataatukni wekaimiajai. Túran aishmankan nuwancha achikian sepunam enkeataj tusan Túrimiajai.
					</seg>
					<seg id="b.ACT.22.5" type="verse">
						Israer-patri uuntrisha Israer-shuara uuntrisha Tamaskunam ii-shuar Susatá tusar papin ataktusar akuptukarmia nuna ninkia nékainiawai. Jesusan umirkarun achikia ikiaankan jui Jerusarénnum Asutniáwarat tusan werimjai' Tímiayi.
					</seg>
					<seg id="b.ACT.22.6" type="verse">
						`Tura wi Jintiá wéai Tamaskunam jeastatuk ajasai nantu tutupin ai aya aneachma nayaimpinmaya newaat wajantruntmiayi.
					</seg>
					<seg id="b.ACT.22.7" type="verse">
						Túrunamtai wisha Nunká iniaarmajai. Nuyanka chichaamun antukmajai. Chichartak &quot;Sauru, Sauru, ṡurukamtia Imiá pataaturam?&quot; turutmiai.
					</seg>
					<seg id="b.ACT.22.8" type="verse">
						Takui wi aniasmajai &quot;ṡAmesha Yáitiam, Uunta?&quot; Tutai &quot;Wikia Nasarétnumia Jesusaitjai. Ame pataaturmena Núitjai&quot; turutmiai.
					</seg>
					<seg id="b.ACT.22.9" type="verse">
						Wijiai pujuarmia nu, newaat wajantun Wáinkiar ti ashamkarmai. Túrasha ninkia Túrutun antukcharmai.
					</seg>
					<seg id="b.ACT.22.10" type="verse">
						Tura wi Tímiajai &quot;ṡNuinkia, Uunta, Warí itiurkattaj?&quot; Tímiajai. Tutai Uunt chichartak &quot;Wajakim Tamaskunam Wetá. Nuisha ame Túrattamna nuna ujatmakartatui&quot; turutmiai, Tímiayi.
					</seg>
					<seg id="b.ACT.22.11" type="verse">
						Kame wikia Nú newaat ajakun iisan jiiru kusurmai. Tuma asamtai winia tsaniakmar enkeki jurukiar Tamaskunam ejetiarmai' Tímiayi.
					</seg>
					<seg id="b.ACT.22.12" type="verse">
						Papru tuke aujmatki wéawai. `Tura nui Tamaskunam aishman Ananías pujumai. Niisha Yúsan aneak, Muisais akupkamia nuna umirkauyi. Tura Nú péprunmaya Israer-shuar ármia nu niin pénker Enentáimtiarmiai.
					</seg>
					<seg id="b.ACT.22.13" type="verse">
						Nú Ananías winia iirsataj tusa Támai. Taa turutmai &quot;Yatsuru Sauru, pénker iimtia.&quot; Túrutkui Nú chichamaik pénker iimmiajai. Túrunan Ananíasnasha Wáinkiamjai.
					</seg>
					<seg id="b.ACT.22.14" type="verse">
						Tura Ananías chichaak &quot;Iwiaaku Yus, winia wakeramurun nekartuat tusa winia Uchirnasha, tunaarinchaa nuna, iisat tusa, winia chichampruncha antukat tusa ámin yaunchu Yus anaitiamkaiti.
					</seg>
					<seg id="b.ACT.22.15" type="verse">
						Amesha Papru, Yusna ana nu iisumna nusha antukumna nusha Ashí aents ujakartatme.
					</seg>
					<seg id="b.ACT.22.16" type="verse">
						Tuma asamtai yamaisha ṡWarí Nákam? Tunaarun Asakátrurat tusam Uunt Jesus Enentáimtusam weme ni Náari pachisam imiantia&quot; turutmai.'
					</seg>
					<seg id="b.ACT.22.17" type="verse">
						`Tura Jerusarénnum waketkin Yusa Uunt Jeen wémajai Yúsan áujsataj tusan. Nui iimiarmajai.
					</seg>
					<seg id="b.ACT.22.18" type="verse">
						Nui Jesus chichartak &quot;Jui Jesusarénnum Wíi Túramur etserkattamna nuna antukchartatui. Tuma asamtai wari Jíinkim Wetá&quot; turutmiai.'
					</seg>
					<seg id="b.ACT.22.19" type="verse">
						`Túrutkui wi Tímiajai &quot;Túrasha Uunta, Juyá aents wi Israer-shuara iruntai jeen wayan Amin umirtamkarmia nuna nui matsatun achikian awatin sepunam enkeawarmia nuna nékainiawai.
					</seg>
					<seg id="b.ACT.22.20" type="verse">
						Tura Nuyá Aminiu etserniun Estepankan Máiniakuisha wisha wajamjai. Túruiniakui, &quot;pénkeraiti&quot; Tímiajai. Nú arantcha ni pushirin iirsamjai&quot; Tímiajai.'
					</seg>
					<seg id="b.ACT.22.21" type="verse">
						`Túrasha Uunt Jesus winia turutmai &quot;Wetá. Israer-shuarcha matsatainia nui akupkatjame&quot; turutmai&quot; Tímiayi Papru.
					</seg>
					<seg id="b.ACT.22.22" type="verse">
						Nui matsamarmia nu, Núnaka antukarka untsumtan Juáriarmiayi. &quot;Juka Mantamnatí. ṡUrukamtaik iwiaakusha pujusat?&quot; tiarmiayi.
					</seg>
					<seg id="b.ACT.22.23" type="verse">
						Tura aentska Paprun kajerainiak, ti untsumainiak pushirin tujaat ajapawar nunkancha nankimkiamaikia ajarmiayi.
					</seg>
					<seg id="b.ACT.22.24" type="verse">
						Tura Kapitián nuna Wáiniak Páprun suntar pujamunam Awayámiayi. Tura suntaran chicharuk &quot;Atum Asutiárum aimtikiatarum. ṡUrukamtaik aents niin kajerainiak Imiá untsumainia? Nekaatarum&quot; Tímiayi.
					</seg>
					<seg id="b.ACT.22.25" type="verse">
						Tura Páprun Asutiátai tusar Jinkiárar awajsam Pápruka Kapitiánin chicharuk &quot;ṡRúmanmaya aents áyatik Asutiámniakait, ni Túramuri nekartsuk?&quot; Tímiayi.
					</seg>
					<seg id="b.ACT.22.26" type="verse">
						Nuna Táman antuk Kapitiáncha uunt Kapitiánin ujaktaj tusa Werí chichaak &quot;Maaj, Túrataj tamena nu anearta. Ju aishman Rúmanam pachitkaiti&quot; Tímiayi.
					</seg>
					<seg id="b.ACT.22.27" type="verse">
						Nuna antuk uunt Kapitián Páprun Werí aniasmiayi &quot;ṡAmesha nekasmek Rumanam pachitkaitiam?&quot; Tímiayi. Tutai Papru &quot;Ee&quot; Tímiayi.
					</seg>
					<seg id="b.ACT.22.28" type="verse">
						Tutai &quot;Wikia ti Kuítian akikmakmiajai Rúmanam pachiinkiatniun&quot; uunt Kapitián Tímiayi. Tutai Papru Tímiayi &quot;Túrasha winia aparka Rúmanam pachitkia asamtai, wisha Rúmanam pachiinkian akiiniaitjai&quot; Tímiayi.
					</seg>
					<seg id="b.ACT.22.29" type="verse">
						Nuna takui Páprun Asutiátaj tiarmia nuna Wárik iniaisar Jíiniar wearmiayi. Tura imia uunt Kapitiáncha Rúmanam pachitkian Jinkiá asa ashamkamiayi.
					</seg>
					<seg id="b.ACT.22.30" type="verse">
						Tuma asa kashin tsawar uunt Kapitián, urukamtaik Páprun Imiá kajerainia, nekaataj tusa wakerak Paprun Werí Jinkiámun atirmiayi. Tura Israer-patri uuntrin Chíkich naamka armia Nújaisha ikiaankamiayi. Tura nuinkia ni matsatmanum Páprun itiar ajapén awajsamiayi.
					</seg>
				</div>
				<div id="b.ACT.23" type="chapter">
					<seg id="b.ACT.23.1" type="verse">
						Papru Israer-patri naamkarin úmamkes iis &quot;Wíi shuartiram antuktarum. Uchichik tuke yamaisha Yus iimmianum pénker wekainuitjai&quot; Tímiayi.
					</seg>
					<seg id="b.ACT.23.2" type="verse">
						Papru nuna takui Israer-patri uuntri Ananías, ni suntarin Paprui ayamas pujuarmia nuna &quot;Wenunam awatiarum&quot; Tímiayi.
					</seg>
					<seg id="b.ACT.23.3" type="verse">
						Tutai Papru Tímiayi &quot;Tsej, Jimiará chichamtinia Iimiatá, Yus amincha Asutiámattawai. Muisais akupeana nuna umiatsui tusam yajauch turutattsam pujame. Entá, ṡnuinkia urukamtia Muisais Tímia nuka iniaisam ame suntarum winia Asutiátarum tame?&quot; Tímiayi.
					</seg>
					<seg id="b.ACT.23.4" type="verse">
						Tura nuna takui nui wajarmia nu Páprun tiarmiayi &quot;ṡMaaj, amesha Patri uuntri Imiá yajauchisha chichaream?&quot;
					</seg>
					<seg id="b.ACT.23.5" type="verse">
						Tutai Papru Tímiayi &quot;Yatsuru, wisha Patri uuntri áutskaitia Tíchamjai. Nékaitkiunka Núnaka Tíchaajai. Kame wisha nékajai, Yus-Chichamnum tawai &quot;Atumí uuntri yajauch chicharkairap&quot; tawai&quot; Tímiayi.
					</seg>
					<seg id="b.ACT.23.8" type="verse">
						Israer-aentsu uuntriya Jimiará írutka ármiayi. Satuséu aents tura Nuyá Pariséu aents Nusháa írutkan Pápruka nekaamiayi. Kame Satuséu aentska, jakamunmaya nantaktincha Yusa suntarisha aentsu Wakanísha tura iwianchcha atsawai, tiniu ármiayi. Antsu Pariséu aentska, nuka Ashí awai, tiniu ármiayi. Nuna Nekáa Papru kakantar chichaak &quot;Wikia Pariséu aentsuitjai. Wíi shuarsha Pariséu ainiawai. Wikia Ashí shuar jakamunmaya ukunam nantaktin átatui tu jintiamun, nekaatai tusar itiariarmiayi&quot; Tímiayi. Tura Papru nuna takui Pariséu aents tura Satuséu aencha Nuámtak kajernaikiarmiayi. Túrunawar Kánasaran Nusháa Nusháa Enentáimprarmiayi.
					</seg>
					<seg id="b.ACT.23.9" type="verse">
						Nuinkia Ashí aents charaatum ajarmiayi. Tura Israer-shuara jintinniuri Pariséunam írutka armia nu wajakiar tiarmiayi &quot;Ju aishman tunaan penké Túrichuiti. Yusa suntari Chíkich wakancha niin nekas chichaschamashi. ṡYa neka?&quot; tiarmiayi.
					</seg>
					<seg id="b.ACT.23.10" type="verse">
						Ti charaatum ajainiakui suntara Kapitiántri Páprun achiarchartimpiash tusa suntaran untsuk, &quot;Jiiktiarum, Túrarum suntar pujamunam Awayátarum&quot; Tímiayi.
					</seg>
					<seg id="b.ACT.23.11" type="verse">
						Nuyá kashi Papru Uuntri mesekra ipiatuk &quot;Kakaram ajasta, Papru. Jui Jerusarénnum winia ujakarumna Núnismek Rúmanmasha ujaktatme&quot; Tímiayi.
					</seg>
					<seg id="b.ACT.23.12" type="verse">
						Nuyá kashin tsawarmatai Israer-aents Páprun maatai tusar chichaman jurusarmiayi. &quot;Papru Máachkurkia yurumtsuk tura penké úmutsuk matsamsattaji. Máachrikia yajauchiniam yuminkramu atai&quot; tiarmiayi.
					</seg>
					<seg id="b.ACT.23.13" type="verse">
						Nuna tiarmia nuka kuarenta (40) nankaamas ármiayi.
					</seg>
					<seg id="b.ACT.23.14" type="verse">
						Tura Israer-patri uuntrin tura Israer-aentsu uuntrincha weriar &quot;Papru Máachkurkia penké yurumtsuk pujustatji. Máachrikia yajauchiniam yuminkramu atai&quot; taji.
					</seg>
					<seg id="b.ACT.23.15" type="verse">
						Tuma asamtai Ashí Israer-patri naamkarijiai suntara Kapitiántri seatarum, Papru Tatí tusarum. &quot;Kashin Papru itiata, titiarum. Papru tana nu iisha nekas nekaatai tusar wakeraji&quot; titiarum. Túrawakrumin iisha maatai tusar ninkia Táatsain Nákaktatji&quot; tiarmiayi.
					</seg>
					<seg id="b.ACT.23.16" type="verse">
						Tura Papru awe Nú chichaman antuk suntar pujamunam taa Páprun ujakmiayi.
					</seg>
					<seg id="b.ACT.23.17" type="verse">
						Tuma asamtai Pápruka suntara Kapitiántrin untsuk &quot;Ju uchi uunt Kapitiánnium jukitia. Niisha chichaman takakui&quot; Tímiayi.
					</seg>
					<seg id="b.ACT.23.18" type="verse">
						Kapitiáncha uchin uunt Kapitiánnium ejé Tímiayi &quot;Papru enkeamu pujana nu winia untsurak &quot;Ju uchi uunt Kapitiánnium jukitia. Chichaman takakui&quot; Túrutui&quot; Tímiayi.
					</seg>
					<seg id="b.ACT.23.19" type="verse">
						Uunt Kapitiáncha Nú uchin enkeki arantach Jukí chicharuk &quot;ṡWarí turuttiaj tame?&quot; Tímiayi.
					</seg>
					<seg id="b.ACT.23.20" type="verse">
						Tutai uchi Tímiayi &quot;Israer-aents Páprun chichaman jurusarai. &quot;Papru Túramuri ti paant nekaatai tusar kashin Israer-shuara uuntriin ejetarum&quot; turamartatui.
					</seg>
					<seg id="b.ACT.23.21" type="verse">
						Tura amesha nuna takui anturkaip. Kuarenta (40) nankaamas Jintiá akirtua pujurainiawai. Tura &quot;Papru Máachkurkia yurumtsuk tura úmutsuk matsamsattaji&quot; tuiniawai. Tuma asamtai yamaisha ámin Tití tusa Nákarmainiawai&quot; Tímiayi uchi.
					</seg>
					<seg id="b.ACT.23.22" type="verse">
						Tura uunt Kapitiáncha uchin chicharuk &quot;Ame Túrutmena nu Chíkich aents penké ujakaraip' Tímiayi. Nuna ti, uchin akupkamiayi.
					</seg>
					<seg id="b.ACT.23.23" type="verse">
						Nuyanka uunt Kapitiáncha Chíkich Kapitiánin Jímiaran Itiá chichaak &quot;Urum, kashi ajapén ajastatuk ai, Untsurí suntar ikiaankarta. Jimiará Sián (200) aya Náwek, setenta (70) kawainium eketka, Nuyá Chíkich Jimiará Sián (200) Nánkijiain Sesaria nunkanam wétin iwiarata.
					</seg>
					<seg id="b.ACT.23.24" type="verse">
						Páprusha kawainium ekemkatin iwiarturta. Túrarum pénkerak ejetarum akupin Piriksai&quot; Tímiayi.
					</seg>
					<seg id="b.ACT.23.25" type="verse">
						Tura niijiai ju chichaman aatrar akuptukmiayi:
					</seg>
					<seg id="b.ACT.23.26" type="verse">
						&quot;Ti pénker akupin Píriks, wikia Krautiu Rísias ju papin aatjame.
					</seg>
					<seg id="b.ACT.23.27" type="verse">
						Israer-aents ju aishmankan maatai tusar wakeruiniak achikiarmiayi. Tura niisha Rúmanmaya aentsuitkui wikia nuna nekaan suntarjai werin jukimjai.
					</seg>
					<seg id="b.ACT.23.28" type="verse">
						Wikia ṡurukamtaik achikiaruit? tusan Israer-patri naamkarin jukimjai niin.
					</seg>
					<seg id="b.ACT.23.29" type="verse">
						Páprunka ii uuntri akupkamurin umiatsui tusar niin kajeriarmiayi. Pápruka yajauch Túrachu asa mantamnachminiuyayi. Sepunmasha enkemachminiuyayi.
					</seg>
					<seg id="b.ACT.23.30" type="verse">
						Tura wisha Israer-aents niin Máatniun chichaman jurusman nekaan amiin akuptajme. Nuyasha niin kajerainia nunasha tajai &quot;Atumsha Piriksai werum átum warinma kajerarum nu Títiarum&quot; tajai. Ayu. Júchiniak Tájame.&quot; Nuna tu aatar akuptukmiayi.
					</seg>
					<seg id="b.ACT.23.31" type="verse">
						Tura suntarsha ni uunt Kapitiántri Tímia Nútiksaran Páprun kashi Júkiarmiayi Antipatris péprunam.
					</seg>
					<seg id="b.ACT.23.32" type="verse">
						Kashin tsawarar suntar aya Náwek wearmia nuka waketrarmiayi. Tura kawainium eketrainiaka Páprujai wearmiayi.
					</seg>
					<seg id="b.ACT.23.33" type="verse">
						Sesaria péprunam jeawar papin Piriksan Súsarmiayi. Tura Pápruncha nui ejeniarmiayi.
					</seg>
					<seg id="b.ACT.23.34" type="verse">
						Akupniusha Papí aujsua amik Páprun aniasmiayi &quot;Amesha, ṡTuí akiiniaitiam?&quot; Tutai &quot;Sirisia nunkanmayaitjai&quot; Tímiayi.
					</seg>
					<seg id="b.ACT.23.35" type="verse">
						Nuna takui akupin Tímiayi &quot;Wátskea kajertamainia nu taar turamainiakui anturkatjame&quot; Tímiayi. Tura nuyanka uunt akupin Erutisa jeen Awayá apujsamiayi, suntar iisarat tusa.
					</seg>
				</div>
				<div id="b.ACT.24" type="chapter">
					<seg id="b.ACT.24.1" type="verse">
						Tura senku tsawant nankaamasai Israer-patri uuntri, ni naari Ananías, Sesarianam Támiayi. Tura Israer-aentsu uuntri tura ti unuimiaru chichamtincha, ni naari Térturu nujai Táarmiayi. Ju aents Páprun kajerainia ásar akupniunam wearmiayi.
					</seg>
					<seg id="b.ACT.24.2" type="verse">
						Nui Páprun itiarmatai Térturu chichatan Juármiayi. &quot;Uunt akupin Píriks, amesha yaimiu asakmin iisha shiir matsatainiaji. Tura Imiá neka asakmin Ashí aents Tímiatrusrik matsatainiaji.
					</seg>
					<seg id="b.ACT.24.3" type="verse">
						Tuma asakmin iisha Ashí matsatmanum tuke tsawant ti shiir yuminsamajme, uunta.
					</seg>
					<seg id="b.ACT.24.4" type="verse">
						Tura amesha ti Núkap chicham antuktin nakitiatspash. Tuma asamtai antsu ishichik waitneasam anturtukta, Tímiayi.
					</seg>
					<seg id="b.ACT.24.5" type="verse">
						Ju aishman Papru, sunkura utsukratniua Núniniaiti. Niisha Ashí nunkanam mesetan najanatniun Israer aentsun Ikiakáiniaiti. Tura Jesusa aentsri, Nasarénu tuinia nuna uuntrinti.
					</seg>
					<seg id="b.ACT.24.6" type="verse">
						Nú arantcha Yusa Uunt Jeen yajauch awajsataj tusa pujuru Wáinkiar achikmaji. Ii uuntri tana nujai métek Asutiátai tusar wakerimji.
					</seg>
					<seg id="b.ACT.24.7" type="verse">
						Túrarin nuyanka Kapitián Rísias taa tapit achik jurutramkimiaji.
					</seg>
					<seg id="b.ACT.24.8" type="verse">
						Tura atumek akupin Piriksai werum nui aujmatkatarum, turamaji, Tímiayi. Tuma asamtai amesha Píriks, Papru aniasta. Nuinkia ii Tájinia nu nekasaiti, nu nekaattame&quot; Tímiayi Térturu.
					</seg>
					<seg id="b.ACT.24.9" type="verse">
						Tura Israer-aents pujuarmia nu &quot;Nekasaiti Ashí ni tana nu&quot; tiarmiayi.
					</seg>
					<seg id="b.ACT.24.10" type="verse">
						Nuyá Píriks, uwejejai, Papru chichasat tusa iniaktusmiayi. Túram Papru Tímiayi &quot;Amesha uunta, ju aentsu akupniuri ti Untsurí uwitin pujusuitme. Tuma asamtai nuikia shiir Enentáimsan Páchitsuk chichastatjai.
					</seg>
					<seg id="b.ACT.24.11" type="verse">
						Wats, wi Túramur nekartuata. Yúsan áujsataj tusan Jerusarénnum wi wémajna nu tuse (12) tsawant nankaamasai.
					</seg>
					<seg id="b.ACT.24.12" type="verse">
						Nuisha yajauch áujmatki weai Wáitkiacharmai. Yusa Uunt Jeencha tura Israer-shuara aujtai jeencha tura pepru Jíntianmasha aentsnum Charáa Charáa Ajá wekaai penké Wáitkiacharmai, Tímiayi.
					</seg>
					<seg id="b.ACT.24.13" type="verse">
						Ju aents jui matsatainia nu Wíniaka penké turutchamnia ainiawai.
					</seg>
					<seg id="b.ACT.24.14" type="verse">
						Túrasha juna paant ujaajme. Jesus yamarman Jintíana nuna Umíajai. Kame Israer-aentska Wáitiaiti tuinia nuna wikia Umíajai. Túrasha nuna Túran ii uuntri Yusri akupkamia nunak umiktasan pujajai. Jes, Ashí Muisais aar akupkamia nuna tura Ashí Yúsnan yaunchu etserin aar akupkarmia nunasha uminiaitjai.
					</seg>
					<seg id="b.ACT.24.15" type="verse">
						Tura jakaasha nantaktin átatui, tajai. Warí, pénker aents Nútiksan yajauch aencha nantakiartatui imia Israer-shuar tuiniatsuk. Tura wisha Nútiksanak Túrunatniuiti tajai.
					</seg>
					<seg id="b.ACT.24.16" type="verse">
						Tura wisha tiniu asan, wikia winia Enentáirui Yus iimmianum makuumatsuk wekasataj tajai. Tura aentsnumsha Nútiksanak penké makuumatsuk wekaajai' Tímiayi.
					</seg>
					<seg id="b.ACT.24.17" type="verse">
						`Tura, uunta, Untsurí uwitin Chíkich Chíkich nunkanam wekaasuan amikian winia shuarui Támajai. Kuítrinchan Kuítian susataj tusan tura Yusa Kuítrincha niin susataj tusan Támajai.
					</seg>
					<seg id="b.ACT.24.18" type="verse">
						Túran wisha, Muisais jintinmia Nútiksanak nijiaamaran, Yusa Uunt Jeen pujumiajai. Untsurí aents charaatum ajainiasha atsumiayi. Nui wiki Pujái Asianmaya Israer-aents Wáitkiarmiayi.
					</seg>
					<seg id="b.ACT.24.19" type="verse">
						Tura wi yajauch Túraitkuinkia winia Wáitkiarainia nu Táchatniukait ámin ujatmaktasa.
					</seg>
					<seg id="b.ACT.24.20" type="verse">
						Túrachkuinkia jui pujuinia nu, Israer-patri naamkari matsatmanum wi pujumajna nui yajauch Túramun nékainiakka turutiarti.
					</seg>
					<seg id="b.ACT.24.21" type="verse">
						Kame, &quot;&quot;jakamunmaya nantakminiaiti&quot; tau asamtai makuurtiajtsarum pujarme&quot; matsatmanum Tímiaj nujai turutchartimpiash. Nú arantka yajauch Túramun penké nekartuacharmai&quot; Tímiayi Papru.
					</seg>
					<seg id="b.ACT.24.22" type="verse">
						Táman antuk Píriks, Kristu shuari Túramun paant Nekáa, aanik iniaisamiayi. &quot;Antsu Kapitián Risias Támatai nuinkia nu chichaman nekaatjai&quot; Tímiayi.
					</seg>
					<seg id="b.ACT.24.23" type="verse">
						Tura Nuyá suntara Kapitiántrin chichaak &quot;Ju Pápruka tuke emetnati. Tura ishichkikia ankant apujsatarum. Tura Nuyá ni amikri taa Yáintaj takui suritkiairap&quot; Tímiayi.
					</seg>
					<seg id="b.ACT.24.24" type="verse">
						Tura Nuyá Chíkich tsawantai ataksha Píriks ni nuwejai Tursirajai Támiayi. Núwenka Israer-shuarauyayi. Pírikska &quot;Papru itiatarum&quot; Tímiayi. Papru Jesukrístunun étserkui antimiayi.
					</seg>
					<seg id="b.ACT.24.25" type="verse">
						Tura Pápruka yajauchiniam wekasashtincha naka wekasatniuncha, tura ukunam Yus Tunáa aentsnaka Asutiátniuiti takui Piríkska ashamak Tímiayi &quot;Antsu yamaikia Máakete. Tura ataksha wi ankant pujakun untsukmijiam&quot; Tímiayi.
					</seg>
					<seg id="b.ACT.24.26" type="verse">
						Tura, ankant ajastaj tusa Papru Kuítian akirkashtimpiash, tu Enentáimias, Píriks tuke Untsúu wémiayi, chichastai tusa.
					</seg>
					<seg id="b.ACT.24.27" type="verse">
						Tura nuyanka Jimiará Uwí nankaamasmatai Píriks akupin Náamkamu ajapnamiayi. Tura Chíkich aents, ni naari Pursiu Jistu akupin Náamkamiayi. Tura Pírikska, Israer-aents pénker Enentáimtursarat tusa wakerak, Páprun sepunam tuke ikiukmiayi.
					</seg>
				</div>
				<div id="b.ACT.25" type="chapter">
					<seg id="b.ACT.25.1" type="verse">
						Jístusha akupkatin takatan nankaamataj tusa Sesaria péprunam Támiayi. Tura Menaintiú tsawant nankaamasmatai Nuyá we Jerusarénnum jeamiayi.
					</seg>
					<seg id="b.ACT.25.2" type="verse">
						Nuisha Israer-patri uuntri tura Israer-aentsu penkerisha Páprun tsanumprurtai tusar Jístun weriarmiayi.
					</seg>
					<seg id="b.ACT.25.3" type="verse">
						Tura tiarmiayi &quot;Waitneasam Páprusha Jerusarénnum akupkata&quot; tiarmiayi. Jintiá maatai tusar wakeruiniak nuna tiarmiayi.
					</seg>
					<seg id="b.ACT.25.4" type="verse">
						Tutai Jistu Tímiayi &quot;Atsá. Páprusha Sesaria péprunam sepunam enkeamu pujawai. Tura wikia nui Wárik waketkittiajai&quot; Tímiayi.
					</seg>
					<seg id="b.ACT.25.5" type="verse">
						Nuyá niin Tímiayi &quot;Atumsha penkeri árumna nu, wijiai Sesarianam wétiniaitrume. Tura Nú aishmanka tunaari ákuinkia nuisha Títiniaitrume&quot; Tímiayi.
					</seg>
					<seg id="b.ACT.25.6" type="verse">
						Jístuka Jerusarénnum ishichik tsawant pujusmiayi. Kame uchu tsawant tura tias tsawantcha pujuschiawash. Nuyá ataksha Sesarianam waketkimiayi. Tura nui Jeá kashin tsawar, akupin pujutainium pujus &quot;Papru itiatarum&quot; Tímiayi.
					</seg>
					<seg id="b.ACT.25.7" type="verse">
						Tura Papru wayamtai, Israer-aents Jerusarénnumia taarmia nu Káunkarmiayi. Túrawar ti nukap chichainiak &quot;Tunáa Túraiti Pápruka&quot; tu tiarmiayi. Túrasha penké uyumamtikiacharmiayi.
					</seg>
					<seg id="b.ACT.25.8" type="verse">
						Pápruka chichamprumak Tímiayi &quot;Wisha tunaan penké Túrachuitjai. Israera uuntri aarmarincha umirkaruitjai. Tura Yusa Uunt Jeencha yajauch awajsachuitjai. Tura uunt Kapitiánniasha yajauch penké chicharkachuitjai&quot; Tímiayi.
					</seg>
					<seg id="b.ACT.25.9" type="verse">
						Jístuka Israer-aents pénker Enentáimtursarat tusa wakerak, Páprun Tímiayi &quot;Wakerakminkia Jerusarénnum Wemí. Wisha nui ame Túramurmin nekaatjai&quot; Tímiayi.
					</seg>
					<seg id="b.ACT.25.10" type="verse">
						Tutai Papru Tímiayi &quot;Amesha paant nékame, Israer-aentsnum tunaan penké Túrachjai. Tuma asamtai Rúmanmaya uunt akupniun wisha winia Túramurun ujaktiniaitjai, nekartuati tusan.
					</seg>
					<seg id="b.ACT.25.11" type="verse">
						Wisha jakamnia Tímianu Tunáa Túranka, Jákatniuncha ashamatsjai. Tura antsu turutainia nu nekaschaitkiuinkia Wíniaka Israer-shuarnum surunkachminiaitjai tajai. Tuma asamtai seajme, Wíi Túramun uunt akupin Sésar nekartuati&quot; Tímiayi.
					</seg>
					<seg id="b.ACT.25.12" type="verse">
						Tutai, Nuyá ni írutramurijiai chichasua amik, Jistu Páprun Tímiayi &quot;Uunt akupniui wétaj tusam seame. Tuma asamtai nui wétatme&quot; Tímiayi.
					</seg>
					<seg id="b.ACT.25.13" type="verse">
						Tura ishichik tsawant nankaamasmatai akupin Akripia ni nuwejai Pirinísejai Jístun áujsataj tusa Sesarianam wearmiayi.
					</seg>
					<seg id="b.ACT.25.14" type="verse">
						Tura untsuri tsawant pujusarmiayi. Tura nui pujuiniai Jístuka Papru Túrunamun akupniun ujaak Tímiayi &quot;Jui aishman pujawai. Píriks niin achik enkea ikiukmiayi, Tímiayi.
					</seg>
					<seg id="b.ACT.25.15" type="verse">
						Kame wikia Jerusarénnum Pujái Israer-patri uuntri tura Israer-aentsu uuntrisha, Papru yajauchin Túraiti tusar Káutrukarmiayi, Tímiayi. Mantamnati tusam akupkata, tu seattiarmiayi.
					</seg>
					<seg id="b.ACT.25.16" type="verse">
						Takui wi Tímiajai &quot;Iisha Rúmanmaya aentstikia Chícham nékatsuk, mantamnati tusar akupeatsji. Tsanumpruinia nu, emka Táartin ainiawai. Tura Nuyá chichamprumatsain mantamnati tusar akupeatsji iisha&quot; Tímiajai.
					</seg>
					<seg id="b.ACT.25.17" type="verse">
						Tiniu asan, Táarmatai, wikia Nákatsuk kashin tsawaran akupin pujutainium pujusan, Papru itiatarum tusan akupkamjai.
					</seg>
					<seg id="b.ACT.25.18" type="verse">
						Tura Páprun tsanumprurtai tusar taar chichainiaksha, wi Enentáimmiajna Núnaka Tícharmiayi.
					</seg>
					<seg id="b.ACT.25.19" type="verse">
						Antsu áyatik Yus umirkar Túmatairin Papru nuna Túrachai, tiarmiayi. Tura nuyasha aishman Jesus naartin nantaki iwiaakui tawai Pápruka, tiarmiayi. Nunak tiarmiayi.
					</seg>
					<seg id="b.ACT.25.20" type="verse">
						Tura wikia Nú chichaman Túratniun nékachu asan, Páprun aniasmajai &quot;ṡAmesha Jerusarénnum wétaj tusam wakeramek? Nui nu chichaman nekartamawarti&quot; Tímiajai.
					</seg>
					<seg id="b.ACT.25.21" type="verse">
						Túrasha &quot;Atsá. Juin pujustajai. Rúmanmaya uunt akupin Akustu Sésar nekartuati&quot; Tímiayi Papru. Takui, &quot;nuinkia tuke sepunam Pujustá. Tura wi ukunam uunt akupniun akuptuktatjame&quot; Tímiajai&quot; Tímiayi Jistu.
					</seg>
					<seg id="b.ACT.25.22" type="verse">
						Nuyá Akripia chichaak &quot;Wisha itiursanak nu aishman chichaamun anturkaj&quot; Tímiayi. Tutai Jistu Tímiayi &quot;Amesha kashinkia anturkattame&quot;.
					</seg>
					<seg id="b.ACT.25.23" type="verse">
						Tura kashin tsawar Akripia Pirinísejai taar, iwiaa-iwiarmamu ajas wayawarmiayi. Suntara uuntrijiai tura Nú péprunmaya uuntrijiai wayawarmiayi. Tura nui Jistu, &quot;Papru itiatarum&quot; Tímiayi.
					</seg>
					<seg id="b.ACT.25.24" type="verse">
						Tura Papru Támatai Jistu Tímiayi &quot;Uunt Akripia, tura Ashí aentstiram matsatrumna nu, pai, ju aishman iistarum. Ti Untsurí Israer-aents Jerusarénnumsha tura jui Sesarianmasha ju aishmankan Páprun kajerainiak yajauch chichartuiniawai. Tura tuke iniaitsuk, mantamnatniuiti, turutainiawai.
					</seg>
					<seg id="b.ACT.25.25" type="verse">
						Túrasha Wíjiainkia Tunáa jakamnianka Túrachuiti. Kame niisha &quot;uunt akupin Akustu Sésar nekartuati&quot; takui, wisha niin akupkataj tusan wakerajai.
					</seg>
					<seg id="b.ACT.25.26" type="verse">
						Tura wariniak uunt akupniun aatrataj nuna nékachu asan, Páprun atumin itiarjarme. Tura nekaska, Akripia, ame iniasta tusan itiarjame. Túrawakmin wi wariniak aartaj nuna nekaatjai.
					</seg>
					<seg id="b.ACT.25.27" type="verse">
						Warí wisha, ni yajauch Túramurin aattsuk, uunt akupniunam akupkashtiniaitjai&quot; Tímiayi.
					</seg>
				</div>
				<div id="b.ACT.26" type="chapter">
					<seg id="b.ACT.26.1" type="verse">
						Jistu nuna tutai Akripia Páprun Tímiayi &quot;Wats, amesha tu timi chichamprumakta&quot; Tímiayi. Tutai Papru uweje Takuí chichatan juarmiayi.
					</seg>
					<seg id="b.ACT.26.3" type="verse">
						Chichaak Tímiayi &quot;Uunt Akripia, ii Israer-shuarti Túrutai ainia nu amesha nékame. Tura Ashí ii chicharnaiyajnia nusha nékame. Tuma asamtai Yamái wisha ámin chichamprumaktaj tau asan shiir Enentáimjai. Israer-aents turutainia nuna mash ujaktatjame. Waitneasam pénker anturtukta' Tímiayi.
					</seg>
					<seg id="b.ACT.26.4" type="verse">
						`Wi úchichik winia nunkarui tura Jerusarénnumsha pujusan wi Túramajna nuna Ashí Wíi aents Israer ainia nu nékainiawai.
					</seg>
					<seg id="b.ACT.26.5" type="verse">
						Pariséu ajasan, ni akupeamurin itiurchat ain Ashí takamtsuk tuke umirniuitjai. Nunasha nékainiawai tura wakeruiniakka etserkamnia aintui.
					</seg>
					<seg id="b.ACT.26.6" type="verse">
						Túrasha wikia, jakamunmaya nantaktin átatui, tiniu asamtai Wíniaka emetruawar itiariarmiayi. Túrasha Núnaka Yuska ii uuntrin yaunchu Tímiayi. Yus Tímia nuna Túrunattawai wisha tiniu asamtai itiariarmiayi, Tímiayi.
					</seg>
					<seg id="b.ACT.26.7" type="verse">
						Tura Ashí mash Israer-shuarti, tuse (12) aents matsatka ájinia nu, ju nantaktin chichaman Yus Tímia nuna Túrunati tusar Nákainiaji. Tuma asar Yus áujkur~i, tsawaisha Káshisha Nú Enentáimtuiniaji. Tura wisha Nú chichamnak Enentáimta asamtai Wíniaka kajertuiniawai, uunt Akripia.
					</seg>
					<seg id="b.ACT.26.8" type="verse">
						Warí, atumsha &quot;Yus jakancha iniantkimniaiti&quot; Tátsurmek' Tímiayi.
					</seg>
					<seg id="b.ACT.26.9" type="verse">
						`Tura wisha Yáunchuka Nasarétnumia Jesusnan umirkaruka kajerkatniuiti, tu Enentáimniuyajai.
					</seg>
					<seg id="b.ACT.26.10" type="verse">
						Tura Jerusarénnum Yus-shuar ármia nuna kajerkarmiajai. Israer-patri uuntri chichamejai Untsurí aentsun Jesusnan umirkarmia nuna sepunam enkeamiajai. Tura Nú shuaran Máiniakuisha wikia pénkeraiti tu wémiajai.
					</seg>
					<seg id="b.ACT.26.11" type="verse">
						Tura Israer-shuara iruntai jeen wayan ti Asutiármiajai, Jesusnan umirkatniun iniaisarat tusan. Tura Imiá kajerkaran Chíkich nunkanmasha pataatu wearmiajai achiktaj tusan' Tímiayi.
					</seg>
					<seg id="b.ACT.26.12" type="verse">
						`Tura Israer-patri uuntri tsankatrukmatai, papin ni surusarmia nujai, Tamasku péprunam wétaj tusan Jíinkimiajai.
					</seg>
					<seg id="b.ACT.26.13" type="verse">
						Tura, uunta, nantu tutupin ai, Jintiá wéai newaat ajaki ti Tsáapin, Tsawái nantujai nankaamas etsantrutramiayi. Tura wijiai wearmia nunasha Núnisaran etsantrurarmiayi.
					</seg>
					<seg id="b.ACT.26.14" type="verse">
						Tura Túrunamtai Ashí Nunká tepetar Wáinkiarmiaji. Wiki Israer-chichamjai Túrutun antukmajai &quot;Sauru, Sauru, ṡurukamtai Imiá pataaturam? Amek Enentáimin yajauch awajmamsame, Wáaka sankanmiak numin ijiuma Núnismek. Wíi aents kajera asam Túruname&quot; turutmai.'
					</seg>
					<seg id="b.ACT.26.15" type="verse">
						`Túrutkui wisha &quot;ṡAmesha Yáitiam, Uunta?&quot; Tímiajai. Tutai Uunt turutmai &quot;Wisha Jesusaitjai, ame pataatamna Núitjai.
					</seg>
					<seg id="b.ACT.26.16" type="verse">
						Tura nantakim wajaktia. Winia takartusminiam tusan wantintiukjame. Tura ame Wáinkiamna nusha etserkattame. Tura ukunam wantintiuktatjame. Wáinkiatamna nusha etserkamnium, turutmai.
					</seg>
					<seg id="b.ACT.26.17" type="verse">
						Tura nuyasha turutmai, Wats yamaisha Israer-shuarchanum akupkatjame. Tura Israer-shuar kajertamainiakuisha, tura Chíkich aents kajertamainiakuisha ayampruktatjame, turutmai.
					</seg>
					<seg id="b.ACT.26.18" type="verse">
						Pénker jintintiata tusan akupeajme. Kame aencha kiritniumia Jíinkiar Tsáapninium wekasarat tusan, tura iwianchin umirtsuk Yúsan umirkarat tusan akupeajme. Tura Winia Enentáimtursarmatai Wisha ni tunaarin tsankurattajai. Nuna Túran Yusna ajasaru ainiana nujai apujsattajai.&quot; Nuna Jesus turutmai' Tímiayi.
					</seg>
					<seg id="b.ACT.26.19" type="verse">
						`Tuma asamtai, uunt Akripia, Uunt Jesus nayaimpinmaya wantintiurak turutmia nuna umirkataj tusan pujajai.
					</seg>
					<seg id="b.ACT.26.20" type="verse">
						Enentai Yapajiáwar Yus-shuar ajastinian, emka Tamaskunam pujuarmia nuna ujakarmiajai. Tura nuyasha Jerusarénnumian, Jutía nunkanmayancha tura Nútiksanak Israer-shuarchancha nuna ujakarmiajai. Tura ujainiakun &quot;Yus-shuar ajasmarum paant ajasat tusarum, pénker Túratarum&quot; Tímiajai Ashí shuaran.
					</seg>
					<seg id="b.ACT.26.21" type="verse">
						Tura wi Yusa Uunt Jeen Pujái, Israer-shuar achirkar emetruawar Mántuatai Tukamá tujintrukarmiayi, Yus winia yaintiu asamtai.
					</seg>
					<seg id="b.ACT.26.22" type="verse">
						Yus winia yaintiu asamtai, iniaitsuk tuke Yus-Chichaman ujainiajai. Uunt ainia nunasha, tura péejchach ainia nunasha ujainiajai. Tura Muisaissha, Yúsnan etserniusha tiarmia nunak étsereajai. Nú arantka Tátsujai.
					</seg>
					<seg id="b.ACT.26.23" type="verse">
						Krístuka Wáitsatniuyayi, tura jakasha émak nantaktiniuyayi, ii uuntri tiniu ármiayi. Tura Krístuka nantaki Yusa chichamen ii aentsun tura Israer-shuarchancha Nútiksan ujaktiniuyayi. Nuna tu tiarmiayi. Tura Núnaka wisha tu ujainiajai&quot; Tímiayi Papru.
					</seg>
					<seg id="b.ACT.26.24" type="verse">
						Tura nuna takui Jistu kakantar Tímiayi &quot;Maaj, Papru, Wáurme. Imiá unuimiatu asam Wáurkame&quot; Tímiayi.
					</seg>
					<seg id="b.ACT.26.25" type="verse">
						Tutai Papru Tímiayi &quot;Atsá uunt Jistu, Wáurtsujai. Antsu wi Tájana nuka ti nekasaiti.
					</seg>
					<seg id="b.ACT.26.26" type="verse">
						Wi Tájana nuna, uunt Akripia jui pujana nuka nékawai. Tuma asamtai arantutsuk niin chichareajai. Kame ju Túrunamu ti paant asamtai niisha nékawai, tajai&quot; Tímiayi.
					</seg>
					<seg id="b.ACT.26.27" type="verse">
						Nuyá Akripian chicharuk &quot;Yaunchu Yúsnan etserin aarmari, nekasapitia Tátsumek, uunt Akripia. Wikia nékajme. Nekasaiti, tame&quot; Tímiayi.
					</seg>
					<seg id="b.ACT.26.28" type="verse">
						Takui Akripia chichaak &quot;Maaj, ishichik awajtame Papru, Yus-shuar ajastin&quot; Tímiayi.
					</seg>
					<seg id="b.ACT.26.29" type="verse">
						Tutai Papru Tímiayi &quot;Tura Ishichík chichamjaisha Untsurí chichamjaisha, amesha uunt Akripia, tura Ashí winia anturtukurmena nu, wijiai métek Ajasúk tusan wakerajai. Tura antsu wia Núnisan Jinkiámua Núnaka wakeratsjai&quot; Tímiayi.
					</seg>
					<seg id="b.ACT.26.30" type="verse">
						Papru nuna tuasua amikmatai akupniusha, uunt Kapitiáncha, Pirinísesha, tura nui Ashí pujuarmia nu wajakiarmiayi.
					</seg>
					<seg id="b.ACT.26.31" type="verse">
						Tura arant wear, Túrunamun chichasarmiayi. Tura tiarmiayi &quot;Ju aishman mantamnamnian tunaamkachuiti tura penkesha sepunmasha enkeachminiaiti&quot; tiarmiayi.
					</seg>
					<seg id="b.ACT.26.32" type="verse">
						Tura Akripia Jístun Tímiayi &quot;Ju aishman &quot;uunt akupin nekarati&quot; Tíchaitkuinkia akupmai makuitji&quot; Tímiayi.
					</seg>
				</div>
				<div id="b.ACT.27" type="chapter">
					<seg id="b.ACT.27.1" type="verse">
						Tura Páprun Ruma péprunam akupkatniun Enentáimsarmiayi. Rúmaka Tímiai, Itiaria nunkanam pujawai. Wisha Páprujai wémiajai. Pápruncha tura chikichnasha achikma ármia nunasha Akustunu tutai suntara Kapitiántrijiai nenakar akupkarmiayi. Nú Kapitiáni naari Júriuiti.
					</seg>
					<seg id="b.ACT.27.2" type="verse">
						Tura Atramitiunmaya kanu Asia nunkanam pepru ármia nui wétasa pujumia nu enkemprarmiaji. Tura Tisarúnikianmaya aishman, ni naari Aristárku, iin Páchitkiauyayi. Tisarúnikiasha Masetúnia nunkanmaiti.
					</seg>
					<seg id="b.ACT.27.3" type="verse">
						Nui enkemprar kashin tsawarar Sitiun péprunam jeamiaji. Nui jeawakrin Kapitián Juriu, Páprun waitnentak Tímiayi &quot;Ame amikrumiin Wetá. Au iirmasarti&quot; Tímiayi.
					</seg>
					<seg id="b.ACT.27.4" type="verse">
						Tura Sitiunnumia Jíinkir, kanujai wesar nase tukumpramprakrin Chipri Núnkaka menanmaani aa ikiukmiaji.
					</seg>
					<seg id="b.ACT.27.5" type="verse">
						Tura nayaantsanam wesar Sirisia tura Pampiria nunkanam ayamchik nankamakir Mira péprunam jeamiaji. Nuka Risia nunkanmaiti.
					</seg>
					<seg id="b.ACT.27.6" type="verse">
						Nui jear Nú kanu ikiukmiaji tura Chíkich kanu Arijiántrianmaya taa Itiaria nunkanam wétasa pujumiayi. Nú kanunam suntara Kapitiántri, enkempratarum, turammiaji.
					</seg>
					<seg id="b.ACT.27.7" type="verse">
						Tura Untsurí tsawant Yáitmataik we-wémiaji tura ti Wiántkar Nítiunam jeastatuk ajasmiaji. Tura nuisha nase tuke tukumkarta asamtai Sarmun nunkanam ayamchik nankaamakir, Kritia nunkanam áawinini ayamchik wémiaji.
					</seg>
					<seg id="b.ACT.27.8" type="verse">
						Tura Kritia nunkanam ayamchik wesar itiurchat akui Wáitsar wea-wéakuar &quot;Shiir Pujutai&quot; tutainium jeamiaji. Nusha Rasea péprunam Tíjiuchiiti.
					</seg>
					<seg id="b.ACT.27.9" type="verse">
						Yáitmataik wea asar ti Táasmaji. Tura yumi yututai jeatema asa ti Tsúumainiuyayi nayaantsanam wétin.
					</seg>
					<seg id="b.ACT.27.10" type="verse">
						Tura Papru chicharuk &quot;Amikru antuktarum. Wi nékajai, Yamaí wéakrikia ti Tsúumainti. Kanusha tura Káarak kanunam enketainia nusha menkarattawai. Tura iisha Núnisrik kajinchatjiash&quot; Tímiayi.
					</seg>
					<seg id="b.ACT.27.11" type="verse">
						Suntara Kapitiántrinkia Páprunka anturtsuk, Kanú wianniurin Kapitiántrincha tura Kanú Kapitiántrincha chichamen anturkarmiayi.
					</seg>
					<seg id="b.ACT.27.12" type="verse">
						Tura nui Shiir Pujutai tutainium yumitin pujustin pénkerchaitkui &quot;Nuinkia juyanka wéartai. Pinise péprunam jeamainchuashit&quot; Ashí tiarmiayi. Nú péprusha Kritia nunkanam nayaants ayamach pujawai. Nú péprunam yumitin pujustinian wakeriarmiayi, arakia nunkaani kakaram nase Nú péprunam jeachu asamtai.
					</seg>
					<seg id="b.ACT.27.13" type="verse">
						Tuma asamtai ukunam nase nunkaania Tápiriri ajakui, ii wétin yamaikia pénkeraiti, tu Enentáimsarmiayi. Túmakui kanu emetai jiru Júusar Jíinkir Krítianam ayamchik wearmiaji.
					</seg>
					<seg id="b.ACT.27.14" type="verse">
						Túrasha árusan arakia kakaram nase, Nuristi tuinia nu tukumpramiayi.
					</seg>
					<seg id="b.ACT.27.15" type="verse">
						Nase kanun tukumpra asamtai iisha atsantratin penké tujinkiamiaji. Túmakui, aankisha juramkitiai tusar iniaisamiaji.
					</seg>
					<seg id="b.ACT.27.16" type="verse">
						Tura Kritia nunkanam áawinini nankaamakur nuinkia nase ishichik mijiantmatai, uchich kanu japikir wémiaj nu ti takasar uunt kanunam enkermiaji.
					</seg>
					<seg id="b.ACT.27.17" type="verse">
						Tura enkerar chapikjai uunt kanun Jinkiárarmiayi wewe najanatai tusar. Tura Náikim mukutniunam, Serti tutainium nase juramkishtajiash tusar, kanunam Yakí tarach aan itiararmiayi. Nu tarach nase útsuktin tusar nenarma ármiayi. Túrawar áyatik nase juramkitiai, tiarmiayi.
					</seg>
					<seg id="b.ACT.27.18" type="verse">
						Tura kashin tsawarmatai nasesha Chíchimisha Tímiatrusan kakaram aa asamtai kanunmayan Káarak irunmia nuna nayaantsanam ajapawarmiayi.
					</seg>
					<seg id="b.ACT.27.19" type="verse">
						Menaintiú tsawant nankaamasmatai iisha ii uwejéjain kanunam Kárak iruniarmia nusha Entsá utsankarmiaji.
					</seg>
					<seg id="b.ACT.27.20" type="verse">
						Tura Untsurí tsawant tsawaisha etsantrachmiayi tura Káshisha yaasha tsaparcharmiayi. Tura nasesha ti kakantar tukumpramkurin &quot;Yamaikia uwempratin atsawai&quot; tiarmiaji.
					</seg>
					<seg id="b.ACT.27.21" type="verse">
						Tura iisha ti Untsurí tsawant yurumtsuk matsatu asakrin, Papru ajapén wajaki Tímiayi &quot;Amikru winia nuik Krítianmayanka Jíintsuk anturtukuitkiurminkia Yamái ju itiurchatnum pujutsuk tura emenkatmatsuk pujuaaji' Tímiayi.'
					</seg>
					<seg id="b.ACT.27.24" type="verse">
						`Yamái kashi winia Yusru suntari nayaimpinmaya wantintiurkayi. Nú Yúsan umirkaitjiana nu akupturkayi. Tura nu taruti &quot;Ashamkaipia Papru, turutui. Amesha Ruma péprunam uunt akupniunam jeattame. Tura chikichnasha ámijiai kanunam enketainia ásarmatai uwempratniun Yus tsankatkarai&quot; turutui. Tuma asamtai, amikru, shiir Enentáimsatarum. Atumsha mash uwemprattarme. Túrasha Kánuka mesertatui.
					</seg>
					<seg id="b.ACT.27.25" type="verse">
						Wisha winia Yúsrun nekas Enentáimtajai. Yusa suntari turutainia nuna nekas tu Túrunattawai, tajai. Tuma asamtai kakartarum.
					</seg>
					<seg id="b.ACT.27.26" type="verse">
						Tura Chíchimisha nunka uchich Pújakmanum nui patatmittiaji&quot; Tímiayi.
					</seg>
					<seg id="b.ACT.27.27" type="verse">
						Ayu, katurse (14) tsawant nankaamasmatai Nú kashi Atria nayaantsanam jeamiaji. Nui nase Nánkamas juram wémiaji. Nuyanka kashi ajapén wiantin armia nu nunka ámunam jeateman nekaawarmiayi.
					</seg>
					<seg id="b.ACT.27.28" type="verse">
						Tura Urutmá Kúnakit tusa nekapmamiayi. Túram Tráinta sais (36) Mítruuyayi. Nuyasha ékemsan ataksha nekapmamiayi. Nuinkia painti siati (27) Mítru nekapmamiayi. Tuma asa Nunká anumsatuk ajasun nekaawarmiayi.
					</seg>
					<seg id="b.ACT.27.29" type="verse">
						Tura kayanam ijiukai tusar ashamainiak kuatru jirun kijinian chapikjai Kanú senkarin Jinkiáwar Entsá ajunkarmiayi. Kijin asamtai, init Tepeámtai nase juramkichmi tusar Túrawarmiayi. Tura wake mesekar, tsawarti tusar matsamarmiayi.
					</seg>
					<seg id="b.ACT.27.30" type="verse">
						Tura matsatainiai wiantin armia nu, iikia uchich kanunam enkemprar pisarchatjiash tu Enentáimsarmiayi. Túmainiak Kanú nujinia Chíkich jirun ajuntai tawa Nútiksaran uchich kanun ajuntai tusar pujuarmiayi.
					</seg>
					<seg id="b.ACT.27.31" type="verse">
						Tura tuma Wáiniak Papru suntara Kapitiántrin tura ni suntarincha ujakmiayi. &quot;Ausha uunt kanunman enketainiachkuinkia atumsha uwemprashtatrume&quot; Tímiayi.
					</seg>
					<seg id="b.ACT.27.32" type="verse">
						Tutai suntarsha uchich Kanú chapikrin tsupirkar Entsá ajunkarmiayi.
					</seg>
					<seg id="b.ACT.27.33" type="verse">
						Tura kashin Káshik Papru Ikiakártasa wakerak Tímiayi &quot;Ishichkisha Yurumátarum. Atumsha katurse (14) tsawant Kánutsuk yurumtsuk pujarme.
					</seg>
					<seg id="b.ACT.27.34" type="verse">
						Seajrume, ishichkisha Yurumárum kakaram ajastarum, uwemprataj tusarum. Iimiata, nekaatarum, imiatkisha Túmatsuk péemkattarme&quot; Tímiayi.
					</seg>
					<seg id="b.ACT.27.35" type="verse">
						Nuna tuasua amik Papru apatkun achik Yúsan yuminsamiayi Ashí iimmianuman. Tura puuk yuamiayi.
					</seg>
					<seg id="b.ACT.27.36" type="verse">
						Tura apatkun yuan Wáinkiar, Ashí aents shiir Enentáimsar Yurumáwarmiayi.
					</seg>
					<seg id="b.ACT.27.37" type="verse">
						Nusha Ashí aents irurmaka Jimiará Sián Nuyá ataksha setenta sais (276) ármiayi.
					</seg>
					<seg id="b.ACT.27.38" type="verse">
						Yurumáwar ejemakar, yurumkanka Entsá utsankarmiayi, uunt kanu Wampú ajasat tusar.
					</seg>
					<seg id="b.ACT.27.39" type="verse">
						Tura tsawarmatai wiantin armia nu, nunkan nekaacharmiayi. Túrasha énkentamunam Káanmatak aan Wáinkiar &quot;Ai kanu anuntai&quot; tiarmiayi.
					</seg>
					<seg id="b.ACT.27.40" type="verse">
						Nuyá jiru Entsá ajunman chapikrin tsupirkar Entsá ikiukiarmiayi. Tura kanait Jinkiárma ármia nuna chapikrin tsupirkarmiayi. Tura tarach Kanú nujiin amia nuna nenakarmiayi. Túram kanu Káanmatkanam anumsatuk ajasmiayi.
					</seg>
					<seg id="b.ACT.27.41" type="verse">
						Tura wainchi Jímiar ámunam Jeá kanu Entsá Wayá tepeamiayi. Tura Kanú senkarinkia Chíchimi Yakí takuir Ajíamu asa kupintramiayi.
					</seg>
					<seg id="b.ACT.27.42" type="verse">
						Suntarsha, achik Júamu armia Nú shuaran Máataj tusa wakeriarmiayi, yukuak pisararain tusar.
					</seg>
					<seg id="b.ACT.27.43" type="verse">
						Tura Kapitiáncha Páprun uwemtikrataj tau asa nuna Túratniun tsankatkachmiayi. Antsu chichaak &quot;Emka yukuaktin nékarmena nu yukuakrum péemkatarum, Tímiayi.
					</seg>
					<seg id="b.ACT.27.44" type="verse">
						Nuyá Chíkichkia kanunmaya numi, kame Nánkamas numi achikrum awamkarum péemkatarum&quot; Tímiayi. Tu Túrawar Ashí iwiaakuk Jíintrarmiayi.
					</seg>
				</div>
				<div id="b.ACT.28" type="chapter">
					<seg id="b.ACT.28.1" type="verse">
						Tura Ashí iwiaakuk Jíintrar, nu nunka Marta naartin nekaamiaji.
					</seg>
					<seg id="b.ACT.28.2" type="verse">
						Tura nui matsamin armia nu, shiir awajtamsarmiaji. Tuma asamtai iisha tsetsema asakrin, tura yumisha Yútakui, uunt jinia Ikiapárarmiayi. Tura &quot;anamaitiarum&quot; turammaji.
					</seg>
					<seg id="b.ACT.28.3" type="verse">
						Pápruka jinia kukarun ikiaanak jinium pataamiayi. Túmawai napi tsuéran ashamak jiinki, Papru uwején nemaramiayi.
					</seg>
					<seg id="b.ACT.28.4" type="verse">
						Tura Nú nunkanmaya aents, Papru uwején napi nemaran Wáinkiar &quot;Ju aishmansha Shuáran maichuashit, tiarmiayi. Nayaantsanmaya uwempraitiatan ni yusri iwiaaku átinian suritiawai&quot; tiarmiayi.
					</seg>
					<seg id="b.ACT.28.5" type="verse">
						Páprusha ni uwején pear napin jinium awanmiayi. Tura penkesha yajauch ajaschamiayi.
					</seg>
					<seg id="b.ACT.28.6" type="verse">
						Tura niisha Eárchatpiash tusar ii pujuarmiayi. &quot;Túmatskesha jaka inianchatpiash&quot; tiarmiayi. Túrasha ti Núkap pujussha penké najaweachmiayi. Túrunamtai, nuinkia Nusháa Enentáimprar &quot;Pápruka Yúschashit&quot; tiarmiayi.
					</seg>
					<seg id="b.ACT.28.7" type="verse">
						Nú nunkanam aentsu penkeri ámiayi ni naari Pupriu. Nú Pupriu ni jeen iin itiaarmamiaji. Tura Menaintiú tsawant yurumkancha suramsarmiaji.
					</seg>
					<seg id="b.ACT.28.8" type="verse">
						Tura nui pujarin Pupriu apari tsuer, numpajai ijiarki Jáamiayi. Túmakui Papru Werí iyumiayi. Tura Yúsan áujtus amik uwején niin awantkamiayi. Túram pénker ajasmiayi.
					</seg>
					<seg id="b.ACT.28.9" type="verse">
						Nu Túramun nekaawar, Nú nunkanmaya aents jaa armia nu tariar, niisha pénker ajasarmiayi.
					</seg>
					<seg id="b.ACT.28.10" type="verse">
						Túram incha ti shiir Enentáimturmasar Núkap ajampramsamiaji. Túram ukunam ii wétin jeamtai Ashí ii atsumamun suramsarmiaji.
					</seg>
					<seg id="b.ACT.28.11" type="verse">
						Ii wétsuk Nú nunkanam Menaintiú nantu pujusmiaji. Tura Nuyá Chíkich kanunam enkempramiaji. Nu kanusha Arijiántrianmaya yaunchu tau Menaintiú nantu yumi Yútakui nui pujumiayi. Nú kanu nujiin numi-yus najankamu Jímiar ekemiarmiayi, ni Náarinkia Kástur tura Púruks.
					</seg>
					<seg id="b.ACT.28.12" type="verse">
						Iisha nui enkemprar weri Serakúsa péprunam jeamiaji. Nui Menaintiú tsawant pujusarmiaji.
					</seg>
					<seg id="b.ACT.28.13" type="verse">
						Tura Jíinkir nuyanka nayaantsa ayamach weri Rijiu péprunam jeamiaji. Nui kanarmiaji. Tura kashin anaria nase suut umpuunti Támiayi. Tuma asamtai Nú kashinkia Putiuri péprunam jeamiaji.
					</seg>
					<seg id="b.ACT.28.14" type="verse">
						Nui jeawakrin Yus-shuar pujuarmia nu, ni jeen juramkimiaji. Tuma asamtai nuin Chikichkí tumin pujusmiaji. Tura nuyanka nunkan Rúmanmaani wémiaji.
					</seg>
					<seg id="b.ACT.28.15" type="verse">
						Tura Rúmanmaya Yus-shuar, ii jeatniurin neka ásar Jintiá inkiunmaktai tusar winiarmiayi. Chíkichkia Apiu pepru Támanum Táarmiayi, tura Chíkichkia, Menaintiu Jea tutainium Táarmiayi. Nuna Káunkan Wáiniak Papru shiir Enentáimias Yúsan yuminsamiayi.
					</seg>
					<seg id="b.ACT.28.16" type="verse">
						Tura ii Rúmanam jeawakrin Kapitián Juriu achikia yarumman Rúmanmaya uunt Kapitiánin ejetimiayi. Túrasha, Pápruka jea ikiamas Niisháa Pujustí, tiarmiayi. Tura Páprun iisat tusa Chikichík suntarnak ni jeen apujtusarmiayi.
					</seg>
					<seg id="b.ACT.28.17" type="verse">
						Nuyá Menaintiú tsawant nankaamasmatai Pápruka Rúmanmaya Israer-aentsu penkerin untsuk ikiaanak &quot;Yatsurtiram antuktarum. Wisha Israer-aentsun yajauchin penké Túrachmiajai. Tura ii uuntri akupkarmia nunasha yajauch chicharkachmiajai. Tuma ain Jerusarénnum winia achirkar Rúmanmaya aentsnum surutkarmiayi.
					</seg>
					<seg id="b.ACT.28.18" type="verse">
						Tura nu aencha winia anintsar, akupkatai, turutiarmiayi, wisha penké yajauchin, mantamnamnia Tímianu Túrachu asamtai.
					</seg>
					<seg id="b.ACT.28.19" type="verse">
						Túrasha Israer-shuarka &quot;Atsá, akupkairap&quot; turutiarmiayi. Nu tuma asamtai, &quot;antsu uunt akupin nekarati&quot; Tímiajai. Wikia Wíi shuara tunaarin Kapitiánin ujaktinian Táchaitjai.
					</seg>
					<seg id="b.ACT.28.20" type="verse">
						Tuma asamtai, yatsurtirmin, atumin untsukjarme chichastaj tusan. Yusa anaikiamuri, Israer-shuarti Nákajnia nu Táwiti wi tu étserkui, jui achikiar Jinkiámu pujajai&quot; Tímiayi Papru.
					</seg>
					<seg id="b.ACT.28.21" type="verse">
						Tutai niisha tiarmiayi &quot;Iisha Jutía nunkanmaya aentsti, ame yajauch Túramu Papí penké Wáinkiachuitji. Tura ii shuar Nuyá Táarainia nusha &quot;au yajauch Túraiti&quot; tu ujatmakcharmaji.
					</seg>
					<seg id="b.ACT.28.22" type="verse">
						Túrasha Ashí nunkanam yamaram chichaman jintinian yajauch chicharainiawai tama antukji. Tuma asamtai amesha nu warintia Enentáimtam nekaatai tusar wakeraji&quot; tiarmiayi.
					</seg>
					<seg id="b.ACT.28.23" type="verse">
						Nú tsawantai iruntrami tiarmia Nú tsawant jeamtai, ti untsuri aents Papru pujamunam iruntrarmiayi. Papru jintintiainiak Muisais yaunchu aar akupkamia nujai tura Chíkich Yúsnan etserniu aarmarijiaisha, Jesus nekas Yusa Anaikiamurinti tusa paant jintintiawarmiayi. Nuna tura Káshik nankaama Yus akupeamunam pachiinkiatniun étse-étserkua kiarai iniaisamiayi.
					</seg>
					<seg id="b.ACT.28.24" type="verse">
						Tura Papru Táman antukarmia nu, Chíkichkia, nekasaiti tusar umikiarmiayi. Tura antsu Chíkichkia, nekaschaiti tusar umikcharmiayi.
					</seg>
					<seg id="b.ACT.28.25" type="verse">
						Chikichkí enentaik~i Enentáimsatin Atsá asamtai, jiinki weartasa pujuarmiayi. Túmainiakui Papru chichaak &quot;Nékasen Yusa Wakaní yaunchu Yúsnan etserniu, Isayas naartin aarmarijiai ii uuntrin chicharuk juna Tímiayi:
					</seg>
					<seg id="b.ACT.28.26" type="verse">
						&quot;Ame weme au aents ju titia: &quot;Antutka ántakrumsha nekaashtatrume, Iitkia iyakrumsha Wáinkiashtatrume.
					</seg>
					<seg id="b.ACT.28.27" type="verse">
						Warí, au shuara Enentái katsuarai; Kuishijiai ántaksha ántichua Núnin ainiawai, Jiisha epetkamua aanin ainiawai, Iyaksha Wáinkiain tusa, ántaksha antukain tusa Enentáimkiusha nekaawain tusa, Winí uwemprain tusa, tura Winí tsuamarain tusa Túrunayi&quot;. Nuní aarmaiti.
					</seg>
					<seg id="b.ACT.28.28" type="verse">
						Tuma asamtai, nekaatarum. Yamaikia Yusai uwempratin ana nuna Israer-shuarsha susamuiti. Tura ninkia nekas umikiartatui&quot; Tímiayi.
					</seg>
					<seg id="b.ACT.28.29" type="verse">
						Tura Papru nuna ti iniaisamtai Israer-shuar nuamtak Núkap chicharnaiyasua wearmiayi.
					</seg>
					<seg id="b.ACT.28.30" type="verse">
						Tura Pápruka nuin jea ikiamsamunam Jimiará Uwí pujusmiayi. Tura Ashí aents niin iyutaj tusa wearmia nuna ni jeen itiaamiayi.
					</seg>
					<seg id="b.ACT.28.31" type="verse">
						Tuma asamtai Papru arantutsuk urukuk Yus akupeamunam ati, Uunt Jesukrístu Túramurincha Ashí etserkamiayi. Nútiksan etserkatniuncha Páprun penké suritkiacharmiayi.
					</seg>
				</div>
			</div>
			<div id="b.ROM" type="book">
				<div id="b.ROM.1" type="chapter">
					<seg id="b.ROM.1.1" type="verse">
						Wi Papru Jesukrístu Takarniuitjai. Núnisan Yusachirak ni Shiir chichamen etserkat tusa akatar akuptukmiayi.
					</seg>
					<seg id="b.ROM.1.2" type="verse">
						Nu Chichaman yus yaunchu &quot;akupkattajai&quot; Tímiayi. Núnaka Yúsnan etserin Yus-papinium paant ujakarmiayi.
					</seg>
					<seg id="b.ROM.1.3" type="verse">
						Nu Chichamnum Yus ni Uchirin áujmatui. Ayashijiainkia Tawit weeanum akiiniamiayi.
					</seg>
					<seg id="b.ROM.1.4" type="verse">
						Tura ni ti shiir Wakaníjiainkia Yusa Uchirínti. Tura ti kakarmaiti. Jakamunmaya nantakmiajai nekas Yusa Uchiría nu, paant nekanamiayi. Niisha ii Uuntri Jesukrístuiti.
					</seg>
					<seg id="b.ROM.1.5" type="verse">
						Ni Túramujai Yus shiir Enentáimturuk nu Shiir Chichaman etserkat tusa akuptukmiayi. Núnisan Ashí nunkanmaya shuar nu chichaman umirkar Jesusa Náarin shiir awajsarat tusa akuptukmiayi.
					</seg>
					<seg id="b.ROM.1.6" type="verse">
						Atumsha Nuyá shuaraitrume. Tura Jesukrístunu ajasarat tusa Yus achirmakuitrume.
					</seg>
					<seg id="b.ROM.1.7" type="verse">
						Ashí Yus aneamutirmincha Rúmanam matsatrum nuna ju papin aateajrume. Yus ti pénker awajtamsatniun wakerutmarme. Ii Aparí Yussha ii Uuntri Jesukrístusha waitnentramainia ásar imiatkinchanum ti shiir pujustinian yainmakarti.
					</seg>
					<seg id="b.ROM.1.8" type="verse">
						Emkasha, átum Yus nekas Enentáimtamun Ashí nunkanam áujmatenan nekaan Jesukrístun pachisan Yúsan ti shiir yuminsajai.
					</seg>
					<seg id="b.ROM.1.9" type="verse">
						Tuke Enentáirjai Yusa Uchirín Ashí shuarnum etsertajai. Túrakui wi atumin tuke áujtamun Yus nékarui.
					</seg>
					<seg id="b.ROM.1.10" type="verse">
						Ashí tsawant ni wakerutakuinkia iitjarum tusan Yúsan seajai.
					</seg>
					<seg id="b.ROM.1.11" type="verse">
						Nekas iitniun wakerajrume. Nui jean wakanmin yainkian Yusjai kanakchamin Ajasúk tusan wakerajrume.
					</seg>
					<seg id="b.ROM.1.12" type="verse">
						Kame atumsha tura wisha Yus nekas Enentáimtuinia asar mai Ikiakánai ajatai tusan wakerajai.
					</seg>
					<seg id="b.ROM.1.13" type="verse">
						Yatsurú, tuke iitjarum tusan wakerimjiarme. Túrasha iyatsjarme. Kame Yus-Chichaman ujaakun Chíkich shuarnuma aintsan Atumíincha Yus kakaram takasman Wáinkiatniun wakerajai.
					</seg>
					<seg id="b.ROM.1.14" type="verse">
						Wikia Yus akuptuku asamtai Ashí shuaran Ujákártiniaitjai. Unuimiaruncha tura unuimiarchancha, ti nékainia nunasha tura nékachuncha, métekrak ujakartiniaitjai.
					</seg>
					<seg id="b.ROM.1.15" type="verse">
						Tuma asan atumniasha Rúmanam pujarmena nunasha Uwempratin Chichaman ujaitjarum tusan pujajai.
					</seg>
					<seg id="b.ROM.1.16" type="verse">
						Nu Shiir Chicham Yusa kakarmarijiai ti kakaram asa Ashí shuaran uwemtikramniaiti. Tuma asamtai natsantatsjai. Nekas Israer-shuarnasha tura Chíkich shuarnasha Núnisan uwemtikramniaiti.
					</seg>
					<seg id="b.ROM.1.17" type="verse">
						Nu chichamnum Yus Enentáimsamia nu Páantaiti. Júiti: Ayatik Yúsan nekas Enentáimtuiniakui Yuska &quot;pénkeraitme&quot; Tíminiaiti. Yus-Papiniumsha Núnisan tawai: &quot;Yúsan nekas Enentáimta nuna Yus &quot;pénkeraitme&quot; tutai tuke Yusjai shiir wekasattawai.&quot; Tu aarmaiti.
					</seg>
					<seg id="b.ROM.1.18" type="verse">
						Shuar nekas chichaman nakitrar yajauchin Túrataj tusar suriimiainiawai. Túrawar tuke tunaarintin ainiawai. Nu shuaran Yus ti kajerkar ti Asutiátniun nayaimpinmaya paant awajsaiti.
					</seg>
					<seg id="b.ROM.1.19" type="verse">
						Tura nu shuarka Ashí Yusna nekaamnia nuna Yus paant awajsa asamtai pénker nékainiawai.
					</seg>
					<seg id="b.ROM.1.20" type="verse">
						Kame Yámankamtaikniumia Yus Wáinchataitiat ni najanamurijiai juka paant nekaamniaiti: Nekas Yus asa tuke kakarmaiti. Nusha ti paant asamtai nu shuar tsankurnarchartatui.
					</seg>
					<seg id="b.ROM.1.21" type="verse">
						Yúsan nékainiayat shiir awajsacharmiayi tura yuminsacharmiayi. Tuma ásar aya ántra nunak Enentáimtuiniak ni Enentái tunaajai piakai.
					</seg>
					<seg id="b.ROM.1.22" type="verse">
						Tura ti nekajai Tuíniayat Enentáimcha Núnin ajasarai.
					</seg>
					<seg id="b.ROM.1.23" type="verse">
						Túmainiak Jákachmin Yus Imiá shiira nuna iniaisar shuar jakamnia nakumkamun shiir awajenawai. Tura nu arant nanamtinniasha napincha kuntinniasha yajasmancha nakumkar nuna shiir awajenawai.
					</seg>
					<seg id="b.ROM.1.24" type="verse">
						Nu asamtai Imiá yajauch Enentáimiainiakui &quot;áanik asati&quot; Tímiayi Yus. Túramtai ti natsanmainian Túrunainiawai.
					</seg>
					<seg id="b.ROM.1.25" type="verse">
						Yusna Imiá nekasa nuna nakitrar antsu wait-chichaman anturkar nuna Túrin ainiawai. Tuke Yúsak shiir awajsatniun iniaisar antsu ni najanamun tikishmatainiak shiir awajenawai. &quot;Antsu tuke Yúsak shiir Awajnastí&quot; tajai.
					</seg>
					<seg id="b.ROM.1.26" type="verse">
						Nuna Túrin ásarmatai Yus natsanmainia nuna wakeruktinian tsankatkarmiayi. Túramtai nuwasha aishmanjai tsanintinian nakitrar nuamtak yajauch awajnainiawai.
					</seg>
					<seg id="b.ROM.1.27" type="verse">
						Núnisan aishmansha nuwajai tsanintinian iniaisar nuamtak aishmankak tsanirmanainiawai. Ti wakerunainiak ti natsanmainia nuna yajauch Túrunainiawai. Tura yajauch Túruiniak ni ayashi Wáitsatniunak sumamawarmiayi.
					</seg>
					<seg id="b.ROM.1.28" type="verse">
						Tura tuke Yúsan nakitiainia asamtai ti yajauch Enentáimiainiak penké Túrachminia nuna Túrawarti tusa Yus tsankatkarmiayi.
					</seg>
					<seg id="b.ROM.1.29" type="verse">
						Nu shuar ti tunaajai piaku ainiawai. Tsanirmausha aya Kuítniak wakerincha tura yajauch awajin ainiawai. Nu arantcha awakmakun kajerniusha mankartincha tuke Máanaincha anankartincha pénkercha awajkartincha, tsanumniusha ainiawai.
					</seg>
					<seg id="b.ROM.1.30" type="verse">
						Nu arantcha chikichnasha yajauch áujmatin ainiawai. Yúsnasha nakitiainiawai. Aimniusha ainiawai. Tura &quot;pénkeraitjai&quot; tiar nankaamantu Enentáimtumainiawai. Tunáa Túratniun eainiawai. Aparíncha Nukuríncha umirainiatsui.
					</seg>
					<seg id="b.ROM.1.31" type="verse">
						Enentáincha ainiawai. Tana nuna umichu ainiawai. Anenkartichu ásar waitnenkartichu ainiawai. Tsankurcha ainiawai.
					</seg>
					<seg id="b.ROM.1.32" type="verse">
						Yuska &quot;Shuar nuna Túrinkia Jákatniuiti&quot; taman nékainiayat tuke Túrukin wénawai. Tura nu arantcha Chíkich yajauch Túramtai ti shiir wararenawai.
					</seg>
				</div>
				<div id="b.ROM.2" type="chapter">
					<seg id="b.ROM.2.1" type="verse">
						Amesha Enentáimtumastá. &quot;Shuar nu yajauchin Túrana nu Imiá Tunáa shuaraiti&quot; Tákumka amesha métek Túrakum Imiá nekas sumamame.
					</seg>
					<seg id="b.ROM.2.2" type="verse">
						Yuska nu tunaan Túrin ainia nuna Súmamtikiashtinkiait.
					</seg>
					<seg id="b.ROM.2.3" type="verse">
						Amesha nuna Túrin &quot;Imiá yajauchiiti&quot; Táyatam amesha métek Túrakminkia Yus sumamtikiattana Nuyá ṡitiurak uwemprattam?
					</seg>
					<seg id="b.ROM.2.4" type="verse">
						Yus ti waitnentrama asa nu Tunáa ikiukim Niin Enentáimtustinian katsuntramuk Nákarmawai. Tura pénker asa Wárik Asutiámchakui sumamashtiniaitjai ṡtu Enentáimtumamek? Tu Enentáimkium ni waitnentrammari ántar awajsaitme.
					</seg>
					<seg id="b.ROM.2.5" type="verse">
						Tura tunaarum Enentáimtutsuk tuke Túrakmeka Súmamtikiatin tsawantai ti Tunáa irutmampramujai ti Asutniáttame.
					</seg>
					<seg id="b.ROM.2.6" type="verse">
						Nu tsawantai ni Túramujai métek Yus Ashí shuaran akirartatui.
					</seg>
					<seg id="b.ROM.2.7" type="verse">
						Shuar tuke pénker Túrak Ashí shiira nunasha tura tuke amuukachmin ainia nunasha wakeruiniana nuna Yus tuke iwiaaku Niijiai shiir pujustinian Súsartatui.
					</seg>
					<seg id="b.ROM.2.8" type="verse">
						Antsu pénkera nuna wakerutsuk antsu aya yajauchin wakeruiniak Yúsan nakitiainia nuna Yus ti kajerak Asutiáwartatui.
					</seg>
					<seg id="b.ROM.2.9" type="verse">
						Nekas Israer-shuarsha tura Núnisan Israer-shuarchasha tunaan Túrin ainiakka ti Wáitsartatui.
					</seg>
					<seg id="b.ROM.2.10" type="verse">
						Antsu nekas Israer-shuarnasha tura Núnisan Israer-shuarchancha pénker Túrin ainia Núnaka Yus ti shiir imiatkinchanum apujsartatui.
					</seg>
					<seg id="b.ROM.2.11" type="verse">
						Yus Ashí shuaran akantsuk mai metek iyawai.
					</seg>
					<seg id="b.ROM.2.12" type="verse">
						Shuar Muisais akupkamun nékatsuk tunaan Túraka aya Júnisan sumamawartatui. Tura shuar Muisais akupkamun nékayat tunaan Túranka nu akupkamujai sumamawartatui.
					</seg>
					<seg id="b.ROM.2.13" type="verse">
						Akupkamun aya antukarua nuka Yusai pénker ainiatsui antsu antukar umirainia nuna Yuska &quot;pénkeraiti&quot; tawai.
					</seg>
					<seg id="b.ROM.2.14" type="verse">
						Israer-shuarchaka Muisais akupkamun takakainiachkusha aya ni Enentáijiai nu akupkamun umirainiak
					</seg>
					<seg id="b.ROM.2.15" type="verse">
						nu umireamujai Yus nu akupkamun ni Enentáin ikiursarua nuka paant nekaamniaiti. Nujai métek Túruiniak shiir Enentáimiainiawai. Tura métek Túruiniachkunka pénkercha Enentáimiainiawai.
					</seg>
					<seg id="b.ROM.2.16" type="verse">
						Wi Uwempratin Chichaman étsereaj nui Ashí shuar uukrisha Túramun Ashí paant awajsartatui. Tura nuna etserkatniun Jesukrístun anaitiukmiayi. Nu tsawantai tunaan Túrin sumamawartatui.
					</seg>
					<seg id="b.ROM.2.17" type="verse">
						Ameka &quot;Tura Israer-shuaraitjai. Muisais akupkamun takakkui winia Yúsruka ti shiir Enentáimturui, Tátsumeash.
					</seg>
					<seg id="b.ROM.2.18" type="verse">
						Yus wakeramuncha nékajai. Tura akupkamun nekaan pénkera nuna wakerajai, Tátsumeash.
					</seg>
					<seg id="b.ROM.2.19" type="verse">
						Wakannium kusuraru ainia nunasha jintintiamniaitjai. Tura Tsáapninian nekamtikiawarminiaitjai, Tátsumeash.
					</seg>
					<seg id="b.ROM.2.20" type="verse">
						Akupkamu ti penker neka asan nekasa nuna unuimiaruitjai. Tuma asan nékachuncha ántuiniachuncha jintintiamniaitjai&quot; Tátsumeash.
					</seg>
					<seg id="b.ROM.2.21" type="verse">
						Pai, Chíkichka unuiniaitiatmesha ṡurukamtai imia ámeka unuimiatsum? &quot;Kasamkashtiniaiti&quot; tu étsereatsmek. Táyatmesha ṡurukamtai ámeka kasamam?
					</seg>
					<seg id="b.ROM.2.22" type="verse">
						&quot;Tsanirmashtiniaiti&quot; Tátsumek. Enta, ṡurukamtai ámeka tsanirmam? &quot;Antar-yusan nakitiajai&quot; Tátsumek. ṡUrukamtai ámeka nu yusa jeenia kasamam?
					</seg>
					<seg id="b.ROM.2.23" type="verse">
						Akupkamun takakjai tusam shiir Enentáimtumayatam nu akupkamu umireachkum Yus yajauch awajeatsmek.
					</seg>
					<seg id="b.ROM.2.24" type="verse">
						Yus-Papiniumsha Núnis aarmaiti: &quot;Atum pénker umirchamujai Israer-shuarcha Yúsan yajauch chicharainiawai.&quot;
					</seg>
					<seg id="b.ROM.2.25" type="verse">
						Muisais akupkamia nu Ashí umireakmeka nii timia Núnismek tsupirnaktin pénkeraiti. Tura takamtsuk umireachkumka tsupirnakcha Núnisketme.
					</seg>
					<seg id="b.ROM.2.26" type="verse">
						Chíkich shuarsha tsupirnakchaitiat Muisais akupkamun umireakka tsupirnatskesha tsupirnakua aintsankete.
					</seg>
					<seg id="b.ROM.2.27" type="verse">
						Nu shuar tsupirnakchaitiat akupkamun Ashí umireak atumin tsupirnakutirmin akupkamu takakuitiatrum umircha asakrumin Súmamtikramawartatui.
					</seg>
					<seg id="b.ROM.2.29" type="verse">
						Kame nekas Israer-shuarka aya Pátatkechu antsu tuke Enentáijiai Yúsnan wakera Núiti. Núnisan nekas tsupirnaktinkia aya Ayashíjiainchuiti antsu Enentáiniam shiir átinia Núiti. Nekas akupkamu aya aarchamuiti antsu nekas Enentáijiai umirkamua Núiti. Nekas Tú tura Núnaka aents shiir Enentáimtuiniachkuisha Yus shiir Enentáimtawai.
					</seg>
				</div>
				<div id="b.ROM.3" type="chapter">
					<seg id="b.ROM.3.1" type="verse">
						Núnis aisha Israer-shuar ainia nu ṡWarí pénkernak takakainia? Tura tsupirnaktincha ṡwariniak Yayá?
					</seg>
					<seg id="b.ROM.3.2" type="verse">
						Ti pénkeraiti. Warí, émkaka, Yus ni chichamen Israer-shuaran Súsacharmakia.
					</seg>
					<seg id="b.ROM.3.3" type="verse">
						Kame Chíkich Chíkich umichu ainiakui Yus tsankatkamia nuna Nú shuaran Súsachmatainkia nuikia &quot;Yus umichuiti&quot; ṡTítinkiait?
					</seg>
					<seg id="b.ROM.3.4" type="verse">
						Pénkea. Antsu Yuska nekas Túratniua nujai métek Ashí Túriniaiti. Shuar umichu ainiakuisha ni Támarin mash umiktatui. Ni tamajai Shuáran Wáitrin awajeakka nusha pénkeraiti. Núnisan Atí. Yus-Papisha métek tawai: &quot;Támena nuna &quot;Imiá nekasaiti&quot; tiartatui, tura Súmamtikramataj Tuíniakuisha nupetmaktatme&quot; tawai.
					</seg>
					<seg id="b.ROM.3.5" type="verse">
						Nu arantcha, &quot;Wi tunaan Túramujai Yus Imiá pénkera nuna paant awajeakka ṡurukamtai winia asutiua? ṡNuka pénkerkait?&quot; Tíchatapash. (Kame aents chichainia Núnisnak tajai.)
					</seg>
					<seg id="b.ROM.3.6" type="verse">
						Warí, Yus pénkerchaitkiunka ṡitiurak Ashí shuara tunaarin Súmamtikiawarat? Kame Imiá pénkeraiti.
					</seg>
					<seg id="b.ROM.3.7" type="verse">
						Núnisan, &quot;Wi umirkachmajai Yus tuke umiiniana nuna paant awajeaknaka nuikia nujai iin shiir awajsamtai ṡurukamtai &quot;tunaitme&quot; Túruta?&quot; Tíchatapash.
					</seg>
					<seg id="b.ROM.3.8" type="verse">
						Warí, &quot;Tunáa Túramujai Yúsan pénker awajeajai,&quot; Tú nekas Enentáimpramniaitkiuinkia shuar nuikia &quot;Wats, Ashí pénker áti tusar Tunáa Túratai&quot; Tímin ainti. Kame Chíkich shuar iin kajertamainiak &quot;nuna jintintiainiawai&quot; Túramji. Nu shuar sumamawartin ainiawai.
					</seg>
					<seg id="b.ROM.3.9" type="verse">
						Nuikia Israer-shuartikia chikichjai nankaamas ṡpénkerkaitiaj~i? Penkesha. Warí, Israer-shuartisha Israer-shuarchajaisha Ashí métekrak tunaan Túrin ainiawai. Núnaka Jú aarmajai paant awajsaitjai.
					</seg>
					<seg id="b.ROM.3.10" type="verse">
						Yus-Papisha Núnisan tawai: &quot;Pénkeran Túrin chikichkisha atsawai.
					</seg>
					<seg id="b.ROM.3.11" type="verse">
						Yúsnan nekaatniun nakitiainiawai. Yusnasha eainiatsui.
					</seg>
					<seg id="b.ROM.3.12" type="verse">
						Yusnumia kanakiar menkakatniunam wénawai. Chikichkisha pénkeran Túrin penké atsawai.
					</seg>
					<seg id="b.ROM.3.13" type="verse">
						Ashí yajauch chichainiak iwiarsamu yama urainiua Núnisan ainiawai. Ni chichamejai tuke anankartin ainiawai. Chichame Napía aintsan najamin ainiawai.
					</seg>
					<seg id="b.ROM.3.14" type="verse">
						Aya yajauchin kakaram áujmatin ainiawai.
					</seg>
					<seg id="b.ROM.3.15" type="verse">
						Máataj tusa Wárik yujarin ainiawai.
					</seg>
					<seg id="b.ROM.3.16" type="verse">
						Aya ti itiurchat ti yajauch awajin ainiawai.
					</seg>
					<seg id="b.ROM.3.17" type="verse">
						Shiir pujustinian nékainiatsui.
					</seg>
					<seg id="b.ROM.3.18" type="verse">
						Ishichkisha Yúsan ashamenatsui.&quot;
					</seg>
					<seg id="b.ROM.3.19" type="verse">
						Yaunchu akupkamun umirkatin ainia Nú shuar aya Tákamtak umirkatin ainiawai. Tuma asamtai Ashí shuar umirkachu ásarmatai Yus nujai Súmamtikiawartatui. Túrakui niisha pachischamin ainiawai.
					</seg>
					<seg id="b.ROM.3.20" type="verse">
						Akupkamuka aya ii tunaarin paant awajturmaji. Tuma asamtai akupkamu pénker umirkatniujai Yus &quot;pénkeraitme&quot; turamchamniaitji.
					</seg>
					<seg id="b.ROM.3.21" type="verse">
						Yus-Chicham yaunchu aarmanum itiura Yus iin &quot;pénkeraitme&quot; Túramminiaitiaj nuna paant tawai. Kame akupkamujainchuiti.
					</seg>
					<seg id="b.ROM.3.22" type="verse">
						Antsu iisha Ashí shuarsha Núnisan aya Jesukrístu shiir Enentáimtakrin Yus &quot;pénkeraitme&quot; Túramminiaitji.
					</seg>
					<seg id="b.ROM.3.23" type="verse">
						Kame Ashí shuarti Tunáa Túraitji. Tuma asar Yusjai métek pénker ajastin penké jeatsji.
					</seg>
					<seg id="b.ROM.3.24" type="verse">
						Tura Yus iin waitnentrama asa Kuítchajai &quot;pénkeraitme&quot; Túramji. Jesukrístujai uwemtikrampra asa Túramji.
					</seg>
					<seg id="b.ROM.3.25" type="verse">
						Tura Krístun akupkamiayi ni jakamujai Ashí tunaan Asakátratniun. Túramtai shuar Niin nekas Enentáimtuiniakui Yus tsankuramniaiti. Yaunchu Tunáa Túramun katsunteak Enentáimtuschamiayi. Yamái tsankuramnia nuna yaunchu Nekáa, nuna Túramniuyayi.
					</seg>
					<seg id="b.ROM.3.26" type="verse">
						Tura yamaiya tunaancha tsankureak Ashí shuar Jesusan nekas Enentáimtuinia nuna &quot;pénkeraitme&quot; tuke Tíminiaiti. Kristu jakamujai nuka paant ajasai.
					</seg>
					<seg id="b.ROM.3.27" type="verse">
						Nújainkia ii pénker ajasjinia nu &quot;winia kakarmarjai Túrunajai&quot; Tíchamnia asar ṡnankaamantu Enentáimtumarminkaitiaj~i? Penkesha. Warí, akupkamu umitsuk aya Kristu nekas Enentáimtakrin Yus &quot;pénkeraitme&quot; Túramji.
					</seg>
					<seg id="b.ROM.3.28" type="verse">
						Nujai Páantaiti. Akupkamu umirtsuk aya Jesukrístu shiir Enentáimtakrin Yus &quot;pénkeraitme&quot; Túramminiaitji.
					</seg>
					<seg id="b.ROM.3.29" type="verse">
						Warí, Yuska Israer-shuarnasha tura Núnisan Israer-shuarchancha mai ni Yúsrinchukait.
					</seg>
					<seg id="b.ROM.3.30" type="verse">
						Kame aya chikichik Yúschakait. Tura tsupirnakuncha tsupirnakchancha mai metek aya Jesukrístun nekas Enentáimtuiniakui &quot;pénkeraitme&quot; Tíminiaiti.
					</seg>
					<seg id="b.ROM.3.31" type="verse">
						Shuar Yúsan shiir Enentáimtamujai pénker ajastin ainiakui nujai ṡakupkamu ántar awajsamukait? Atsá. Antsu nuna nankaamas umirkatin awajsamuiti.
					</seg>
				</div>
				<div id="b.ROM.4" type="chapter">
					<seg id="b.ROM.4.1" type="verse">
						Ashí Israer-shuara uuntri Apraám Enentáimtustai. Niisha ṡitiurak Yusjai pénker ajasma?
					</seg>
					<seg id="b.ROM.4.3" type="verse">
						Ni pénker takasmajai Yusjai pénker ajasuitkiunka nankaamantu Enentáimtumarainti. Antsu Yus-Papí tawai: &quot;Apraám Yúsan shiir Enentáimtakui Yus &quot;pénkeraitme&quot; Tímiayi&quot; tawai. Nu Túramu asa Apraámsha Yus iimmianum nankaamantu Enentáimprachminiaiti.
					</seg>
					<seg id="b.ROM.4.4" type="verse">
						Shuar íniamna nu takasmatai ṡaya tsanka asam akiktatmek? Warí, ni takasmanum Páchitsuk akikchatniukait.
					</seg>
					<seg id="b.ROM.4.5" type="verse">
						Antsu shuar ni pénker turamuri enentaimtsuk áyatik &quot;Yus Tunáa shuaran pénker awajniuiti&quot; tu Enentáimtakui Yuska tsanka asa &quot;pénkeraitme&quot; tawai.
					</seg>
					<seg id="b.ROM.4.6" type="verse">
						Tura pénker Túrachunak Yus &quot;pénkeraitme&quot; takui nu shuar shiir warasminiaiti. Núnisan tawai uunt akupin Tawit:
					</seg>
					<seg id="b.ROM.4.7" type="verse">
						&quot;Shuar Ashí ni tunaarin Yus Asakátar tsankuramu ana nuka shiir Enentáimpramniaiti.
					</seg>
					<seg id="b.ROM.4.8" type="verse">
						Uunt Yus ni tunaarin Enentáimtachma asa ti warasminiaiti.&quot; Tu Tímiayi Tawit.
					</seg>
					<seg id="b.ROM.4.9" type="verse">
						ṡAya tsupirnakukeash warasminiait? Tura tsupirnakchasha waraschamniakait. Warí, Apraám Yúsan shiir Enentáimtakui Yus &quot;pénkeraitme&quot; Tímiayi.
					</seg>
					<seg id="b.ROM.4.10" type="verse">
						Tura Apraám tuke tsupirnatsain Yus nuna Tímiayi. Emka Yus &quot;pénkeraitme&quot; timia Nú ukunam Apraám tsupirnakmiayi.
					</seg>
					<seg id="b.ROM.4.11" type="verse">
						Apraám tsupirnatsuk Yúsan shiir Enentáimtusmatai Yus &quot;pénkeraitme&quot; tusa &quot;tsupirnaktiniaitme&quot; Tímiayi. Nújainkia Ashí Yúsan shiir Enentáimtuinia Nú shuar tsupirnatskesha Apraám Weeá ainiawai. Tura nu shuaran Yus &quot;pénkeraitme&quot; tawai.
					</seg>
					<seg id="b.ROM.4.12" type="verse">
						Tsupirnakusha aya tsupirnaku asa Apraám Weeá ainiatsui antsu nu arant Apraámjai métek Yúsan shiir Enentáimtuinia nuka Apraám Weeá ainiawai. Kame Apraám tuke tsupirnatsuk Yúsan shiir Enentáimtusmiayi.
					</seg>
					<seg id="b.ROM.4.13" type="verse">
						Yaunchu Apraáman Yus chicharuk &quot;Amincha amée Weeá shuarnasha Jú nunkan susattajai&quot; Tímiayi. Nunasha Apraám Yus akupkamun umireakui Tíchamiayi. Antsu Apraám Yúsan nekas Enentáimtakui Yus &quot;pénkeraitme&quot; taku nuna tsankatkamiayi.
					</seg>
					<seg id="b.ROM.4.14" type="verse">
						Kame aya akupkamun umirniun Súsatniuitkiuinkia nuikia Yus Enentáimtustin ántraiti. Tura Yus Apraáman timia nusha ántraiti.
					</seg>
					<seg id="b.ROM.4.15" type="verse">
						Akupkamu akui shuar umirkachka ti Asutniáshtatuak. Tura atsakuinkia ṡAsutniátniukait? ṡItiurak umirtsuk ikiuktin?
					</seg>
					<seg id="b.ROM.4.16" type="verse">
						Tuma asamtai Yus ti anenkartin asa Niin nekas Enentáimtuinian Ashí tsankatkaiti. Nújainkia Apraám weeasha Yus Apraáman timia nuna Páchitsuk Wáinkiártatui. Iisha Apraámjai métek Yus nekas Enentáimtakur Ní weeaitji. Tuma asamtai Muisais akupkamun umirniuncha tura umirniuchuncha mai metek Ashí iin Yus Ashí Apraáman timia nuna tsankatramkattaji.
					</seg>
					<seg id="b.ROM.4.17" type="verse">
						Kame Yus-Papinium Apraám aatramuiti: &quot;Untsurí shuarsha amée Weeá ajasartatui.&quot; Nu asamtai iisha Apraámjai métek Yus shiir Enentáimtakrinkia Yus incha Apraám Weeá aintsan iirmaji. Nú Yuska ti kakaram asa jakancha iwiaaku awajniuiti; tura atsana nunasha ana Nútiksan Nájanui.
					</seg>
					<seg id="b.ROM.4.18" type="verse">
						Yus &quot;ti pampantatme&quot; takui Apraám ti uuntach áyat Yus timian Enentáimtak yajutmartinian Nákasmiayi. Nujai Untsurí shuar Ní Weeá ajasarmiayi, Yus timia aintsan.
					</seg>
					<seg id="b.ROM.4.20" type="verse">
						Apraámsha sian (100) Uwí takakuitiat tura ni nuwé Sarasha Júretsuk uunt ajasmataisha tuke iniaitsuk Yus Tímia nuna nekas Enentáimtusmiayi. &quot;Yus nekasash ta&quot; Tútsuk shiir awajsamiayi. Nujaisha nuna nankaamas kakaram ajasmiayi.
					</seg>
					<seg id="b.ROM.4.21" type="verse">
						Tuma asa &quot;nekas Yus tana nuna Páchitsuk umiktatui&quot; tu Enentáimpramiayi.
					</seg>
					<seg id="b.ROM.4.22" type="verse">
						Nu asamtai Yus &quot;pénkeraitme&quot; Tímiayi.
					</seg>
					<seg id="b.ROM.4.23" type="verse">
						Tura Yus nekas Enentáimtamunam Yus &quot;pénkeraitme&quot; tana nu aya Apraámnak aatrachmaiti.
					</seg>
					<seg id="b.ROM.4.25" type="verse">
						Antsu incha Túramji. Iisha Núnisrik ii Uuntri Jesus nekas Enentáimtakrinkia Yus incha &quot;pénkeraitme&quot; turamtatji. Jesuska ii tunaarin jarutramkatniun surunkamiayi. Tura nujai Yus iin &quot;pénkeraitrume&quot; taku Jesusan ataksha iniantkimiayi.
					</seg>
				</div>
				<div id="b.ROM.5" type="chapter">
					<seg id="b.ROM.5.1" type="verse">
						Tuma asamtai Yus nekas Enentáimtakrin Yus &quot;pénkeraitme&quot; Túramji. Nujai iisha Yusjai shiir nawamnaikiar pujaji. Núnaka ii Uuntri Jesukrístu ni jakamujai sumartamkamiaji.
					</seg>
					<seg id="b.ROM.5.2" type="verse">
						Tura Nii shiir Enentáimtakur Yusai weankaitji. Tura Kristu jarutramkakrin Yus ti anenmaji. Tura tuke anenma asakrin Niijiai métek shiir ajastin Nákakur waraaji.
					</seg>
					<seg id="b.ROM.5.3" type="verse">
						Nu arantcha Yamái itiurchat pujayatrik nu itiurchatjai unuimiartatji tusar waraaji. Katsuntratniuncha unuitiamji.
					</seg>
					<seg id="b.ROM.5.4" type="verse">
						Tura nu unuimiarar ii katsuntramu paant átatui. Tura Nuyá Yus ti shiir awajtamsattajnia nuka shiir Enentáijiai Nákastatji.
					</seg>
					<seg id="b.ROM.5.5" type="verse">
						Nu ti shiir Enentáimsar Nákamujai ananmamtsuji. Yuska ni Shiir Wakanin ii Enentáin pujurtamuk ni anenkartutairin ti paant awajturmaji. Tuma asamtai Yus Túratin Nákajnia nu Imiá nekas wainkiattaji.
					</seg>
					<seg id="b.ROM.5.6" type="verse">
						Iikkia penké uwemprachmin asakrin tsawant jeamtai Kristu Ashí shuara tunaarin jarukmiayi.
					</seg>
					<seg id="b.ROM.5.7" type="verse">
						Shuar Chíkich shuaran uwemtikratniun ṡjaruktatuak? Pénker shuar ain jarukchattawai. Kame ti penkeraitkiuinkia jarukchaintiash.
					</seg>
					<seg id="b.ROM.5.8" type="verse">
						Antsu ii tuke Tunáa árinin Kristu jarutramkamiaji. Nujai iin ti anenmajnia nuna ti paant iniakturmaji.
					</seg>
					<seg id="b.ROM.5.9" type="verse">
						Tura ni numpejai tunaarincha awajsamu asar Imiá nekas Yus Asutiámatniua Nuyá uwempraitji.
					</seg>
					<seg id="b.ROM.5.10" type="verse">
						Yusa nemasri áyatar Yusa Uchirí jakamujai yamaikia Yusjai shiir nawamnaikiar pujaji. Nu arant nuikia Kristu tuke iwiaaku asa iijiai tsaninkiu asa Ashí yajauchinmaya uwemtikramar tuke shiir awajtamsattaji.
					</seg>
					<seg id="b.ROM.5.11" type="verse">
						Ii Uuntri Jesukrístu jakamujai Yusjai shiir nawamnaikia asar ti waraaji.
					</seg>
					<seg id="b.ROM.5.12" type="verse">
						Ayu. Yámankamtaik emka aishman Atan ninki tunaan Túramtai Nú tunaajai Ashí shuar tunaarintin ajasarmiayi. Tura Ashí tunaarintin ajasar mash Jákatin ainiawai.
					</seg>
					<seg id="b.ROM.5.13" type="verse">
						Akupkamu atsakuinkia umirkachma nekaachminiaiti. Tuma ain Muisais akupkamu atsaisha tuke tunaan Túrin ármiayi.
					</seg>
					<seg id="b.ROM.5.14" type="verse">
						Atan pujumia Nuyá Muisais tuke akupeatsain shuara tunaari paantcha ain Ashí shuar tunaan Túrawar Jákarmiayi. Kame ni tunaari Atanna aintsachauyayi. Atanka Yus akupkamu paant ujakman umirkachmiayi. Antsu nu shuar Yus akupkamu paant nékainiachiatan tunaan Túrin ainiak Jákarmiayi. Tura Atanka Krístujai apatkar Enentáimpratai.
					</seg>
					<seg id="b.ROM.5.15" type="verse">
						Atan Tunáa Túramia nujai apatka iisam, Yus iin tsankatramaj nuka nankaamas pénkeraiti. Kame Atan ninki tunaan Túramujai Ashí aents Untsurí armia nu, tunaarintin ainiak, Jákarmiayi. Tura Yus iin ti anenma asa chikichik aishmanjai nuna nankaamas Tí shiiran tsankatramaji. Jesukrístujainkia Untsurí shuaran uwemtikrar ti shiiran tsankateawai.
					</seg>
					<seg id="b.ROM.5.16" type="verse">
						Atanka tunaari Imiá yajauch ain nuna nankaamas pénkeran Yus tsankatramkaitji. Iis, aya chikichik tunaan Túramujai aents sumamawarmiayi. Antsu Yus uwempratniun tsankatramaj Nújainkia ti Untsurí tunaan Asakáruiti, tura &quot;pénkeraitme&quot; Túramji.
					</seg>
					<seg id="b.ROM.5.17" type="verse">
						Chikichik aishman tunaan Túramujai aents Jákatin ainiawai. Tura nuna nankaamas chikichik aishman Jesukrístu Túramujai ti shiir pujustatji. Kame Yus ti anenma asa ii pénker Túratsrinin &quot;pénkeraitrume&quot; Túramji. Nu asamtai yamaram iwiaakmanum kakaram ajaji.
					</seg>
					<seg id="b.ROM.5.18" type="verse">
						Atan tunaan Túramujai Ashí tunaarintin ajasar Jákarmiayi. Núnisan Jesukrístu pénker Túramujai Ashí shuar Yus &quot;pénkeraitme&quot; timia nuka yamaram iwiaakmajai tuke pujusartatui.
					</seg>
					<seg id="b.ROM.5.19" type="verse">
						Núnisan chikichik aishman umirkachmajai Untsurí tunaarintin ajasarmiayi. Tura chikichik aishman umirkamujai Untsurí shuar pénker awajnasarmiayi.
					</seg>
					<seg id="b.ROM.5.20" type="verse">
						Wats, Tunáa ti paant Atí tusa Yus ni akupkamurin susamiayi. Túrasha ti Tunáa pampaakui Yus nuna nankaamas waitnentramak nu tunaan Asakátramji.
					</seg>
					<seg id="b.ROM.5.21" type="verse">
						Shuar tunaan Túrin ásar Jákatin ármiayi. Tura Núnisan ii Uuntri Jesukrístu Túramujai Yus iin &quot;pénkeraitrume&quot; Túramkurin iisha tuke iwiaaku pujustiniaitji.
					</seg>
				</div>
				<div id="b.ROM.6" type="chapter">
					<seg id="b.ROM.6.1" type="verse">
						Núnisaitkiuinkia Yus nankaamas waitnentrampratai tusar ṡTunáa Túrattajik?
					</seg>
					<seg id="b.ROM.6.2" type="verse">
						Pénkea. Warí, iikia Tunáa Túrashtin Jákaitji. Jákaka ṡitiurak tunaan Túramniait?
					</seg>
					<seg id="b.ROM.6.3" type="verse">
						Imianniutikia Krístujai tsaninkiu asar imianir Niijiai métek jaka aintsar aji.
					</seg>
					<seg id="b.ROM.6.4" type="verse">
						Tura imianir Krístujai jaka aintsar métek iwiarnasuitji. Tura Yus ti kakaram asa Krístun jakan iniantkimia Núnisan incha nu kakarmajai yamaram Enentáijiai pénker wekasatniun iniantamkimiaji.
					</seg>
					<seg id="b.ROM.6.5" type="verse">
						Krístujai tsaninkiu asar Niijiai métek jaka aintsanketji. Tura Núnisan Niijiai métek nantaktiniaitji.
					</seg>
					<seg id="b.ROM.6.6" type="verse">
						Yaunchu Enentáimtainkia Krístujai métek jaka asamtai ii yajauch wakerutain Emenkátrutmakuitji. Tuma asamtai yamaikia penké umirkashtiniaitji.
					</seg>
					<seg id="b.ROM.6.7" type="verse">
						Kame ṡJákaka itiurak tunaan Túrat? Yamaikia ankant ajasuitji.
					</seg>
					<seg id="b.ROM.6.8" type="verse">
						Iisha nekas Krístujai Jákaitkiurkia Niijiai métek tuke iwiaaku pujustin Enentáimji.
					</seg>
					<seg id="b.ROM.6.9" type="verse">
						Kame Krístuka Chikichkí jaka nantakin asa atakka Jákashtatui. Túmaitkiui atakka ajakrachminiaiti.
					</seg>
					<seg id="b.ROM.6.10" type="verse">
						Kristu Chikichkí jaka asa Ashí tunaajai itit awajsachmin Ajasuíti. Tura yamaikia iwiaaku Pujá asa Yúsan shiir awajsatniun pujawai.
					</seg>
					<seg id="b.ROM.6.11" type="verse">
						Atumsha Núnisrumek jaka aintsarum Tunáa Túrachmin Enentáimtumastarum. Antsu ii Uuntri Jesukrístujai tsaninkiu asarum iwiaaku pujakrum Yus shiir awajsatarum.
					</seg>
					<seg id="b.ROM.6.12" type="verse">
						Nu asamtai tunaaka ayashmiin akuptamkashtiniaitrume. Ayashí wakeramuri umirkashtiniaitrume. Ankantaitrume.
					</seg>
					<seg id="b.ROM.6.13" type="verse">
						Atumi Ayashí tunaan Túrat tusarum ikiasairap. Antsu jakamunmaya nantakin asarum Yus wakeramu Túratin surumaktarum. Tura ayashmisha aya pénkernak Túratí tusarum Yus iiktustarum.
					</seg>
					<seg id="b.ROM.6.14" type="verse">
						Akupkamu umirkatniujai iwiaaku pujatsrume. Antsu atumin Yus ti anenma asa yamaram iwiaakman suramsaitrume. Tuma asamtai yamaikia tunaaka nupettamkachminiaiti.
					</seg>
					<seg id="b.ROM.6.15" type="verse">
						Nuikia akupkamu umirtsuk antsu Yus ti anenma asakrin iwiaaku pujakur ṡ&quot;Páchitsuk tunaan Túramniaitjai&quot; Títiatjik? Pénkea.
					</seg>
					<seg id="b.ROM.6.16" type="verse">
						Tuke umireajnia nuna takarniurintji. Nuka nékatsrumek. Tura ni takarin ajasam umirkatniuitme. Tuma asamtai Tunáa umirkurkia ni takarniurintji tura umirkar jakattaji. Tura Yus umirkurkia pénker wekasattaji.
					</seg>
					<seg id="b.ROM.6.17" type="verse">
						Atumsha Yáunchuka Tunáa umirniuitiatrum ikiukrum yamaikia nekas chicham antukurmena nu nekas Atumí Enentáijiai umirkaitrume. Tuma asamtai Yus ti yuminsatniuiti.
					</seg>
					<seg id="b.ROM.6.18" type="verse">
						Yamaikia tunaanumia ankant ajasu asarum ti pénker wekasatniunam pachiinkiaitrume.
					</seg>
					<seg id="b.ROM.6.19" type="verse">
						Paant nekaak tusan takarniun pachisan Tájarme. Wats, yaunchu Atumí ayashi Muíjmiainian tura Ashí yajauchin Túrat tusarum tsankamakmarme. Núnisrumek yamaikia Atumí ayashi pénkeran Túrat tusarum tura tuke Yusjai shiir wekasat tusarum tsankamaktarum.
					</seg>
					<seg id="b.ROM.6.20" type="verse">
						Atumsha Tunáa umirniuyarme nuikia pénker wekaichauyarme.
					</seg>
					<seg id="b.ROM.6.21" type="verse">
						Tura Nújaisha ṡWarí pénkerna Yáinmakmarum? Iista, Yamái natsanmainchakait. Nusha Jákatniunam Júawai.
					</seg>
					<seg id="b.ROM.6.22" type="verse">
						Antsu yamaikia, tunaanumia uwempra asarum Yus umirniuitrume. Antsu juka Yusjai shiir wekasatniunam Júawai tura Nuyá tuke iwiaaku pujustatrume.
					</seg>
					<seg id="b.ROM.6.23" type="verse">
						Tunáa takarkumka tuke Jákatniun akirmaktatui. Antsu Yuska iikia takaatsrinin penké ántar tuke iwiaaku pujustinian suramsattaji. Ii Uuntri Jesukrístujai tsaninkia Pujá asakrin nuna Túrutmattaji.
					</seg>
				</div>
				<div id="b.ROM.7" type="chapter">
					<seg id="b.ROM.7.1" type="verse">
						Enentáimpratarum yatsuru. Jákaka akupkachminiaiti. Aya iwiaakna nu akupkamniaiti. Nu paant nékatsrumek.
					</seg>
					<seg id="b.ROM.7.2" type="verse">
						Wats, nuwa Nuátkamu ni aishri iwiaakkui niijiai tsanin pujustiniaiti. Tura aishri jakamtai ankant ajawai.
					</seg>
					<seg id="b.ROM.7.3" type="verse">
						Tuma asamtai aishri iwiaakain Chíkich aishmanjai Tsaníakka tsanirmawai. Tura ni aishri jakamtai Chíkich aishmanjai Páchitsuk nuatnakminiaiti tura nuikia tsanirmatsui.
					</seg>
					<seg id="b.ROM.7.4" type="verse">
						Núnisrumek atumsha, yatsuru, Kristu Ayashí muchitmari ajasu asarum akupkamu emettachmin jaka aintsarum ajasuitrume. Túrakrum Krístujai nuatnaikiatin aintsarum ankantaitrume. Niisha jakamunmaya nantakniuiti. Yamaikia Krístunu ajasu asar Niijiai tsaninkiar Yus wakeramu pénker Túratniuitji.
					</seg>
					<seg id="b.ROM.7.5" type="verse">
						Yaunchu wakerutai umirniuyaj nui akupkamu Enentáimtusar nuna nankaamas yajauchia nu wakerimji tura Jákatniunam juramkimji.
					</seg>
					<seg id="b.ROM.7.6" type="verse">
						Antsu yamaikia akupkamu emettachmin jaka asar ankant ajasuitji. Túrunar akupkamu yaunchu aarma nu iniaisar yamaikia Yusa Wakaníjiai Tsaníakur yamaram iwiaakmajai pénker wekasamniaitji.
					</seg>
					<seg id="b.ROM.7.7" type="verse">
						Núnisaitkiuinkia &quot;Akupkamu yajauchiiti&quot; ṡtitiajiash? Atsá. Warí, akupkamuka tunaan ti paant awajeawai. Akupkamu &quot;Chikichna wakerukaip&quot; Táchakuinkia wakerukchaajai.
					</seg>
					<seg id="b.ROM.7.8" type="verse">
						Tura nu akupkamun Enentáimtakui winia Enentáirui Tunáa ana nu Ashí yajauchin ti wakerumtikrimiayi. Kame akupkamu atsakui tunaan ti Enentáimtichaintjai.
					</seg>
					<seg id="b.ROM.7.9" type="verse">
						Yaunchu akupkamun nékachkun Nánkamsanak Enentáimniuyajai. Tura akupkamun nekaan tunaan nekaamjai tura jaka aintsanak ajasjai.
					</seg>
					<seg id="b.ROM.7.10" type="verse">
						Tuma asamtai akupkamujai pénker wekasatniuitiatan umirkatniun tujintiakui aya Jákatniunam jurukni.
					</seg>
					<seg id="b.ROM.7.11" type="verse">
						Kame Tunáa wakerutainkia nu akupkamujai anankrua pénker iwiaaku pujustinian surutsuk nu akupkamujai Jákatniunam jurukmiayi.
					</seg>
					<seg id="b.ROM.7.12" type="verse">
						Tuma asamtai akupkamuka Yusna asa ti penkeraiti. Yajauchichuiti.
					</seg>
					<seg id="b.ROM.7.13" type="verse">
						Nuikia ṡpénkera nu Jákatniunam Júrawak? Atsá. Antsu Tunáa wakeruktin Jákatniunam jurukmiayi. Nuna tura asa Tunáa Imiá yajauchia nu nekaamniaiti. Tura Tunáa wakerutai pénker akupkamujai Jákatniunam jurukmiatai, nujai Yus &quot;Tunáa wakerutai Imiá yajauchiiti&quot; tusa paant awajsamiayi.
					</seg>
					<seg id="b.ROM.7.14" type="verse">
						Akupkamuka Yúsnaiti. Nu paant nékaji. Antsu wikia ayashna nuna wakerakun tunaan umireajai.
					</seg>
					<seg id="b.ROM.7.15" type="verse">
						Kame Túrajna nuna itiurchat Enentáimtajai. Pénker Túratniun wakeraj nuna Túratsjai. Antsu nakitiaj nuna nekaska Túriniaitjai.
					</seg>
					<seg id="b.ROM.7.16" type="verse">
						Akupkamu pénkeran nekaan umirkatniun wakerajai. Túrayatnak umirchaitjai.
					</seg>
					<seg id="b.ROM.7.17" type="verse">
						Tuma asamtai Wíchaitjai tunaan wakerakun Túrajna nuka. Antsu winia Enentáirui Tunáa wakerutai Pujá asa nu Túrumtikriniaiti.
					</seg>
					<seg id="b.ROM.7.18" type="verse">
						Yaunchu Enentáimtai winia Enentáirui pujana nu penké yajauchiiti. Nuna ti paant nékajai. Tuma asamtai pénker Túratniun wakerayatnak penké tujintiajai.
					</seg>
					<seg id="b.ROM.7.19" type="verse">
						Pénker Túratniun wakerayatnak Túratsjai. Antsu tunaan nakitiaj nuna Túrajai.
					</seg>
					<seg id="b.ROM.7.20" type="verse">
						Nu asamtai nakitiaj nuna Túrakun Wíchaitjai antsu winia Enentáirui Tunáa wakerutai pujana nu Túriniaiti.
					</seg>
					<seg id="b.ROM.7.21" type="verse">
						Júnisaiti. Pénker Túratniun wakerakun aya tunaan ínkiuajai.
					</seg>
					<seg id="b.ROM.7.22" type="verse">
						Nekas Enentáijiai Yusa akupkamurin wakerajai.
					</seg>
					<seg id="b.ROM.7.23" type="verse">
						Tumai yaunchu Enentáimtai winia Enentáirui pujurtak nupettawai tura nekas wakeraj nuna akirturui.
					</seg>
					<seg id="b.ROM.7.24" type="verse">
						Maa, ti waitiajai. Jú ayash wakeramujai Jákatniunmaya ṡyaki uwemtikrurat?
					</seg>
					<seg id="b.ROM.7.25" type="verse">
						Yuska ii Uuntri Jesukrístujai Túrutmamniaitji. Tuma asamtai Yúsan ti yuminkiajai. Ayu. Winia Enentáirjai Yus akupkamun umirniuitjai. Antsu winia ayashrujai tunaan umireajai.
					</seg>
				</div>
				<div id="b.ROM.8" type="chapter">
					<seg id="b.ROM.8.1" type="verse">
						Jesukrístujai tsaninkiarun Yuska &quot;tunaan Túrawar Jákatniunam wémin ainiawai&quot; tatsui. Nu shuar ni ayashi wakerana nuna umirtsuk Yusa Wakaní wakerana nuna umirainiawai.
					</seg>
					<seg id="b.ROM.8.2" type="verse">
						Jesukrístujai tsaninkiu asakrin Yusa Wakaní nekas iwiaaku awajtamsaitji. Tuma asamtai Tunáa Túratniunmaya tura Jákatniunmayasha ankant ajasuitji.
					</seg>
					<seg id="b.ROM.8.3" type="verse">
						Ayash wakerutainkia, wi akupkamun Enentáimtakui, nuna nankaamas tunaan wakerumtikrimiayi. Tuma asamtai akupkamuka Yáinkiachminiuyi. Antsu akupkamu tujinkiamia nuna Yus Túraiti. Ni Uchirín ayashtin awajas tunaan jarukat tusa akupkamiayi. Tura nujai ayash Tunáa wakeramun nupetkamiayi.
					</seg>
					<seg id="b.ROM.8.4" type="verse">
						Túramtai ii yamaikia ayash wakerana nu umirtsuk tura Yusa Wakaní wakeramu Túrar akupkamu tana nu umirniuitji.
					</seg>
					<seg id="b.ROM.8.5" type="verse">
						Ayash wakeramun umirainia nu, ayashnia nunak Enentáimtuiniawai. Antsu Yusa Wakaní wakeramun Páchinia nuka Yúsnan Enentáimtuiniawai.
					</seg>
					<seg id="b.ROM.8.6" type="verse">
						Ayashnia nuna Enentáimtuinia Nú shuar Jákatniunam wénawai. Antsu Yúsnan Enentáimtuinia nuka Yusjai shiir nawamnaikiar tuke pujusartatui.
					</seg>
					<seg id="b.ROM.8.7" type="verse">
						Aya ayash wakeramun Enentáimtuinia Nú shuar Yusa nemasri ainiawai. Yus akupeamun nakitiainia ásar ni taman umirkatniun penké jeainiatsui.
					</seg>
					<seg id="b.ROM.8.8" type="verse">
						Tuma asamtai shuar ni Ayashí wakeramuri warareakka Yúsan shiir awajsachminiaiti.
					</seg>
					<seg id="b.ROM.8.9" type="verse">
						Tura átumka ayash wakeramu umirtsuk tura Yusa Wakaní pujurtamkurmin ni wakeramu Enentáimtiniaitrume. Ashí shuar Krísturtin ainia nu ni Wakanin takaku ainiawai. Takakchaitkiunka nuikia Krístunuchuiti.
					</seg>
					<seg id="b.ROM.8.10" type="verse">
						Tura Kristu atumin pujurtamkurminkia Atumí ayashi tunaajai jakamnia ain Yus &quot;pénkeraitme&quot; Túramu asamtai Atumí Wakanínkia nekas tuke iwiaakuiti.
					</seg>
					<seg id="b.ROM.8.11" type="verse">
						Yus Jesukrístun jakan iniantkimiayi. Tuma asamtai ni Wakaní Atumí Enentáin pujurtamkurminkia Jesusan iniantkimia Núnisan nu Wakanjai yamaram iwiaakmajai iniantamkittiarme.
					</seg>
					<seg id="b.ROM.8.12" type="verse">
						Tuma asamtai, yatsuru, ayash wakeramu penké umirkashtiniaitji.
					</seg>
					<seg id="b.ROM.8.13" type="verse">
						Ayash wakeramu umirniuitkiurmeka jakattarme. Antsu Yusa Wakaní pujurtamkurmin ayash wakeramu nupetkarmeka pénker wekasarum nekas iwiaaku átatrume.
					</seg>
					<seg id="b.ROM.8.14" type="verse">
						Ashí shuar Yusa Wakaní timiajai métek wekainia nu, nu shuar nekas Yusa Uchirínti.
					</seg>
					<seg id="b.ROM.8.15" type="verse">
						Yusa Wakaní iin pujurtamkurin Yusa Uchirí ajasar sapijmiatsuk Yusai weamkar &quot;Aparú&quot; Tímimniaitji.
					</seg>
					<seg id="b.ROM.8.16" type="verse">
						Nu Wakan &quot;nekas Yusa Uchirínme&quot; ii Enentáin Túramji.
					</seg>
					<seg id="b.ROM.8.17" type="verse">
						Tura ni Uchirí ajasu asakrin Yus Tímia Núnisan Ashí Níiniun suramsattaji. Krístun Ashí susattana Núnisan incha suramsattaji. Yamái Krístunu takaakur Wáitiakrikia ukunam Krístujai métek ti shiir awajnastatji.
					</seg>
					<seg id="b.ROM.8.18" type="verse">
						Maa, Yamái ti Wáitiakrisha ukunmanka nayaimpiniam ti shiir pujakur nu Wáitsamu kajinmatkittiaji.
					</seg>
					<seg id="b.ROM.8.19" type="verse">
						Tsawant jeamtai Yus Ashí ni shuarin Niijiai métek ti shiir awajsartatui. Nuin nekas Yusa Uchirí ainia nu ti paant nekanattawai. Nu tsawantan Wáinkiatniun Ashí Yus najanamu írunna nu ti Nákainiawai.
					</seg>
					<seg id="b.ROM.8.20" type="verse">
						Ashí Yus najanamia nuna Yámankamtaik ti pénker najanamiayi. Túrasha yajauch ajasmiayi. Nusha Ní neaskeka Túrunachmiayi. Antsu Yus ukunam ataksha iwiarnartin Atí tusa Tunáa wayamunam yajauch ajasat tusa tsankatkamiayi. Tuma asamtai iwiarnartin tsawantan Nákawai.
					</seg>
					<seg id="b.ROM.8.21" type="verse">
						Nu tsawantai Ashí Yus najanamu emesnartinniumia uwemprartatui. Tura Ashí Yus najanamuka shuar Yusa Uchirí ajasarua nujai métek shiir awajnasar ankant ajasartatui.
					</seg>
					<seg id="b.ROM.8.22" type="verse">
						Yamaisha Ashí Yus najanamu ainia nu, nuwa jatema Wáitia nunis ti Wáitiainiawai.
					</seg>
					<seg id="b.ROM.8.23" type="verse">
						Yus najanamuka Ashí Wáitiainiawai. Iisha Yusa Wakaní takakiatar ti Wáitiaji. Tura Yusa Wakaní takakkur Ashí Yus suramsattajnia nu nékaji achiktin. Tuma asar nekas Yusa Uchirí paant awajnastin tsawant Nákaji. Nuisha ii Ayashísha ankant awajnastatui.
					</seg>
					<seg id="b.ROM.8.24" type="verse">
						Nu tuke Enentáimtuki wéakur takamtsuk uwemprattaji. Yamái nu Wáinchiatar tuke Nákaji. Warí, ṡWáinjinia nu Nákajik?
					</seg>
					<seg id="b.ROM.8.25" type="verse">
						Tuma asar tuke waincha asar katsuntrar Nákaji.
					</seg>
					<seg id="b.ROM.8.26" type="verse">
						Nu arantcha ii kakarmachu nekapeakrin Yusa Wakaní Yáinmaji. Kame Yus áujsatniusha nékachkurin iin Yáinmaji. ṡWarí seattaj~i tura itiur seatjik? Nu nékatsji. Tura itiurchat pujakur ti Wáitiakrincha Yusa Wakaní iin áujturmaji.
					</seg>
					<seg id="b.ROM.8.27" type="verse">
						Tura Yus ii Enentáin Enentáimtaj nuna nékaiti. Tuma asa ni shuari asakrin ni Wakaní ni wakeramujai métek seatramkurin ántawai.
					</seg>
					<seg id="b.ROM.8.28" type="verse">
						Yus anea asakrin Ashí nankaatamjinia nujai Yus pujurtamji. Tura nujai pénker awajtamji. Nu paant nékaji. Tura Ni wakerimia Núnisan Ní shuar awajtamsaitji.
					</seg>
					<seg id="b.ROM.8.29" type="verse">
						Yámankamtaiknumia iin nekarmak ni Uchirí Jesukrístujai métek ajasat tusa achirmakmiaji. Nujai Yusa Uchirí Untsurí ajasji. Tura Kristu ii iwiairinti.
					</seg>
					<seg id="b.ROM.8.30" type="verse">
						Tura Yus achikmia nuna Niiniu awajsamiayi. Tura nu shuaran &quot;pénkeraitrume&quot; Tímiayi. Tura ti shiir awajsamiayi.
					</seg>
					<seg id="b.ROM.8.31" type="verse">
						Wats, nuikia Yus iin Yáinmakrin ṡyaki iin nupettamkattaj~i?
					</seg>
					<seg id="b.ROM.8.32" type="verse">
						Ni Uchiríncha suritramkachmiaji antsu iin jarutramkat tusa akupturmakmiaji. Tura asa ni Uchiríjiai métek ti shiira nuna Ashí suramsashtatjik.
					</seg>
					<seg id="b.ROM.8.33" type="verse">
						Yus achikmia Nú shuaran ṡyaki sumamtikiat? Yus Apaka &quot;pénkeraitrume&quot; tiniu asa penké Túrashtatui.
					</seg>
					<seg id="b.ROM.8.34" type="verse">
						Tura ṡyaki &quot;jinium Apenáti&quot; titi? Warí, Kristu penké Túrashtatui. Antsu nu shuaran jarukmiayi. Tura nantaki Yusa untsuurini ekemas iin áujturmaji.
					</seg>
					<seg id="b.ROM.8.35" type="verse">
						Kristu ti anenma asakrin iin akantamkitin atsawai. Wáitiakrisha, itiurchat ínkiuakrisha, shuar aintramkurnisha, tsukamakrisha, entsatai atsakuisha, Tsúumainjaisha, tura mantamnakrisha, nujai &quot;Kristu anentsui&quot; Tíchamniaitji. Nuka Kristu anenkrattairiya akantamkitin jeatsui.
					</seg>
					<seg id="b.ROM.8.36" type="verse">
						Yus-Papniumsha Júnis aarmaiti: &quot;Amée-shuar asar tuke mantamnatin pujaji. Murik Máatniua aintsan Enentáimturmaji.&quot; Tu aarmaiti.
					</seg>
					<seg id="b.ROM.8.37" type="verse">
						Tuma ain Kristu iin anenma asakrin Niijiai ti nupetmakuitji.
					</seg>
					<seg id="b.ROM.8.38" type="verse">
						Kristu anenkrattairiya akantamkitin penké atsawai. Nuna ti paant nékajai. Jákatniusha, iwiaakmasha, nayaimpinmaya suntarsha, Ashí nayaimpinmasha tura nunkanmasha akupin ainia nusha, Yamái írunna nusha, ukunam átatna nusha,
					</seg>
					<seg id="b.ROM.8.39" type="verse">
						Yakí írunna nusha, Nunká írunna nusha, kame Ashí Yus najanmu írunna nusha Yusa anenkrattairiya penké akantamkichminiaitji. Yusa anenkrattaisha ii Uuntri Jesukrístu Túrunamujai paant wainji.
					</seg>
				</div>
				<div id="b.ROM.9" type="chapter">
					<seg id="b.ROM.9.1" type="verse">
						Yamái Tájana nu Kristu shuari asan Imiá nekasan Wáitrutsuk Tájai. Winia Enentáirsha tura Yusa Wakanísha &quot;nekas tawai&quot; turutainiawai.
					</seg>
					<seg id="b.ROM.9.2" type="verse">
						Israer-shuaran waitnentakun ti kuntuts Enentáimjai.
					</seg>
					<seg id="b.ROM.9.3" type="verse">
						Wíishuar ainiakui Krístunmaya kanakin yuminnaraintjai nujai Wíishuaran Yáinminiaitkiunka.
					</seg>
					<seg id="b.ROM.9.4" type="verse">
						Israer Weeá shuar ainiawai. Tura ni Uchiría ainis Yus achikiaruiti. Yusa wincharisha niijiai pujumiayi. Yaunchu Chicham ni weatrijiai iwiaramuncha tura Muisais akupkamuncha susamiayi. Tura Yusa Jeen Niin shiir awajsatniun jintintiamiayi. Tura ukunam shiir tsankatkattana nunasha ujakmiayi.
					</seg>
					<seg id="b.ROM.9.5" type="verse">
						Ni Weatríin Yúsan ti pénker Enentáimtin irunmiayi. Krístusha aents ajas Nú shuarnum akiiniamiayi. Krístuka Uunt Yus asa tura Ashí akupin asa Ninki tuke shiir Awájnastí. Núnisan Atí.
					</seg>
					<seg id="b.ROM.9.6" type="verse">
						Kame Yus Ashí Nii timia nuna Israer-shuaran Súsachmataisha nujai &quot;Yus timia nu uminkiachuiti&quot; Tíchamniaiti. Antsu junis Enentáimpratniuiti: Ashí Israer Weeá ainiayatan Yusjai iismaka Ashí nekas Israer-shuar ainiatsui.
					</seg>
					<seg id="b.ROM.9.7" type="verse">
						Núnisan Apraám Weeá shuarsha Ashí nekas ni shuar ainiatsui. Iis, Yus Apraáman Tímiayi &quot;Aya Isak pampanma amee shuarum ártatui.&quot;
					</seg>
					<seg id="b.ROM.9.8" type="verse">
						Nujai Páantaiti. Shuar aya Apraam Weeá akiinia asa Yus timian Wáinkiashtiniaiti. Antsu Yus timiajai métek akiinia nu nekas Apraám Weeá shuar ainiak Yus timian wainkiattawai.
					</seg>
					<seg id="b.ROM.9.9" type="verse">
						Kame Yus Apraáman Tímia nu Júiti: &quot;Tsawant jeamtai jeartiatjame, tura ame nuwem Sara uchin takustatui.&quot; Tu Tímiayi.
					</seg>
					<seg id="b.ROM.9.10" type="verse">
						Nu arantcha, ii weatri Isaka nuwe Ripikia jimiampramiayi.
					</seg>
					<seg id="b.ROM.9.13" type="verse">
						Nu uchisha akiiniainiatsain pénkernasha tura yajauchincha Túruiniatsain Yus Ripikian Tímiayi: &quot;Iwiairia nu ni patain umirkattawai.&quot; Ataksha Núnisan Yus ni Papiriin chichak &quot;Jakupan aneakun Esaun nakitramjai&quot; Tímiayi. Nujainkia Páantaiti. Yus wakerak aya ni Enentáijiain shuaran achikminiaiti. Nu shuar Túrunamu Enentáimtutsuk Túramniaiti.
					</seg>
					<seg id="b.ROM.9.14" type="verse">
						Túriniaitkiui &quot;Yus pénkerchaiti&quot; ṡtitiajiash? Atsá.
					</seg>
					<seg id="b.ROM.9.15" type="verse">
						Yus Muisaisan Júnis Tímiayi: &quot;Wi wakerajna nunak waitnentrattajai.&quot;
					</seg>
					<seg id="b.ROM.9.16" type="verse">
						Tuma asamtai shuar ti wakerakuisha tura kakaram takaakuisha aya nujai Yus waitnentatsui. Antsu aya Ní Enentáijiain wakerak waitnentawai.
					</seg>
					<seg id="b.ROM.9.17" type="verse">
						Ataksha Yus-Papininum tawai &quot;Yus Ejiptu nunka akupniurin Tímiayi &quot;Amijiai Ashí nunkanam winia kakarmarun nekaawarat tusan uunt akupniun awajsamjame&quot; Tímiayi&quot; tawai.
					</seg>
					<seg id="b.ROM.9.18" type="verse">
						Tuma asamtai Yus Nii wakera nuna waitnentawai. Túrasha Ejiptu akupniurin Túramia Núnisan Nii wakera Nú shuaran Enentáin Kátsuram awajtawai.
					</seg>
					<seg id="b.ROM.9.19" type="verse">
						Tura &quot;Núnisaitkiuinkia ṡurukamtai shuaran Yus Súmamtikia? turutchatapash. Nii wakerakuinkia ṡitiurkattajik?&quot; turutchatapash.
					</seg>
					<seg id="b.ROM.9.20" type="verse">
						Warí, aents asam Yusjai ṡtunaiminkiaitiam? Nuwa pininkian Nájankui Núweka &quot;ṡurukamtai Júnis najatam?&quot; Tíminkiait.
					</seg>
					<seg id="b.ROM.9.21" type="verse">
						Nuwa wakerakka nu nuwejai amamkuncha tura yukunnasha Nusháa takakmastinian mai najanachminkait.
					</seg>
					<seg id="b.ROM.9.22" type="verse">
						Yajauch shuar ti Asutiátin ainiak emesnartinnium wétin ainiawai. Yus nu shuaran Asutiá ni kakarmarin iniaktustaj tayat ti katsuntramiayi.
					</seg>
					<seg id="b.ROM.9.23" type="verse">
						Tura katsunteak ni anenkrattairin iniakmasmiayi. Nú arant nuikia iin waitnentramak Shíir enentaijiai pénker awajtamkur ni anenkrattairi ti paantchakait. Nekas Shíir enentaijiai pénker ajasat tusa yaunchu iwiartampramiaji.
					</seg>
					<seg id="b.ROM.9.24" type="verse">
						Tura incha, Israer-shuarnumiasha Israer-shuarchanumiasha, ni shuari ajasat tusa achirmakmiaji.
					</seg>
					<seg id="b.ROM.9.25" type="verse">
						Núnisan yaunchu Yúsnan etserin Useas Yus-Papinium tawai: &quot;Wíishuarchan Wíishuar awajsattajai. Aneachmancha aneamu awajsattajai.
					</seg>
					<seg id="b.ROM.9.26" type="verse">
						Tura Yus &quot;Wíishuarchaitrume&quot; Tímia Nú shuaran &quot;Nekas iwiaaku Yusa Uchiríniuitrume&quot; ukunam Títiatui.&quot; Tu aarmaiti.
					</seg>
					<seg id="b.ROM.9.27" type="verse">
						Antsu Isayas Israer-shuaran Páchis Tímiayi: &quot;Israer Weeá ti nankaamas Untsurí ainiayat penké ishichik uwemprartatui.
					</seg>
					<seg id="b.ROM.9.28" type="verse">
						Kame Yus yajauchin akupkataj timia nuna takamtsuk Wárik umiktatui.&quot;
					</seg>
					<seg id="b.ROM.9.29" type="verse">
						Núnisan Isayas ataksha tawai: &quot;Ashí akupeana Nú Yus iin waitnentramachkurninkia Sutuma péprusha Kumura péprusha takamtsuk Jákarmia Núnisan Jákaaji.&quot;
					</seg>
					<seg id="b.ROM.9.30" type="verse">
						Wátsek, Israer-shuarcha, Yus iisam ni Túramurijiai &quot;pénkeraitji&quot; tu Enentáimtumainiachunak, Yuska, Nii Enentáimtusam,&quot;pénkeraitrume&quot; Tímiayi.
					</seg>
					<seg id="b.ROM.9.31" type="verse">
						Antsu Israer-shuarka pénker akupkamun umiktinian wakeruiniayatan tujintiainiakui nujai pénker ajastinian tujinkiarmiayi.
					</seg>
					<seg id="b.ROM.9.32" type="verse">
						ṡUrukamtai tujinkiarma? Yúsan Enentáimtutsuk aya ni pénker Túramujai pénker ajastinian Enentáimtuiniak tujinkiarmiayi. Krístun Enentáimtustinian nakitiainiak shuar kankapen awankemtuktinia Núnisan iniararmai.
					</seg>
					<seg id="b.ROM.9.33" type="verse">
						Tura kaya tukumkar iniarchamniakait. Nu asamtai Yus-Papinium Krístun pachis Tímiayi: &quot;&quot;Seun péprunam kayan ikiuajai, tawai Yus. Nu kayanam Israer-shuar tukumkar iniarartatui. Antsu Niin shiir Enentáimtuinia Nú shuar natsaarchartatui&quot; tawai.&quot; Tu aarmaiti.
					</seg>
				</div>
				<div id="b.ROM.10" type="chapter">
					<seg id="b.ROM.10.1" type="verse">
						Yatsuru, Israer-shuar uwemprarat tusan ti wakerakun Yúsan áujtajai.
					</seg>
					<seg id="b.ROM.10.2" type="verse">
						Maa, uwempratniun nékachiatan Yúsan shiir awajsatniun ti wakeruiniawai.
					</seg>
					<seg id="b.ROM.10.3" type="verse">
						Túmaitiat Shuáran Yus pénker awajsatniun nékachu ásar aya ni pénker Túramujain pénker ajastinian wakeruiniawai. Tuma ásar Yus pénker Enentáimtamujai pénker ajastinian jeacharai.
					</seg>
					<seg id="b.ROM.10.4" type="verse">
						Aya Kristu Enentáimtamujai pénker ajastin asamtai akupkamu umirkatniujai pénker ajastin ántraiti.
					</seg>
					<seg id="b.ROM.10.5" type="verse">
						Akupkamujai pénker ajastinian pachis Muisais Tímiayi: &quot;Nuna takamtsuk umirniuka nujai pénker pujustatui.&quot; Tu aarmaiti.
					</seg>
					<seg id="b.ROM.10.6" type="verse">
						Antsu Krístun Enentáimtus pénker pujustinian pachis shuar juna Tíminiaiti: &quot;Ti itiurchata ainis &quot;ṡYaki nayaimpiniam waka Krístun itiarat~i?&quot; tiirap,&quot; tawai.
					</seg>
					<seg id="b.ROM.10.7" type="verse">
						Tura ṡYaki jakamunam we Krístun iniantkit?&quot; tiirap&quot; tawai.
					</seg>
					<seg id="b.ROM.10.8" type="verse">
						Tura junasha tawai: &quot;Yus-Chicham Yúpichuch umirkamniaiti. Aya Enentáimjai Enentáimtakum wenumjai ujaktiniaitme.&quot; Nu Chicham &quot;Yus Enentáimtustiniaiti&quot; tawai. Nu Chicham tuke étsereaj Núiti.
					</seg>
					<seg id="b.ROM.10.9" type="verse">
						Yus Jesusan jakan iniantkimia nu Enentáimtakum tura wenumjai &quot;Jesus winia Uuntruiti&quot; takum uwemprattame.
					</seg>
					<seg id="b.ROM.10.10" type="verse">
						Kame Kristu Enentáimtakmin Yus &quot;pénkeraitme&quot; turamtatui Nuyá wenumjai &quot;Jesukrístun Enentáimtajai&quot; Tákum uwemprattame.
					</seg>
					<seg id="b.ROM.10.11" type="verse">
						Ataksha Yus-Papinium tawai: &quot;Niin shiir Enentáimtuinia Nú shuar natsaarchartatui.&quot;
					</seg>
					<seg id="b.ROM.10.12" type="verse">
						Tuma asamtai Ashí shuar, Israertisha Israerchasha, mai metek Yúsan shiir Enentáimtuinia nuna Yus ti aneak Ashí pénkeran Súawai. Tura Ashí métek ni Uuntrinti.
					</seg>
					<seg id="b.ROM.10.13" type="verse">
						Nu arantcha &quot;Ashí shuar Uuntan áujea nu uwemprattawai&quot; Yáunchu Krístunun tu aatramuiti.
					</seg>
					<seg id="b.ROM.10.14" type="verse">
						Tura Krístun Enentáimtuiniachusha ṡitiurak Niin áujsarat? Tura Krístun nékainiachusha ṡitiurak Niin Enentáimtusarat? Tura Yus-Chicham ujaachmasha ṡitiurak nekaawarat? Shuar Yus-Chichaman ujaktiniaiti.
					</seg>
					<seg id="b.ROM.10.15" type="verse">
						Tura akupkachmasha ṡitiurak Yus-Chichaman ujakarat? Tura shuar Yus-Chichaman etserkataj tusa wéana nuna Yus-Papinium tawai: &quot;Shuar Yusa Shiir Chichamen etserki weana nu ti Shíirchakait.&quot;
					</seg>
					<seg id="b.ROM.10.16" type="verse">
						Tura Ashí shuar uwempratin chichaman ántuiniayatan umirainiatsui. Isayassha yaunchu aak Tímiayi: &quot;Uuntá, ṡyaki ii étserman antukaruit?&quot;
					</seg>
					<seg id="b.ROM.10.17" type="verse">
						Paantchakáit. Kristu Túramu ujakam antuktiniaiti. Tura antukar Krístun shiir Enentáimtustiniaiti.
					</seg>
					<seg id="b.ROM.10.18" type="verse">
						Tura ṡIsraer-shuar Yus-Chichaman antukcharu ásaran Yúsan Enentáimtuscharma? Atsá. Warí, Yus-Papí tawai: &quot;Ashí nunkanam ni chichame antunkaiti.&quot;
					</seg>
					<seg id="b.ROM.10.19" type="verse">
						Tura &quot;Israer-shuar nu chichaman antukariat ṡpaant nekaawarmaashi?&quot; inintrusminiaiti. Tura nekas nekaawarmai. Tuma asamtai Muisais tawai: &quot;Israer-shuarchan nékachu ainiana nuna shiir awajeakun akajkattajrume.&quot;
					</seg>
					<seg id="b.ROM.10.20" type="verse">
						Nuyá Isayas ashamtsuk aarmiayi: &quot;Eatkacharua nu Wáitkiarmiayi. Inintruiniatsain wantintiukmiajai.&quot;
					</seg>
					<seg id="b.ROM.10.21" type="verse">
						Tura Israer-shuaran áujmatuk Tímiayi: &quot;Tuke iniaitsuk Winin winiarti tusan nu shuaran Untsúajai. Tura nakitrurar umirtuiniatsui.&quot;
					</seg>
				</div>
				<div id="b.ROM.11" type="chapter">
					<seg id="b.ROM.11.1" type="verse">
						Tura Israer-shuar Yúsan umiiniachkui ṡYus niin iniaisaashit? Pénkea. Warí, wi Israer-shuarchakaitiaj. Wi Apraámsha tura Pinjamin Weeá akiiniachukaitiaj.
					</seg>
					<seg id="b.ROM.11.2" type="verse">
						Yámankamtaikniumia Yus Israer-shuaran ni shuar arti tusa achikiu asa yamaikia iniaisashtatui. Ti yaunchu Yúsnan etserin Erías Israer-shuaran pachis Yúsan áujtak Tímiayi:
					</seg>
					<seg id="b.ROM.11.3" type="verse">
						&quot;Uuntrú, naman awasar Yus Sútaincha mash saakiarai. Aminiun etserniuncha mash Máawarai. Tura wiki juakjai. Tura winiasha &quot;mantuatai&quot; turutainiawai.&quot; Tu áujsamiayi.
					</seg>
					<seg id="b.ROM.11.4" type="verse">
						Tura Yus ayak Tímiayi &quot;Siati mir (7000) aishmankan Israer-shuarnumia apujtumsaruitjai. Nu shuar ántar-yus Páaran tikishmatrachu ainiawai&quot; Tímiayi Yus.
					</seg>
					<seg id="b.ROM.11.5" type="verse">
						Núnisan yamaisha Yus ti waitnentainia asa Ashí Israer-shuarnumia ni shuarin achikiuiti.
					</seg>
					<seg id="b.ROM.11.6" type="verse">
						Yus ni Enentáijiain waitnentak Túraiti. Nú shuar pénker tura asamtai waitnentatsui. Yus aya pénkernak waitnentakka nuikia waitnenkratchainti.
					</seg>
					<seg id="b.ROM.11.7" type="verse">
						Ayu. Nuikia Ashí Israer-shuar pénkeran eakaru ain aya Yus achikmia Nú shuar wainkiarmiayi. Antsu ni achikchamuka nuna nankaamas nekaachmin ajasar kusurua Núnin awajnasarmiayi.
					</seg>
					<seg id="b.ROM.11.8" type="verse">
						Yus-Chichamsha Núnisan tawai: &quot;Yus Enentáimchatai Enentáin Súsarmiayi. Wáinmashtai jiincha tura ántushtai Kuíshniasha Súsarmiayi. Yamaisha Núniskete.&quot;
					</seg>
					<seg id="b.ROM.11.9" type="verse">
						Tawitcha yaunchu aak Tímiayi: &quot;Tuke Tunáa Túrin ásar namperan najanainiaksha achinkiar ti Asutniáwarti.
					</seg>
					<seg id="b.ROM.11.10" type="verse">
						Ni Enentáin kusurarti tura wainmakcharti. Itiurchat ana nusha, Káarak kijinia aintsan, tuke Aentskatá.&quot; Tu aarmiayi.
					</seg>
					<seg id="b.ROM.11.11" type="verse">
						Watsek, Israer-shuar Kayá tukumkar ṡtuke iniaararuk ainia? Atsá. Antsu Israer-shuar umirkachmajai Israer-shuarcha yamaikia uwempratin jeainiawai. Nujai Israer-shuarsha nujai métek uwempratniun Enentáimsartatui.
					</seg>
					<seg id="b.ROM.11.12" type="verse">
						Israer-shuar umirkachmajai Ashí shuar, Israercha ainia nusha, uwempramnia ajasarmiayi. Nuna nankaamas Israer-shuar atak Yúsan Enentáimtuiniak uwemprarmatai nujai Ashí shuar ti penker ajasartatui.
					</seg>
					<seg id="b.ROM.11.13" type="verse">
						Israer-shuarchatirmea, atumin uwempratin chichaman etserkatniun Yus akupkamu asan nu takatan ti takaajai.
					</seg>
					<seg id="b.ROM.11.14" type="verse">
						Nuna Túrakun átum uwemprarmena Núnisan niisha, Wíishuar ainia nu, nuna iisar uwemprarat tusan wakerajai.
					</seg>
					<seg id="b.ROM.11.15" type="verse">
						Kame Israer-shuaran iniaisamujai Ashí shuar Yusjai shiir nawamnaikiarmatainkia nuikia atak niin achikmajai jakamunmaya nantaktinia aintsan ti shiir átatui.
					</seg>
					<seg id="b.ROM.11.16" type="verse">
						Emka apatuk ana nu Yus Súakur yuminsamuitkiunka nuikia Ashí apatkunam Yus yuminsamuiti. Núnisan Numí kankapé pénkeraitkiunka numi takamtsuk pénkeraiti.
					</seg>
					<seg id="b.ROM.11.17" type="verse">
						Yuska Chíkich Chíkich Israer-shuaran, Numí kanawen tsupik ajapniua ainis, iniaisamiayi. Tura Nuyá atumin Niisháa numinmaya árumnin nu numiniam anujtamkamarme. Nujai pénker numijiai Tsanínkrum nu kakarmajai iwiaakrume.
					</seg>
					<seg id="b.ROM.11.18" type="verse">
						Tura kanawe tsupikmajai nankaamantu Enentáimtumasaip. Warí, ame kakarmarmijiai numi wajatsui antsu ni kakarmarijiai iwiaakme.
					</seg>
					<seg id="b.ROM.11.19" type="verse">
						&quot;Túrasha wi anujnaktinian kanawen tsupikchamka&quot; Tíchainmeash.
					</seg>
					<seg id="b.ROM.11.20" type="verse">
						Nekasaiti, Túmaitiat niisha Yúsan Enentáimtuiniachu ásar tsupinkiarmiayi. Atumsha aya Yus nekas Enentáimta asam anujnakuitme. Tuma asamtai nankaamantu Enentáimtumatsuk aya anearta.
					</seg>
					<seg id="b.ROM.11.21" type="verse">
						Yus nekas kanawe pénkercha Túrawarun tsupikkia Páchitsuk amincha tsupirmakchamniakait.
					</seg>
					<seg id="b.ROM.11.22" type="verse">
						Iista, Yus atumjai ti Tsánkaiti tura Israer-shuar umichua nuna ti wari asutiaiti. Tura pénker Wáinmamkata. Yus tuke nekas Enentáimtachkurminkia atumniasha Páchitsuk tsupirmaktatrume.
					</seg>
					<seg id="b.ROM.11.23" type="verse">
						Núnisan Israer-shuar ataksha Yúsan Enentáimtuiniakui Páchitsuk ataksha anujkachminkait. Nekas Túrattawai.
					</seg>
					<seg id="b.ROM.11.24" type="verse">
						Túram Israer-shuarcha asam Niisháa numinmaya tsupikiar penké numiniam anujnakuitrume. Nuna tura asa nekas ni kanawe tsupikia ajapamun Páchitsuk atak anujkamniaiti.
					</seg>
					<seg id="b.ROM.11.25" type="verse">
						Yatsurú, nankaamantu Enentáimtumarairum tusan yaunchu nekaachman ujaajrume. Júiti: Israer-shuarnumianka Chíkich Chíkich Yúsan nekas Enentáimtustinian nakitiainiawai. Tura aya Israer-shuarchasha Yus-shuar ajasarat tusa Túrunamiayi.
					</seg>
					<seg id="b.ROM.11.26" type="verse">
						Tura Israer-shuarchasha ti Untsurí Yus-shuar ajasarmatai Nuyá Israer-shuarsha Ashí uwemprartatui. Tuma asamtai Yus-Papí tawai: &quot;Seúnnumia Uwemtikkiartin Tátatui. Israernumia tunaan Asakátrattawai.
					</seg>
					<seg id="b.ROM.11.27" type="verse">
						Jú Chichamnasha niijiai najanattajai: ni tunaarin asakturtatjai.&quot;
					</seg>
					<seg id="b.ROM.11.28" type="verse">
						Uwempratin chicham atumsha nekaatarum tusa Israer-shuaran Yus ni nemasri awajsaruiti. Tura yaunchu ni weatrin achikiu asa nincha tuke anenawai.
					</seg>
					<seg id="b.ROM.11.29" type="verse">
						Kame Yus Amáa nuna ataksha ataatsui. Shuáran achiksha atak iniaiyatsui.
					</seg>
					<seg id="b.ROM.11.30" type="verse">
						Atumka yaunchu Yus umirchauyarme. Tura yamaikia Israer-shuar umirainiachkui Yus atumin waitnentramarme.
					</seg>
					<seg id="b.ROM.11.31" type="verse">
						Núnisan nii yamaikia Yúsan umirainiatsui. Tura atumin waitnentrampramarum Núnisan nincha waitnentrattawai.
					</seg>
					<seg id="b.ROM.11.32" type="verse">
						Nujai Ashí métek sumamtikiak métek waitnentrar uwemtikrattawai.
					</seg>
					<seg id="b.ROM.11.33" type="verse">
						Maa, Yus Imiá shiirchakait. Tí nekachukait. Ni Túramu penké nekaachminiaitji.
					</seg>
					<seg id="b.ROM.11.34" type="verse">
						&quot;Uunt Yus Enentáimmian ṡyaki neka? Tura ṡya Niin unuiniaruit.
					</seg>
					<seg id="b.ROM.11.35" type="verse">
						Yaki Niin pénkeran susa shiira nujai yapajniuit?&quot; Tu aarmaiti.
					</seg>
					<seg id="b.ROM.11.36" type="verse">
						Ashí najanamu ainia nu Yus najanamu ainiak Niiniu ainiawai. Tura Niin shiir awajsatniun najanawarma ainiawai. Yus tuke iniaitsuk shiir Awájnástí. Núnisan Atí.
					</seg>
				</div>
				<div id="b.ROM.12" type="chapter">
					<seg id="b.ROM.12.1" type="verse">
						Atumsha Yus-shuar árumna nu, atumek Yusai surumaktarum. Yus ti anenma asakrumin nuna seajrume. Yaunchu Israer-shuar ni waakarin maa Yúsan suu ármiayi. Atumsha Núnisrumek iwiaaku árumna nuin Nii Túrutataj taku Túrutati tusarum tuke Enentáijiai Yusai tsankamaktarum. Yusai iisam ti shiir Atí tusarum Túratarum. Nu Túrakrumka Pátatkechu antsu ti nekas Enentáimjai Yus shiir awajin átatrume.
					</seg>
					<seg id="b.ROM.12.2" type="verse">
						Chíkich shuar aya Jú nunkanmaya ana nuna Enentáimtusar wekainiawai. Tura átumka nu Túrawairap. Antsu Yus winia Enentáimmiarun yapajtiurat tusarum tsankatkatarum. Nu Túrakrumka Yus wakera nu nekaattarme. Ni wakeramusha yajauchichuiti antsu Imiá nekas pénkeraiti.
					</seg>
					<seg id="b.ROM.12.3" type="verse">
						Yus winia waitnentrak akatar akuptuku asamtai juna Tájarme. Atumek Wíkitiajtai tu Enentáimtumatsuk jeamna nujai métek Enentáimtumasta. Yus Enentáimta asakmin takastinian suramsana nujai apatkam nekaamata.
					</seg>
					<seg id="b.ROM.12.4" type="verse">
						Ii ayashi chikichkiitiat ii muchitmari Untsuríinti. Tura métekrak Muchitiáiniatsui.
					</seg>
					<seg id="b.ROM.12.5" type="verse">
						Núnisrik iisha, Yus-shuarti, Ayashí muchitmariya aintsarik Untsuríitiatar chikichik ayashtinia aintsar takaaji. Nusha Krístujai tsaninkiu asar aitkiamuitji. Túramu asar nuamtak atsumnaiyaji.
					</seg>
					<seg id="b.ROM.12.6" type="verse">
						Ii Túratniun Yus Nusháa Nusháa Súramji Nii wakera nujai métek. Wats, Yus ámin suramsamna nu Túratniuitme. Yus ni chichamen etserkatniun suramsaitkiuinkia Yus Enentáimtakum unuimiarmam nujai métek etserkata.
					</seg>
					<seg id="b.ROM.12.7" type="verse">
						Chíkich shuar Yáintinian Yus suramsaitkiuinkia nekas Enentáimjai Yáintá. Unuiniartiniaitkiumka yawetsuk unuiniarta.
					</seg>
					<seg id="b.ROM.12.8" type="verse">
						Chíkich shuar Ikiakártiniaitkiumka nekas pénker Ikiakárta. Súsatniuitkiumka shiir Enentáijiai ementutsuk Súsarta. Shuaran Wáinin Atí tusa Yus apujtamsaitkiuinkia ti Enentáimsam Túratá. Tura shuar itiurchat pujuinia nu Yáintinian Yus suramsaitkiuinkia shiir Enentáimsam Túratá.
					</seg>
					<seg id="b.ROM.12.9" type="verse">
						Nekas Enentáijiai mai anenai ajatarum. Yajauch nakitrarum pénkera nu Túratarum.
					</seg>
					<seg id="b.ROM.12.10" type="verse">
						Nuamtak yachi asarum Núnisrum mai anenai ajatarum. Chíkich wijiai nankaamas uuntaiti tu Enentáimtunaistarum.
					</seg>
					<seg id="b.ROM.12.11" type="verse">
						Nakittsuk kakaram ajasrum Ashí Enentáimjai ii Uuntri wakera nu Túratarum.
					</seg>
					<seg id="b.ROM.12.12" type="verse">
						Ukunam Yus tsankatramkattajnia nu Enentáimtusrum warastarum. Wáitiakrumsha katsuntratarum. Tuke iniaitsuk Ashí Túrunamujai Yus áujsatarum.
					</seg>
					<seg id="b.ROM.12.13" type="verse">
						Yus-shuar atsumainia nujai Yáintarum. Irarsha pénker itiaatarum.
					</seg>
					<seg id="b.ROM.12.14" type="verse">
						Yajauch awajtamainia nu shiir awajsatarum. Yus yajauch yumintsuk nu shuaran pénker Túrawarat tusarum seattiarum.
					</seg>
					<seg id="b.ROM.12.15" type="verse">
						Warainia nujai warastarum. Kúntuts pujuinia nujaisha uuttiarum.
					</seg>
					<seg id="b.ROM.12.16" type="verse">
						Chikichik Enentáijiai métekrak shiir Enentáimtunaitiarum. Nankaamantu Enentáimtumasairap. Antsu péejchach ajastarum. &quot;Ti nekajai&quot; tu Enentáimtumasairap.
					</seg>
					<seg id="b.ROM.12.17" type="verse">
						Shuar ámin yajauch awajtamkuisha nincha yapajkiataj tu Enentáimsáip. Aents iisam pénker áminia nu amesha tuke Túratá.
					</seg>
					<seg id="b.ROM.12.18" type="verse">
						Ame jeamna nujai Ashí shuarjai nawamnaikiam wekasata.
					</seg>
					<seg id="b.ROM.12.19" type="verse">
						Yuska ni Papiriin juna aamtikramiayi: &quot;Wíitjai tunaan Asutiátniun. Wisha yapajkiattajai&quot; tawai Uunt Yus. Tuma asamtai yatsuru, kajertamkuisha atumsha yapajkiairap. Antsu yajauch awajtamkana nuna Yus Iistí. Yus Asutiáti.
					</seg>
					<seg id="b.ROM.12.20" type="verse">
						Tura nu arantcha tawai: &quot;Ame nemasrum tsukamakuisha ayurata. Kitiamakuisha umartin susata. Nu Túrakum pénker ajachua nu iniatsaartatme.&quot;
					</seg>
					<seg id="b.ROM.12.21" type="verse">
						Yajauch nupettamkain. Antsu pénker Túrakum yajauchia nu nupetkata.
					</seg>
				</div>
				<div id="b.ROM.13" type="chapter">
					<seg id="b.ROM.13.1" type="verse">
						Akupniunka Ashí shuar umirkatniuiti. Akupniuka Yus apujsamuiti. Yus apujsachma akupin atsawai.
					</seg>
					<seg id="b.ROM.13.2" type="verse">
						Tuma asamtai shuar akupniun umirtsuna nu, Yus apujsamun umireachu asa nekas Asutniátniuiti.
					</seg>
					<seg id="b.ROM.13.3" type="verse">
						Kame akupniuka pénker shuar sapijmiakarat tusar apujsachma ainiawai. Antsu yajauch shuar ashamkarat tusar apujsamu ainiawai. Nii ashamtsuk pujustin wakerakmeka pénker Túratá. Túrakminkia akupin shiir Enentáimturmartatui.
					</seg>
					<seg id="b.ROM.13.4" type="verse">
						Yainmakat tusa Yus apujsamuiti. Antsu yajauch Túrakmeka akupin nekas ashamkatniuitme. Warí, Yus ántar apujsachmaiti. Tunáa shuaran Asutiátniun Yus apujsaiti.
					</seg>
					<seg id="b.ROM.13.5" type="verse">
						Nu asamtai akupin tuke umirkatniuiti. Aya Asutiuáwain tusar umirkashtiniaitji. Antsu shiir Enentáijiai wekasatin umirkatniuiti.
					</seg>
					<seg id="b.ROM.13.6" type="verse">
						Tuma asamtai Núnisan akupniun kuit Súsatniua nu Páchitsuk susatarum. Nu takatan pujursarat tusa Yus apujsaruiti.
					</seg>
					<seg id="b.ROM.13.7" type="verse">
						Ashí Túratniua nu Túratarum. Akiktiniaitkiumka Páchitsuk akikta. Akupniusha uuntcha Ashí Núnisan írunna nusha shiir Enentáimtikratarum.
					</seg>
					<seg id="b.ROM.13.8" type="verse">
						Kuitjai tumashrintin airap. Antsu mai anenai tuke ajatarum. Chíkich shuar aneakum niin pénker Túrattame. Túram Ashí akupkamu Páchitsuk umirkattame.
					</seg>
					<seg id="b.ROM.13.9" type="verse">
						Akupkamusha tawai: &quot;Tsanirmawaip, mankartuawaip, kasamkaip, Chíkich shuar tsanumpruraip, chikichna wakerutkaip&quot; tawai. Tura nusha Ashí chikichik chichamjain Tíminiaiti: &quot;Ame ayashim aneam Núnismek Ashí shuar aneata.&quot;
					</seg>
					<seg id="b.ROM.13.10" type="verse">
						Shuar Chíkich shuaran aneakka yajauch awajsashtatui. Tuma asa akupkamun ti shiir umirkattawai.
					</seg>
					<seg id="b.ROM.13.11" type="verse">
						Ii Yámankamtaik Yus nekas Enentáimtusmiaj nui &quot;Ii ti shiir ajasar tuke uwempratin ukunam átatui&quot; tu Enentáimprachmashiaj~i. Antsu yamaikia nu tsawant yuntumsamtai Ashí Túrajnia nujai shintiarar Enentáimpratniuitji.
					</seg>
					<seg id="b.ROM.13.12" type="verse">
						Tuke Káshiitiat tsawaatemprai. Ii Uuntri Kristu Jú Tunáa nunkanam Tátin ishichik ajasai. Tuma asamtai ii Túrutairi kiritniua Núnisan yajauch Túrutai ana nuka Túrutsuk Tsáapninium pénker wekasatin kakaram ajastai.
					</seg>
					<seg id="b.ROM.13.13" type="verse">
						Túratniua nujai métek wekasatai. Tsawai wekaakur kiritniunam uumkar Tunáa Túrutai Túrashtai. Nampetsuk, yajauch warartsuk, tsanirmatsuk, jianaitsuk, tura kajernaitsuk aya pénker Túratai.
					</seg>
					<seg id="b.ROM.13.14" type="verse">
						Ii Uuntri Jesukrístu Túramia Núnisrik Túratai. Tura ii Ayashí wakeramu umikiat tusar tsankatkashtiniaitji.
					</seg>
				</div>
				<div id="b.ROM.14" type="chapter">
					<seg id="b.ROM.14.1" type="verse">
						Shuar Yúsan ishichik Enentáimtana nu itiaatarum tura kakantrairap.
					</seg>
					<seg id="b.ROM.14.2" type="verse">
						Iis, Chíkichka Ashí yuamniaiti tuiniawai. Tura chikichcha, Yúsnan awajirar, naman Yúashtiniaiti tuiniawai.
					</seg>
					<seg id="b.ROM.14.3" type="verse">
						Tura Ashí Yúa nuka namanken Yúatsna nuna wishikrashtiniaiti. Núnisan Ashí yucha nu Ashí yuun kakantrashtiniaiti. Warí, Núnaka Yus ni shuarin awajsachukait.
					</seg>
					<seg id="b.ROM.14.4" type="verse">
						ṡAmeka timiataash pénkeraitiam Chíkich shuar kakantinia? Antsu ni uuntrin ni pénker Túramuncha tura yajauch Túramuncha iischatniukait. Enentáimpratá. Yus kakaram asa niin pénker awajsamniaiti.
					</seg>
					<seg id="b.ROM.14.5" type="verse">
						Chikichcha Enentáimpratai. Chíkich shuar tsawantan achikiar &quot;Jú tsawantai Yus nankaamas shiir awajsatniuiti&quot; tuiniawai. Chikichcha Ashí tsawantan métek Enentáimtuiniawai. Ayu, tura ni Enentáimtamun nekas paant nekaatniuiti.
					</seg>
					<seg id="b.ROM.14.6" type="verse">
						Chikichik tsawantan Enentáimtakka Yusan shiir awajsatniun Túrawai. Tura Ashí métekrak Enentáimtakka Yúsan shiir awajsataj tusa Túrawai. Yurumkajaisha Ashí Yúana nu Yúsan yuminkias shiir awajsataj tusa Túrawai. Núnisan Ashí Yúatsna nusha Yúsan yuminkias shiir awajsataj tusa Túrawai.
					</seg>
					<seg id="b.ROM.14.7" type="verse">
						Iikkia ii Enentáijiain iwiaaktsuji. Tura Jáakrisha ii Enentáijiain jaatsji.
					</seg>
					<seg id="b.ROM.14.8" type="verse">
						Kame iwiaaku pujakrisha ii Uuntri Kristu shiir awajsatai tusar pujurji. Tura Jáakrisha tuke Níiniuitji. Nu asamtai iwiaaku pujakrisha tura jakarsha tuke Krístunuitji.
					</seg>
					<seg id="b.ROM.14.9" type="verse">
						Kame jakancha iwiaakuncha Ashí ni Uuntri ajastaj tusa Kristu jaka nantakmiayi.
					</seg>
					<seg id="b.ROM.14.10" type="verse">
						Tura ṡurukamtai ame yatsum &quot;yajauchiiti&quot; tame. Urukamtai nakitiam? Warí, Ashí iikia ii Túramu paant awajnasat tusar Kristui naka wajastatji.
					</seg>
					<seg id="b.ROM.14.11" type="verse">
						Nu asamtai Yus-Papinium tawai: &quot;Wi nekas iwiaaku Pujá asan Ashí Winí tikishmatrurartatui. Tura Ashí &quot;Yus asa tuke pénker Túriniaiti&quot; Túrutiartatui&quot; tawai.&quot; Tu aarmaiti.
					</seg>
					<seg id="b.ROM.14.12" type="verse">
						Tuma asamtai iisha chikichik chikichik Ashí ii Túramu Yus paant ujakartatji.
					</seg>
					<seg id="b.ROM.14.13" type="verse">
						Nu asamtai &quot;yajauch Túriniaiti&quot; tu áujmatnaisashtiniaitji. Antsu ii yachi tunaanum ajuarchatin ti Enentáimturtiniaitji.
					</seg>
					<seg id="b.ROM.14.14" type="verse">
						Jesukrístu jintintiamu asan juna nékajai: Yus najanamuka pénkerchaka atsawai. Ashí Túramniaitjai. Túrasha shuar chichaak &quot;Nu Túrushtainti&quot; Táyat nuna Túrakka niijiai tunaiti.
					</seg>
					<seg id="b.ROM.14.15" type="verse">
						Tuma asamtai shuar chichartamuk &quot;Nu Yúakminkia Yusjai pénkerchaiti&quot; tai, ame Yúakminkia nu shuar itiurchat Enentáimsashtatuak. Tura niisha tunaanum iniaar menkakamniaiti. Nu shuar aneakum Túratsme. Enentáimpratá. Aya ame yuamna nujain ame yatsum Kristu jarukmia nu Emenkákaip.
					</seg>
					<seg id="b.ROM.14.16" type="verse">
						Tura &quot;yuamniaitjai&quot; Táyatam wi Yúakui yajauch áujmatrusarain tusam iniaisata.
					</seg>
					<seg id="b.ROM.14.17" type="verse">
						Kame Yus umirkatin Yurumátniujaisha umartinjaisha Enentáimtuschatniuiti. Antsu Yusa Wakaníjiai shiir wekasar Yusjai tura shuarjai nawamnaikiar ti pénker wekasatniuitji.
					</seg>
					<seg id="b.ROM.14.18" type="verse">
						Ashí shuar Krístun Núnis umireakui Yussha tura Chíkich shuarsha pénker Enentáimtuiniawai.
					</seg>
					<seg id="b.ROM.14.19" type="verse">
						Nu asamtai tuke shiir pujusminia nu Túrakur Yusjai kakaram ajastin Yáiniaiktai.
					</seg>
					<seg id="b.ROM.14.20" type="verse">
						Yus iisam Ashí yuamniaitji. Antsu ame yuamna nujai Chíkich shuar tunaanum ajuartin tunaiti. Tuma asamtai ame yuam nujai Yus nu shuara Enentáin takarsamu emesraip.
					</seg>
					<seg id="b.ROM.14.21" type="verse">
						Nu Túrashtin nuikia naman Yúashtincha Karía umarchatniusha pénkeraiti. Warí, Túrushtaijiai ame Yátsum itiurchat Enentáimtikram tunaanum ajuarchatapash. Tura nu shuar Yúsan nekas Enentáimtuschamnia ajastatui. Nuka Atsutí.
					</seg>
					<seg id="b.ROM.14.22" type="verse">
						Ame Yus nekas Enentáimtakum Ashí Túramniaitkiumka Yúsak wararsata. Shuar Yus iimmianum shiir Enentáijiai mash Túramnia nu nekas Shíiraiti.
					</seg>
					<seg id="b.ROM.14.23" type="verse">
						Tura araantushim yua nuka Yúsan shiir Enentáimtutsuk yua asa sumamattawai. Kame Ashí Yus shiir Enentáimtutsuk Túramu tunaiti.
					</seg>
				</div>
				<div id="b.ROM.15" type="chapter">
					<seg id="b.ROM.15.1" type="verse">
						Yusjai katsuaru ájinia nu iik Enentáimtumatsuk kakarmachu ainia nu Yáintiniaitji.
					</seg>
					<seg id="b.ROM.15.2" type="verse">
						Chíkich shuar wakeramu Enentáimtustiniaitji. Tura Yusjai nu nankaamas shiir wekasatniun Yáinminiaitkiui Túratniuitji.
					</seg>
					<seg id="b.ROM.15.3" type="verse">
						Krístusha ni wakeramun Túrachmiayi. Antsu Yus-Chicham tana Núnisan chikichnan Enentáimtusmiayi. Nu asamtai Yúsan umirin asa Wáitiak timia nu aarmaiti: &quot;Amin katsekramainiak Winiaja katsekrukarmiayi.&quot;
					</seg>
					<seg id="b.ROM.15.4" type="verse">
						Núnisan Ashí yaunchu Yus-Papinium aarma iin jintintramatniun aararmiayi. Nujai atsantamkurin shiir Wáinkiattajnia nuka katsuntrar Nákastatji.
					</seg>
					<seg id="b.ROM.15.5" type="verse">
						Yus atsantamar katsuntratniun jintintramji. Tuma asa Jesukrístu Túramia aintsan atumniasha chikichik Enentáijiai Enentáimtunaisar pujustinian Yáinmakartí.
					</seg>
					<seg id="b.ROM.15.6" type="verse">
						Nujai Ashí métekrak Yus shiir awajsattarme. Niisha ii Uuntri Jesukrístuncha Aparínti.
					</seg>
					<seg id="b.ROM.15.7" type="verse">
						Tuma asamtai Chíkich shuarjaisha shiir awajnaisatarum. Kristu Núnisan Yúsan shiir awajsat tusa incha shiir awajtamsamiaji.
					</seg>
					<seg id="b.ROM.15.8" type="verse">
						Juna tajai. Kristu Israer-shuaran Yáintaj tusa Támiayi. Tura Yus ti yaunchu nuna weatrin &quot;Túrataj&quot; timia nu uminkiat tusa Támiayi. Nujai Yus timia nuna umikmia nu nekaamniaiti.
					</seg>
					<seg id="b.ROM.15.9" type="verse">
						Tura nu arantcha Israer-shuarchasha Yus waitnentrartin ásarmatai niin shiir awajsarat tusa Támiayi. Tura Yus-Papisha tawai: &quot;Amin kantamprakun Ashí shuarnum shiir awajsattajme.&quot;
					</seg>
					<seg id="b.ROM.15.10" type="verse">
						Tura nu arantcha tawai: &quot;Ashí nunkanmaya shuartiram Ashí Israer-shuar Yúsna ainia nujai warastarum.&quot;
					</seg>
					<seg id="b.ROM.15.11" type="verse">
						Tura ataksha tawai: &quot;Ashí aents ii Uuntrin shiir awajsarti. Tura Ashí shuarsha Niin &quot;Ti uuntaiti&quot; Tiartí&quot; tawai.
					</seg>
					<seg id="b.ROM.15.12" type="verse">
						Isayassha aarmiayi: &quot;Tawitia Aparí Isai weatriya akupin akiinkiattawai. Niisha Ashí nunkan akupeakui Ashí shuar niiniak shiir Enentáimtusartatui.&quot; Tu aarmaiti.
					</seg>
					<seg id="b.ROM.15.13" type="verse">
						Yus Ashí Shíiran suramsattakrin nu shiir Nákaji. Tuma asamtai Nii nekas Enentáimtakrumin warasa shiir pujustinian Yamái suramsati. Nuyá Yusa Wakaní kakarmarijiai ti shiir Enentáijiai katsuntrarum, nu Nákastarum.
					</seg>
					<seg id="b.ROM.15.14" type="verse">
						Yatsurú, atumsha anenainiaitrume. Tura Ashí Yusna nekaarum nuamtak chicharnaikiatin nékarme.
					</seg>
					<seg id="b.ROM.15.15" type="verse">
						Tuma ain kajinmatkiirum tusan ataksha ti paant aakun Jú Enentáimtikeajrume. Yus winia waitnentrak ni Chichamen etserkat tusa akuptakui nuna aatjarme.
					</seg>
					<seg id="b.ROM.15.16" type="verse">
						Kame Jesukrístu Israer-shuarchanum Yusa shiir chichamen etserkat tusa akuptukuiti. Nuna Túrakun Israer-shuarchan Yusa Wakaníjiai shiir awajsamu ásarmatai Yusai juiniajai. Tura Yussha shiir Enentáijiai itiainiawai.
					</seg>
					<seg id="b.ROM.15.17" type="verse">
						Jesukrístu yaintiu asamtai Yusna takarsamaj nuna wararsamniaitjai.
					</seg>
					<seg id="b.ROM.15.18" type="verse">
						Tura Chíkich shuarjai Kristu Túramun pachischattajai. Aya wi chichasmajaisha tura wi Túramujaisha Israer-shuarchan Kristu umimtikiamia nunak áujmatsattajai.
					</seg>
					<seg id="b.ROM.15.19" type="verse">
						Yusa Shiir Wakaní kakarmarijiai aents tujintiamun Túran Ashí shuaran Jerusarén péprunam nankaman etserkin Iririkiu nunkanam ejekamjai. Kristu-chichaman Ashí nu nunkanam etserkaitjai.
					</seg>
					<seg id="b.ROM.15.20" type="verse">
						Nuna Túrakun Chíkich shuar etserkachmanum Krístunun ántichu ainiamunam Uwempratin Chichaman etserkaitjai. Nujai Chíkich takasmanum takarsachuitjai.
					</seg>
					<seg id="b.ROM.15.21" type="verse">
						Yus-Papisha Núnisan tawai: &quot;Chichaman penké antukcharuka nekaawartatui. Niin áujmatman anturkacharusha unuimiarartatui.&quot;
					</seg>
					<seg id="b.ROM.15.22" type="verse">
						Nuna pujuru asan iitjarum Táyatan iichmajrume.
					</seg>
					<seg id="b.ROM.15.23" type="verse">
						Tura yamaikia Juyá takatrun umikian tura Yáunchusha tuke iitjarum tiniu asan
					</seg>
					<seg id="b.ROM.15.24" type="verse">
						Ispania nukanam wéakun iistatjarme. Tura Atumíin shiir irasan Ispanianam wéakui atumsha yaintkiarum shiir akuptukchattarpash.
					</seg>
					<seg id="b.ROM.15.25" type="verse">
						Tura yamaikia kuitjai Jerusarénnumia Yus-shuaran Yáintaj tusan wéajai.
					</seg>
					<seg id="b.ROM.15.26" type="verse">
						Masetúnianmaya shuarsha tura Akayanmaya shuarsha Kuítian irurar Jerusarénnumia Yus-shuaran atsumainia nuna akuptuktai tuiniawai.
					</seg>
					<seg id="b.ROM.15.27" type="verse">
						Ti wakeruiniak Túrawarmiayi. Nu nekas Túrashtinkiait. Israer-shuarnumia Yus-Chichaman antukaru ásar yamaikia ni Kuítrijiai Páchitsuk Yáinchatniukait.
					</seg>
					<seg id="b.ROM.15.28" type="verse">
						Tuma asamtai Jú kuitian Súsaran umiran nuikia Ispanianam wéakun iiktiatjarme.
					</seg>
					<seg id="b.ROM.15.29" type="verse">
						Tura nui winiakun Kristu Shiir Chichamen nujai shiir Yáintajrum tusan ejeetittiajrume.
					</seg>
					<seg id="b.ROM.15.30" type="verse">
						Yatsurú, ii Uuntri Jesukrístunu asarum tura ni Wakaní pujurtamkurmin anenia asarum Yus áujtursatarum. Núnisrum wijiai métek Yusna takastin yaintkiattarme.
					</seg>
					<seg id="b.ROM.15.31" type="verse">
						Jutia nunkanmaya Israer-shuarnumia uwemtikrat tusarum Yus áujtursatarum. Tura Jú kuitian Júajna nunasha Jerusarénnumia Yus-shuar shiir Achikiartí tusarum Yus áujtursatarum.
					</seg>
					<seg id="b.ROM.15.32" type="verse">
						Nujai, Yus wakerakuinkia, pénker Wampú Enentáimsan warasan iittiajrume.
					</seg>
					<seg id="b.ROM.15.33" type="verse">
						Yus ti shiir pujustinian Súana nu atumjai tsanin pujurtamsati. Núnisan Atí.
					</seg>
				</div>
				<div id="b.ROM.16" type="chapter">
					<seg id="b.ROM.16.1" type="verse">
						Ii umai Jépeka Senkrea péprunmaya Yus-shuaran Yáiniaiti. Ti penker Yus-shuaraiti.
					</seg>
					<seg id="b.ROM.16.2" type="verse">
						Kristu Náariin shiir Wáinkiatarum. Nuamtak Yachí Wáinkiatniua Núnisrum Wáinkiatarum. Niisha chikichnasha tura winiasha ti pénker Wáitin asamtai atumsha ni atsumamusha yaintarum.
					</seg>
					<seg id="b.ROM.16.3" type="verse">
						Pirisirasha Akirasha wijiai métek Jesukrístunun takasaru ásar amikmaatainiajai.
					</seg>
					<seg id="b.ROM.16.4" type="verse">
						Niisha winia uwemtikrurtai tusar Jáninkiarmiayi. Tuma asamtai yuminkiniajai. Tura aya Wíkichu antsu Ashí Israer-shuarchanumia Yus-shuar ainia nusha yuminkiniawai.
					</seg>
					<seg id="b.ROM.16.5" type="verse">
						Núnisan Ashí Yus-shuar Pirisiran tura Akira jeen irunainia nusha amikmaatarum. Tura winia aneamu amikiur Epenetu amikmaatruatarum. Niisha Akaya nunkanam emka Krístun nekas Enentáimtusmiayi.
					</seg>
					<seg id="b.ROM.16.6" type="verse">
						Marisha, atumjai ti takasua nu amikmaatruatarum.
					</seg>
					<seg id="b.ROM.16.7" type="verse">
						Tura Wíi shuarsha Antrunikiusha Júniassha amikmaatruatarum. Niisha wijiai sepunam pujusarmai. Wijiai emka Krístun shiir Enentáimtusar Chíkich akatramujai nankaamas takasaru ainiawai.
					</seg>
					<seg id="b.ROM.16.8" type="verse">
						Ampriassha Krístunam winia aneamu amikiur asamtai amikmaatruatarum.
					</seg>
					<seg id="b.ROM.16.9" type="verse">
						Urpanujaisha Jesukrístu Takatrí tsaninniuitji. Niisha tura aneamu Estakissha amikmaatruatarum.
					</seg>
					<seg id="b.ROM.16.10" type="verse">
						Apirissha amikmaatruatarum. Niisha Krístun ti shiir Enentáimtamu ti Páantaiti. Núnisan Aristúpuru shuarsha amikmaatruatarum.
					</seg>
					<seg id="b.ROM.16.11" type="verse">
						Wíishuar Erutiúnsha tura Narsisu shuarsha Kristu shuari ásarmatai amikmaatruawarta.
					</seg>
					<seg id="b.ROM.16.12" type="verse">
						Tripiniasha tura Tripiusasha Yúsnan takainia ásarmatai amikmaatruatarum. Núnisan ii umai Pírsitia Yúsnan ti takasu asamtai amikmaatruatarum.
					</seg>
					<seg id="b.ROM.16.13" type="verse">
						Rúpusha, nusha ti penker Yus-shuar, tura Nukurísha amikmaatruatarum. Niisha wijiai nekas winia nukurua Núnisaiti.
					</seg>
					<seg id="b.ROM.16.14" type="verse">
						Asinkritiusha, Pirikiuntisha, Ermassha, Patrupassha, Ermessha, tura Ashí niijiai Yús-shuar ainia nu amikmaatruatarum.
					</seg>
					<seg id="b.ROM.16.15" type="verse">
						Núnisan Jirurukusha, Júriasha, Néreusha, ni umaijiaisha, Urimpiassha, tura Ashí Yus-shuar niijiai pujuinia nu amikmaatruatarum.
					</seg>
					<seg id="b.ROM.16.16" type="verse">
						Nuámtaksha shiir aujnaisatarum. Ashí Juyá Kristu shuari amikmaatmainiawai.
					</seg>
					<seg id="b.ROM.16.17" type="verse">
						Yatsurú, shuar Nusháa Enentáimtuiniak Yus-shuaran akanainiak itiurchat awajenawai. Nu shuar Wáinkiarum kanaktiarum. Ni yajauch Túramu átum pénker takastin unuimiarmena Núnischaiti.
					</seg>
					<seg id="b.ROM.16.18" type="verse">
						Nu shuar ii Uuntri Jesukrístunun takainiatsui. Antsu ni wakeramun uminiawai. Tura ti shiir chichasar nékachun anankenawai.
					</seg>
					<seg id="b.ROM.16.19" type="verse">
						Atum umirma Ashí shuar nékainiakur ti waraaji. Yajauch Túrutsuk aya pénker Túratin Enentáimsarum pujustarum.
					</seg>
					<seg id="b.ROM.16.20" type="verse">
						Yus tuke shiir pujustinian amawa nu ti Wárik uunt iwianchin nupetturmaktatui. Tura ii Uuntri Jesukrístu shiir yainmakarti.
					</seg>
					<seg id="b.ROM.16.21" type="verse">
						Timiutéusha, wijiai takau, amikmaatmarme. Núnisan Rúsiusha, Jasunsha, Susipatresha, mash Wíishuar ainia nu amikmaatmarme.
					</seg>
					<seg id="b.ROM.16.22" type="verse">
						Wi, Tersiu asan, Papru chichamen ju papinium aateakun Kristu Náariin amikmaajrume.
					</seg>
					<seg id="b.ROM.16.23" type="verse">
						Káyusha amikmaatmarme. Ni jeen pujaji tura juisha Ashí Yus-shuar irunainiawai. Erastusha ju pepru Kuítrin Wáinniuiti. Niisha ii yachi Kuártujai amikmaatmarme.
					</seg>
					<seg id="b.ROM.16.24" type="verse">
						Ii Uuntri Jesukrístu ti shiir yainmakarti. Núnisan Atí.
					</seg>
					<seg id="b.ROM.16.25" type="verse">
						Watsek, Yus shiir awajsatai. Ninki nekas kakaram awajtamsamniaiti. Wi Uwempratin Chichamnum Jesukrístunun étsereaj nujai ikiantamprattawai. Nu chicham Yámankamtaiknumia nekaachmanak Yus yamaikia paant awajsaiti.
					</seg>
					<seg id="b.ROM.16.26" type="verse">
						Yaunchu Yúsnan etserin ni aarmanum nu chichaman etserkarmiayi. Tura yamaikia Yus wakerak Ashí nunkanmaya shuar Nii Enentáimtusar umirkarat tusa nu Chichaman yamaikia paant awajsaiti. Yus amuutsuk tuke pujuwiti.
					</seg>
					<seg id="b.ROM.16.27" type="verse">
						Yúsak Ninki ti neka asa tura Jesukrístu ti penker tura asamtai Ninki tuke shiir Awájnástí. Nuke Atí.
					</seg>
				</div>
			</div>
			<div id="b.1CO" type="book">
				<div id="b.1CO.11" type="chapter">
					<seg id="b.1CO.11.1" type="verse">
						Wi Pápruitjai, Jesukrístu akatramu. Yus nuna wakerak, ni akatramuri Atí tusa anaitiukmai. Wi, ii yachi Sústinisjai, ju Papí akupeaji.
					</seg>
					<seg id="b.1CO.11.2" type="verse">
						Ashí Yus-shuar Kurintiu péprunam iruntrumna nu ju Papí akupeaji. Atumka Jesukrístujai tsaninkiu asarum yusna árume. Atumsha tura Ashí shuar Jesukrístun Enentáimtuiniana nunasha Yus ti pénker awajsatniun Wakerawai.nincha incha Jesukrístu mai metek Uuntrinti.
					</seg>
					<seg id="b.1CO.11.3" type="verse">
						Yus ii Aparí tura ii Uuntri Jesukrístusha waitnentramainia ásar yainmakarti imiatkinchanum tuke shiir pujustinian.
					</seg>
					<seg id="b.1CO.11.4" type="verse">
						Yusan áujkun yuminsan atumin shiir Enentáimtajrume. Jesukrístujai tsaninkia pujakrumin Yus shiir Enentáimturmawai.
					</seg>
					<seg id="b.1CO.11.5" type="verse">
						Jesukrístujai tsaninkia pujakrumin Yus atumin ti Yáinmawai Ashí pénker ana nu Enentáimtakrum tuke shiir chichastinian.
					</seg>
					<seg id="b.1CO.11.6" type="verse">
						Kristu juna Túramniaiti Tíchamkaj~i. Ashí yamaikia uminkiayi.
					</seg>
					<seg id="b.1CO.11.7" type="verse">
						Tuma asamtai Ashí Yus Súramna nu atsumatsrume. Nu Túrakrum ii Uuntri Jesukrístu tatin tuke Nákarme.
					</seg>
					<seg id="b.1CO.11.8" type="verse">
						Tura iniaitsuk tuke emettamattawai ii Uuntri Jesukrístu Támatai atumi tunaarin pachischatin.
					</seg>
					<seg id="b.1CO.11.9" type="verse">
						Jesukrístu ii Uuntrinti. Niijiai tsaninkia Pujusúk tusa Yus achirmakmarme. Tura Nii tana nuna tuke umiktatui.
					</seg>
					<seg id="b.1CO.11.10" type="verse">
						Yatsuru, ii Uuntri Jesukrístu naari pachisan, seajrume métek Enentáimpratarum tusan. Níisháa Níisháa Enentáimprairap antsu chikichik Enentáijiai métek Enentáimsa pujustarum.
					</seg>
					<seg id="b.1CO.11.11" type="verse">
						Atum yajauch chicharnaisarum pujarme. Kruí shuari tu ujatkarmatai Tájarme.
					</seg>
					<seg id="b.1CO.11.12" type="verse">
						Kame Júnis awai: Chíkich &quot;Wi Páprunuitjai&quot; tuiniawai. Chíkich &quot;Apurusnaitjai&quot; tuiniawai. Chikichcha &quot;Wi Pítrunuitjai&quot; tuiniawai. Chikichcha &quot;Wi Kristu-shuaraitjai&quot; tuiniawai.
					</seg>
					<seg id="b.1CO.11.13" type="verse">
						ṡWarí, nuinkia, Kristu akantramukait. Páprusha Krúsnum jarutramkamaashi. Tura Papru naari pachisa imiaimiukaitrum?
					</seg>
					<seg id="b.1CO.11.14" type="verse">
						Atumin Untsurí imiaichu asan shiir Enentáimjai. Aya Krispu Káyujai Jímiarchiniak imiaimjai.
					</seg>
					<seg id="b.1CO.11.15" type="verse">
						Nújainkia shuar &quot;Papru Náariin imiaimiuitjai&quot; Tíchamniaiti.
					</seg>
					<seg id="b.1CO.11.16" type="verse">
						Maa, nekas, Estepanasa shuarincha imiaimjai tura Chíkich wi imiaimiun nékatsjai.
					</seg>
					<seg id="b.1CO.11.17" type="verse">
						Kristu imiakrattia tusa akuptukchamai antsu uwempratin chichaman etserkat tusa akuptukmai. Tura ti neka chichainia Núnisan chichaatsjai shuar wi shiir chichaamun Enentáimprarain tusan. Antsu Yúpichuch chichaajai Kristu Krúsnum jakamuk paant Atí tusan.
					</seg>
					<seg id="b.1CO.11.18" type="verse">
						Kristu Krúsnum jarutramkamu étsereaji. Antsu Yus-shuarchaka menkaakatniunam wéana nu, &quot;ántraiti nu chicham&quot; tu Enentáimainiawai. Antsu Yus-shuarti, uwempratniunam wéakur, &quot;nu chichamjai Yusa kakarmari takusminiaiti&quot; tu Enentáimji.
					</seg>
					<seg id="b.1CO.11.19" type="verse">
						Núnisan tawai Yus-Chicham yaunchu aarma: &quot;Ju nunkanmayan ti neka ainiana nuna chichamen emesrattajai; ti unuimiararu ainianak ántar awajsattajai&quot; tawai Yus ni chichamen.
					</seg>
					<seg id="b.1CO.11.20" type="verse">
						Iis, ju nunkanam uwempratin chicham íruntsuk. Nu chichaman Ashí mash Yus ántar awajsaiti. Ti neka ainiana nusha, jintinkiartin ainiana nusha, Ashí ju nunkanmayan unuimiar ti chichastinian nékana nusha, nu shuar mash &quot;wi Tájana nujai pénker pujusam uwemprattame&quot; tu Enentáimiainiawai. Tura Núnaka mash Yus penké ántar najanaiti.
					</seg>
					<seg id="b.1CO.11.21" type="verse">
						Aya ni nékamujai aents Yúsan nekaacharmiayi. Núnisan Atí tusa Yus Túramiayi, Timiá neka asa. Antsu Ashí aentsun Yus ni chichamejai uwemtikratniun wakerimiayi. Chíkich &quot;ántraiti&quot; tuiniana nu chichamjain~ki Yus Niin Enentáimtuinia Núnaka uwemtikratniun wakerak Túramiayi.
					</seg>
					<seg id="b.1CO.11.22" type="verse">
						Israer-shuar &quot;aentsti Túrachminian iniakmasta, wi nekaataj&quot; tuiniawai. Kriaku shuarsha &quot;ti Enentáimsam, mash pénker Jíikim turuttia wisha métek Enentáimprataj&quot; tuiniawai.
					</seg>
					<seg id="b.1CO.11.23" type="verse">
						Iikia antsu Kristu Krúsnum jarutramkamuk étsereaji. Israer-shuarsha &quot;ju chicham natsantaiti&quot; tu Enentáimiainiawai. Israer-shuarchasha &quot;ju chicham ántraiti&quot; tu Enentáimiainiawai.
					</seg>
					<seg id="b.1CO.11.24" type="verse">
						Tura Yus achikiarma, Niiniu ajasarat tusa, Israer-shuarsha Israer-shuarchasha mai metek &quot;Kristu Krúsnum jarutramak Yusa kakarmarincha ni nekatairincha paant iniakmasmiayi&quot; tu Enentáimji.
					</seg>
					<seg id="b.1CO.11.25" type="verse">
						&quot;Yusa nekatairi ántraiti&quot; tuiniawai aents, Túrasha Imiá nekas pénkeraiti. &quot;Yusa kakarmarisha jeatsui&quot; tuiniawai aents, Túrasha Imiá nekas kakarmaiti.
					</seg>
					<seg id="b.1CO.11.26" type="verse">
						Enentáimtumastarum yatsuru. Yus achirmakmarme Niiniu ajastinian, tura ju nunkanam ti neka ainia Núnisan Atumíin ti neka íruntsui. Ti akupniusha ti nankaamakusha Atumíin íruntsui.
					</seg>
					<seg id="b.1CO.11.27" type="verse">
						Antsu ju nunkanam nékachua Núnis ana nuna Yus achikiuiti ti neka nuna Iniatsáartinian. Tura ju nunkanam kakarmachua Núnis ana nunasha Yus achikiuiti kakarma nuna Iniatsáartinian.
					</seg>
					<seg id="b.1CO.11.28" type="verse">
						Péejchachincha, nakitsamuncha, ántrachincha, Yus achikiuiti Ashí nankaamantu írunna nuna amuktinian.
					</seg>
					<seg id="b.1CO.11.29" type="verse">
						Nújainkia chikichkisha Yusjai waantu Enentáimprachminiaiti.
					</seg>
					<seg id="b.1CO.11.30" type="verse">
						Tura Yus atumin Krístujai tsanin apujtamsaiti. Tura Kristu Enentáimtusar Yus nekas nekatainkia nekaattaji. Kristu Enentáimtakrin Yus shiir Enentáimturmaji, pénker awajtamji, tura uwemtikramji.
					</seg>
					<seg id="b.1CO.11.31" type="verse">
						Yus-Papinium yaunchu aarma Núniskete: &quot;Shuar nankaamantu Enentáimprataj Tákunka ii Uuntri Yus Túramun wararsati.&quot;
					</seg>
				</div>
				<div id="b.1CO.12" type="chapter">
					<seg id="b.1CO.12.1" type="verse">
						Wisha, yatsuru, atumiin jeamaj nui Yus-chichaman ti neka chichainia aintsan tura íwiasanak ujakchamajrume.
					</seg>
					<seg id="b.1CO.12.2" type="verse">
						Tura atumjai pujakun aya chikichkiniak nekaatniun Enentáimpramjai. Júiti: Jesukrístu, tura Jesukrístu Krúsnum jakamu.
					</seg>
					<seg id="b.1CO.12.3" type="verse">
						Nékayatan kakarmachu Sapíjmiashím jearmiajrume.
					</seg>
					<seg id="b.1CO.12.4" type="verse">
						Yus-Chichaman ujaakun ti neka chichainia aintsan nupetkataj tu Enentáimturchamajrume. Antsu Yusa kakarmarincha tura ni Wakanincha paant iniakmasan Yus-Chichaman ujakmajrume.
					</seg>
					<seg id="b.1CO.12.5" type="verse">
						Aentsu nekatairijiai Yus Enentáimtuschatniuiti antsu Yusa kakarmari paant nekaarum Yus Enentáimtustiniaitrume. Nuní asamtai Yus-Chichaman tu ujakmajrume.
					</seg>
					<seg id="b.1CO.12.6" type="verse">
						Túmaitiat Yusa nekatairi átsuk. Yúsnan unuimiararujai Yusa nekatairin áujmatji. Tura Yusa nekatairinkia aentsu nekatairi aintsachuiti. Ju nunkanam akupin ainia nuna nekatairinchuiti Yúsnaka. Ju nunkanam akupniuka ishichik pujus amuukachartatuak.
					</seg>
					<seg id="b.1CO.12.7" type="verse">
						Yaunchu ju nunka atsain Yus iin uwemtikrampratniun Enentáimpramiayi ti shiir pujusarmi tusa. Ju Yusa Enentáimmiari yaunchu nekanachmiayi, tura yamaikia nu nekaar áujmatji.
					</seg>
					<seg id="b.1CO.12.8" type="verse">
						Ju nunkanam akupniuka nuna penké nekaacharmiayi. Nékainiakka ii Uuntri Timiá shiira nuna, Krúsnum Máacharu aayi.
					</seg>
					<seg id="b.1CO.12.9" type="verse">
						Yaunchu Yus-Papinium aarchamukait: &quot;Shuar Yúsan aneana nuna Yus ti Shíiran susattawai. Susattana nuka Timiá pénker asamtai shuar Wáinkiachman, antukchamuncha, Enentáimtachmancha Yus susattawai&quot; tu aarmaiti.
					</seg>
					<seg id="b.1CO.12.10" type="verse">
						Tura Yusa Wakaní ii Enentáin pujurtamuk Yus suramsattajnia nuna Yamái paant jintintramji. Nu Wakancha imia Yus Enentáimmiancha mash nékawai.
					</seg>
					<seg id="b.1CO.12.11" type="verse">
						Shuar Enentáimna nuna Chíkich shuar nekaamniakait. Antsu aya Ní Enentáijiain nékatsuk. Núnisan aya Yusa Wakaní Yúsnan paant nékawai.
					</seg>
					<seg id="b.1CO.12.12" type="verse">
						Ju nunkanmaya aents Enentáimiainia nujai Yusna nekaachminiaiti. Antsu Yusa Wakanin iin Súramaj nujai Yus shiir tsankatramajnia nu nekaamniaitji.
					</seg>
					<seg id="b.1CO.12.13" type="verse">
						Yusa Wakaní jintintramji Yúsnan chichastinian Nii wakera aintsan. Ni chichamen Súramji. Túramtai ii nékamujai Yúsna étsertsuji. Tuma asamtai imia Yusna nuka Yusjai pénker wekainia nu Jintíaji.
					</seg>
					<seg id="b.1CO.12.14" type="verse">
						Yus-shuarcha Yusa Wakaníniun ántatsui ántraiti tusa. Aya Yusa Wakaní jintintiamniaitkiui Yus-shuarcha nuna penké nekaachmin ainiawai.
					</seg>
					<seg id="b.1CO.12.15" type="verse">
						Antsu Yusa Wakanin takaku Ashí mash iis, pénkera nuna nekaamniaiti. Nii Túrana nunasha Chíkich shuar Súmamtikiachminiaiti.
					</seg>
					<seg id="b.1CO.12.16" type="verse">
						Yus-Papinium yaunchu aarmaiti: &quot;ṡYusa Enentáimmiari ya neka. Tura Yúsan ya jintintiamniait?&quot; tu aarmaiti. Tuma ain iikia Yus-shuar ájinia nu, Kristu Enentáimna Núnisrik Enentáimji.
					</seg>
				</div>
				<div id="b.1CO.13" type="chapter">
					<seg id="b.1CO.13.1" type="verse">
						Tura wikia, yatsuru, nuik ai atumjai pujakun Yusa Wakanín umirniun chichastinia aintsanak atumjai chichastinian tujinkiamjai. Antsu ayash wakeramu umirin asakrumin Krístunam katsuarcharujai chichastinia aintsanak atumjai chichasmajai.
					</seg>
					<seg id="b.1CO.13.2" type="verse">
						Uchi Kuírach naman ayurachminiaiti antsu aya umuntsatniuiti. Núnisan aya Yúpichuchin ujakmajrume, itiurchat ana nu tujintiakrumin. Tura yamaisha itiurchat ana nu tuke tujintiarme.
					</seg>
					<seg id="b.1CO.13.3" type="verse">
						Tuke ayash wakeramu umirniuitrume. Yajauch Enentáimtunaiyakrum tura katsumnaiyakrum akantramuitrume. Nujai Páantaiti átum ayash wakeramu umirniuitrume. Yúsnan Enentáimticharujai métek wekainiaitrume.
					</seg>
					<seg id="b.1CO.13.4" type="verse">
						Atumíinkia shuar &quot;wi Páprunuitjai&quot; tuiniatsuk. Chikichcha &quot;wi Apurusnaitjai&quot; tuiniatsuk. Tu chichaakrum ayash wakeramu umirniuitrume.
					</seg>
					<seg id="b.1CO.13.5" type="verse">
						Wátsek. Wi Papru ti pénkeraashitiaj. Apurussha ti pénkeraashit. Antsu iisha aya Yusa takarniurintji. Yus-Chicham étserkurin ii Uuntri Enentáimtuschamkuram. Ii Uuntri takatan Chíkich Chíkich suramsamajnia nuke takasmaji.
					</seg>
					<seg id="b.1CO.13.6" type="verse">
						Wi Yus-Chichaman étserkun arakan araktinia ainis takasmajai. Apurussha entsan ukatramai. Tura Yus nu arakan tsakatmarmai.
					</seg>
					<seg id="b.1CO.13.7" type="verse">
						Arakan araana nusha, entsan ukatna nusha ántrachukait. Antsu Yusak arakan tsakatmaru asa Ashí Túrachukait.
					</seg>
					<seg id="b.1CO.13.8" type="verse">
						Arakan araana nusha, entsan ukatna nusha métek ainiawai. Túmaitkiuisha takasmajai métek Yus akiktatui. Pénker takasmatainkia pénker akiktatui.
					</seg>
					<seg id="b.1CO.13.9" type="verse">
						Wisha Apurussha Yusa takatri mai tsaninkiar takaaji. Tura Yus Atumí Enentáin takaakui atumsha Yusa Núnkea aintsaitrume. Jeasha Enentáimpramniaiti. Yus atumjai takaak Jeá jeamtinia aintsan takaawai.
					</seg>
					<seg id="b.1CO.13.11" type="verse">
						Jea jeamainiak, emka uunt kaya Nunká init ikiursar kaki awajsatin ainiawai. Tura nuyanka nu kayanam ekeniar Júkitniuiti jea wewe Atí tusa. Wikia Jeá jeammin ti unuiniamiarua aintsanak uunt kaya Nunká emka ikiustinian nekaan, Núnisnak Jesukrístunun emka ujakmajrume. Tura Jesukrístu uunt kaya kaki ikiusma ainis asa Nínkiti nui jea ekenkatin. Iis, Ashí Enentáimtustinia nankaamas Jesukrístu Enentáimtustiniaiti. Nu asamtai Jesukrístunun emka ujakmajrume. Yus nuna etserkatniun tsankatrukuiti. Wi emka, uunt kaya ikiursatniua aintsan, Jesukrístunun ujakmajrume. Tura nuyanka Chíkich shuar ekeniar jeammin ainiawai. Tura anearti pénker jeamtinian.
					</seg>
					<seg id="b.1CO.13.12" type="verse">
						Tura jea jeamainiak nii wakerak pénker ana nujai jeamminiaiti. Nii pénker jeamtinian wakerak kurijiaisha, Kuítjaisha, Shíirmach kayajaisha jeamminiaiti. Chíkich jeamkuka numijiaisha, kenkujaisha, nukajaisha jeamminiaiti. Núnisan shuar Yúsnan takaak pénker takasminiaiti Túrasha Nánkamas takasminiaiti.
					</seg>
					<seg id="b.1CO.13.13" type="verse">
						Tura amuukatin tsawant jeakui Ashí ni takatri paant átatui. Nu tsawantaisha Yúsaiya ji átatui tura nu jisha ni takatri pénkera nunasha tura yajauchia nunasha nekapsattawai.
					</seg>
					<seg id="b.1CO.13.14" type="verse">
						Tura shiir jeamuka tura nu jeasha esaachmatainkia shiir akinkiattawai.
					</seg>
					<seg id="b.1CO.13.15" type="verse">
						Antsu Nánkamas jeamuka imianinki jiniumia uwemprattawai, tura ni jeamma esaa penké atsuttawai.
					</seg>
					<seg id="b.1CO.13.16" type="verse">
						Enentáimpratarum. Yusa Wakaní Atumíin Pujá asamtai Yusa Jee ajasuram nu nékatsrumek.
					</seg>
					<seg id="b.1CO.13.17" type="verse">
						Shuar Yusa Jeen émeseakuinkia Yus nu shuaran emesrattawai. Yusa Jeenka Timiá shiir asamtai Túrattawai. Nu Jea atumketrume.
					</seg>
					<seg id="b.1CO.13.18" type="verse">
						Ju nunkanmayan unuimiarua Núnisrum &quot;ti nekaitjai&quot; tu Enentáimtumasrum ananmamawairap. Antsu ju nunkanmayan nékachu ainis ajas Yúsnan ti shiir Unuimiártiniaiti.
					</seg>
					<seg id="b.1CO.13.19" type="verse">
						Ju nunkanmaya aents nékainia nuna Yus &quot;ántraiti&quot; tawai. Yus-Papinium aarmaiti: &quot;Ju nunkanmayan unuimiarun ni Enentáimmiajain Yus sumamtikiattawai.&quot;
					</seg>
					<seg id="b.1CO.13.20" type="verse">
						Tura nu arantcha aarmaiti: &quot;Uunt Yuska &quot;unuimiaru Enentáimmiancha penké ántraiti&quot; tawai.&quot;
					</seg>
					<seg id="b.1CO.13.21" type="verse">
						Tuma asamtai &quot;Páprunuitjai Tárumna nusha, &quot;Apurusnaitjai&quot;, tura &quot;Pítrunuitjai&quot; Tárumna nusha ántar Enentáimprume, nii aya aents ásarmatai. Tu Enentáimprarum warasairap. Antsu nekaatarum. Ashí írunna nu atumin yainmaktiniaiti.
					</seg>
					<seg id="b.1CO.13.22" type="verse">
						Páprusha, Apurussha, Pítrusha, ju nunkanmayasha, iwiaakmasha, Jákatniusha, Yamái írunna nusha, ukunam átatna nusha, mash atumniaiti shiir yainmaktin.
					</seg>
					<seg id="b.1CO.13.23" type="verse">
						Atumsha Krístunuitrume, tura Krístusha Yúsnaiti.
					</seg>
				</div>
				<div id="b.1CO.14" type="chapter">
					<seg id="b.1CO.14.1" type="verse">
						Júnisan Ashí shuar Enentáimturmastiniaitji. Iikia aya Kristu Yáintrintji. Kristu akatramurintji Yusna yaunchu nekaachma ana nu Yamái etserkatin.
					</seg>
					<seg id="b.1CO.14.2" type="verse">
						Wátsek, akatramuka Tána nujai métek umiktiniaiti.
					</seg>
					<seg id="b.1CO.14.4" type="verse">
						Wi umikmancha umikchamuncha ii Uuntri Kristu nékawai. Atum Enentáimturarmena nusha tura Chíkich aents Enentáimturainia nusha Wíjiainkia ántraiti. Imia Wíkisha nekamatsjai. Kame winia tunaarun penké Wáintsujai tura aya nujai &quot;pénkeraitjai&quot; Tíchamniaitjai. Ninki Yus iirui.
					</seg>
					<seg id="b.1CO.14.5" type="verse">
						Tsawant jeamtai ii Uuntri Kristu atak Tátatui. Tura Ashí Yamái kiritniunam uukma nuna tura shuar Ashí Enentáimprarma nunasha paant awajsattawai. Nu tsawant jeatsain shuar umikiuashit tusarum Enentáimtusairap. Tura nu tsawantai Yus Ashí pénker umikiarun shiir awajsattawai. Pénker umikiuncha ishichik umikiuncha takasmajai métek Yus shiir awajsattawai.
					</seg>
					<seg id="b.1CO.14.6" type="verse">
						Atum &quot;Ju shuar pénkeraiti tura Chíkich pénkerchaiti&quot; tu Akannáirarum penké Tíchatniuitrume, yatsuru. Nuka paant Atí tusan &quot;Atum &quot;Wi Páprunuitjai&quot; tura &quot;Wi Apurusnaitjai&quot; Tíirap&quot; tajai. Antsu aya Yus-Papinium aarmajai métek Enentáimsatarum.
					</seg>
					<seg id="b.1CO.14.7" type="verse">
						Ameka Chíkich shuarjai méteketme. Tura Ashí takakmena nusha Yus amasmaiti. Tura Yus amasu asamtai ṡitiurak áminiukea aintsam nujai nankaamantu ajai tu Enentáimtumam?
					</seg>
					<seg id="b.1CO.14.8" type="verse">
						ṡTi Kuítrinniua aintsan tura Ashí takakua aintsan Enentáimtsurmek. Iin nankaakarum uunt Kapitián ajasua aintsan Enentáimtsurmek? Nekas uunt Kapitián ajasrumka maak. Nuinkia iisha atumjai akupkaintji.
					</seg>
					<seg id="b.1CO.14.9" type="verse">
						Chíkich shuar mash nankaamantu ainis ainiakuisha Yus iin ni akatramurin Ashí Amúamunam apujtamsaitji. Tu Enentáimpramniaiti. &quot;Yajauch ainiawai, Máatái&quot; tu pujurtamji shuar. Tura Yusa suntarisha Ashí Juyá shuarsha iin iistai tusar Káutramkaitji.
					</seg>
					<seg id="b.1CO.14.10" type="verse">
						Iikia atumjai jeatsji. Kristu shuari asakrin nékachua ainis Enentáimturmaji shuar. Atum antsu Krístunam Tí nékachuashitrum. Iikia kakarmachuitji. Atum Timiá kakarmaitrume. Atumka ti penkeraitrume. Antsu iikia Muíjtiaintji.
					</seg>
					<seg id="b.1CO.14.11" type="verse">
						Tuke yamaisha tsukamaji, kitiamaji, entsartin atsumaji. Katsumpramji. Jeasha atsumaji.
					</seg>
					<seg id="b.1CO.14.12" type="verse">
						Ii ewejéjai takaakur ti Pimpíaji. Shuar katsekramainiaji Túrasha iikia shiir chichamjai aiyaji. Itiurchat awajtamainiakuisha katsunteaji.
					</seg>
					<seg id="b.1CO.14.13" type="verse">
						Tsanumprutmakrincha tuke shiir chichaaji. Tsuata aintsarik tuke yamaisha Ashí yajauchia Núnisan ajapramatniun Enentáimturmainiaji.
					</seg>
					<seg id="b.1CO.14.14" type="verse">
						Atumin aya iniatsaartajtsan Juní aattsujrume. Antsu winia aneamu uchirua aintsan jintintjarme.
					</seg>
					<seg id="b.1CO.14.15" type="verse">
						Atumin Yus-Chichaman ujaakun Yus-shuar ajastinian unuiniamjarme. Nujai Jesukrístu Enentáimtakrumin Atumí Aparía aintsan ajasmajai. Chíkich shuar Krístunun Jintintrámatin Timiá Untsurí ákuisha aya wiki Atumí Aparíntjai.
					</seg>
					<seg id="b.1CO.14.16" type="verse">
						Tuma asamtai wi wekaajna aintsan wekasatarum atumsha.
					</seg>
					<seg id="b.1CO.14.17" type="verse">
						Nu Túratarum tusan winia aneamu uchirun Timiutéun akuptukmajrume. Niisha ii Uuntri Krístun Enentáimtamunam winia uchiruiti tura Krístun Enentáimtak tuke shiir wekaawai. Túrasha wi Krístujai wekaamun ataksha Enentáimtikramprattawai. Núiti Ashí Yus-shuarnum wena Jintíajna nuka.
					</seg>
					<seg id="b.1CO.14.18" type="verse">
						Papru yamaikia iraishtatui Enentáimturainiak Chíkich Chíkich nankaamantuitjai tu Enentáimtumainiawai.
					</seg>
					<seg id="b.1CO.14.19" type="verse">
						Antsu Yus wakerakuinkia Wárik iitjam tusan wakerajai. Nuinkia nankaamantu chichamen antukchattajai antsu Wátskea, ni Túramurisha Iistái.
					</seg>
					<seg id="b.1CO.14.20" type="verse">
						Yus akupeana Nú shuar aya Chíchainiatsui antsu Yusa kakarmarin iniaktuiniawai.
					</seg>
					<seg id="b.1CO.14.21" type="verse">
						Wátsek, ṡWarí Enentáimprum? Atum tuke Núnisan Enentáimkiurminkia wi winin Asutiátniuitjarme. Tura pénker Enentáimkiurminkia, aneakun shiir chichasminiaitjarme. ṡAtumsha Túa wakerarum?
					</seg>
				</div>
				<div id="b.1CO.15" type="chapter">
					<seg id="b.1CO.15.1" type="verse">
						Atumíin shuar ti Tunáa tura awai. Ju Yamái Ashí nekanaiti. Nu shuar ni Aparí nuwé achikiuiti. Timia tunaaka nu tsanirmamu Yus-shuarchanumsha atsawai.
					</seg>
					<seg id="b.1CO.15.2" type="verse">
						ṡNu tunaajaisha tuke nankaamantu Enentáimprumek? Antsu uuttiniaitrume. Nu shuar Tunáa Túraka Atumíinia akankatniuiti.
					</seg>
					<seg id="b.1CO.15.3" type="verse">
						Ayashur pujachkuisha wi nui Pujáa aintsan nuna tunaarin paant nekaamjai, tura Asutiátniuiti tajai.
					</seg>
					<seg id="b.1CO.15.4" type="verse">
						Tuma asamtai átum Káunkakrumin ii Uuntri Jesukrístu kakarmarijiai tura wi nui Pujáa aintsanak, ii Uuntri Jesukrístu kakarmarijiai
					</seg>
					<seg id="b.1CO.15.5" type="verse">
						nu shuar uunt iwianchnum surunkatniuiti ni ayashi wakeramuri amukati tusa. Nujai ni wakani uwemprattawai ii Uuntri Jesukrístu Támatai.
					</seg>
					<seg id="b.1CO.15.6" type="verse">
						&quot;Iikia pénkeraitji&quot; Tárumna nu ántraiti, Tunáa Atumíin tuke akui. Iis, &quot;Karía ishichik yuminnium enketam mash karimtiktsuk&quot; tiniu ainiawai. Núnis átatui ju tunaajai.
					</seg>
					<seg id="b.1CO.15.7" type="verse">
						Tuma asamtai nu Karía ukartarum yajauch awajturmasaij tusarum. Núnisrum ju tunaanumia kanakrum pénker átatrume. Yaunchu Enentái Karía Núnis amuukatniuiti. Ashí yamarmak yuminia aintsan ajasuitrume. Tanta wakapruachusha Enentáimpratai. Israer-shuar paskua nampernum aya wakapruachu tantan yuu ainiawai. Atumí tunaari atsakui atumsha nu Námper-tantaa aintsar pénker ajasuitrume. Paskua nampertincha Israer-shuar murikiun main ainiawai. Núnisan Kristu jaka ii murikria ainis ajasuiti.
					</seg>
					<seg id="b.1CO.15.8" type="verse">
						Tuma asamtai iisha paskua Námper Nájanku pujakur tuke Núnisan shiir wekasatniuitji. Tuma asamtai Ashí yajauch tunaasha írunna nuka Karía yaunchu nawamua aintsankete. Nuka atsutniuiti. Antsu nekas ana nuka shiir Enentáimsar wekasatniuitji. Nuka yuminia aintsankete.
					</seg>
					<seg id="b.1CO.15.9" type="verse">
						Nuik papin aatramajrumna nui &quot;Tsanirma shuarjainkia iischatniuitrume&quot; Tímiajrume.
					</seg>
					<seg id="b.1CO.15.10" type="verse">
						Ju nunkanam Yus-shuarchaka aya tsanirma, aya kuitniak ikiauwin, aya kasak, aya ántar-yusan tikishmatin ainiatsuk. Nú shuarjainkia penké iischatniuitkiurmeka ju nunkanmaya Jíinkintrume. Núnaka Tátsujai.
					</seg>
					<seg id="b.1CO.15.11" type="verse">
						Antsu wi Tájana nu Júiti, Shuar &quot;Yus-shuaraitjai&quot; Tákunka tura Tunáa Túriniaitkuinkia niijiai iischatniuitrume. Tsanirmasha, Kuítian ikiauwincha, ántar-yusan tikishmatniusha, tsanumniusha, nampencha, kasasha &quot;Yus-shuaraitjai&quot; Tákuinkia iischatniuitrume. Penké niijiai Yurumáshtiniaitrume.
					</seg>
					<seg id="b.1CO.15.13" type="verse">
						Yus-shuarcha tunaari pachischatniuitjai. Yus Núnaka iistatui. Atumka antsu Atumíin Yus-shuar ainia nuna tunaari iistiniaitrume. Tuma asamtai nu shuar tunaarintin Atumíiya akankatarum.
					</seg>
				</div>
				<div id="b.1CO.16" type="chapter">
					<seg id="b.1CO.16.1" type="verse">
						Yus-shuarka Chíkich Yus-shuarjai itiurchat pujakka Kapitiánjai chichas iwiarashtiniaiti Yus-shuarcha asamtai. Antsu Yus-shuar írunna nujai iwiarati.
					</seg>
					<seg id="b.1CO.16.2" type="verse">
						Enentáimpratarum. Amuukatin tsawantai Yus-shuarka Ashí ju nunkanmaya shuara tunaari mash nekaawartatui. Tura Ashí Tunáa nekaatniuitkiurmeka itiur Yúpichuchia nu nekaashtatrum.
					</seg>
					<seg id="b.1CO.16.3" type="verse">
						Nu arantcha Yusa suntari Túramurisha nekaattaji pénkerashit tusar~i. Nayaimpiniam Túrawarma nekaatniuitkiurkia itiura ju nunkanmaya nu tujinkiattaj~i.
					</seg>
					<seg id="b.1CO.16.4" type="verse">
						Pai, itiurchat ákuinkia Yus-shuar penké tujintiainiana nujai iwiaratarum antsu.
					</seg>
					<seg id="b.1CO.16.5" type="verse">
						Natsaruk tusan nuna Tájarme. Warí, ṡAtumíini chikichkisha atsawak ni yachi itiurchatri pénker iwiaramnia?
					</seg>
					<seg id="b.1CO.16.6" type="verse">
						ṡUrukamtai Yus-shuar ni yachijiai itiurchat pujakka Yus-shuarchanum wea iwiaratniun?
					</seg>
					<seg id="b.1CO.16.7" type="verse">
						Atumí itiurchatri kapitiannium jukirmeka nujainkia átum tujinkiamu Páantaiti. Natsantchakait. Itiurchat ana nusha ṡurukamtai antsu katsuntram Asakáatsum? Kasamkamusha ṡurukamtai katsuntram Asakáatsum?
					</seg>
					<seg id="b.1CO.16.8" type="verse">
						Antsu átumka Nuámtak yachijiai itiurchat Awajnáiyarme tura Kasárnáiyarme.
					</seg>
					<seg id="b.1CO.16.9" type="verse">
						Tunáa Túrinkia Yus akupeamunam pachiinkiachmin ainia nu nékatsrumek. Anannawairap. Ashí tsanirma nusha, ántar-yusan tikishmatniusha, nuamtak aishmanjai tsanirmasha,
					</seg>
					<seg id="b.1CO.16.10" type="verse">
						kasasha, Ashí Kuítian ikiauwincha, nampencha, tsanumniusha, yajauch chichainia nusha, Chíkich shuaran anankawar atantin ainia nusha Yus akupeamunma Nuí penké wayashtin ainiawai.
					</seg>
					<seg id="b.1CO.16.11" type="verse">
						Atumíiyasha Chíkich Chíkich nuna Túrin armai. Tura yamaikia ii Uuntri Jesusa kakarmarijiaisha tura ii Yusri Wakani kakarmarijiai atumi Enentái shiir ajasuiti, atumsha Yusna ajasurme, tura tuke pénker ajasurme.
					</seg>
					<seg id="b.1CO.16.12" type="verse">
						&quot;Ashí Túramniaitjai&quot; tiniu ainiawai tura nekasaiti. Tuma ain mash Yáinkiashtatui pénker wekasatniun. Nekas Ashí Túramniaitjai tura Nánkamas Túratniujai nupetnakchattajai.
					</seg>
					<seg id="b.1CO.16.13" type="verse">
						Junasha tiniu ainiawai: &quot;Apatuk wakejainchu tura wake apatkujainchu mai ántraiti.&quot; Apatkujai wakesha nekas mai metek Enentáimpratin ainiawai tura Yus mai metek amuktatui. Núnisan ii ayashi ii Uuntri Krístunuiti tura Kristu ii ayashi nérenniuiti. Tuma asamtai ii Ayashíjiai tsanirmashtiniaiti.
					</seg>
					<seg id="b.1CO.16.14" type="verse">
						Tura Yus ii Uuntri Jesusan iniantkimia Núnisan ii Ayashíncha nu kakarmarijiai iniantkittiawai.
					</seg>
					<seg id="b.1CO.16.15" type="verse">
						Ashí ii ayashiin Kristu Ayashímkiaiti. ṡNu átumka nékatsrumek? Winia ayashrusha Kristu Ayashíiya asamtai ṡitiurak nuna Tsanirí Ayashín najanattaj? Penké Túrachminiaitjai.
					</seg>
					<seg id="b.1CO.16.16" type="verse">
						Kame ṡjusha nékatsrumek? Aishman tsanirijiai tsaninkiar chikichik ayashtinia ainis ajainiawai. Núnisan Yus-Papinium aarmaiti: Mai chikichik ayashtinia ainis ajasartatui.
					</seg>
					<seg id="b.1CO.16.17" type="verse">
						Tura shuar ii Uuntri Krístujai tsaninkia mai Chikichík wakantin ajainiawai.
					</seg>
					<seg id="b.1CO.16.18" type="verse">
						Tuma asamtai tsanirmatniunmaya Yajáyan wainkiarum tsékentiarum. Chíkich Tunáa írunna nu ii Ayashínkia ti yajauch awajeatsui. Túrasha shuar tsanirmakka Ní ayashiniak yajauch awajeawai.
					</seg>
					<seg id="b.1CO.16.19" type="verse">
						Yusa Wakaní ame Enentáimin pujurtamu asamtai, ame ayashim ni jeente. Nu Wakanínkia Yus amasuiti. ṡNuka nékatsrumek? Tuma asamtai ame ayashmi nérenchaitme.
					</seg>
					<seg id="b.1CO.16.20" type="verse">
						Kristu numpejai sumakma asamtai, ayashmisha wakanmisha Yusna ainiawai. Yusna asamtai ayashmijiai pénker Túratniuitme, Yus shiir Awájnástí tusam.
					</seg>
				</div>
				<div id="b.1CO.17" type="chapter">
					<seg id="b.1CO.17.1" type="verse">
						Ayu. Atum aatrurmarmena nuna yamaikia ujaktajrume. Shuar nuatteachkusha pénkeraiti.
					</seg>
					<seg id="b.1CO.17.2" type="verse">
						Tura ti tsanirmatniun Enentáimtuinia ásar Ashí aishman Ní nuwenak nuatkati tura Ashí nuwa Ní aishrinin iniumkati.
					</seg>
					<seg id="b.1CO.17.3" type="verse">
						Aishmansha ni aishri asa nuwen Túratniua nuna umiktiniaiti. Núnisan nuwasha ni nuwe asa ni aishrin Túratniua nuna umiktiniaiti.
					</seg>
					<seg id="b.1CO.17.4" type="verse">
						Núwaka ninki ni Ayashí nérenniuchuiti, antsu ni aishriniuiti. Núnisan aishmansha ninki ni Ayashí nérenniuchuiti, antsu ni nuwénuiti.
					</seg>
					<seg id="b.1CO.17.5" type="verse">
						Ni ayashi suritnaikiashtin ainiawai. Tura mai itit awajnaitsuk Yus áujsatin wakeruiniak ishichik tsawant kanakmin ainiawai. Tura nuinkia atak tsanin pujustin ainiawai. Túracharmatainkia uunt iwianch, Satanás, tunaanum iniartinian útsutkattawai katsuntratniun tujintiakui.
					</seg>
					<seg id="b.1CO.17.6" type="verse">
						Ayu. Tura nuna aarayatan Nújainkia &quot;Ashí shuar Páchitsuk nuatkatniuiti&quot; Tátsujai. Nuatkatniuitkiumka pénkeraiti.
					</seg>
					<seg id="b.1CO.17.7" type="verse">
						Túramtai &quot;Ashí wijiai métek nuatkachuitkiuinkia maak ainti&quot; tajai. Tura Yus Ashí shuaran Imiá métek najanachuiti. Chikichan nuatkatniun Súsaiti, tura chikichan Yúpichuch katsuntratniun Súsaiti.
					</seg>
					<seg id="b.1CO.17.8" type="verse">
						Natsancha wajencha juna Tájai, &quot;Wijiai métek nuattsuk pujusrumka pénkeraiti.&quot;
					</seg>
					<seg id="b.1CO.17.9" type="verse">
						Tura katsuntratniun tujinkiarka nuatkarti. Ti katsuntrachmin nekapeakum nuatkatin pénkeraiti.
					</seg>
					<seg id="b.1CO.17.10" type="verse">
						Nuatnaikiarun antsu Tájai, &quot;Nuwa nuatkamuka ni aishrin ikiukchatniuiti&quot; tajai. Núnaka ii Uuntri Kristu akupkaiti aya winia chichampruchuiti.
					</seg>
					<seg id="b.1CO.17.11" type="verse">
						Túramtai ni aishrin ikiukkia ninki atak nuatnatsuk Pujustí tura tsanin pujustinian wakerakka ataksha ni aishriin waketkiti. Núnisan aishmansha ni nuwen ajapashtiniaiti.
					</seg>
					<seg id="b.1CO.17.12" type="verse">
						Chíkich shuaran juna Tájai wikia, ii Uuntri Kristu juna akupkachuiti. Yus-shuara nuwenka Yus-shuarchaitkiunka tura ni aishrijiai pujustinian wakerakka pénkeraiti; ajapashtiniaiti, Tájai.
					</seg>
					<seg id="b.1CO.17.13" type="verse">
						Núnisan Yus-shuara aishri Yus-shuarchaitkiunka tura ni nuwejai pujustinian wakerakka pénkeraiti; ikiukchatniuiti.
					</seg>
					<seg id="b.1CO.17.14" type="verse">
						Nu nuwaka &quot;Yus-shuarchajai tsanin pujakun Yusjai yajauch ajastatjai&quot; tu Enentáimprashtiniaiti. Antsu nii Yus-shuar asamtai ni aishri niijiai Pujá asa pénker ajasminiaiti Yusjai. Núnisan Núwaka Yus-shuarchaitiat ni aishri Yus-shuaraitkiuinkia niijiai tsanin Pujá asa pénker ajasminiaiti Yusjai. Núnisan ni Uchirísha pénker ajasmin ainiawai Yusjai. Núnischaitkiuinkia ni Uchirí Yus-shuarcha Uchiría aintsar ainti.
					</seg>
					<seg id="b.1CO.17.15" type="verse">
						Tura aishmansha nuwasha Yus-shuarcha ana nu kanaktinian wakerakka Túrati. Yus-shuar nujai ankantaiti. Núnisan asati. Tuke Máaniaktinian Yus nakitramaji.
					</seg>
					<seg id="b.1CO.17.16" type="verse">
						ṡNúwaka ni aishri Yus-shuar ajastatna nuna nekas nékawak. Tura aishmansha ni nuwe Yus-shuar ajastatna nuna nekas nékawak? Yus-shuarcha nuka wétinia wakerakka Wetí.
					</seg>
					<seg id="b.1CO.17.17" type="verse">
						Wátsek. Shuarka Yus-shuar ajaska Yus niin najanama aintsan tuke átiniaiti. Pujumia aintsan pujusminiaiti. Núnaka Ashí Yus-shuarnum akupeajai.
					</seg>
					<seg id="b.1CO.17.18" type="verse">
						Iis, Yus-shuar ajasuka Israer-shuaraitkiunka tuke Israer-shuar Atí. Tura Israer-shuarchaitkiunka Israer-shuar ajastin Enentáimprashtiniaiti.
					</seg>
					<seg id="b.1CO.17.19" type="verse">
						Israer-shuaraitkiumsha tura Israer-shuarchaitkiumsha nuka Enentáimtuschatniuiti. Aya Yus tana nu umirkatin nekas Enentáimtustiniaiti.
					</seg>
					<seg id="b.1CO.17.20" type="verse">
						Yus-shuar ajasuka nuik pujumia aintsan pujusminiaiti.
					</seg>
					<seg id="b.1CO.17.21" type="verse">
						Chíkich shuara takarniuri asam ti itiurchat pujakmesha itiurchat Enentáimpráip. Tura ankant Jíinkimniaitkiumka Jíinkitiá.
					</seg>
					<seg id="b.1CO.17.22" type="verse">
						Ankantchaitkiumka ankantaitkiumsha ju Enentáimpratá. Takarniuka Yus-shuar ajas tuke Chíkich shuara takarniurinkiusha shiir Enentáimpratniuiti Kristu niin tunaanumia ankant awajsamtai. Tura shuar takarniuchua nu, Yus-shuar ajas Kristu takarin ajasuiti.
					</seg>
					<seg id="b.1CO.17.23" type="verse">
						Ti Wáitsamiayi Kristu iin ankant awajtamsatniun. Ni numpejai sumakma asarum shuar emetamu airap.
					</seg>
					<seg id="b.1CO.17.24" type="verse">
						Tuma asamtai shuar Yus-shuar ajas nuik pujumia aintsan yamaisha Pujústí tura Yusan Enentáimtus wekasati.
					</seg>
					<seg id="b.1CO.17.25" type="verse">
						Nuwa natsa Túratniua nuna yamaikia áujmatjai. Kristu juna akupkachmai tura Kristu anenkratmari ti nekapsa asamtai wi Tájana nu antukminiaiti.
					</seg>
					<seg id="b.1CO.17.26" type="verse">
						Tuma asamtai juna Tájai. Ti iturchatnum Pujá asakrin shuar aya Júnisan nuattsuk pujustin pénkeraiti.
					</seg>
					<seg id="b.1CO.17.27" type="verse">
						Nuatkaitkiumka Núwem ikiukip. Nátsaitkiumka nuwa eakaip.
					</seg>
					<seg id="b.1CO.17.28" type="verse">
						Tura nuatkumka Tunáa Túratsme. Nuwasha iniurtukka niisha Tunáa Túrachuiti. Túrasha nuatnaikiaru itiurchatan ti Wáinkiartatui ju nunkanam. Nú itiurchatnumia wi uwemtikraintjai.
					</seg>
					<seg id="b.1CO.17.29" type="verse">
						Yatsuru, juna Tájarme. Ishichik tsawant taasai. Juyanka nuatkaru ainia nuka aya ni nuarin Enentáimprashtiniaiti antsu Yúsna Enentáimtustiniaiti.
					</seg>
					<seg id="b.1CO.17.30" type="verse">
						Núnisan tuke Yúsnan Enentáimsar uutainia nusha uutcha aintsar pujustin ainiawai. Warainia nusha warascharua aintsar pujustin ainiawai. Súmainia nusha sumakcharua aintsar pujustin ainiawai. Ju nunkanmayajainkia itit awajmamsashtiniaitji.
					</seg>
					<seg id="b.1CO.17.31" type="verse">
						Núnisan aya Jú nunkanam pénker pujustin ti takaschatniuiti. Ashí Jú nunkanmayanka amuukatniuiti.
					</seg>
					<seg id="b.1CO.17.32" type="verse">
						Jú nunkanmayajain itit ajaschak tusan wakerajrume. Nátsaka Yúsnan Enentáimtawai ni wakera nuna umiktinian.
					</seg>
					<seg id="b.1CO.17.33" type="verse">
						Túrasha nuatkaka ju Nunkanmcyan Enentáimtawai ni nuarin shiir Enentáimtiksattsa.
					</seg>
					<seg id="b.1CO.17.34" type="verse">
						Núnisan nuwa Nátsasha nuatkamusha Niisháa Enentáimiainiawai. Nuwa natsa Yúsnan Enentáimtawai ni Ayashísha ni Wakanísha tuke Yúsjai shiir Atí tusa. Tura Nuátkamuka ju nunkanmayan Enentáimtawai ni Aishrín shiir Enentáimtiksattsa.
					</seg>
					<seg id="b.1CO.17.35" type="verse">
						Atumin Yáintajtsan juna Tájarme. Itiurchat awajsattsan wakeratsjai antsu shiir wekaakrum itit awajtsuk Yus shiir Enentáimtustarum tusan wakerajai.
					</seg>
					<seg id="b.1CO.17.36" type="verse">
						Tura shuar ni nawantri natsan nuatnaikiati Tákunka pénkeraiti. Nawantrin natsa tuke apujsatniun nakitiakka surukminiaiti. Nusha tunaachuiti.
					</seg>
					<seg id="b.1CO.17.37" type="verse">
						Tura Chíkichka tuke natsan apujsataj Tákunka nekas pénkeraiti. Apujsatin itiurchatchaitkiuinkia tura ni nawantri nuatnakchatniuitkiuinkia apujsatniuiti. Apujsanka nekas pénker Túraiti.
					</seg>
					<seg id="b.1CO.17.38" type="verse">
						Tuma asamtai nuatmamtikianka pénker Túrayi tura apujsanka nu nankaamas pénker Túrayi.
					</seg>
					<seg id="b.1CO.17.39" type="verse">
						Nuwa aishri iwiaaku pujakuinkia tuke niijiai tsanin pujustiniaiti. Tura ni aishri jakamtai ankant ajas ni wakera nujai Yus-shuaran iis nuatnaikiamniaiti,
					</seg>
					<seg id="b.1CO.17.40" type="verse">
						tura tuke nuatnatskesha nu nankaamas nekas shiir pujustatui. Tú Enentáimjai wikia tura Yusa Wakanísha métek Tátsuash.
					</seg>
				</div>
				<div id="b.1CO.18" type="chapter">
					<seg id="b.1CO.18.1" type="verse">
						Ayu. Yamaikia yurumkasha namansha ántar-yusnum susamun áujmatsattajai. Jujai Túratniua nuka mash nékaji. Tura shuar &quot;ti nékaitjai&quot; Enentáimkiunka nujainkia &quot;neka asan nankaamantuitjai&quot; tu Enentáimiui. Antsu shuar Chíkich shuaran aneakka niin pénker Atí tusa yayawai.
					</seg>
					<seg id="b.1CO.18.2" type="verse">
						Shuar &quot;ti nékaitjai&quot; Tákunka nekas nekaatniua Núnaka unuimiarchaiti.
					</seg>
					<seg id="b.1CO.18.3" type="verse">
						Tura Yúsan aneana Núnaka Yus pénker nékawai.
					</seg>
					<seg id="b.1CO.18.4" type="verse">
						Wátsek. Antar-yus susamu Yúatin junis Enentáimpratniuiti. Yuska aya chikichkiiti. Tura Chíkich Yus atsakui,
					</seg>
					<seg id="b.1CO.18.5" type="verse">
						aentsu yusri nayaimpinmasha nunkasha írunna nuka penké ántar ainiawai. Kame aentsu Yúsrisha tura uuntrisha ti írunui.
					</seg>
					<seg id="b.1CO.18.6" type="verse">
						Tura iikia nékaji, aya chikichik Yus awai, nusha ii Aparínti. Ashí írunna nuna najanaiti tura ni wakera nuna umikiat tusa najatmamji iin. Ii Uuntrisha chikichkiiti, Jesukrístu. Niijiainkia Ashí najanamuiti. Tura iisha ni kakarmarijiai iwiaaku pujaji.
					</seg>
					<seg id="b.1CO.18.7" type="verse">
						Tuma asamtai ántar-yus susamu yuamniaiti tura Yus-shuar awai juna nékainiatsna nu. Nu shuar ántar-yusan yaunchu tikishmatraru ásar Nú yusan susamun yuawarka itiurchat Enentáimprar &quot;Enentáirui yajauch ajasjai&quot; tiartatui.
					</seg>
					<seg id="b.1CO.18.8" type="verse">
						Watsek, yuamujai Yus iin shiir Enentáimtikrampratniun jeatsui. Yuarkia nujai pénker áchattaji tura Yúachrikia yajauch áchattaji.
					</seg>
					<seg id="b.1CO.18.9" type="verse">
						Ankantaitme Yúatin wakerakmeka. Tura anearta. Ame Yúakmin Chíkich shuar itiurchat Enentáimna nusha ámin Wáitmak Yúanka ni Enentáin Tunáa ajastatui.
					</seg>
					<seg id="b.1CO.18.10" type="verse">
						Iistá. Ameka neka asam ántar-yusa jeen wayam tura nui Yúakminkia ame yatsum nui Wáitmákchanpiash. Tura niisha itiurchat Enentáimiat ántar-yus susamun Yúashtimpiash.
					</seg>
					<seg id="b.1CO.18.11" type="verse">
						Nújainkia ame nékamujai ame yatsum Kristu jaka uwemtikramia nu yajauch ajastatui.
					</seg>
					<seg id="b.1CO.18.12" type="verse">
						Túramtai ame yatsum itiurchat Enentáimna nu yajauch awajeakum Krístunmasha Tunáa Túraitme.
					</seg>
					<seg id="b.1CO.18.13" type="verse">
						Nu asamtai winia yatsurun wi Yúajna nujai yajauch awajeaknaka namannaka penké yuashtatjai nii Tunáa ajasain tusan.
					</seg>
				</div>
				<div id="b.1CO.19" type="chapter">
					<seg id="b.1CO.19.1" type="verse">
						Ashí Kristu akatramuri Túratniua nuna wisha Túramniaitjai ni akatramuri asan. Iis, wisha ii Uuntri Jesusan Wáinkiaitjai tura wisha Jesukrístu takatrin takaajai. Winia takatrujain átumka Yus-shuar ajasuitrume.
					</seg>
					<seg id="b.1CO.19.2" type="verse">
						Chíkich shuar &quot;Kristu akatramurinchuiti&quot; Túrutainiakuisha átumka winia takatrujai Yus-shuar ajasu asakrumin nujai wi nekas Kristu akatramurintiaj nu paant nekaamniaiti. Tura tu Enentáimtursatniuitrume.
					</seg>
					<seg id="b.1CO.19.3" type="verse">
						Ashí shuar &quot;Kristu akatramurinchuiti&quot; Túrutainia nuna juna Tájai.
					</seg>
					<seg id="b.1CO.19.4" type="verse">
						Wisha Yus-Chichaman etserkataj tusan Shuárnum iraakun Ashí ajampruinia nuna yuamniaitjai tura umarminiaitjai.
					</seg>
					<seg id="b.1CO.19.5" type="verse">
						Tura Pítrusha, Jesusa yachisha, tura Chíkich akatramusha irainiak ni nuwen Yus-shuar ainia nuna jukimnia ainiawai. Wisha Núnisnak Túramniaitjai.
					</seg>
					<seg id="b.1CO.19.6" type="verse">
						Chíkich akatramuka kuit susamujai Yus-Chichaman etserainiawai. Wisha Pirnapísha Núnisrik Túramniaitji. Kame ṡaya iichikik takastiniaitiaj~i?
					</seg>
					<seg id="b.1CO.19.7" type="verse">
						Suntarka ṡNí Kuítrijiaimpiash takaa? ṡTsanimpian Aráa nu nuna neren Yúatsuk. Wáakan wainiua nusha muntsurin úmatsuk? Núnisan Yus-Chichaman étsera nusha Nú takasmanumia Yurumámniaiti.
					</seg>
					<seg id="b.1CO.19.8" type="verse">
						Aya aents Enentáimmian chichaatsjai. Muisais akupkamunmasha métek tawai.
					</seg>
					<seg id="b.1CO.19.9" type="verse">
						Muisais akupkamunam aarmaiti: &quot;Turu takaak jinkiaia saepen pakartaj tusa Nájakui ni Nují Jinkiatáshtiniaiti. Antsu ni wakerak yuati.&quot; Tu aarmaiti. Tura Yus aya Túrunak Enentáimprachmiayi jujai.
					</seg>
					<seg id="b.1CO.19.10" type="verse">
						Antsu iin jujai nekaawarat tusa Tímiayi. Jinkiain araana nusha tura Júukmatai saepen pakaana nusha nuna jinkiain mai Yurumátin ainiawai. Paant Atí tusa Yus nuna aarmiayi.
					</seg>
					<seg id="b.1CO.19.11" type="verse">
						Tuma asamtai Yus-Chicham atumiin etserkakrin Nuyá átum takakrumna nujai iin ajamsatniuitrume. ṡNusha itiurchatkait?
					</seg>
					<seg id="b.1CO.19.12" type="verse">
						Chíkich akatramu Atumíin irutainiak ajamsamun yuamniaitkuinkia iikia nekas Túramniaitji ii etserkamujai Yus-shuar ajasakrumin. Tura wikia antsu Túrachuitjai. Atsumaknasha Ashí itiurchat ana nuna katsuntramjai Kristu shiir chichamen étserkui shuar itiurchat Enentáimturarain tusan.
					</seg>
					<seg id="b.1CO.19.13" type="verse">
						Ashí shuar ni Yúsriniun tuke pujurin ainia nu, ni yusri jeen írunna nuyan Yurumáiniawai. Tura yus-sutai namanken maawar Nuyá Yurumáiniawai.
					</seg>
					<seg id="b.1CO.19.14" type="verse">
						Núnisan Yus-Chichaman etserniua nuka Yúsnan takasu asamtai pénker ajamsatniuiti. Nuna Kristu akupkamiayi.
					</seg>
					<seg id="b.1CO.19.15" type="verse">
						Tura wisha ajamsamun yuamniaitiatan tuke winia Kuítrujai Yurumámjai. Tura yamaisha Surúsúk tusan aattsujrume. Antsu nuna Túrutsuk jakanka maak Aíntjai.
					</seg>
					<seg id="b.1CO.19.16" type="verse">
						Uwempratin chichaman wi étserkun aya Nújain &quot;ti penkeraitjai&quot; Enentáimtumatsjai. Kame Yus nuna Túratniun surusuncha itiurkatjak. Nuna Túrachkunka ti itiurchat pujusaintjai.
					</seg>
					<seg id="b.1CO.19.17" type="verse">
						Wakerakun étserkunka, warasminiaitjai. Tura nakitiaknasha tuke Yus surusmanka umiktiniaitjai.
					</seg>
					<seg id="b.1CO.19.18" type="verse">
						Tura jujai antsu nekas warasminiaitjai: Wi Túramnian iniaisan chikichnan takatsuk aya winia Kuítrujain uwempratin chichaman étserjai. Nujai waraakun akikma aintsankete.
					</seg>
					<seg id="b.1CO.19.19" type="verse">
						Chíkich shuara takarniuchuitiatan Ashí shuara takarniuriya aintsanketjai Kristu shuari Untsurí ajasarat tusan.
					</seg>
					<seg id="b.1CO.19.20" type="verse">
						Israer-shuarjai pujakun niisha Yus-shuar ajasarti tusan Israer-shuara aintsan ajai. Kame Muisaisa akupkamuri umirkatin ainiakui wisha aun umirkashtiniaitiatnak umirniuitjai.
					</seg>
					<seg id="b.1CO.19.21" type="verse">
						Tura Israer-shuarchasha Yus-shuar ajasarti tusan, nu shuar Muisaisa akupkamurin umirkashtin ainiakui, wisha nuna umirkashtinia aintsan ajai. Tura Kristu akupeana nuna umirkatin asan nekas Yus akupkamun umirniuitjai.
					</seg>
					<seg id="b.1CO.19.22" type="verse">
						Yusjai katsuarchasha ti penker Yus-shuar ajasarti tusan wisha katsuarcha aintsan ajai. Chíkich Chíkich shuarjai métek ajajai ishichkisha Yus-shuar ajasarti tusan.
					</seg>
					<seg id="b.1CO.19.23" type="verse">
						Ashí wi Túraj Núnaka uwempratin chicham tuke shiir Atí tusan Túrajai. Tura nu chichamjai wisha atsumtsuk shiir wekaajai.
					</seg>
					<seg id="b.1CO.19.24" type="verse">
						Shuar nekapnaisatniusha Untsurí tsékentin átsuk tura aya chikichik awakmatsuk. Ninki, awakmakun Súsatniua Nú shiirmachin achiktatui. Núnisrum kakarum ajasrum awakmak Shíirmachin achiktinia aintsarum Yusna takastarum.
					</seg>
					<seg id="b.1CO.19.25" type="verse">
						Shuar nakurak nekapnaisatin ainia nuka nupetmaktaj Tákunka Ashí itit awajea nuna ikiuiniawai. Iisha Núnisrik nu Enentáijiai Yusna nu takastiniaitji. Nakuruinia nu shuar awakmakun tawasap Súsatniua nuna achikiarsha Nú tawaspan Wárik kajinmatkimniaiti. Antsu Yus iin amastatjinia Nú tawasap tuke amuukashtatui.
					</seg>
					<seg id="b.1CO.19.26" type="verse">
						Wikia aya Nánkamsan tsékeatsjai. Nasejai maania aintsan Máaniatsjai.
					</seg>
					<seg id="b.1CO.19.27" type="verse">
						Antsu winia ayashrun awatinia aitkiasnak umimtikiajai. Túrachkunka chikichan unuiniariatan winiasha awakmakun Súsatniua Nú shiirmachin Yus surustinian nakitrurainti.
					</seg>
				</div>
				<div id="b.1CO.110" type="chapter">
					<seg id="b.1CO.110.1" type="verse">
						Enentáimpratarum, yatsuru. Yus yaunchu ii uuntrin Ashí métek Yáinmiayi. Nusháa yuranmijiai jintian nekapruamiayi. Tura Ashí ii uuntri nu yuranmin apapekar wearmiayi. Ashí Núnisar Kapaaku Nayaantsan Yus akankamunam wekasar katitkiarmiayi.
					</seg>
					<seg id="b.1CO.110.2" type="verse">
						Tura Muisaisan umirkar yuranminiam tura nayaantsanam Ashí imiaimiu aintsan ajasarmiayi.
					</seg>
					<seg id="b.1CO.110.3" type="verse">
						Núnisan Ashí mash Yusnumia yurumkan yuawarmiayi.
					</seg>
					<seg id="b.1CO.110.4" type="verse">
						Entsancha Ashí mash Yus susamunak umararmiayi. Kame Yus kayanmaya entsan akupkamtai Ashí umararmiayi. Krístusha, Nú kaya aintsan, niijiai tuke weakui ni Wakaní atsumamurin Krístunmayan takusarmiayi.
					</seg>
					<seg id="b.1CO.110.5" type="verse">
						Tuma ain Yus ti Yáinmaitiat ni wakeramun umikcharmiayi. Tura ásar ni nunkeen jeatsuk atsamu nunkanam ti Untsurí Jákarmiayi.
					</seg>
					<seg id="b.1CO.110.6" type="verse">
						Iisha nujai unuimiartiniaitji. Iikia ni wakeriarmia aintsar~i yajauchia nu wakerukchatniuitji.
					</seg>
					<seg id="b.1CO.110.7" type="verse">
						Nu asamtai ántar-yus ni Túrawarmia aintsarum tikishmatrairap. Iis, jiru yusri shiir awajenakui Yus-Papinium aarmaiti, &quot;Nu shuar Yurumáwar nampekar Námper ti najanawarmiayi.&quot; Tu aarmaiti.
					</seg>
					<seg id="b.1CO.110.8" type="verse">
						Nii Túrawarmia Núnisrik iikia tsanirmashtiniaitji. Nuna Túrawar paintitres mir (23.000) chikichik tsawantai Jákarmiayi.
					</seg>
					<seg id="b.1CO.110.9" type="verse">
						Iisha Tunáa Túrar &quot;Yus Asutiuáshtatui&quot; tu Enentáimprashtiniaitji. Niisha nuna Túrawar napijiai esaim Untsurí Jákarmiayi.
					</seg>
					<seg id="b.1CO.110.10" type="verse">
						Yussha yajauch áujmatsashtiniaiti. Nuna Túrawarmatai Yus ni suntarin akupak Untsurín maawarmiayi.
					</seg>
					<seg id="b.1CO.110.11" type="verse">
						Yaunchu ii uuntrijiai Túrunamu iin Amúamu tsawantnum pujajnia nuna jintintramat tusa aarmaiti.
					</seg>
					<seg id="b.1CO.110.12" type="verse">
						Tuma asamtai shuar &quot;Tunaanum iniaarchattajai&quot; Tákunka anearti. Anearchamka iniaarminiaitme.
					</seg>
					<seg id="b.1CO.110.13" type="verse">
						Tura ame itiurchatrumka aya amek nekapeatsme. Chíkich shuarsha nu itiurchatjai métek nekapsatin ainiawai. Jusha ti Enentáimpramniaiti. Ame katsuntratin tujintiamna nuna nankaamas itiurchatan Yuska pénker asa tsankatramatsui. Antsu itiurchat tarutrammatai, nu itiurchatnum pujamin Yuska uwempratniun jintintramattawai. Nújainkia katsuntrattame.
					</seg>
					<seg id="b.1CO.110.14" type="verse">
						Nu asamtai aneamu yatsuru penke ishichkisha ántar-yus enentaimtusairap.
					</seg>
					<seg id="b.1CO.110.15" type="verse">
						Atumsha nékatsrumek. Wi Tájana nu nekaschakait.
					</seg>
					<seg id="b.1CO.110.16" type="verse">
						Kristu jakamu Enentáimtustin Námper najanar Yus áujeaji Kristu numpen nakumea nu shiir Atí tusar. Tura métek umarar nujai Kristu numpé métek Enentáimtaji taji. Tura apatkusha Púurar~i tura métek yuar~i nujai Kristu Ayashí iin jarutramkamu métek Enentáimtaji taji.
					</seg>
					<seg id="b.1CO.110.17" type="verse">
						Apatkusha chikichkiitiat Púuram Untsurí ajatsuk. Iisha Núnisrik Untsuríitiatar nu apatuk métek yuar~i métek Enentáimprar chikichik ayashtinia aintsar aji.
					</seg>
					<seg id="b.1CO.110.18" type="verse">
						Israer-shuartisha Enentáimpratai. Yus-sutai namanken yuinia nu, métek yuawar Yusan métek Enentáimtuiniatsuk.
					</seg>
					<seg id="b.1CO.110.20" type="verse">
						Núnisan Yus-shuarcha ántar-yus sutai namanken suiniak nekas-Yusan suiniatsui antsu yajauch wakanin suiniawai. Kame ántar-yus ainiak penké ántar ainiawai, iwiaakuchu ainiawai. Nu namansha sutai namanketiat pénker namankete, yajauchichuiti. Aya junak tajai. Yus-shuarcha ántar-yus sutai namanken suiniakui amesha niijiai métek yuamka yajauch wakanniasha niijiai métek Enentáimtajai tame. Nu antsu yajauchiiti.
					</seg>
					<seg id="b.1CO.110.21" type="verse">
						Kristu numpen nakumea nu úmakrum íwianch susamua nuka umarchatniuitrume. Kristu ayashin nakumea nu Yúakrumka íwianch susamua nuka Yúashtiniaitrume.
					</seg>
					<seg id="b.1CO.110.22" type="verse">
						ṡWarí, Yus akajkatin wakeramek. Iisha niin nupetkamniashitiaj~i?
					</seg>
					<seg id="b.1CO.110.23" type="verse">
						&quot;Ashí Túramniaitjai&quot; tiniu ainiawai. Ayu, tura mash Yáintkiashtatui pénker wekasatniun. Nekas Ashí Túramniaitjai tura mash Yáintkiashtatui wakaniur kakaram ajastin.
					</seg>
					<seg id="b.1CO.110.24" type="verse">
						Nú arantcha Chíkich Yáintincha Enentáimpratniuitji. Aya iiniuk pachischatniuitji.
					</seg>
					<seg id="b.1CO.110.25" type="verse">
						Naman Súmakum inintrutsuk sumakta. Tura ántar-yusan susamusha yajauchichuashit Enentáimtsuk Páchitsuk yuata.
					</seg>
					<seg id="b.1CO.110.26" type="verse">
						Ashí ju nunkasha tura Ashí írunna nusha Yúsnachuk ainia. Tuma asamtai pénker ainiawai.
					</seg>
					<seg id="b.1CO.110.27" type="verse">
						Yus-shuarchasha yurumkan ajampramkuisha Ashí mash yajauchichuashit tu Enentáimtsuk Páchitsuk yuamniaitme.
					</seg>
					<seg id="b.1CO.110.28" type="verse">
						Tura Chíkich chichaak &quot;Juka ántar-yus susamu namankete&quot; Túramkuinkia nuikia yuawaip. Yúakminkia nu shuar itiurchat Enentáimprattawai.
					</seg>
					<seg id="b.1CO.110.29" type="verse">
						Ame Páchitsuk yuamniaitkiumnisha nii antsu Yúachmin asa itiurchat Enentáimprattawai. Tura amesha Tíchatameash &quot;ṡUrukamtia nii tujintiakui wi Yúachminiaitiaj.
					</seg>
					<seg id="b.1CO.110.30" type="verse">
						Wi Yúsan yuminsan Yúakuisha urukamtia itiurchat Enentáimturainia. Yus yuminsachmakait?&quot; Tíchatameash.
					</seg>
					<seg id="b.1CO.110.31" type="verse">
						Ayu, Yúakmesha úmakmesha Ashí Túramna nusha Ashí shuar Yúsan shiir Enentáimtusarti tusam Túratá.
					</seg>
					<seg id="b.1CO.110.32" type="verse">
						Tuma asamtai ii Túramujai Chíkich shuar tunaanum ajuashtiniaitji. Israer-shuarsha, Israer-shuarchasha, Yus-shuarsha Ashí Yáintiniaitji.
					</seg>
					<seg id="b.1CO.110.33" type="verse">
						Wisha Ashí shuaran Yáintinian tuke Enentáimjai. Ashí shuar uwemprarti tusan wi wakeraj nuna Enentáimtsuk niin Yáintinian tuke pujurjai.
					</seg>
				</div>
				<div id="b.1CO.111" type="chapter">
					<seg id="b.1CO.111.1" type="verse">
						Kristu turamia aintsan takaajai wisha. Atumsha Núnisrum wi takaajna aintsarum takastarum.
					</seg>
					<seg id="b.1CO.111.2" type="verse">
						Yatsuru, átum winia tuke Enentáimturarum wi Tímiajrumna nu umirniuitrume. Tuma asakrumin shiir Enentáimtajrume.
					</seg>
					<seg id="b.1CO.111.3" type="verse">
						Nu arantcha ujaajrume. Yus Apa Krístun akupea aintsan Kristu Ashí aishmankan akupeawai. Núnisan aishmansha ni nuwen akupeawai.
					</seg>
					<seg id="b.1CO.111.5" type="verse">
						Iijiainkia shuar Yus áujenak tura Núnisan Yus-Chichaman étserainiak aishman etsenkrukchatniuiti antsu nuwa Múuknum nukumaktiniaiti. Tuma asamtai aishman nui etsenkrakka natsantaiti. Tura nuwa Múuknum nukumakchanka natsantaiti. Intiashin tsupimiarua aintsankete.
					</seg>
					<seg id="b.1CO.111.6" type="verse">
						Nuwa Múuknum nukumaktinian nakitiakka intiashin Tsupírtí nuikia. Watsek, nuwa ni intiashin tsupirtinian nakitiakka, tura awampratniun natsamakka Múuknum nukumakti nuikia.
					</seg>
					<seg id="b.1CO.111.7" type="verse">
						Aishmankka Yúsan nakumeawai. Yusna shiir ana nuna Nakúmkáttsa Yus aishmankan najanamiayi. Tuma asamtai aishmankka etsenkrukchatniuiti. Antsu nuwanka aishmanna shiir ana nuna Nakúmkáttsa Yus najanamiayi.
					</seg>
					<seg id="b.1CO.111.8" type="verse">
						Iis, Yus aentsun najaneak nuwanmayan aishmankan najanachmiayi antsu aishmanka Ukunchíjiai nuwan najanamiayi.
					</seg>
					<seg id="b.1CO.111.9" type="verse">
						Nuwan Yáinkiát tusa aishmankan najanachmiayi antsu aishmankan Yáinkiát tusa nuwan najanamiayi.
					</seg>
					<seg id="b.1CO.111.10" type="verse">
						Tuma asamtai Núwaka Múuknum nukumaktiniaiti, nayaimpinmaya aencha iisarti tusa.
					</seg>
					<seg id="b.1CO.111.11" type="verse">
						Ayu, tura aishman nuwajainchu atsuinti tura nuwasha Núnisan aishmanjainchu atsuinti. Yus ju nunkan Núnisan Atí tusa najanaiti.
					</seg>
					<seg id="b.1CO.111.12" type="verse">
						Iis, Yus nuwan aishmannumia najanamiayi tura aishmansha nuwanmaya akiiniaiti. Tura Yus mai najanaiti.
					</seg>
					<seg id="b.1CO.111.13" type="verse">
						Enentáimpratarum atumsha. Nuwa Múuknum nukumatsuk Yus áujsatin ṡpénkerkait?
					</seg>
					<seg id="b.1CO.111.14" type="verse">
						Ii shuartinkia aishman intiash ajakin natsantchakait.
					</seg>
					<seg id="b.1CO.111.15" type="verse">
						Antsu Núwaka intiash ajakin pénkerchakait. Múuknum nukumaktinian susamuiti.
					</seg>
					<seg id="b.1CO.111.16" type="verse">
						Watsek, shuar tuke umiktinian nakitiakka juna nekaati, iisha tura Ashí Yus-shuartisha aya tu Enentáimji.
					</seg>
					<seg id="b.1CO.111.17" type="verse">
						Yamái aarattajrumna nujain shiir Enentáimtatsjarme. Atum irunkuram Yáiniaiktiniaitrume tuke pénker wekasatin. Atum antsu iruntrarum yajauch awajnaiyarme.
					</seg>
					<seg id="b.1CO.111.18" type="verse">
						Wats, Yusa Jeen irunkuram Atumsháa Enentáimprarum kanakurme. Kame tu ujatkarmai. Nekaschashit.
					</seg>
					<seg id="b.1CO.111.19" type="verse">
						Tuke tupartatrumek Yúsnan ti nekana nu shuar paant nekanat tusarmea. Antsu kajernaikiar kanaktin pénkerchaiti.
					</seg>
					<seg id="b.1CO.111.20" type="verse">
						Kanakin asarum Kristu jakamu enentaimtustin nampernum atum iruntrarum Yúarmena nu nekas Yúsnachuiti.
					</seg>
					<seg id="b.1CO.111.21" type="verse">
						Iis, Ashí Ní yurumken itiaawai ai Yurumáttsa tura chikichan Nákatsuk Niá Niá wari yuattsa wakerawai. Chíkichkia ishichik itiaana nu tsukamawai tura chikichcha nampekarai.
					</seg>
					<seg id="b.1CO.111.22" type="verse">
						Yurumkan ishichik itiaana nu Iniatsáarchamek. Atum aitkiarum Núnisan Yusa jeen Yurumáshtiniaiti. Natsantaiti. Warí, Chíkich jea átsuk ai Yurumátin. ṡWarimpait. Jujai Shíirash áujsatjarum? Atsá. Jujai shiir áujsachminiaitjarme.
					</seg>
					<seg id="b.1CO.111.23" type="verse">
						Ii Uuntri Kristu jintintruama Núnaka ujakmajrume. Jútas tuke Súratsain, nu kashi ii Uuntri Jesus apatkun Jukí
					</seg>
					<seg id="b.1CO.111.24" type="verse">
						Yusan yuminsamiayi. Nuyá puur Tímiayi &quot;Yuatarum. Jusha winia ayashruiti; atumin jarutramkatta Núiti. Ju Yúakrum Winia Enentáimtursatarum&quot; Tímiayi.
					</seg>
					<seg id="b.1CO.111.25" type="verse">
						Núnisan Yurumá umik pininnasha achik Tímiayi &quot;Ju pinin Yamaram Chichamaiti. Tura winia numpar Puármatai Yamaram Chicham nekas uminkiattawai tawai. Ju tuke úmakrum Winia Enentáimtursatarum&quot; Tímiayi.
					</seg>
					<seg id="b.1CO.111.26" type="verse">
						Tuma asamtai ju apatuk Yúakrum tura pininsha úmakrum ii Uuntri Kristu jakamuri Enentáimtarme. Kristu Táatsain ju tuke Túratniuitrume.
					</seg>
					<seg id="b.1CO.111.27" type="verse">
						Tuma asamtai shuar Yusan Enentáimtutsuk ju apatkun yuawar tura ju pininnumiancha umarar Kristu ayashincha ni numpencha yajauch Enentáimta asa Tunáa Túraiti.
					</seg>
					<seg id="b.1CO.111.28" type="verse">
						Nu asamtai Ashí shuar ju apatkun Yútsuk tura ju pininnumiancha úmutsuk ni Enentáin iwiaratniuiti Yusjai.
					</seg>
					<seg id="b.1CO.111.29" type="verse">
						Kristu Ayashí jakamu Enentáimtutsuk Yúakka tura úmakka nuna tura asa Asutniáttawai.
					</seg>
					<seg id="b.1CO.111.30" type="verse">
						Atumsha tura asarum jaarme tura pimpiruitrume. Chikichcha Jákaru ainiawai.
					</seg>
					<seg id="b.1CO.111.31" type="verse">
						Imia-iik iimiakrinkia Yus iin Asutiámachaintji.
					</seg>
					<seg id="b.1CO.111.32" type="verse">
						Tura ii Enentáin Yus yajauchia nuna Wáiniuk Asutiámji. Túrachkunka Ashí Yus-shuarchajai Súmamtikramawaintji.
					</seg>
					<seg id="b.1CO.111.33" type="verse">
						Tuma asamtai, yatsuru, iruntrar Yurumáttsa matsatkurmeka Nákastarum métek Yurumátin.
					</seg>
					<seg id="b.1CO.111.34" type="verse">
						Shuar tsukamakka ni jéeniin~ki Yurumáti. Nújainkia yajauchijiai irunchakrumin Yus Asutiámashtatrume. Ayu, Chíkich aatrururmena Núnaka wi ai jean iwiarattajai.
					</seg>
				</div>
				<div id="b.1CO.112" type="chapter">
					<seg id="b.1CO.112.1" type="verse">
						Yusa Wakaní Ashí ni shuarin Súana nuna Yamái ujaktatjarme. Nekaatarum, yatsuru. Yus-shuar shiir takasarti tusa Yusa Wakaní juna Súsaiti.
					</seg>
					<seg id="b.1CO.112.2" type="verse">
						Yaunchu átum Yus-shuar tuke ajatsuk Chíkich shuarjai métek ántar-yus tikishmatramarme. Niisha ántar-yus ásar áujmattramsachmin ármiayi.
					</seg>
					<seg id="b.1CO.112.3" type="verse">
						Tura Jújain shuar Yusa Wakaní kakarmarijiai chichaana nu nekaamniaiti. Yusa Wakaníjiainkia shuar &quot;Jesus yajauchiiti&quot; Tíchamniaiti. Núnisan aya Yusa Wakaníjiain &quot;Jesus winia Uuntur asa akuptuktiniaiti&quot; Tíminiaiti.
					</seg>
					<seg id="b.1CO.112.5" type="verse">
						Yusa takatri íruntsuk. Tura Yusa Wakanín~ki Ashí nuna takastinian Súsaiti. Tura shuar Yus-shuara Uuntri chikichik ain Ashí Yusa takatrin métek takaatsui. Antsu chikichkin Ashí nankaamas pénker takaawai. Yusa Wakanísha nuna shiir takasat tusa Súawai. Tura Nii wakera nuna Ninki ni shuarin chikichik chikichik Niisháa Niisháa Súawai.
					</seg>
					<seg id="b.1CO.112.6" type="verse">
						Yúskete Ashí ni shuarin Niisháa takamtikeana nu. Ninki Ashí ni shuari Enentáin takaak takatnasha shiir takamtikeawai.
					</seg>
					<seg id="b.1CO.112.7" type="verse">
						Yusak Túratin Súam Yusa Wakaní kakarmari paant átatui nu takasmanum. Tura Ashí shuar Ní takatrijiai Yáiniaiktin ainiawai.
					</seg>
					<seg id="b.1CO.112.8" type="verse">
						Júnaka Yus takamtikeawai. Nékana nu shuarnasha, unuimiarua nunasha Yúsnan ujaktinian Súawai. Tura mai shuaran Yusa Wakaní kakarmarijiai nuna Túratniun Súsaiti.
					</seg>
					<seg id="b.1CO.112.9" type="verse">
						Chikichnasha Yúsan áujenak Yúsan ti Enentáimtusar nekas itiurchat ana nuna iwiaratniun Súawai. Nincha Yusa Wakaní kakarmarijiai nuna takastinian Súsaiti. Chikichnasha jaan Tsuártinian Súawai.
					</seg>
					<seg id="b.1CO.112.10" type="verse">
						Chikichnasha aents ninki Túrachminian Túratniun Súawai. Chikichnasha Yúsnan etserkatniun Súawai. Chikichnasha shuar wari yajauch wakannia pénker wakanniasha apatka nekaatniun Súawai. Chikichnasha Niisháa chichaman chichastinian Súawai. Chikichnasha Niisháa chichasman Jintíatniun Súawai.
					</seg>
					<seg id="b.1CO.112.11" type="verse">
						Tura Ashí shuara Enentáin nu Wakanik takaawai. Tura Nii wakera nuna ankant ankant Súawai takastinian.
					</seg>
					<seg id="b.1CO.112.12" type="verse">
						Iikia Kristu Ayashía aintsar~i Ayashímkiaitji. Kristu Ayashí muchitmarisha írunui. Niisha Túmaitiat chikichik ayashtiniaiti.
					</seg>
					<seg id="b.1CO.112.13" type="verse">
						Tura imianiakrin Yusa Wakaní chikichik awajtamsamji, Kristu Ayashía aintsan. Israer-shuarsha, Israer-shuarchasha, ti itiurchat takaana nusha, ankant ainia nusha, Ashí Yamái chikichik ajasuitji. Tura Yusa Wakaní pimiutkamuitji Niijiai tsaninkia pujakur.
					</seg>
					<seg id="b.1CO.112.14" type="verse">
						Ayashi muchitmari aya chikichkichuiti.
					</seg>
					<seg id="b.1CO.112.15" type="verse">
						Tuma asamtai, winia nawer uwejruchuitiat tuke winia ayashrunuiti.
					</seg>
					<seg id="b.1CO.112.16" type="verse">
						Winia Kuíshrusha Jíiruchuitiat tuke winia ayashrunuiti.
					</seg>
					<seg id="b.1CO.112.17" type="verse">
						Wátsek winia ayashur aya Jíikitkiuinkia ṡitiurak antukaintiaj? Winia ayashrusha aya Kuíshkitkiuinkia ṡWaríjiain nekapsaintiaj?
					</seg>
					<seg id="b.1CO.112.18" type="verse">
						Nu asamtai Yus winia ayashru muchitmari ni wakeramunam ikiusuiti.
					</seg>
					<seg id="b.1CO.112.19" type="verse">
						Chikichik muchitmajain ṡayash áminkiait?
					</seg>
					<seg id="b.1CO.112.20" type="verse">
						Antsu Untsurí muchitma akuisha chikichik ayashkiiti. Iisha Núnisrik Chíkich Chíkich Iisháa takayatrik métek takasar Yus wakeramu takamtsuk Umíaji.
					</seg>
					<seg id="b.1CO.112.21" type="verse">
						Winia jiiru pénker ain winia Uwejrúncha wakerishtatjak. Winia muukarsha pénker ain winia nawernasha wakerishtatjak. Núnisan Yus-shuar shiir Enentáimtumak ni yachin &quot;atsumatsjame&quot; Tíchamniaiti.
					</seg>
					<seg id="b.1CO.112.22" type="verse">
						Antsu ii muchitmari ishichik Enentáimtajnia nu atsakuinkia ti atsumawaintji.
					</seg>
					<seg id="b.1CO.112.24" type="verse">
						Chíkich muchitmasha, iimiancha nu, shiir iwiarmamtaji. Tura nu muchitmaka shiir iisminia nujai nankaamas pénker wainji. Iis, shiircha nu antsu pénker wainji. Yus ii ayashin Núnisan Atí tusa najanamiayi.
					</seg>
					<seg id="b.1CO.112.25" type="verse">
						Nujainkia Ayashí muchitmari Máanaitsuk métek Yáiniainiawai.
					</seg>
					<seg id="b.1CO.112.26" type="verse">
						Chikichik muchitmaram najaimiakum Ashí ayashnium Wáitiatsmek. Núnisan chikichik muchitmaram ayap ajakum Ashí ayashnium shiir átsumek.
					</seg>
					<seg id="b.1CO.112.27" type="verse">
						Núniskete Kristu Ayashíjiai Ayashímkiaj~i nu. Tura Chíkich Chíkich ni muchitmari aji.
					</seg>
					<seg id="b.1CO.112.28" type="verse">
						Ayashnium muchitma írunna aintsan Yus ni shuarin Untsurí takatan Súsaiti. Emka Yus akatramu, Nuyá ni chichamen etserin, Nuyá jintinkiartin, Nuyá aents Túrachminian Túrin, Nuyá Tsuákratin, Nuyá Yáinkratin, Nuyá akupin, Nuyá Niisháa chichamjai chicharin, mash írunui.
					</seg>
					<seg id="b.1CO.112.29" type="verse">
						ṡAshí Yus akatramuk ainia. Ashí Yus-Chichaman etserniuk ainia. Ashí jintinkratniuk ainia. Aents Túrachminian Ashí Túriniak ainia.
					</seg>
					<seg id="b.1CO.112.30" type="verse">
						Ashí Tsuákratniuk ainia. Ashí Niisháa chichamjai chichamtiniak ainia. Ashí Niisháa chichamjai chichasman jintinkratniuk ainia? Atsá. Túmachuiti.
					</seg>
					<seg id="b.1CO.112.31" type="verse">
						Túmaitkuinkia pénkera nu takastin wakeruktarum. Tura Imiá pénkera nuna jui jintintiatjarme.
					</seg>
				</div>
				<div id="b.1CO.113" type="chapter">
					<seg id="b.1CO.113.1" type="verse">
						Ju nunkanmaya aentsu chichamen Untsurí chichayatnak tura nayaimpinmaya aentsu chichamencha chichayatnak anenkratchaknaka tampur meserua aintsanak aya ten-ten ajajai. Penké ántranak chichaajai.
					</seg>
					<seg id="b.1CO.113.2" type="verse">
						Yus-Chichamnasha ti shiir étseriatnak, Túrasha Ashí uukmancha tura Ashí nekaamniancha nékayatnak, Túrasha Yúsan ti Enentáimtusan Murá umuchiayatnak, anenkratchaknaka penké ántraitjai.
					</seg>
					<seg id="b.1CO.113.3" type="verse">
						Ashí wi takakjana nuna atsumainian Súayatnak tura Yus shiir awajsattsan winia Ayashrúncha aesawarti tusan surumayatnak tura anenkratchaknaka ántranak Túraitjai.
					</seg>
					<seg id="b.1CO.113.4" type="verse">
						Anenkartaka wari kajeatsui, Tsánkaiti, Chíkich shuaran shiir awajniuiti, péejchach asa waantu Enentáimtumatsui.
					</seg>
					<seg id="b.1CO.113.5" type="verse">
						Anenkartaka natsanta nuna Túrichuiti, Níiniunak Enentáimchaiti, kajechuiti, Páchichuiti.
					</seg>
					<seg id="b.1CO.113.6" type="verse">
						Chikicha tunaarin wararchaiti antsu pénker shuaran wararniuiti.
					</seg>
					<seg id="b.1CO.113.7" type="verse">
						Anenkartaka aya katsunteawai. Tsanú chichamnasha nakitiawai antsu aya pénker ana nuna Nákawai. Tunáa shuar shiir Ajastí tusa tuke Nákawai.
					</seg>
					<seg id="b.1CO.113.8" type="verse">
						Anenkrattainkia tuke amuukashtiniaiti. Antsu ju nunka amuukmataisha Yus-Chicham etserkatin atsuttawai, tura Niisháa chichamjai unuimiatsuk chichastincha amuukattawai, tura Ashí nekanamtai unuimiartincha atsuttawai.
					</seg>
					<seg id="b.1CO.113.9" type="verse">
						Kame yamaikia aya ishichik nékaji. Yus-Chichamsha amutsuk étsereaji.
					</seg>
					<seg id="b.1CO.113.10" type="verse">
						Túra ukunam mash nekanamtai Yámankamtaik nekaamuka ántar átatui.
					</seg>
					<seg id="b.1CO.113.11" type="verse">
						Yaunchu wi uchich asan uchichia aintsan Enentáimkiun chichasmajai. Antsu yamaikia uunt ajasan uchiniun iniaisaitjai.
					</seg>
					<seg id="b.1CO.113.12" type="verse">
						Núnisrik Yamái ju nunkanam Yus paant Wáintsuji. Ispik kusurunam iimsatniua aintsankete. Antsu ukunam mai métek paant wainniaikiattaji. Yamaikia aya ishichik nékajai. Nui antsu Yus winia nékara aintsanak nekaattajai.
					</seg>
					<seg id="b.1CO.113.13" type="verse">
						Watsek, menaintiu amuukashtin ainiawai. Ju ainiawai: Yus shiir Enentáimtustin, shiir ana nu Nákastin, tura anenkrattai. Ju menaintiunmasha anenkrattainkia Ashí nankaamakuiti.
					</seg>
				</div>
				<div id="b.1CO.114" type="chapter">
					<seg id="b.1CO.114.1" type="verse">
						Nu asamtai, anenkratin atarum. Tura Núnisrumek Yúsnan pénkera nu takastin wakeruktarum. Imiankaska Yus-Chicham etserkatin pénkeraiti.
					</seg>
					<seg id="b.1CO.114.2" type="verse">
						Nújainkia Niisháa chichamjai unuimiatsuk chichastin pénkerchaiti. Iis, nu shuar Chíkich shuarjai chichatsuk aya Yusjai chichaawai. Ni chichame penké antukchamniaiti. Yusa Wakaní niin chichastinian Súawai Túrasha tana nu nekaachminiaiti.
					</seg>
					<seg id="b.1CO.114.3" type="verse">
						Antsu Yus-Chichaman étserea nuka shuaran yayawai. Shuaran Ikiatsuártasa, tura Ikiakártasa, Túrasha atsankrattsa yayawai.
					</seg>
					<seg id="b.1CO.114.4" type="verse">
						Niisháa chichamjai unuimiatsuk chichaana nuka aya ninki katsuartinian Yáinmamui. Antsu Yus-Chichaman étserea nuka Ashí Yus-shuaran Ikiatsuáwai.
					</seg>
					<seg id="b.1CO.114.5" type="verse">
						Atumsha Ashí mash Niisháa chichamjai chichastinian wakerajrume. Túrasha nuna nankaamas Yus-Chicham etserkatniun wakerajrume. Aya chichastinjainkia ju Imiá pénkerchakait. Kame chichasma Jintíakmeka maak. Nujai Yus-shuar tsakarartatui.
					</seg>
					<seg id="b.1CO.114.6" type="verse">
						Enentaimpratarum, yatsuru. Nui iraakun aya Niisháa chichamjai chichaaknaka ṡitiura Yáintatjarum? Antsu Yus winia jintintruamuncha tura wi nékajna nunasha étserkunka Yáintatjarme. Yus-Chichamnasha tura Ashí Yúsnancha jintinkiuncha Yáintatjarme.
					</seg>
					<seg id="b.1CO.114.7" type="verse">
						Peemsha tura tumansha wi Tájana aintsan ainiawai. Pénker Tuntuíyamuka paant nekaamniaiti. Tura pénker Tuntuíyachkuinkia, nu Tuntuíyamu nekaachminiaiti.
					</seg>
					<seg id="b.1CO.114.8" type="verse">
						Suntarsha mesetnum wéenakui ni Kapitiántri ni wakeramun ujaktinian kachun umpuawai. Paant umpuakuinkia suntarsha ni wakeramun nekaawartatui. Tura paant umpuachkuinkia suntarsha ṡitiurak mesetnum wétinian iwiarat?
					</seg>
					<seg id="b.1CO.114.9" type="verse">
						Atumjaisha Núniskete. Nekaachmin chichamjai chichaakminkia ṡTámena nuna itiur nekaawartata? Nase chichartsumeash.
					</seg>
					<seg id="b.1CO.114.10" type="verse">
						Ju nunkanmaya chichamka ti Untsurí írunui. Nu chichaman nékakka Ashí antukmin ainiawai.
					</seg>
					<seg id="b.1CO.114.11" type="verse">
						Tura Chíkich shuara chichamen ántachkunka Níijiainkia yajaya apachia aintsanak ajajai. Niisha Wíjiainkia yajaya apachia aintsankete.
					</seg>
					<seg id="b.1CO.114.12" type="verse">
						Tuma asamtai, Yusa takatri ti wakera asarum Ashí Yus-shuaran ikiarartatna Nú takat nekas wakeruktarum.
					</seg>
					<seg id="b.1CO.114.13" type="verse">
						Nu asamtai Niisháa chichamjai chichaitkiumka chichasumna nu jintiartin Yus seata.
					</seg>
					<seg id="b.1CO.114.14" type="verse">
						Niisháa chichamjai Yusan áujeaknaka nekas winia wakantrujai áujeajai tura áujsajna nuna nékatsjai.
					</seg>
					<seg id="b.1CO.114.15" type="verse">
						Antsu wikia Júnisan Enentáimjai. Yúsan áujeakun winia wakantrujaisha áujsattajai tura Enentáimtsuk áujsashtatjai. Kantamkuncha kantamaj nuna Enentáimkiun winia wakantrujaisha kantamattajai.
					</seg>
					<seg id="b.1CO.114.16" type="verse">
						Amesha shuar iruntramunam aya wakanmijiai Niisháa chichamjai Yus shiir yuminsakmincha nekaachmin asamtai nékachuka ámijiai métek áujsatniun jeatsui.
					</seg>
					<seg id="b.1CO.114.17" type="verse">
						Ti shiir Yus yuminsam áujeatsmeash tura Chíkichka Yusjai Ikiakáatsme.
					</seg>
					<seg id="b.1CO.114.18" type="verse">
						Ashí átum Nusháa chichamjai chicharmena nuna nankaamas wikia chichaajai. Nuna Yusan yuminsajai.
					</seg>
					<seg id="b.1CO.114.19" type="verse">
						Túmaitiatnak Untsurí chichamjai chichasan ántumtikiashtinjainkia nankaamas Yus-shuar iruntramunmanka aya senku chichamchijiain tiintjai, paant jintintiawartaj tusan.
					</seg>
					<seg id="b.1CO.114.20" type="verse">
						Yatsuru, uchia aintsarum Enentáimprairap. Kuirchia aintsarum Tunáa Túrashtin Enentáimpratarum tura Chíkich írunna nujai uunt Enentáimpratniua aintsarum Enentáimpratarum.
					</seg>
					<seg id="b.1CO.114.21" type="verse">
						Yus-Papinium aarmaiti: &quot;&quot;Yajaya shuaran akupkan Niisháa chichamjai chichastatjai. Tura Nújaisha anturtukchartatui&quot; tawai Yus.&quot; Tu aarmaiti.
					</seg>
					<seg id="b.1CO.114.22" type="verse">
						Nújainkia Páantaiti, Nusháa chichamjai chichastinkia Yus-shuarchan ashamtikiar Enentáimtikratniun Yus Súsaiti. Yus-shuaran tu Enentáimtikratniun Súsachuiti. Antsu Yus-Chichaman etserkatniunka Yus-shuarchan Enentáimtiktsuk Yus-shuaran Yáintinian Súsaiti.
					</seg>
					<seg id="b.1CO.114.23" type="verse">
						Tuma ain, nékachusha tura Yus-shuarchasha Yus-shuar iruntramunam wayanka tura Ashí Niisháa chichamjai chichainianak Wáinkianka &quot;mash waurka ajasarai&quot; Enentáimturmarchartatuak.
					</seg>
					<seg id="b.1CO.114.24" type="verse">
						Tura Yus-Chicham étserkurminkia nékachusha tura Yus-shuarchasha nui wayanka Ashí Tárumna nujai ni tunaarin iimias Enentáimturtatui.
					</seg>
					<seg id="b.1CO.114.25" type="verse">
						Nújainkia ni Enentáin úumak ana nuna paant Wáiniak tikishmatar Yusan shiir awajsattawai. Tura &quot;nekas Yus atumjai pujawai&quot; Títiatui.
					</seg>
					<seg id="b.1CO.114.26" type="verse">
						Ayu, Júnisaiti, yatsuru. Atum irunkurmin shuar takastinian Yus niin susamu Túratí. Kantamátniuncha, jintintiatniuncha, Yus iwiainiakman ujaktinniasha, Nusháa chichamjai chichastinniasha, Nusháa chichasman Jintíatniuncha, Ashí Yus-shuar Yusjai tsakararti tusar juna mash takasarti.
					</seg>
					<seg id="b.1CO.114.27" type="verse">
						Nusháa chichamjai chichainiakka chikichik chikichik chichasarti. Tura Jímiarchik menaintiuchiksha chichasarti. Tura ni timianka jintiartiniaiti.
					</seg>
					<seg id="b.1CO.114.28" type="verse">
						Jintiartin atsakuinkia Nusháa chichamjai iruntramunam chichaschatniuiti. Antsu ninki Yusjai chichasti.
					</seg>
					<seg id="b.1CO.114.29" type="verse">
						Núnisan jimiarchiksha menaintiuchiksha Yus-Chichaman etserkarti. Tura Chíkich shuar nui iruntrar ni etserkamun Enentáimprarti pénkerashit tusar.
					</seg>
					<seg id="b.1CO.114.30" type="verse">
						Tura chikichik chichaakui Yus chikichan nui pujana nuna yamaram chichaman Súakuinkia emka chichaa nu Iniáisatí.
					</seg>
					<seg id="b.1CO.114.31" type="verse">
						Núnisrum Yus-Chicham etserkatin wakerarmena nu chikichik chikichik chichasrum Ashí jeattarme. Nújaisha Yus-shuar unuimiarar kakarartatui.
					</seg>
					<seg id="b.1CO.114.32" type="verse">
						Yúsnan étserainia nuka tuke Enentáimprar chichastin ainiawai. Enentáimtsuk Nánkamsan chichasmin ainiatsui.
					</seg>
					<seg id="b.1CO.114.33" type="verse">
						Yuska pachimtak chichaman nakitiak shiir chichasmanak wakerawai. Chíkich nunkanmasha Ashí Yus-shuar iruntramunam Túrainia aintsarum Túratniuitrume atumsha.
					</seg>
					<seg id="b.1CO.114.34" type="verse">
						Yus-shuar iruntramunam nuwa chichastin surimkiamuiti. Yus akupea Núnisan Núwaka chichatsuk umin átin ainiawai.
					</seg>
					<seg id="b.1CO.114.35" type="verse">
						Inintrustininian wakerakka ni jeen waketkin ni aishrin nui aniasti. Ashí iruntramunam nuwa chichastin natsantaiti.
					</seg>
					<seg id="b.1CO.114.36" type="verse">
						Jusha Enentáimpratarum. Yus-Chicham atumjai nankamnachmai. Núnisan aya atumiinin Yus-Chicham jeartamchaiti. Chíkich nunkanmasha Yus-shuarti Túrutai Enentáimpratniuitrume atumsha.
					</seg>
					<seg id="b.1CO.114.37" type="verse">
						Atumíin shuar &quot;Yus-Chichaman tuke etserniuitjai&quot; Enentáimtumatsuash. Tura Chíkich shuarsha &quot;Yusa Wakaní tuke winia akuptaiti&quot; Enentáimtumatsuash. Nu shuarka wi aatjarmena nuna Enentáimprar &quot;nekas Yúsnan Tíniuiti&quot; Tiartí.
					</seg>
					<seg id="b.1CO.114.38" type="verse">
						Tu Táchakuinkia niisha ántrar ainiawai.
					</seg>
					<seg id="b.1CO.114.39" type="verse">
						Nu asamtai, yatsuru, Yus-Chicham etserkatin wakeruktarum. Nusháa chichamjai unuimiatsuk chichastincha surimkiairap.
					</seg>
					<seg id="b.1CO.114.40" type="verse">
						Túmaitiat antukchamin awajtsuk Ashí shiir Túratarum.
					</seg>
				</div>
				<div id="b.1CO.115" type="chapter">
					<seg id="b.1CO.115.1" type="verse">
						Ataksha, yatsuru, uwempratin chichaman wi etserkamaj nuna atumin Enentáimtikrattsan wakerajrume. Nu chichamsha atumsha Enentáimturarum tariarurme.
					</seg>
					<seg id="b.1CO.115.2" type="verse">
						Nu chichamsha átum ántar Enentáimtachkurmeka uwempraitrume. Wi ujakmajrum nu tuke Enentáimtaitkiurmeka nekas uwempraitrume.
					</seg>
					<seg id="b.1CO.115.3" type="verse">
						Winia ujatkamunak ujakmajrume. Nu chichamsha Ashí nankaamas uuntaiti. Júiti nu chicham: Ii tunaarin Asakártasa Kristu jarutramkamiaji, Yus-Papinium tana Núnisan.
					</seg>
					<seg id="b.1CO.115.4" type="verse">
						Tura jakamtai iwiarsarmiayi. Nuyá Menaintiú tsawant tsawarmanum Yus Niin iniantkimiayi, Yus-Papinium tana Núnisan.
					</seg>
					<seg id="b.1CO.115.5" type="verse">
						Nantakisha Pítrun wantintiukmiayi, Nuyá ni akatramurin wantintiukmiayi.
					</seg>
					<seg id="b.1CO.115.6" type="verse">
						Nuyanka kiniantusa (500) nankaamas Yus-shuaran wantintiukmiayi. Nú shuarnumiasha ishichik Jákaru ainiawai tura Untsurí tuke pujuiniawai.
					</seg>
					<seg id="b.1CO.115.7" type="verse">
						Nuyasha Sántiakun tura Nuyá Ashí ni akatramurin wantintiukmiayi.
					</seg>
					<seg id="b.1CO.115.8" type="verse">
						Ashí Amúamunmasha winiasha wantintiurkamiayi, wi yajauch wekaa ain.
					</seg>
					<seg id="b.1CO.115.9" type="verse">
						Wisha Yus-shuaran ti yajauch awajsa asan Chíkich Yus-akatramujai ímianchaitjai. Nekas winia pénkerujai ni akatramurintjai Tíchamniaitjai.
					</seg>
					<seg id="b.1CO.115.10" type="verse">
						Antsu Yus ti shiir anentak winia Enentáirui pujurtus pénker najataiti. Nu asamtai winia kakarmarjai takaschaitjai, antsu Yus, anenkartin asa, winia Enentáirui takaakui Ashí ni akatramurin nankaamas takasuitjai.
					</seg>
					<seg id="b.1CO.115.11" type="verse">
						Tura wi takaakuisha tura ni takainiakuisha mai pénkerkete. Nu chichamka mash étsereaji tura nu chichamsha átum Enentáimtusmarme.
					</seg>
					<seg id="b.1CO.115.12" type="verse">
						Iisha &quot;Kristu jakamunmaya nantakniuiti&quot; tu étsereaji. ṡItiur nuikia shuar jakamunmaya nantakchatniuiti tuinia?
					</seg>
					<seg id="b.1CO.115.13" type="verse">
						Jakamunmaya nantakchatniuitkiuinkia nuikia Krístusha nantakchaiti.
					</seg>
					<seg id="b.1CO.115.14" type="verse">
						Tura Kristu nantakchaitkiuinkia ii ujajnia nu penké ántraiti, atumsha Kristu Enentáimtarmena nusha ántraiti.
					</seg>
					<seg id="b.1CO.115.15" type="verse">
						Núnisaitkiuinkia iisha &quot;Yus Krístun iniantkimiayi&quot; Tákur waitruamji. Iis, nekas jakamunmaya nantakchamniaitkiuinkia nuikia nekas Yus Krístun iniantkichuiti.
					</seg>
					<seg id="b.1CO.115.16" type="verse">
						Jaka nantakchatniuitkiuinkia imia Krístusha iniantkichmaiti.
					</seg>
					<seg id="b.1CO.115.17" type="verse">
						Tura Kristu iniantkichmaitkiuinkia átum Kristu Enentáimtamusha penké ántraiti. Tunaarmisha Asakárchamu ainiawai.
					</seg>
					<seg id="b.1CO.115.18" type="verse">
						Núnisaitkiuinkia Yus-shuar Jákaru ainia nu tuke menkakaru ainiawai.
					</seg>
					<seg id="b.1CO.115.19" type="verse">
						Iikia Kristu Enentáimtusar tuke Niijiai shiir pujustin Nákaji. Tura aya Jú nunkanam pujustiniaitkiurkia Kristu ántar Enentáimtakrin Ashí nankaamas waitnentrampratniuitji.
					</seg>
					<seg id="b.1CO.115.20" type="verse">
						Antsu imiankas Kristu jakamunmaya nantakniuiti. Ashí ukunam jakanmaya tuke Jákashtinian nantakiartatna nuna Nii émtukuiti.
					</seg>
					<seg id="b.1CO.115.22" type="verse">
						Yaunchu Atan Tunáa Túramtai Ashí shuar Jákatin ainiawai. Núnisan yamaikia Krístujain tuke atakka Jákashtinian nantakiartiniaiti. Iis, chikichik aishmanjain Jákatin nankamnamiayi. Nuka Atankauyayi. Núnisan chikichik aishmanjai nantaktin nankamnamiayi. Nuka Krístuiti.
					</seg>
					<seg id="b.1CO.115.23" type="verse">
						Yus wakerana nui Yusna nu mash nantakiartatui: Kristu emka-juukma aintsan émtukim nantakniuiti tura atak ju nunkanam tara Ashí ni shuarin Júuktinia aintsan iniantkittiawai.
					</seg>
					<seg id="b.1CO.115.24" type="verse">
						Nuinkia mash amuukattawai. Nui Kristu Ashí Kapitiánniasha, Ashí akupniuncha, Ashí Núnisan Jú nunkanam írunna nunasha nupetak emesrattawai. Krístusha Ashí mash ni Aparín susattawai. Tura Yus Apa Ashí akupin átatui nuikia.
					</seg>
					<seg id="b.1CO.115.25" type="verse">
						Iis, Júnisan átatui. Emka Yus Apa Ashí ni nemasrin nupetak Krístun susattawai akupin Atí tusa.
					</seg>
					<seg id="b.1CO.115.26" type="verse">
						Tura ni nemasrin nupetak Ashí Amúamunam Jákatniuncha nupetkattawai.
					</seg>
					<seg id="b.1CO.115.27" type="verse">
						Yus Apa Ashí Krístun Súsaiti Ashí akupin Atí tusa. Yus-Papinium tu aarmaiti. Tura &quot;Ashí Krístun Súsaiti&quot; Táyat Yus Apancha susamuiti Tátsui. Antsu Yus Apa Ashí Niin susa asa Ninki Súsachmaiti.
					</seg>
					<seg id="b.1CO.115.28" type="verse">
						Tura Yus Apa Ashí mash ni Uchirin Krístun nekas susamtai Kristu nuikia Ashí akupin ajas atak ni Aparín mash awantuki Núnisan surumaktatui. Nuinkia Yuska tuke Ashí nankaamantu átatui.
					</seg>
					<seg id="b.1CO.115.29" type="verse">
						Ayu. Tura shuar jakan Enentáimtusar imiantinniasha ṡurukamtia nuna Túruinia? Jákaru nantakchatniuncha ṡurukamtai imianainia?
					</seg>
					<seg id="b.1CO.115.30" type="verse">
						Iikia ṡurukamtai tuke Jáninkiaruitiaj~i? Nantakchatniuitkiuinkia ántra Wáitsaintji.
					</seg>
					<seg id="b.1CO.115.31" type="verse">
						Atsá, penké aintsachuiti. Nu asamtai átum ii Uuntri Jesukrístu Enentáimtakrumin wi shiir Enentáimtajrume. Tura wisha tuke tsawantin ti itiurchat pujakun Jákatniua aintsan pujajai.
					</seg>
					<seg id="b.1CO.115.32" type="verse">
						Jakamunmaya nantakchatniuitkiuinkia wi ántranak kajen shuarjai Ipisiunam Máaniakuitjai. Maa, uunt Yawáa ainis kajen ármai. Wats, Núnisaitkiuinkia antsu &quot;Yurumár nampektai, kashin Jákashtatjik&quot; titiai nuikia.
					</seg>
					<seg id="b.1CO.115.33" type="verse">
						Anannawairap. &quot;Pénkeraitiatam yajauch shuarjai tsaninkia wekakmeka yajauch Máatrattame&quot; tiniu ainiawai.
					</seg>
					<seg id="b.1CO.115.34" type="verse">
						Tunáa ikiuakrum pénker wekasatin shiir Enentáimpratarum. Iis, shuar Yúsan nékainiachu tuke awai. Atumin natsaaruk tusan Tájarme.
					</seg>
					<seg id="b.1CO.115.35" type="verse">
						Shuarsha inintruschaimpiash ṡJákarusha itiurak nantakiarat. Nantakiarsha Warí ayashniak takusarat?
					</seg>
					<seg id="b.1CO.115.36" type="verse">
						Enentáimtsuk inintrawai. Jinkiaí araamsha jaka aintsan Amúatsuk. Túrayat tsapaatsuk.
					</seg>
					<seg id="b.1CO.115.37" type="verse">
						Tsapaitniurisha araatsme antsu trikiu jinkiaichisha Chíkich áraka jinkiaichirisha araame.
					</seg>
					<seg id="b.1CO.115.38" type="verse">
						Nuyá tsapaakuisha Yus wakerana Núnisan Ní tsapaitniurincha Súawai. Tura ankant ankant tsapaitniurinkia Súsaiti.
					</seg>
					<seg id="b.1CO.115.39" type="verse">
						Núnisan Ashí ayash métekcha ainiawai. Aentsnaka niishaaiti. Kuntinniasha niishaaiti. Nanamtinniasha namaknasha Niisháa ainiawai.
					</seg>
					<seg id="b.1CO.115.40" type="verse">
						Nayaimpiniam yaa írunui tura ju nunkanam írunna nujai Nusháa iimtin ainiawai. Nayaimpinmayasha nunkayasha Shíirmari nushaiti.
					</seg>
					<seg id="b.1CO.115.41" type="verse">
						Etsá wincharisha nantunusha Yáanusha mash nushaaiti. Nuamtak yaaksha chikicha wincharinkia chikichnajainkia nushaaiti.
					</seg>
					<seg id="b.1CO.115.42" type="verse">
						Núniskete jaka nantaktincha. Káurtinnium iwiarsam Jákashtinnium nantaawai.
					</seg>
					<seg id="b.1CO.115.43" type="verse">
						Antra nu iwiarnawai, shiira nu nantaawai. Kakarmachua nu iwiarnawai, kakarma nu nantaawai.
					</seg>
					<seg id="b.1CO.115.44" type="verse">
						Juyá ayash iwiarnawai, nayaimpinmaya ayash nantaawai. Juyá ayash átsuk. Núnisan nayaimpinmaya ayashsha awai.
					</seg>
					<seg id="b.1CO.115.45" type="verse">
						Yus-Papinium Nuní aarmaiti: &quot;Emka aishman ni naari Atan, aents ajas iwiaaku ajasmiayi.&quot; Tu aarmaiti. Ukunmanka, yamaram Atanka aintsan, Kristu, wakan asa, Ashí aentsun nekas iwiaaku átinian susamniaiti.
					</seg>
					<seg id="b.1CO.115.46" type="verse">
						Nayaimpinmaya ayashkia émkachuiti antsu Juyá ayash émkaiti tura Nuyá nayaimpinmaya nu.
					</seg>
					<seg id="b.1CO.115.47" type="verse">
						Emka aishman nunkajai najanamu asa nunkayaiti. Ukunmaya aishmansha ii Uuntri Kristu asa nayaimpinmayaiti.
					</seg>
					<seg id="b.1CO.115.48" type="verse">
						Atanka aintsan ainia nusha Juyá ayashtin ainiawai. Kristu aintsan ainia nusha nayaimpinmaya ayashtin ainiawai.
					</seg>
					<seg id="b.1CO.115.49" type="verse">
						Yamái Juyá ainiakur ukunam nayaimpinmaya ayashtin ajastatji.
					</seg>
					<seg id="b.1CO.115.50" type="verse">
						Juna Tájarme, yatsuru. Ayash Númpentin asa nayaimpiniam, Yus akupeana nui, wayachminiaiti. Iis, Káutainkia Káurchatniunam wayachminiaiti.
					</seg>
					<seg id="b.1CO.115.51" type="verse">
						Yaunchu uukma nu Yamái nekaatarum. Ashí Jákashtatji, Túmaitiatar Ashí Yapajniáttaji.
					</seg>
					<seg id="b.1CO.115.52" type="verse">
						Tura pusar~i Muíttsarnin ti Wárik Yapajniáttaji. Tura Ashí amuukai tusa umpuartatui. Nú Umpúamunmasha Yus-shuar Jákaru ainia nu atak Jákashtinian nantakiartatui. Iisha nuin Yapajniáttaji.
					</seg>
					<seg id="b.1CO.115.54" type="verse">
						Jú kautainkia Yamái Jákatniuitiat Káurchamnia ajastiniaiti. Túrasha Jákachmin átatui. Nu Túrunamtaisha Yus-Papinium aarma uminkiattawai: &quot;Jákatniun Yus nupetak amukuiti.
					</seg>
					<seg id="b.1CO.115.55" type="verse">
						ṡItiur Jákatjik yamaikia. Jákatniusha itiur nupettamkan mantamataj~i?&quot; Tu aarmaiti.
					</seg>
					<seg id="b.1CO.115.56" type="verse">
						Yaunchu Yus akupkamu tiniu asamtai shuar Tunáa tura Jákatniuiti.
					</seg>
					<seg id="b.1CO.115.57" type="verse">
						Yamái antsu ii Uuntri Jesukrístu Túramujai Jákatniunka Yus nupetkaiti. Tura incha nujai uwempratniun amaakui shiir Yúminkiaji.
					</seg>
					<seg id="b.1CO.115.58" type="verse">
						Nu asamtai, aneamu yatsuru, kakaram ajasrum yawetsuk nankaamas Yusa takatri takastarum. Ii Uuntri Krístujai tsaninkia takaarum nuka penké ántrachuiti. Nu paant nékarme.
					</seg>
				</div>
				<div id="b.1CO.116" type="chapter">
					<seg id="b.1CO.116.1" type="verse">
						Yusa kuitri irurtinkia, Yus-shuaran Karasea nunkanam Tímiaj Núnisnak atumniasha Tájarme.
					</seg>
					<seg id="b.1CO.116.2" type="verse">
						Ashí tumintin, Yus Súramna aintsam akankam ikiusta. Nújainkia wi jeattaj nui yaunchu akankamu mash irurmin átatui.
					</seg>
					<seg id="b.1CO.116.3" type="verse">
						Nui jeancha átum anaiyarmena nu shuaran papijiai Jerusarénnum akupkattajai. Tura Atumí Kuítrumin aisha ii yachin Súsartatui.
					</seg>
					<seg id="b.1CO.116.4" type="verse">
						Wisha wéminiaitkiuinkia wijiai wéartatui.
					</seg>
					<seg id="b.1CO.116.5" type="verse">
						Wi Masetúnia nunkanam wétiniaitjai tura Nuyá Kurintiunam jeattajai.
					</seg>
					<seg id="b.1CO.116.6" type="verse">
						Nuisha Untsurí tsawant pujuschatjash. Ishichik nantusha wéchamnianum pujuschatjash. Tura wi atak wéakui atumsha Yáintkiarum shiir akuptukchattarpash.
					</seg>
					<seg id="b.1CO.116.7" type="verse">
						Aya Wárik nankaamaktinian nakitiajai. Antsu Yus wakerakuinkia Untsurí tsawant atumjai pujustaj tajai.
					</seg>
					<seg id="b.1CO.116.8" type="verse">
						Tura juin Ipisiunam Pintikustís nampernum pujustatjai.
					</seg>
					<seg id="b.1CO.116.9" type="verse">
						Juinkia Yusa takatri Tí shiir takastin awai. Tura Untsurí shuar wi takaamun nakitiainiawai.
					</seg>
					<seg id="b.1CO.116.10" type="verse">
						Timiutéu nui jeamtainkia, shiir awajsatarum; sapijmiakain. Niisha wijiai métek Yusa takatrin takaawiti.
					</seg>
					<seg id="b.1CO.116.11" type="verse">
						Nu asamtai nakitrairap. Antsu Yáinkrum Winí shiir akupkatarum. Chíkich yachijiai Tatí tusan Nákajai.
					</seg>
					<seg id="b.1CO.116.12" type="verse">
						Apurusnasha Chíkich yachijiai Winí Iirmasartí tusan ti seamjai tura penkesha nakiarmai. Kame nii ankant aku nui winishtimpiash.
					</seg>
					<seg id="b.1CO.116.13" type="verse">
						Aneara tariarum Yus nekas Enentáimtustarum. Aishmanchakaitrum, kakaram ajastarum.
					</seg>
					<seg id="b.1CO.116.14" type="verse">
						Anenkartamujai mash Túratarum.
					</seg>
					<seg id="b.1CO.116.15" type="verse">
						Ayu, yatsuru. Estepanasa shuari Ashí emka Akaya nunkanam Yus-shuar ajasarman nékarme. Niisha Yus-shuaran Yáintajtsar tuke takainiawai.
					</seg>
					<seg id="b.1CO.116.16" type="verse">
						Niisha tura Ashí niijiai métek Yáinkiar takainia Nú shuar seatmana nu tuke Túratarum.
					</seg>
					<seg id="b.1CO.116.17" type="verse">
						Estepanassha Jurtunátusha Akaikiusha Atumíiya Táarmatai shiir waraajai. Atum Yajá pujakrum tujintiarmena nuna Túrawarmai.
					</seg>
					<seg id="b.1CO.116.18" type="verse">
						Niisha winia shiir Enentáimtikrurarai. Núnisan shiir Enentáimtikramprattarme. Nuní aents tuke shiir Enentáimtustiniaiti.
					</seg>
					<seg id="b.1CO.116.19" type="verse">
						Asia nunkanmaya Yus-shuar Amikmáatmainiawai. Akirasha ni nuwe Prisirajaisha Ashí Yus-shuar ni jeen Yus-Chichaman irunturarusha Jesusa Náariin Amikmáatmainiawai.
					</seg>
					<seg id="b.1CO.116.20" type="verse">
						Ashí ii yachisha Amikmáatmainiawai. Nuámtaksha shiir awajnaisrum Amikmáaniatarum.
					</seg>
					<seg id="b.1CO.116.21" type="verse">
						Wi Papru asan Júchiniak winia uwejrujai aaran amikmaajrume.
					</seg>
					<seg id="b.1CO.116.22" type="verse">
						Ii Uuntri Jesukrístun aneachuka yajauchiniam yuminkramu Atí. &quot;Ii Uuntrí, wari Tatá.&quot;
					</seg>
					<seg id="b.1CO.116.23" type="verse">
						Ii Uuntri Jesukrístu yainmakarti.
					</seg>
					<seg id="b.1CO.116.24" type="verse">
						Jesukrístunu asakrumin atumin Ashí ti aneajrume. Nu Atí.
					</seg>
				</div>
			</div>
			<div id="b.2CO" type="book">
				<div id="b.2CO.21" type="chapter">
					<seg id="b.2CO.21.1" type="verse">
						Wi Pápruitjai Jesukrístu akatramu. Yus nuna wakerakui ni akatramuri anaikiamuitjai. Ii yachi Timiutéujai Yus-shuar Kurintiu péprunam íruntrumna nuna áatjarme. Kame Ashí Akaya nunkanam Yusna ajasurmena nunasha áatjarme.
					</seg>
					<seg id="b.2CO.21.2" type="verse">
						Apa Yussha, ii Uuntri Jesukrístusha shiir Enentáimturma ásar imiatkinchanum tuke shiir pujustinian Yáinmakarat tusan wakerajrume.
					</seg>
					<seg id="b.2CO.21.3" type="verse">
						Ii Uuntri Jesukrístu Apari, ii Yusri ana nuna naari uunt awajsatai. Niisha ii Aparínti. Iin waitnentramaji. Tura Niisha ii Yúsrinti. Tuma asa iin tuke atsantamji.
					</seg>
					<seg id="b.2CO.21.4" type="verse">
						Ii Wáitiajnia nui Yuska iin atsantamji. Tura iin atsantamjinia Nútiksarik iisha Chíkich shuar Wáitiainia nuna atsankrarat tusa Túrutmaji.
					</seg>
					<seg id="b.2CO.21.5" type="verse">
						Warí, Kristu Wáitsamuri Núkap pachiinkiaitjinia Núnisrik ni atsankramurin Núkap pachiinkiaitji.
					</seg>
					<seg id="b.2CO.21.6" type="verse">
						Tuma asamtai, Wáitiajnia nu, Yusa uwemtikrampratniuri tura ni atsankratniuri atumsha takustarum tusar Wáitiaji. Tura Yus iin atsantampramjinia nu, Yusa uwemtikrampratniuri tura ni atsankratniuri átum takustarum tusar atsankramuitji. Wats, átum uwemtikramu tura atsankramu asarum, ii Wáitsajnia Nútiksarmek Wáitiayatrum shiir Enentáimsarum katsuntramniaitrume.
					</seg>
					<seg id="b.2CO.21.7" type="verse">
						Tura &quot;Túrattawai&quot; tu Enentáimtajrume. Warí, átum iijiai métek Wáitsaitrume. Núnisan iijiai métek Yus atsantamtsurmek.
					</seg>
					<seg id="b.2CO.21.8" type="verse">
						Yatsurtiram, iikia Asia nunkanam ti itiurchat Wáinkiamjinia nu nekaatarum tusar wakeraji. Imiá itiurchat Wáinkiar iikia katsuntratin jeachmaji.
					</seg>
					<seg id="b.2CO.21.9" type="verse">
						Nu itiurchatnumia &quot;iwiaaku Jíinkishtatji&quot; tu Enentáimsamji. Túrasha &quot;iikia tujinchaitji&quot; tu Enentáimtumatsuk, antsu jakamunmayan inianniua Nú Yúsan Enentáimtusarat tusa nu Túrunamji.
					</seg>
					<seg id="b.2CO.21.11" type="verse">
						Jakamnia itiurchatnumia Yuska uwemtikrampramji. Tura yamaisha uwemtikrampratajtsa pujurtamji. Tura atumsha iin Yus áujtakrumninkia &quot;Yuska tuke uwemtikramprattaji&quot; taji. Tura Untsurí shuar Yus aujsa asakrumin, ii uwempra asakrin Untsurí shuar Yúsan yuminsartatui.
					</seg>
					<seg id="b.2CO.21.12" type="verse">
						Yatsurtiram, ju nekaatarum tusar wakeraji. Ju nunkanam pujusar tura nekaska atumjai pujusar anantsuk tura Yus umirkar wekaimji. Aya ii nekatairijiain wekaichamji. Antsu Yus iin waitnentrama asa pénker wekasatniun Yainmakmaji.nu nekaar shiir Enentáimji.
					</seg>
					<seg id="b.2CO.21.13" type="verse">
						Aatjarmena nu Páantaiti. Atum áujsarum nekaatin jearmena nunak aarjai. Chikichan nekaachminian aatsjai. Pénker nekaatarum tusan wakerajrume.
					</seg>
					<seg id="b.2CO.21.14" type="verse">
						Ishichik nékayatrumek Nú Núkap tuke nekaki wetarum tusan wakerajrume. Nuinkia Jesukrístu Tátinia Nú tsawantai átum winia shiir Enentáimtursattarme. Tura átum pénker wekasa asakrumin shiir Enentáimtustatjarme.
					</seg>
					<seg id="b.2CO.21.15" type="verse">
						Tura ii shiir enentaimtuniaj nuna nékakun ataksha Yusa waitnenkartutairi nekapsak tusan ataksha atumiin irastinian wakerimjai.
					</seg>
					<seg id="b.2CO.21.16" type="verse">
						Masetúnia nunkanmaani wéakun iirkuta nankaikitjiarum tusan Enentáimmiajai. Tura Wáketkuncha ataksha iistajrum tusan wakerimjai. Túramtai wi Jutía nunkanam weakui átum Yáintkiatarum tusan atumin iistinian wakerimjai.
					</seg>
					<seg id="b.2CO.21.17" type="verse">
						Nuinkia ṡurukamtai Túrachmaj? ṡPénker Enentáimtsukek &quot;wetajai&quot; Tímiaj? ṡWi Yus-shuarcha nunisan, Jimiará chichamtiniaiti, Tú Enentáimtursarumek?
					</seg>
					<seg id="b.2CO.21.18" type="verse">
						Núchaiti. Yus tana nuna Tímiatrusan Umíana Nútiksarik iikia ii chichame umiktai tusar wakeraji. Jú chichamaik, &quot;Ee, Atsá&quot; Tátsuji.
					</seg>
					<seg id="b.2CO.21.19" type="verse">
						Wisha Serpanujai Timiutéujai Yusa Uchiri Jesukristunun ujakmajrume. Niisha Jú chichamaik, &quot;Ee, Atsá&quot; Tíchaiti. Antsu nii tana nuna tuke Umíawai.
					</seg>
					<seg id="b.2CO.21.20" type="verse">
						Niijiaisha Yus tana nu Tímiatrusan uminiui. Tuma asamtai Jesukrístu Enentáimtakur &quot;nii tana nuna nekas Túrattawai&quot; tu Enentáimji. Tu Enentáimsar Yusa naari shiir awajeaji.
					</seg>
					<seg id="b.2CO.21.21" type="verse">
						Atumniasha incha Ikiakátmajnia nu Yúsaiti. Krístunu ajasu asakrin Túrutmaji. Tura anaitiamak Niiniu awajtamji.
					</seg>
					<seg id="b.2CO.21.22" type="verse">
						Tura ukunam ii achiktatjinia nuna, nekas amastatjai tusa Yus ni Wakanin ii Enentáin apujturmaji. Nujai Níiniuitji tusar paant nékaji.
					</seg>
					<seg id="b.2CO.21.23" type="verse">
						Atumíin itiurchatan Wáinkiaij tusan nakitiakun Atumí péprurin Kurintiunam jeachmajai. Wáitrakuinkia &quot;Yus iirsati&quot; tajai.
					</seg>
					<seg id="b.2CO.21.24" type="verse">
						&quot;Aya wi Tájana Nútiksarmek Yus Enentáimtustarum&quot; waantu Enentáimtumasar nu titin nakitiaji. Yus nekas Enentáimtusmaajai kakaarme. Antsu nekas warastarum tusar wakeraji.
					</seg>
				</div>
				<div id="b.2CO.22" type="chapter">
					<seg id="b.2CO.22.1" type="verse">
						Tuma asamtai, atak Kúntuts awajsaijrum tusan nakitiakun, &quot;Atumí tunaari íwiartsurminin jeashtatjai&quot; Tímiajai.
					</seg>
					<seg id="b.2CO.22.2" type="verse">
						Wi atumin Kúntuts awajkuncha, ṡyaki winia waramtikrusat? Aya atumek, wi nuik Kúntuts awajsamjarmena nuke waramtikrusminiaitrume.
					</seg>
					<seg id="b.2CO.22.3" type="verse">
						Wi jeakun Atumí tunaari íwiartsurminin Kúntuts Enentáimsaij tusan nakitiakun, nu papin aarmaj Nútiksanak aarmajai. Warí, atumketrume winia waramtikrustin.
					</seg>
					<seg id="b.2CO.22.4" type="verse">
						Nekaatarum. Nu papin aarmiajai. Kúntuts awajsatjarum tusan aarchamjai; antsu ti aneajrumna nu nekaatarum tusan wakerakun aatramajrume.
					</seg>
					<seg id="b.2CO.22.5" type="verse">
						Túrasha Kúntuts awajtusmia nu, aya Wíniak Kúntuts awajtuschamai. Antsu atumniasha ishichik Kúntuts awajtamsayi. Patasa chichasaij tusan &quot;ishichik&quot; tajai.
					</seg>
					<seg id="b.2CO.22.6" type="verse">
						Kame nu aishmankan iruntra chicharkarum Wáitkiasmarum nuke Máakete.
					</seg>
					<seg id="b.2CO.22.7" type="verse">
						Antsu yamaikia tsankuratniuitrume. Shiir Enentáimtikratniuitrume. Niisha Imiá Kúntuts pujus Nú arant Ajasáin tusarum Túratniuitrume.
					</seg>
					<seg id="b.2CO.22.8" type="verse">
						Túrakrum nii nekas anearmena nu paant iniaktustarum tusan seajrume.
					</seg>
					<seg id="b.2CO.22.9" type="verse">
						Kame &quot;aajna nuna umirtukartimpiash&quot; Tímiajai. Kame nuna nekaataj tusan wakerakun nu papin nuik aatramjarme.
					</seg>
					<seg id="b.2CO.22.10" type="verse">
						Atum tsankurearmena Nú shuaran wisha Núnisnak tsankureajai. Tura tsankuratin ákuinkia, wi tsankurajna nu Ashí atumnian Enentáimtusan, Kristu iimmianum Túrajai.
					</seg>
					<seg id="b.2CO.22.11" type="verse">
						Kame uunt iwianch Satanás iin emestampratajtsa wakerana nusha nékaji. Tuma asamtai, Túrawain tusar tsankuratniuitji.
					</seg>
					<seg id="b.2CO.22.12" type="verse">
						Krístunu shiir chichaman Trúas péprunam etserkatajtsan jean, ti pénker takastinian Wáinkiamjai.
					</seg>
					<seg id="b.2CO.22.13" type="verse">
						Túrasha ii yachi Titiun Wáinkiachu asan, shiir Enentáimsatniun tujinkiamjai. Tura asamtai Trúasnumia aentsun áujsan ikiukiaran Masetúnia nunkanam wémiajai.
					</seg>
					<seg id="b.2CO.22.14" type="verse">
						Kristu Jesusjai Yuska incha nupetmamtikramak ewekatmasuitji. Tuma asamtai Nincha ti shiir Yúminsa pujajai. Tura kukuj~i Kunkúakui, Ashí nékainia Núnisan ii etserkamujai Kristu shiir chichamen Yuska Ashí aentsun nekamtikiainiawai.
					</seg>
					<seg id="b.2CO.22.15" type="verse">
						Kristu iin pujurtamu asamtai Yusjai nekapsamka iikia Kunkúaji. Ii Kunkúajnia nuna uwemtikramu ainia nusha tura uwemtikrachma ainia nusha nekapramnia ainiawai.
					</seg>
					<seg id="b.2CO.22.16" type="verse">
						Menkakatniunam weena nuka ii Kunkúajnia nuna jakamnia mejea nekapramji. Tura iwiaaku átinnium weena nuka iwiaaku átin Kunkúa nekapramji. Maa, nu Túratniuncha ṡyaki Jeá?
					</seg>
					<seg id="b.2CO.22.17" type="verse">
						Kame Untsurí aents Kuítian achiktaj tusar Yusa chichamen yapajinia Núniskechuitji. Antsu Krístunu ajasu asar, Yus akupkamu asar, Yus iimmianum anantsuk esetsar étsereaji.
					</seg>
				</div>
				<div id="b.2CO.23" type="chapter">
					<seg id="b.2CO.23.1" type="verse">
						ṡNu Tákurninkia, &quot;ataksha ninki waantu Enentáimtumainiawai,&quot; tu Enentáimsarmek? ṡChíkich Túruinia Núnisrik, &quot;Ju aishman nekas Yus-Chichaman etserin ainiawai&quot; tusa Papí aarma atumin iniaktustinkiaitiaj~i? ṡChíkich iniaktustin Nú Papí atumin seatniukaitiaj~i?
					</seg>
					<seg id="b.2CO.23.2" type="verse">
						Atsá. Atumka ii papiria Núniskechukaitrum. Ii Enentáin nu Papí aarmaiti. Tura Nú Papí áujsatniua Núnisan Ashí aents Atumí Túramuri Wáinkiar ii etserkamaj nu, Papru nekas Yusa takatrin takaawai tusa nekaamnia ainiawai.
					</seg>
					<seg id="b.2CO.23.3" type="verse">
						Iis, Tátsujak. Papí aarma Núnisketrume. Nu Papí Kristu aarmaiti tura iisha Nú Papí atumin Súaji. Tíntiajainchu antsu iwiaaku Yusa Wakaníjiai aarmaiti. Kayanmasha aarchamuiti; antsu shuara Enentáin, auka, aarmaiti.
					</seg>
					<seg id="b.2CO.23.4" type="verse">
						Kame Krístunu asar, Yus Enentáimta asar, nusha Tíminiaitji, taji.
					</seg>
					<seg id="b.2CO.23.5" type="verse">
						Ju nékaji; imia iik penké tujinkiaitji. Antsu ii Túrajnia nu Yus ni kakarmarin Súramkurin Túraji.
					</seg>
					<seg id="b.2CO.23.6" type="verse">
						Yamaram chichaman Yus najanamia nuna, incha pénker etserkatniun suramsaitji. Yaunchu aarma chichamnum, Ashí takamtsuk umirkachrikia tuke jakamniuyaji. Antsu yamaram chichamnum, Yuska ni Wakaníjiai yamaram wekasatniun Súramji. Yusa kakarmarijiai nu chicham étserji.
					</seg>
					<seg id="b.2CO.23.7" type="verse">
						Yaunchu chichamnaka kayanam aar Yus Muisaisan susamiayi. Susamia nui, Muisaisa yapi ti wincha ajasmiayi. Túrunamtai Israer-shuar ni yapin iistinian tujinkiarmiayi. (Túrasha nu wincha mushatmaki wémiayi.) Túrasha nu chichaman shuar umirkatniun tujintiakui, nu chichamsha aya tuke Jákatniunam Shuáran ejemiayi. Túmayatan winchajai susamuyayi.
					</seg>
					<seg id="b.2CO.23.8" type="verse">
						Tura yamaram chichaman Yusa Wakaní Súramna nu, nujai nankaamas Shíiraiti.
					</seg>
					<seg id="b.2CO.23.9" type="verse">
						Kame mesertinnium ejeana Nú chicham winchajai susamuyayi. Tura nujai nankaamas Yúsnum ejeana Nú chichamka Yus iimmianum pénkeraiti.
					</seg>
					<seg id="b.2CO.23.10" type="verse">
						Iista; yamaram ana nu Imiá shiir asa, yaunchu wincha amia Núnaka mushatmamtikiui.
					</seg>
					<seg id="b.2CO.23.11" type="verse">
						Núkap arur pujuschamnia nu wincha áchamkia. Kame tuke átinia nuke nujai nankaamas Shíiraiti.
					</seg>
					<seg id="b.2CO.23.12" type="verse">
						Nu nékakur ti paant étserji.
					</seg>
					<seg id="b.2CO.23.13" type="verse">
						Muisais Túramia Nútiksarik Túratsji. Ii uuntri Israer-shuar ni yapin wincha ajas menkaan Wáinkiarain tusa tarachjai ni yapin Muisaiska nukumakmiayi.
					</seg>
					<seg id="b.2CO.23.14" type="verse">
						Tura nu arantcha Muisaisan anturkarmia nuna Enentáisha nukukmauyayi. Nekaatniun tujinkiarmiayi. Tura yamaisha Núnisan yaunchu aarma chichaman áujsam antukar nekaatniun tujintiainiawai. Kristu Enentáimtuschatin ni Enentáin nukukma nu Yapajiáchmaiti. Aya Krístujai nuka Yapajiámniaiti.
					</seg>
					<seg id="b.2CO.23.15" type="verse">
						Yamaisha Muisaisa aarmarin áujsar nékainiatsui, ni Enentáimmiari nukurkamu asa.
					</seg>
					<seg id="b.2CO.23.16" type="verse">
						Tura aencha ni Enentái Yapajiá Uuntna ajasmataikia ni Enentáimmiariya nukurkamu ana nu jusamuiti.
					</seg>
					<seg id="b.2CO.23.17" type="verse">
						&quot;Uunt&quot; Tájinia nu, Yusa Wakaníiti. Uunt Yusa Wakaní pujana nui ankant ajastiniaiti.
					</seg>
					<seg id="b.2CO.23.18" type="verse">
						Nuke asamtai, iisha ii yapi tarachjai nukukchamu asar íspikia Núnisketji. Uunt Kristu pénkeri iniakmaji. Kristu pénkeri Nú Núkap takaki wéakur, Krístujai métek ajastasa pujaji. Yusa Wakaníkia nuna Túrawai.
					</seg>
				</div>
				<div id="b.2CO.24" type="chapter">
					<seg id="b.2CO.24.1" type="verse">
						Yus iin waitnentrama asa ni chichamen etserkatniun ataktamsaitji. Tuma asamtai yawetsuk takaaji.
					</seg>
					<seg id="b.2CO.24.2" type="verse">
						Uuka Túratin ana Nuyá tura natsanmai ana nuyasha kanakmiaji. Anankatai tusar wekaatsuji. Tura Yus-Chichamjai nakuratsji. Etserkur aya Yus-Chicham tana Núchik étserji. Ashí aents nuna antukar, &quot;nekas Núiti Yus-Chicham&quot; tiarat tusar Túraji. Wi Tájana nuna Yus nékawai.
					</seg>
					<seg id="b.2CO.24.3" type="verse">
						Uwempratin Chicham ii étserjinia nu Páantaiti. Ayatik menkakatniunam weena nu &quot;Páantchaiti&quot; Tuíniawai.
					</seg>
					<seg id="b.2CO.24.4" type="verse">
						Uunt iwianch, ju Nunká uuntri ana nu, nu aentsu Enentáin ukusturuiti. Uunt Krístunu shiir chichaman ii étsermajai Tsáapnin Enentáimprarain tusa ukustawai. Nu Kristu Yúsan ímiatrusan nakumui.
					</seg>
					<seg id="b.2CO.24.5" type="verse">
						Iisha étserkur, Jesukristu ii Uuntrinti tu étsereaji. Iikia Atumí uuntrintji Tátsuji. Antsu, Jesus ii uuntri asamtai, atumi Yáintrintji, taji.
					</seg>
					<seg id="b.2CO.24.6" type="verse">
						Yaunchu kiritin aan Yus Tsáapin ati tusa Tsáapnin awajsachmakia. Nú Yúsaiti ii Enentáin tsaapnin awajtamsamia nu. Nu tsaapnijiai ni shiirmarin, Jesukrístu iniakmia nuna, Ashí aents nekaawarat tusar Jesukristunun étsereaji.
					</seg>
					<seg id="b.2CO.24.7" type="verse">
						Nu Tsáapin Imiá pénker ana nuna ii ayashiin Yus ikiusuiti. Tura ii ayashi kakarmachu, nuwe najanamua aanin asamtai, Warí, kakaram ájinia nu Yúsnumiachukait. Ii ai nuna nekaawarat tusa Yuska ni Tsáapnintrin ii ayashiin ikiusuiti.
					</seg>
					<seg id="b.2CO.24.8" type="verse">
						Tuma asamtai ii itiurchatri árentmaku árinin tuke jiinkimniaitji. &quot;Itiurkatjik&quot; taji, Túrasha Yus Yáinmaji.
					</seg>
					<seg id="b.2CO.24.9" type="verse">
						Aents pataaturmainiakrincha Yus ikiurmatsji. Emesrataj Tukamá tujintiainiawai.
					</seg>
					<seg id="b.2CO.24.10" type="verse">
						Kame Krístun Máataj tusa tuke wakeriarmia Núnisan incha tuke mantamataj turamainiaji. Túrasha Jákachu asar Kristu kakarmari ii ayashiin iniakmaji.
					</seg>
					<seg id="b.2CO.24.11" type="verse">
						Iisha Jesusna ajasu asar wekaajnia nui tuke tsawant Tsúumainium jasattuk ajaji. Túrar ii ayashi jakamniaitiat nu ayashnium Jesusa iwiaakmari paant iniakmaji.
					</seg>
					<seg id="b.2CO.24.12" type="verse">
						Iisha Yus-Chicham étserkur ii ayashiin jasattuk ajaji, tuma ain atumsha umikiu asarum nekas iwiaaku atin Wáinkiarme.
					</seg>
					<seg id="b.2CO.24.13" type="verse">
						Yus-Papinium yaunchu aarmanum: &quot;Yúsan Enentáimtusmajai, tuma asan etserkamjai&quot; Tátsuk. Iisha Núnisrik Yus Enentáimtusar wekaaji. Tuma asar étserji.
					</seg>
					<seg id="b.2CO.24.14" type="verse">
						Yus kakarmaiti. Uunt Jesusan jakamunmayan iniantkimiayi. Incha Núnisan Jesusjai iniantamkittiaji. Tura atumjai métek ni pujamunam juramkittiaji. Nusha paant nékaji.
					</seg>
					<seg id="b.2CO.24.15" type="verse">
						Atumsha Untsurí aencha Yus-Chicham antukakrumin, Yus Yáinmakurme. Tuma asamtai atumsha Nútiksarmek Yus yuminsarum pujarme. Nujai Yusa naari uunt awajsamuiti. Nu nekaar Wáitsatin ashamatsji.
					</seg>
					<seg id="b.2CO.24.16" type="verse">
						Tura yaweatsji. Ii ayashi amuiki wéakuisha ii Enentáinkia yamaram ajaki wéawai.
					</seg>
					<seg id="b.2CO.24.17" type="verse">
						Warí, ukunam tuke shiir pujustatjinia nu Enentáimtakrikia, ju nunkanam Wáitiajnia nu, ti itiurchataitiat, aya yamaiya asa tiikia itiurchatchaiti, tura Wárik nankaamawai. Túrasha ii itiurchatrijiai Yuska ti shiir ana nuna amuukachmin ana nuna Núkap suramsattaji.
					</seg>
					<seg id="b.2CO.24.18" type="verse">
						Tuma asamtai Wáinjinia nu ti Enentáimtatsji. Antsu Wáintsujnia nu nekas Enentáimtaji. Wáinjinia nusha aya yamaiyaiti. Antsu Wáintsujnia nuka tuke amuukachminiaiti.
					</seg>
				</div>
				<div id="b.2CO.25" type="chapter">
					<seg id="b.2CO.25.1" type="verse">
						Wats ju nékaji. Nayaimpiniam ii shiir pujustinian amuukachmin ayashin Yus najanamun ikiurtamsaitji. Aents najanachmaiti nu. Tuma asamtai ii ayashi emesnakuisha Warí itiurtamajia. Nuka aaka Núnisan amuukamniaiti.
					</seg>
					<seg id="b.2CO.25.2" type="verse">
						Ju ayashnium pujusar Wáitiaji, taji. Yamaram ayash nayaimpiniam pujana nu achiktai tusar wakeraji.
					</seg>
					<seg id="b.2CO.25.3" type="verse">
						Ayashtichu ajasaij tusar, yamaram ayashtin ajastaitsar wakeraji. Pushía Núnik yamaram ayash iin nukurmaktai tusar wakeraji.
					</seg>
					<seg id="b.2CO.25.4" type="verse">
						Tura jui ayashjai pujusar Wáitsar pujakur shiir Enentáimtsuji. Arut Pushí aiktinia Núnisrik ju ayash ikiuktiaitsar Tátsuji. Antsu yamaram Pushí entsartinia Núnisrik yamaram ayashnium tuke Pujusmí tusar taji. Iista, ju ayash amuukachminkiait. Yamaram ayashnium pujusar tuke iwiaaku pujustatji.
					</seg>
					<seg id="b.2CO.25.5" type="verse">
						Yamaram ayashintin ajastinian iwiarturmaruitjinia nu Yúsaiti. Tura nekas Túrattajai tusa ni Wakanin suramsaitji.
					</seg>
					<seg id="b.2CO.25.7" type="verse">
						Ju nékaji. Ju ayashnium pujajnia juinkia Uunt Jesusjai pujatsji. Tuma asamtai, Wáinjinia nu ti Enentáimtutsuk Yus Enentáimtusar tuke shiir Enentáimsar wekaaji.
					</seg>
					<seg id="b.2CO.25.8" type="verse">
						Tura ju ayashniumia Jíinkir Uunt Jesusjai tuke pujustaitsar wakeraji. Tura Túrattaji tu nékaji.
					</seg>
					<seg id="b.2CO.25.9" type="verse">
						Tuma asamtai ju ayashnium pujakrisha tura ju ayash ikiukrisha Uunt Jesus tuke waramtiksatai taji.
					</seg>
					<seg id="b.2CO.25.10" type="verse">
						Warí, ju ayashjai ii Túramajnia nu ujakam, &quot;pénkeraiti&quot;, &quot;yajauchiiti&quot; Kristu turutit tusar, Ashí iisha Uunt Kristui jeatniuitji. Tura ii Túramujai métek akirmaktatji.
					</seg>
					<seg id="b.2CO.25.11" type="verse">
						Tuma asamtai ju nékaji: Uunt umirkashtin ti Tsúumainti. Nu nekaar Ashí shuar Yus-shuaran awajsataj tusar ti takaaji. Tura incha Yus nékarmaji. Tura ii Túramuri átumka Atumí Enentáin paant nékarme, tajai.
					</seg>
					<seg id="b.2CO.25.12" type="verse">
						Ataksha, &quot;wi pénkeraitjai&quot; tusar nu Tátsuji. Antsu, ii Túramu Nekáa asakrumin Enentáiniam ana nuna Enentáimtsuk aya Pátatkea nujai warainia Nú shuar tsanumprutmainiakui yaintkiatarum tusar taji.
					</seg>
					<seg id="b.2CO.25.13" type="verse">
						&quot;Wáurkaiti&quot; turamainiajiash. Nusha Warí, itiurtamajia. Ashí Túrajnia nu, Yus aneakur tura atumin Yáintai tusar Túraji.
					</seg>
					<seg id="b.2CO.25.14" type="verse">
						Kame Ashí ii Túrajnia nu Kristu anenkrattairijiai Túraji. Kame ju nékaji: Kristu Ashí shuaran jaruku asamtai, Yus iimmianum Ashí iisha jaka Núnisaitji.
					</seg>
					<seg id="b.2CO.25.15" type="verse">
						Kristu Ashí shuaran jaruk nantarkimiayi. Tuma asamtai Krístunam iisha iwiaaku pujajnia jui, iik wararmamtsuk, Kristu umirkatniuitji.
					</seg>
					<seg id="b.2CO.25.16" type="verse">
						Tura yamaisha aya ni ayashi iirsar, &quot;nu shuar pénkeraiti&quot; tura &quot;nu shuar yajauchiiti,&quot; titin tujintiaji. Kame yaunchu aya ni ayashi iirsar &quot;Kristu yajauchiiti&quot; tu Enentáimsamiaji. Tura yamaikia Yapajiár, esetsar Enentáimkiur &quot;Kristu Yusa Uchirínti&quot; taji.
					</seg>
					<seg id="b.2CO.25.17" type="verse">
						Tuma asamtai, Krístunu Ajasúka yamaram najanamuiti. Yaunchu Enentáimtairi menkakayi. Antsu Núnaka iikias ni Enentáimtairi nekas yamarmaiti yamaikia.
					</seg>
					<seg id="b.2CO.25.18" type="verse">
						Nunasha Yus Túraiti. Iin nawampramkattsa Krístun akupturmakuitji. Tura nu etserkatniun incha ataktamsaitji.
					</seg>
					<seg id="b.2CO.25.19" type="verse">
						Yuska iin tunaarinniutin Asutiámatniun nakitiak Krístujai nawampramkamiaji. Tura incha Yus-shuartin nu ujaktinian ataktamsaitji.
					</seg>
					<seg id="b.2CO.25.20" type="verse">
						Krístunu ataksamu asar, Yuska &quot;winia Uchirjai nawamnaikiatarum&quot; tusa ii wenejai atumin seatmarme. Tuma asakrin, Kristu Náariin &quot;Túratarum&quot; Tájarme.
					</seg>
					<seg id="b.2CO.25.21" type="verse">
						Krístuka tunaan penké Túrachmiayi. Túmanak ii tunaariin Yus Krístun makuumiayi. Nuna tura Krístunam makuuchmin awajtamsamiaji.
					</seg>
				</div>
				<div id="b.2CO.26" type="chapter">
					<seg id="b.2CO.26.1" type="verse">
						Ni Papiriin Yus yaunchu Isayasan juna Tímiayi: Tsawant jeamtai, ame seatmena nuna anturkamjame. Uwempratin tsawant jeamtaisha yainmajme. Wats yamaikia Yus seatin jeayi. 
					</seg>
					<seg id="b.2CO.26.2" type="verse">
						Yamái Yúsnum uwempratin jeayi. Tuma asamtai, iikia Yusa takatrin pachitkiajnia nu, Yusa anenkrattairi pénker achiktarum tusar seajrume.
					</seg>
					<seg id="b.2CO.26.3" type="verse">
						Tura &quot;Papru etserkamuri ántraiti&quot; Tíarain tusar Chíkich yajauch Enentáimtiktsuk pénker wekaaji.
					</seg>
					<seg id="b.2CO.26.4" type="verse">
						Nekas Yusa takarniurintji nuna paant nekaawarat tusar Wáitiayatrik, atsumayatrik, itiurchatnum pujayatrik shiir katsunteaji.
					</seg>
					<seg id="b.2CO.26.5" type="verse">
						Ju itiurchat Wáinkiamji: katsumpramkarmaji; sepunam Enketmáwarmiaji; Charáa-Charáa awajtamiarmiaji; takatcha ti itiurchat takasmiaji; kanutsuk pujumiaji; tura tsukasha ti tsukammiaji.
					</seg>
					<seg id="b.2CO.26.6" type="verse">
						Tunáa nakitrar wekaaji; Yus-Chicham Unuimiátraitji; shiir Enentáijiai katsuntrar wekaaji. Chíkich shuar pénker awajeaji; Yusa Wakaní pujurtamkurin shuar nekas aneaji;
					</seg>
					<seg id="b.2CO.26.7" type="verse">
						nekas chicham ana nu étsereaji; tura Yusa kakarmarisha Nú paant iniakmaji. Tura ni nemasrin nupettukain tusa suntar ni tantarin Júana Núnisrik iisha ii nemasri íwianch nupettamkaij tusar ii Yusri tuke umirkar wekaaji.
					</seg>
					<seg id="b.2CO.26.8" type="verse">
						Shuar shiir Enentáimturmainiakrincha, yajauch Enentáimturmainiakrincha, pénker chichartamainiakrincha, yajauch chichartamainiakrincha tuke Yusjai shiir wekaaji. &quot;Wáitruiniawai&quot; turamainiakrincha tuke nekas chichaaji.
					</seg>
					<seg id="b.2CO.26.9" type="verse">
						&quot;Nu aents nékatsji&quot; turamainiakrincha Yusnumka nékanji; Jákatin Tsúumainnium wekayatrik tuke iwiaaku pujaji; Asutiámuitiatrik mantamnatsji. Yusa takarniurintiaj nu Ashí nujai paant nekaamniaiti.
					</seg>
					<seg id="b.2CO.26.10" type="verse">
						Kúntuts pujayatrik ii Enentáinkia waraaji; Kuítrinchaitiatrik Chíkich shuar Kuítrintin awajeaji; penké takakchiatrik Ashí Wáinji.
					</seg>
					<seg id="b.2CO.26.11" type="verse">
						Yatsurtiram, Kurintiunam pujarmena nu, Ashí paant ujakchamkajrum. Ti aneajrumna nu nékarme.
					</seg>
					<seg id="b.2CO.26.12" type="verse">
						Wikia atumin paant chichastajtsan wakerajrume; antsu átumka anenttsuk paant chichastin nakitrarme.
					</seg>
					<seg id="b.2CO.26.13" type="verse">
						Winia uchirua Núnisnak chichaajrume; wi tuke paant chichaarjarmena Núnisrumek atumsha Atumí Enentáin ana nu, paant ujatkatarum tusan seajrume.
					</seg>
					<seg id="b.2CO.26.14" type="verse">
						Yus-shuar Yus-shuarchajai tsaninktinian Enentáimsashtiniaiti. Warí, ṡYusan umirna Nú shuar, iwianchin umirna Nú shuarjai métek Enentáimiainiawak? ṡTsáapnisha kiritjai Máimtek áminkiait?
					</seg>
					<seg id="b.2CO.26.15" type="verse">
						ṡKrístuka uunt iwianchjai nawamnaikiamniakait? ṡYus-shuar Yus-shuarchajai tsanin shiir pujusminkiait?
					</seg>
					<seg id="b.2CO.26.16" type="verse">
						ṡIwiaaku Yusa jeencha ántar-yus pujustinkiait? Tura atumsha iwiaaku Yusa jéentrume. Yus Ninki ni Papiriin juna Tíchamka: Niijiai tsaninkia pujusan, niijiai wekasartatjai tura ni Yusri átatjai; tura niisha Wíi aents ajasartatui.
					</seg>
					<seg id="b.2CO.26.17" type="verse">
						Tuma asamtai junasha Tímiayi: Nii matsatainia Nuyá Jíinkitiarum, tura niiya kanaktiarum, tawai Uunt Yus; tura yajauch ana nu antinkiairap. Túrakrumninkia awayattajrume.
					</seg>
					<seg id="b.2CO.26.18" type="verse">
						Tura Atumí Apari átatjai; átumka winia uchir átatrume. Nuna Wi Imiá kakaram uunt Yus asan tajai. Tu aarmaiti.
					</seg>
				</div>
				<div id="b.2CO.27" type="chapter">
					<seg id="b.2CO.27.1" type="verse">
						Tuma asamtai aneamur yatsurtiram, nusha, Yus Tímia nu, iin Túramji. Nu tuma asamtai ii ayashi tura ii Enentáisha yajauch ajasain tusar, Ashí Tunáa ana Nuyá kanaktiniaitji. Túrar &quot;Yusak nekas ii uuntrinti&quot; takur, ii ayashisha, ii Enentáisha takamtsuk tuke tsawant Yus iiktustiniaitji.
					</seg>
					<seg id="b.2CO.27.2" type="verse">
						Ataksha nawamnaikiatai. Iikia shuar yajauch awajsachmaji; yajauch jintintrachmaji; anankachmaji.
					</seg>
					<seg id="b.2CO.27.3" type="verse">
						Makuutai tusan nuna Tátsujai. Antsu nuik Tíchamkajrum, iwiaaku pujakrisha jakarsha átumka ii Enentáin áchitkiarme.
					</seg>
					<seg id="b.2CO.27.4" type="verse">
						Araantutsuk aatjarme; shiir Enentáimjai. Itiurchatnum pujayatnak, atumin Enentáimtusan Enentairuí kakaram Enentáimsan waraajai.
					</seg>
					<seg id="b.2CO.27.5" type="verse">
						Jui Masetúnianum penké ayamprachmaji. Antsu ti Wáitsamji. Aentsnumia itiurchat Wáinkiamji, tura ii Enentáijiainkia ashamkamji.
					</seg>
					<seg id="b.2CO.27.6" type="verse">
						Tura Kúntuts pujakrincha Yus Ikiakátmartinian nékawai. Tuma asamtai Titiún akupturkamai. Nujai winia Enentáirun Ikiakármai.
					</seg>
					<seg id="b.2CO.27.7" type="verse">
						Tura átum nii Ikiakármarumna nuna Titiu ujatkamai. Nuna antukan ti warasmajai. Títiuka átum iirsatin wakerarmena nuna ujatkamai; Túrunamia nuna Kúntuts Enentáimmiarumna nusha, tura winia anentu asarum Enentáimturumna nuna ujatkamai. Nuna antukan Nú nankaamas warasmajai.
					</seg>
					<seg id="b.2CO.27.8" type="verse">
						Papí nuik akupkamaj nu áujsarum Kúntuts Enentáimprarme; Núnaka nékajai. Túrasha ii akupmainchu Túraitjai Tátsujai. Eta, nuikkia Tímiajai, Túrasha yamaikia Tátsujai. Papí áujsarum ishichik Kúntuts Enentáimprarumna nuna nekaan waraajai.
					</seg>
					<seg id="b.2CO.27.9" type="verse">
						Kame Kúntuts Enentáimprakrumin waraatsjai. Antsu Atumí tunaari nekaarum Kúntuts Enentáimprarum Atumí Enentái Yusjai Yapajiá asakrumin nuna nekaan waraajai. Kame Yus wakerana Nútiksarmek Kúntutsrum katsuntearme; tuma asamtai iikia nu papijiai yajauch awajsachji.
					</seg>
					<seg id="b.2CO.27.10" type="verse">
						Nekaatarum. Yus wakerana Nútiksan Kúntuts katsunteakka ni Enentái Yúsnum Yapajiáwai. Nuinkia ni Tunaaríya uwempraiti. Nuka &quot;Túrumainchu Túraitjai&quot; Tíchamniaiti. Antsu Yusan Enentáimtutsuk Kúntuts pujakka ni Enentái Yapajiáshtatui; Yapajítsuk ni Tunaaríya uwemtsuk jakattawai.
					</seg>
					<seg id="b.2CO.27.11" type="verse">
						Tura iistarum; Yus wakerana Nútiksarmek Atumí Kúntutsri katsuntearme. Tuma asarum wi aatjarmena nu esettsarum Enentáimtusurme. Atumí Túramuri ujatkatajtsa wakerimiarme. Tura nu Tunáa nakitramarme; tura ashamkamarme. Tura yajauchin Túramia nu Asutiámarme. Tura winia anentu asarum wi timia Tímiatrusrumek turatai tusarum ti wakerimiarme. Nu tura asakrumin pénker Túrarmena nu, paant iniakmarme.
					</seg>
					<seg id="b.2CO.27.12" type="verse">
						Kame yajauchin Túramia nuna ni tunaarin iniaisat tusan wakerakun, tura Wáitias pujumia nu atak shiir Enentáimsati tusan wakerakun nu papin aatramjarme. Tura Nú nankaamas átum Yúsnum iin anearmena nu nekamatarum tusan aatramjarme.
					</seg>
					<seg id="b.2CO.27.13" type="verse">
						Atum umikiu asarum waraakrumin iisha shiir Enentáimji. Tura shiir itiaamarumna nuna Titiu waraak ujatkamtai Nú nankaamas shiir waraaji.
					</seg>
					<seg id="b.2CO.27.14" type="verse">
						Atumin shiir Enentáimtajrumna nuna Titiun ujakmajai. Tura nuna nekas aan Titiu nekaamai. Tuma asamtai atumin natsantrachmajrume. Kame atumin tuke nekas ana nuna Tímiajrume. Núnisan atumnian Titiun Tímiaj nusha nekasauyi.
					</seg>
					<seg id="b.2CO.27.15" type="verse">
						Tura Títiuka atumin Enentáimturmas ti waraawai. &quot;Jiatmaktajtsa winiatsuash&quot; tusarum ti ashamkachurmek. Túmayatrum, nii pénker tati tusarum pachischarme. Tura nii taa seatmarma nu umikiurme. Títiuka nuna Enentáimias waraawai.
					</seg>
					<seg id="b.2CO.27.16" type="verse">
						Tura wikia, átum pénker Túramurmin nekaan tura pénker Túrawartatui tu Enentáimsan waraajai.
					</seg>
				</div>
				<div id="b.2CO.28" type="chapter">
					<seg id="b.2CO.28.1" type="verse">
						Yatsurtiram, Masetúnia Núnkanmaya Yus-shuaran Yus waitnentainia nuna Yamái ujaktatjarme.
					</seg>
					<seg id="b.2CO.28.2" type="verse">
						Ti itiurchatnum nekapsamu ainiawai. Túmayatan warainiawai. Tura ti Kuítrincha ainiayatan emeentutsuk Kuítrinniua Núnisan suiniawai.
					</seg>
					<seg id="b.2CO.28.3" type="verse">
						Juna wi paant nekaan ujaajrume. Niisha wakeramujai Súsatniun jeainia nuna Súiniawai; tura Nú nankaamassha Súiniawai.
					</seg>
					<seg id="b.2CO.28.4" type="verse">
						Yus-shuaran Kuítrinchan Súsartaitsa ti wakeruiniak, nu Túratniun ti seatmarmaji.
					</seg>
					<seg id="b.2CO.28.5" type="verse">
						Tura ii Enentáimmiaj Nú nankaamas Túrawarmiayi. Emka Yúsnum ninki sumamawarmiayi. Tura Yusa wakeramuri Túrattaji tusar incha &quot;Yáintajrume&quot; turammiaji.
					</seg>
					<seg id="b.2CO.28.6" type="verse">
						Tuma asamtai, &quot;Masetúnia nunkanam kuit Júuktin nankamamamna nu, Kurintiu peprunmasha amukta&quot; tusar Titiu seamiaji.
					</seg>
					<seg id="b.2CO.28.7" type="verse">
						Atumsha Ashí pénker Túratin ti nékarme. Yus Enentáimtustincha, unuiniartincha, ju nunkanmaya nekaatniusha, iin aneatniusha nuka Ashí nékarme. Wats, jusha Túratarum. Yus-shuar Kuítrincha ainia nu achikiarat tusarum Titiu Támatai Núkap susatarum.
					</seg>
					<seg id="b.2CO.28.8" type="verse">
						Kame Atumí uuntria Núnisnak akupeatsjarme, Túratniuitrume tusan. Antsu Chíkich shuar ni Kuítrin susartasa ti wakeruinia nuna atumin ujakan, Atumí anenkrattairi nekaspashi tusan nekapsatajtsa pujajai.
					</seg>
					<seg id="b.2CO.28.9" type="verse">
						Ii uuntri Jesukrístu waitnenkartutairi nékarme. Ashí takakuyayi, tura atumin anenma asa Kuítrincha Núnisan ajasmiayi. Ju nunkanam Kuítrincha Núnis ajasmatai átum nayaimpiniam Kuítriniak tusa Túramiayi.
					</seg>
					<seg id="b.2CO.28.10" type="verse">
						Juna Enentáimjai. Nuik uwitin, &quot;Yáintatji&quot; Tíchamkarum. Tura nu Túratin ti wakerimiarme.
					</seg>
					<seg id="b.2CO.28.11" type="verse">
						Nankamamarmena nu yamaikia amuktarum. Nuik ti wakerimiarmena Núnisrumek yamaisha Súsatin jearmena nu susatarum.
					</seg>
					<seg id="b.2CO.28.12" type="verse">
						Iistarum. Ni Kuítrin Yúsan nekas susatajtsa wakerakuinkia, nii jeana nuna susat tusa Yus wakerawai. &quot;Jeana Nú nankaamas susati&quot; Tátsui Yus.
					</seg>
					<seg id="b.2CO.28.13" type="verse">
						Chíkich ti Núkap susarum atumnia Táasat tusan Tátsujai.
					</seg>
					<seg id="b.2CO.28.14" type="verse">
						Antsu Ashí métek takusarat tusan tajai. Iis atumsha yamaikia ti nukap takakrume; nujai atsuma nu Súsatniuitrume. Ukunam Chíkich tsawantai átum atsumashtarmeash. Nuinkia niisha atumin suramsarti. Nu Túratin ákuinkia Ashí métek takustin átatui.
					</seg>
					<seg id="b.2CO.28.15" type="verse">
						Yusa Papiriin yaunchu aarman Núnis Tátsuk: Núkap takusmia nu ampirchamiayi; tura ishichik takusmia nu atsumachmiayi.
					</seg>
					<seg id="b.2CO.28.16" type="verse">
						Tura wi aneajrumna Núnisan atumin aneatniun Yus Titiun susamiayi. Tuma asamtai Yúsan yuminsan pujajai.
					</seg>
					<seg id="b.2CO.28.17" type="verse">
						Iis, wi takui wétinian wakerimiayi. Tura Nú nankaamas, atumin anenma asa, ni Enentáijiain wéawai.
					</seg>
					<seg id="b.2CO.28.18" type="verse">
						Tura Chíkich Yus-shuar Titiujai akupkatajtsa pujaji. Nu shuar Yusa Chichamen ti penker etserainakui, Ashí Yus-shuar iruntramunam niin pénker áujmatainiawai.
					</seg>
					<seg id="b.2CO.28.19" type="verse">
						Tura Nú shuarnaka ii tsaniakmari Atí tusar Ashí Yus-shuar iruntramunam nuna anaikiarmiayi. Iijiai Kuítian jukiarti tusar anaikiarmiayi. Iis Yusa Náarin Ashí aents uunt najanawarat tusar tura Ashí shuar Atumí tsankarin nekaawarat tusar nu takat Túratsjik.
					</seg>
					<seg id="b.2CO.28.20" type="verse">
						Iis, ju kuit ii jukittiajnia nu, Núkap asamtai, aents tsanumprutmawaraij tusar, Titiujai tura ju shuarjaisha wéaji.
					</seg>
					<seg id="b.2CO.28.21" type="verse">
						Yus iimmianumsha, aents iimmianumsha ii naka wekaajnia nuna nekaawarat tusar Túraji.
					</seg>
					<seg id="b.2CO.28.22" type="verse">
						Nu Jimiará shuarjai Chíkich Yus-shuar akupeaji. Yusa takatrin takastasa ti wakerana nu nekas nékaji. Tura átum Yáintin ti wakerarmena nuna Nekáa niisha atumiin jeataj tusa ti wakerawai. Nuna Túmak Yusa takatrin takastinian wakerana nuna paant iniakmawai.
					</seg>
					<seg id="b.2CO.28.23" type="verse">
						Tura aisha Chíkich shuar Titiun nekaataitsar anintruiniakuisha, &quot;Titiu Papru tsaniakmarinti. Incha Yáinmaktajtsa Páprujai takaawai&quot; titiarum. Chíkich Yus-shuaran nekaataitsar anintruiniakuisha, &quot;Yus-shuar akupkamu ainiawai, tura Kristu Náarin shiir awajin ainiawai&quot; titiarum.
					</seg>
					<seg id="b.2CO.28.24" type="verse">
						Tura Atumí anenkrattairi Ashí Yus-shuar nekaawarat tusarum, nu shuar pénker itiaatarum. Nu Túrakrum, atumnia ii shiir Tímiaj nu nekasaiti tu iniaktustatrume.
					</seg>
				</div>
				<div id="b.2CO.29" type="chapter">
					<seg id="b.2CO.29.1" type="verse">
						Kame átum Yus-shuar Kuítrincha Súsatin wakerarme; nuna nékajai. Tuma asan Núnaka aatrachminiaitjarme. 
					</seg>
					<seg id="b.2CO.29.2" type="verse">
						Atumsha Súsatin wakera asakrumin wi nunasha shiir Enentáimsan, &quot;Akaya nunkanmaya shuar nuik uwitinia wakerusmatak Yáintinian wakeruiniawai&quot; tusan Masetúnianmaya Shuáran ujaajai.
					</seg>
					<seg id="b.2CO.29.3" type="verse">
						Tura &quot;Kuítniasha Súsatniun ti wakeruiniawai&quot; Tímiaj nuna, &quot;Wáitiaiti&quot; Tíarain tusan nakitiajai. Tuma asan, kuit susatajtsa wakerarum nu iwiaratarum tusan nu menaintiu Yus-shuaran nuna Yáinmakarat tusan emka akupenajai.
					</seg>
					<seg id="b.2CO.29.4" type="verse">
						Wi ukunam Masetúnianmaya shuarjai atumiin jean, kuit Súsatin Tímiarmena nuna iwiarachman Wáinkian natsaraij tusan, tura atumsha natsarairum tusan Túrajai. Warí, &quot;Súsatniun ti wakeruiniawai&quot; tuke tu wéatsjak.
					</seg>
					<seg id="b.2CO.29.5" type="verse">
						Nu tuma asamtai, au takui Súarme tu Enentáimsarain tusan ju Yus-shuaran emka akupenajai. Niisha nu Kuítian iwiaratniun Yáinmakarti, tajai. Nuinkia wisha Masetúnianmaya shuarjai ukunam jeawakrin, nu kuit atumsha nekas Atumí Enentáijiain~ki Súsatin wakerarmena nu nekaamnia átatui.
					</seg>
					<seg id="b.2CO.29.6" type="verse">
						Tura junasha paant Tájarme: ishichik araana nu ishichik Júuktatui. Núkap araana nusha Núkap Júuktatui. Kuit Súsatniusha Núniskete.
					</seg>
					<seg id="b.2CO.29.7" type="verse">
						Tura Ashí shuar ni Enentáin Enentáimsana nunak susati. &quot;Nakitiayatnak susatjai&quot; Tíchamniaiti. &quot;Turutainiakui susatjai&quot; Tíchamniaiti. Shiir Enentáimias Súana nuna Yuska shiir Enentáimtawai.
					</seg>
					<seg id="b.2CO.29.8" type="verse">
						Ashí pénker ana nuna suramsatniun Yus tujintiatsui. Nujai átum atsumashtatrume. Tura chikichan Yáintin Núkap takustatrume.
					</seg>
					<seg id="b.2CO.29.9" type="verse">
						Yus-Papinium ju aarma awai: Kuítrinchan Núkap susayi; nuna tura, tuke Túratin átatui.
					</seg>
					<seg id="b.2CO.29.10" type="verse">
						Arakmaun araakan Súana nusha Yúsaiti. Tura yurumkan Súana nusha Yúsaiti. Niisha átum pénker araatniun suramsattarme. Tura araarumna nujai pénker Túratarum tusa araakrumin ipiampartatui.
					</seg>
					<seg id="b.2CO.29.11" type="verse">
						Tuma asamtai Núkap juukma takaku asarum, Núkap Súsatin jeattarme. Nuinkia Súarmena nuna ii uwejeyan Chíkich Yus-shuar achikiar Yúsan yuminsartatui.
					</seg>
					<seg id="b.2CO.29.12" type="verse">
						Warí, ju kuit Yus-shuar Kuítrincha Súakrin ni atsumamurincha atsumachartatui. Tura Nú nankaamas Yúsan ti yuminsartatui.
					</seg>
					<seg id="b.2CO.29.13" type="verse">
						Nu shuar Yáintai tusarum tura Ashí Yus-shuar yaintai tusarum Súatsrumek. Nujai Kristu shiir chichamen umiarmena nuna nékainiawai. Tura Kuítrum emeentutsuk sua asakrumin niisha Yusa Náarin uunt awajsartatui.
					</seg>
					<seg id="b.2CO.29.14" type="verse">
						Kame Yus atumin ti waitnentramainiakui Kuítrum Súatsrumek. Sua asakrumin nu shuar atumin ti anenmainiak Yúsan áujturmasartatui.
					</seg>
					<seg id="b.2CO.29.15" type="verse">
						ḂTura Ashí iisha ii Yusri ti yuminsatniuitji! ṡIn Súramjinia nuna yaki Jintíartinian Jeá?
					</seg>
				</div>
				<div id="b.2CO.210" type="chapter">
					<seg id="b.2CO.210.1" type="verse">
						Wats, &quot;Papru iijiai pujak péejchach ajawai, tura Yajá pujak kakaram chichaawai&quot; Chíkich shuar turutainiatsuk. Kame imia wiki Papru Kristu anenkartutairijiai juna seatjarum tusan pujajai.
					</seg>
					<seg id="b.2CO.210.2" type="verse">
						Atumí weatkamuriya shuar chichainiak &quot;Papru ni tsaniakmarijiai ju nunkanam akupin ajastai tusar wakeruiniak jintintiainiawai&quot; turutainia nuna Kíishtumaktajtsan Enentáimjai. Wisha atumiin jean kakaram chichaschataj tusan, nu antukairap tu seajrume.
					</seg>
					<seg id="b.2CO.210.3" type="verse">
						Aentstanka nunkanmaya aentsuitji, Túrasha Jú aents maania aintsar Máaniatsji.
					</seg>
					<seg id="b.2CO.210.4" type="verse">
						Ju nunkanmaya nankijiai Máaniatsji antsu ii nankiri Yusa kakarmarinti. Nujai iwianchi kakarmari Núpeteaji.
					</seg>
					<seg id="b.2CO.210.5" type="verse">
						Ju nunkanmaya aentsu Jintíamurinkia tura waantu Enentáimtumamurinkia, Yus nekaatniun itit awajea nuka, nu nankijiai Núpeteaji. Tura Ashí ju nunkanmaya Enentáimsatin yapajniak, emetamu aintsan, Kristun umirkarat tusar nu nankijiai Núpeteaji.
					</seg>
					<seg id="b.2CO.210.6" type="verse">
						Nekas umirkatin átum jeawakrumninkia nuinkia umirkatniun tuke nakitiainia nu, Yusa kakarmarijiai Asutiáttaji, tajai.
					</seg>
					<seg id="b.2CO.210.7" type="verse">
						Atumsha aya Pátatek ana nu iiyarme. Wats, shuar nekas Krístunu ajasman nekamaka, Núnisan winiasha Krístunuiti tu Enentáimtursatniuiti.
					</seg>
					<seg id="b.2CO.210.8" type="verse">
						Yusa kakarmarijiai akupeaji tuke Tákuncha natsaamatsjai. Nu kakarman atumin pénker jintintiatarum tusa Kristu suramsaitji. Kame atumin emesratniun suramsachuitji.
					</seg>
					<seg id="b.2CO.210.9" type="verse">
						&quot;Ni aarmarijiai awaktamkatajtsa wakerutmaji&quot; Tátsurpash. Núchaiti.
					</seg>
					<seg id="b.2CO.210.10" type="verse">
						&quot;Papru aarmari ti kakaram ainiawai, tura jui pujak kakarmachuiti; tura etserkatniuncha nékatsui&quot; turutainiawai.
					</seg>
					<seg id="b.2CO.210.11" type="verse">
						Wats, tuinia nuka junasha nekaawarti. Yajá pujakur kakaram aajinia Núnisrik atumjai pujakrisha kakaram Túrattaji.
					</seg>
					<seg id="b.2CO.210.12" type="verse">
						&quot;Wiki Imiá pénkeraitjai&quot; tuinia nujai méteketji Tátsuji. Ní shuaraitji Tátsuji. Warí, niisha imia ninki nekapmamainiawai. Tura ni ai iisar &quot;nu nankaamas pénkeraitjai&quot; tu wéenawai. Nuna Túruiniak netse Túruiniawai.
					</seg>
					<seg id="b.2CO.210.13" type="verse">
						Antsu iikia, ii nekamatin jeajnia Nú nankaamas waantu ajaschattaji. Ii takastatjinia nui Yus Ninki jintintramji. Nu arant wéatsji. Kame atumiin takastinian Yus tsankatramkaitji.
					</seg>
					<seg id="b.2CO.210.14" type="verse">
						Tuma asamtai, Tájinia nu Yus tsankatramka Nú iniankas Túratsji. Warí, iisha emka Kristu chichamejai Atumíin jeachmakaj~i. &quot;Emka jeamji&quot; Tájinia nu ántrar Tátsuji. Kame Yus tsankatramakrin jeamji.
					</seg>
					<seg id="b.2CO.210.15" type="verse">
						Chíkich takasmanum iikia waantu Enentáimtumasar, &quot;ii takatrinti&quot; Tátsuji. Antsu Yamái Enentáimtarmena Nú nankaamas Yus Enentáimtustarum tusar wakeraji. Nu Túrakrumninkia Atumíin tuke takasminiaitji.
					</seg>
					<seg id="b.2CO.210.16" type="verse">
						Nuyasha Chíkich takaana nui takatsuk átum pujarmena Nú arant pujuinia nusha Yus-Chicham ujaktaj tusar wakeraji. Nu Túrar Chíkich shuar takasma &quot;íiniuiti&quot; Tíchattaji.
					</seg>
					<seg id="b.2CO.210.17" type="verse">
						Tura pénker Enentáimtumastaj tusa wakerakka, Yúsnaitjai tusa pénker Enentáimtumasti.
					</seg>
					<seg id="b.2CO.210.18" type="verse">
						Warí, ninki &quot;pénkeraitjai&quot; tumamna nuka anturkachminiaiti. Antsu Uunt &quot;pénkeraiti&quot; tana Nú shuar nekas pénkeraiti.
					</seg>
				</div>
				<div id="b.2CO.211" type="chapter">
					<seg id="b.2CO.211.1" type="verse">
						Waurua Núnisnak chichastatjana nu anturtukaintrumeash. Ee, anturtuktarum tusan seajrume.
					</seg>
					<seg id="b.2CO.211.2" type="verse">
						Atumniasha Krístunak anajmamtikrajrume. Tura nuwa Chíkich aishmankan nékatsuk ni aishrijiain~ki nuatnaiya Núnisrumek átum chikicha chichame umirtsuk aya ni chichamen~ki umiakrumin Krístuí ejetaj tusan wakerajrume. Nuna Túrataj tusan atumin akasmatajrume. Nu akasmaktinian Yus surusuiti.
					</seg>
					<seg id="b.2CO.211.3" type="verse">
						Túrasha íwianch ni nekatairijiai emka nuwa Epan anankamia Nútiksan atumniasha Yusa jintiya awajimtikramar Kristu aneashtinian Enentáimtikramprarmatai anankamu airum tusan tsuutajrume.
					</seg>
					<seg id="b.2CO.211.4" type="verse">
						Warí, Chíkich shuar Jesusnan Nusháa étserkamujai Táiniakuisha pénker ántarme. Tura Nusháa wakan achikiam, Nusháa chichamjai uwempramniaiti tu etserainiakuisha, nekasapitia Tárume.
					</seg>
					<seg id="b.2CO.211.5" type="verse">
						Kame &quot;Yúsnumia akatramu asar etserkatin Imiá nékaitji&quot; tuinia nujai nankaamas nékaitjai, tu Enentáimjai.
					</seg>
					<seg id="b.2CO.211.6" type="verse">
						Ti pénker chichastinian nékachiatnak winia nekaatairsha taamtsui. Núnaka ii Túramurijiai tuke paant iniakmaji.
					</seg>
					<seg id="b.2CO.211.7" type="verse">
						&quot;Akirkata&quot; Tútsuk Yus-Chichaman atumin ujakmajrumna nui ṡTunáa Túrajak? Atum ankant ajastarum tusan wikia péejchach ajasu asan, &quot;etserkamunam akirkata&quot; Tíchamjarme.
					</seg>
					<seg id="b.2CO.211.8" type="verse">
						Antsu atumin Yáintaj tusan pujakun Chíkich Yus-shuarnumia Kuítian suruiniakui achikmiajai. Nuna Túran ni Kuítrin emeentukmiajai.
					</seg>
					<seg id="b.2CO.211.9" type="verse">
						Tura atumjai pujusan atsumaknasha atumniaka seachjarme. Masetúnianmaya Yus-shuar taar, wi atsummiajna nuna surusarmiayi. Nu tuma asamtai Tájarme, seachjarme tura seashtatjarme.
					</seg>
					<seg id="b.2CO.211.10" type="verse">
						Ashí Akaya nunkanam nuna ujaktinian suritrukchartatui. Nuna Tákun Kristu nekasrijiai tajai.
					</seg>
					<seg id="b.2CO.211.11" type="verse">
						ṡUrukamtai nuna taja? ṡAtumin aneachu asanak taja? Atsá. Aneajrumna nuna Yus nékawai.
					</seg>
					<seg id="b.2CO.211.12" type="verse">
						Túrasha wi Túrajna nuna tuke turu wétatjai. &quot;Papru Túrana Núnisrik Túraji&quot; tuinia nuna Tíarain tusan Túrattajai.
					</seg>
					<seg id="b.2CO.211.13" type="verse">
						Warí, niisha Yúsnumia akatrachma ainiawai. Anankartin ainiawai. &quot;Kristu akatramurintji&quot; Tumá átaj tusar wekainiawai.
					</seg>
					<seg id="b.2CO.211.14" type="verse">
						Nusha urukaku Túmait Tíchamniaiti. Warí, imia Satanáskesha &quot;nayaimpinmaya akatramuitjai&quot; Tumá átaj tusa wekaatsuk.
					</seg>
					<seg id="b.2CO.211.15" type="verse">
						Nuinkia imia ni suntarisha pénkeran Túrawai Tumá atai tusar wekasachartinkiait; Túrasha ni amuamurinkia Tunáa Túriarma nujai métek Nekapmá Asutiátin átatui.
					</seg>
					<seg id="b.2CO.211.16" type="verse">
						Ataksha Tájarme &quot;Wáurkaiti&quot; tu Enentáimtursacharti. Kame &quot;Wáurkaiti&quot; tu Enentáimturiatrumek, chichastin tsankatruktarum. Ishichik waantu Enentáimtumastaj tusan wakerajai.
					</seg>
					<seg id="b.2CO.211.17" type="verse">
						Tura waantu Enentáimtumastaj Tájana nu, Uunta tsankatramurijiai Tátsujai. Antsu waurka Núnisnak chichaajai.
					</seg>
					<seg id="b.2CO.211.18" type="verse">
						Untsurí ju nunkanam uunt ajasar ti waantu Enentáimtumainiakui wisha ishichik waantu Enentáimtumastatjai.
					</seg>
					<seg id="b.2CO.211.19" type="verse">
						Imiá nékayatrum waurka ainia nu shiir Enentáimtusrum ánturearme.
					</seg>
					<seg id="b.2CO.211.20" type="verse">
						Niisha atumin takamtikramainiakuisha, kasartamainiakuisha, Atumí nérenniuri ajainiakuisha, yajauch chichartamainiakuisha, yapimin awattamainiakuisha Ashí nu katsuntearme.
					</seg>
					<seg id="b.2CO.211.21" type="verse">
						Natsamayatnak Tájarme Ḃiikia nu Túratin kakarmachuuji! Wats, niisha araanainiatsna nuna wisha araantatsjai. (Waurka Núnisnak chichaajai.)
					</seg>
					<seg id="b.2CO.211.22" type="verse">
						Niisha Ipríu-shuar ainiakuisha wisha Núnisnak Ipríu-shuaraitjai. Israer-shuar ainiakuisha wisha Núnisnak Israer-shuaraitjai. Apraáma weeatri ainiakuisha pai, wisha Núnisnak.
					</seg>
					<seg id="b.2CO.211.23" type="verse">
						Kristu takarniurintji, tuiniawai. Wikia aujai nankaamasaitjai. Kame nuna Tákun waurka Núnisnak chichaajai. Kame niijiai nankaamas takasuitjai; niijiai nankaamas Asutiámuitjai; niijiai nankaamas sepunam enkeamuitjai; ti Núkap Jáninkiamjai.
					</seg>
					<seg id="b.2CO.211.24" type="verse">
						Israer-shuar Chikichkí achirkacharmai. Antsu Tímiajni senku jea achirkarmai. Tura emka achirkarmia nui awa-awatatkua trainta nuiwi ejeyarmiayi. Tura nu Tímiajni senku jea achirkarmia nuisha Nútiksan nujai métek awatturarmiayi.
					</seg>
					<seg id="b.2CO.211.25" type="verse">
						Numijiai Menaintiú awatturarmai. Kayajaisha mantuatai tusar Chikichkí tukurarmai, kanusha Menaintiú wayamai wi enkempran wekaimiaj nui. Tura nayaantsanam ajapén chikichik kashi nui pujusan tsawarmajai tura nu tsawantcha tuke pujusmajai.
					</seg>
					<seg id="b.2CO.211.26" type="verse">
						Ti nukap wekasaitjai. Tura Entsá wekasan Tsúumainian Wáinkiaitjai. Tura kasa shuarjaisha, Wíi shuarjaisha tura yajaya shuarjaisha Tsúumainian Wáinkiaitjai. Péprunmasha, kampuniunmasha, nayaantsanmasha Tsúumainian Wáinkiaitjai. Wait Yus-shuarsha yajauch awajtustaj tusar wakeriarmai.
					</seg>
					<seg id="b.2CO.211.27" type="verse">
						Itiurchatnasha ti Wáinkiaitjai; takatnasha ti takasuitjai. Ti Untsurí Kánutsuk pujusuitjai. Tsukamaknasha, kitiamaknasha Wáitsaitjai. Ti ijiarmaitjai. Pushir Táasmatai Tsetsekruí Wáitsaitjai.
					</seg>
					<seg id="b.2CO.211.28" type="verse">
						Tura nuna nankaamas, kaarka kijin Júkitniua Núnisnak Yus-shuar pénker wekainiawash tusan Ashí tsawant ti Enentáimsan pujajai.
					</seg>
					<seg id="b.2CO.211.29" type="verse">
						Chikichik Yus-shuar kakarmachu pujakui wisha kakarmachu nekapeajai. Shuar chikichan tunaanum ajuawarmatainkia wisha natsamakun kajekan Wáitiajai.
					</seg>
					<seg id="b.2CO.211.30" type="verse">
						Maa, waantu chichastin ákuinkia, antsu winia kakarmachu awajtuinia nuna ujakan waantu ajasaintjai.
					</seg>
					<seg id="b.2CO.211.31" type="verse">
						Yus, ii Uuntri Jesukristu Apari ana nu (ni naari tuke shiir awajsamu Atí) wi Wáitratsjana nuna nékawai.
					</seg>
					<seg id="b.2CO.211.32" type="verse">
						Tamasku péprunam pujai nu nunkanmaya akupin winia Jinkiá juruktiaj tusa wakerak pepru tanish téntakma Wáitiriin suntaran apujsamiayi. Aretas uunt Kapitián pujai Túramiayi.
					</seg>
					<seg id="b.2CO.211.33" type="verse">
						Túrasha uunt chankinnium enketawar pepru aa tanishri aankamunam jiiki itiararmiayi. Tu uwempramiajai.
					</seg>
				</div>
				<div id="b.2CO.212" type="chapter">
					<seg id="b.2CO.212.1" type="verse">
						Kame wiki shiir chicharmamsatniun nakitiajai. Túmayatnak iimiarjana nuna tura uunt Yus iniaktursamia nuna ujaktiniaitjarme.
					</seg>
					<seg id="b.2CO.212.2" type="verse">
						Krístun umirin ana Nú aishmankan nékajai. Nu aishman Jimiará nayaimpin nankaikin Menaintiú nayaimpiniam junakniuiti. Nusha katurse Uwí nankaamasuiti. Kame ayashtiuk wakaashit, tura ayashtichu wakaashit. Núnaka nékatsjai; aya Yúsak nékawai.
					</seg>
					<seg id="b.2CO.212.3" type="verse">
						Tura nekas junakniua Núnaka nékajai. Ayashtiuk wakaashit, ayashtichu wakaashit, Núnaka aya Yúsak nékawai.
					</seg>
					<seg id="b.2CO.212.4" type="verse">
						Yus-shuara Wakaní shiir pujutainium junakmiayi. Nuisha paant awajsachmin ana nuna antukmiayi. Nii antukmia Nú chicham paant awajsatniun suritkiamuiti.
					</seg>
					<seg id="b.2CO.212.5" type="verse">
						Nu aishmanka Túrunamuri nankaamakuiti tajai. Tura wikia nankaamakuitjai Túmamtsuk, kakarmachuitjiana nuna paant ujaajai.
					</seg>
					<seg id="b.2CO.212.6" type="verse">
						Nankaamakuitjai Túmamtiaj tusan wakeraknaka nekas Tíminiaitjai, ántran Tíchaintjai. Túrasha Túratsjai. Winia Túramuruk Wáinkiarum winia chichampruk antukrum, waritia Enentáimsarum nujai métek Enentáimtursatarum tusan wakerajai.
					</seg>
					<seg id="b.2CO.212.7" type="verse">
						Wi nayaimpiniam Wáinkiamajna nu Timiá pénker asamtai ántar waantu Enentáimtumaschatniun, janki mesertinia Núnisan winia ayashrui najaimiatniun sunasmiajai. Nuka wi Wáitsatin Satanásnumia akupkamuiti.
					</seg>
					<seg id="b.2CO.212.8" type="verse">
						Nuka jurutkitia tusan Uuntan Menaintiú seamjai.
					</seg>
					<seg id="b.2CO.212.9" type="verse">
						Tuma ain Uunt winia turutmiayi &quot;Atsá. Jaa pujayatmek winia waitnenkartutairjai shiir pujame. Shuar kakarmachun winia kakarmarun Wi suakui Ashí aents nu shuara ayashiin winia kakarmarun Wáiniainiawai.&quot; Tuma asamtai, Kristu kakarmari winia ayashrui paant ati tusan kakarmachuitiatnak araantatsjai.
					</seg>
					<seg id="b.2CO.212.10" type="verse">
						Tuma asamtai, wi Krístun aneakui shuar katsekruiniakuisha, kajertuiniakuisha, winia Kuítrusha, kakarmarsha atsain waraajai. Kame Ashí itiurchat ana nui kakarmachuitiatnak kakaram nekapeajai.
					</seg>
					<seg id="b.2CO.212.11" type="verse">
						Wi &quot;pénkeraitjai&quot; Túmamkun waurua Núnisnak chichaajai. Tura atumsha winia pénker chichartusminiaitiatrumek, Túrachu asakrumin tu chichasjai. Warí, wi penké ántraitiatnak, &quot;ti pénker akatramuitji&quot; tumamainia Nú nunkaachichuitjai.
					</seg>
					<seg id="b.2CO.212.12" type="verse">
						Atumjai pujumiaj nui, itiurchat ámanman katsuntran takasmiajai. Yuska ni kakarmarin iniakmastaj tusa ti uuntan aents tujintiamun Túratniun surusmiayi. Nujai &quot;Papru nekas winia akatramuruiti&quot; tusa paant iniakmasmiayi.
					</seg>
					<seg id="b.2CO.212.13" type="verse">
						Warí, Chíkich Yus-shuaran Yáinmiaj Núnisnak atumniasha Yáinmajrume. Ayatik atumin &quot;kuit surusta&quot; Tíchamjarme. ḂNu yajauchiitkiuinkia tsankurturtarum!
					</seg>
					<seg id="b.2CO.212.14" type="verse">
						Jújainkia Menaintiú iwiarnarjai atumin iistaj tusan. Tura jeaknaka, &quot;etserkamun akirkatarum&quot; Tíchattajrume. Atumí Kuítrin wakeratsjai. Antsu atumin wakerajrume. Warí, winia uchirchakaitrum. Uchisha Aparín Kuítian ikiauntukchatniuiti. Antsu apari ni Uchirín Kuítian ikiauntuktiniaiti.
					</seg>
					<seg id="b.2CO.212.15" type="verse">
						Atumniasha Yáintaj tusan Ashí takakjana juna ajapawaintjai, tura winia kakarmarnasha Ashí Emenkákaintjai. Wi ti wakeramaitiatrum átumka ishichik wakerutarminin Túrawaintjai.
					</seg>
					<seg id="b.2CO.212.16" type="verse">
						Túrasha Chíkich shuar chichainiak &quot;Nekasaiti; Papru ninki ii Kuítrin jurutramkichmaji. Túrasha anankartuatniun neka asa iin anankramachmiashia&quot; turutainiatsuk.
					</seg>
					<seg id="b.2CO.212.17" type="verse">
						ṡNusha itiura? ṡShuáran wi akupkamaj nujai Kuítrumin achikjak?
					</seg>
					<seg id="b.2CO.212.18" type="verse">
						Atumin iirmasat tusan Titiun &quot;Wetá&quot; Tímiajai. Tura niin atamprit tusan Chíkich Yus-shuaran akupkamjai. ṡTitiusha Kuítrumin juruttramkimkiarum? ṡWisha niisha mai metek Enentáimsar métek takaschamkaj~i?
					</seg>
					<seg id="b.2CO.212.19" type="verse">
						ṡWarí Enentáimsarum? ṡAtum pénker ainiawai turutik tusar nu Tájik? Antsu, aneamu yatsurtiram, ii Tájinia nu atumin Yúsnum Ikiakártajrum tusar taji.
					</seg>
					<seg id="b.2CO.212.20" type="verse">
						Wi atumiin jeaknasha, wi Wáitkiataj tusan wakeraj nuna Wáinkiashtatjai, tu Enentáimsan itiurchat Enentáimjai. Tura atumsha wakerarmena Núnisrumek Wáinkiashtatrume, tu Enentáimjai. Yajauch chicharnaikiatniuncha, yajauch Enentáimtunaistinniasha, kajernaikiatniuncha, ninki Enentáimtumastinniasha, tsanumpratniuncha, Mái-tunai ajatniuncha, waantu Enentáimtumastinniasha, yajauch wekasatniuncha, Ashí nuna Wáinkiashtajash tusan itiurchat Enentáimjai.
					</seg>
					<seg id="b.2CO.212.21" type="verse">
						Tura wi jeaknasha, átum yajauch Túratniusha, tsanirmatniusha tura yajauch ti wakerarmena nu, yaunchu Túriniarmena nu, Untsurí shuartiram iniaisachurmena nuna nekashtajash. Tura Enentáim yapajitsuk tuke tura asakrumin uutchatjash tajai. Kame wi átum umikchamun nekaamtai Yus winia Iniatsátrattawai tusan Tsúumajai.
					</seg>
				</div>
				<div id="b.2CO.213" type="chapter">
					<seg id="b.2CO.213.1" type="verse">
						Jujai Menaintiú iistajrum tusan winiajai. Ashí iwiaratin ana nu, Jimiará tura Menaintiú shuara chichamejai iwiarnartatui.
					</seg>
					<seg id="b.2CO.213.2" type="verse">
						Wi atumjai pujachiatnak, atumjai Pujáa Núnisnak aatjarme. Yaunchu Tunáa Túrimiarmena nuna tura Ashí Shuártirmin wi nuik Tímiajrumna nuna ataksha Tájarme, wi atak tana tunaarum iwiareachkurminkia iniaisashtatjarme.
					</seg>
					<seg id="b.2CO.213.3" type="verse">
						Nuinkia wi Kristu kakarmarijiai chichaajna nu nekaattarme. Nu nekaataj tusarum wakeratsrumek. Tura Krístuka kakarmachuchuiti. Antsu Atumí Enentáin kakaram takaawai.
					</seg>
					<seg id="b.2CO.213.4" type="verse">
						Kristu nekas kakarmachua Nútiksan Krúsnum Máamuitiat, Yusa kakarmarijiai iwiaakuiti. Ayashnium Kristu kakarmachu nekapmia Núnisrik iikia kakarmachuitji. Túrasha Yusa kakarmarijiai ni takatri takaaji. Nu atumin iniakmastatji.
					</seg>
					<seg id="b.2CO.213.5" type="verse">
						&quot;Nekas Yúsan umirniuashitiaj&quot; tusarum nekamatarum. Iimiastarum. Antar Yus-shuarchaitkiurmeka Jesukrístu Atumí Enentáin pujurtama nu nekaattarme.
					</seg>
					<seg id="b.2CO.213.6" type="verse">
						Tura iikia ántar Yus-shuarchaitji nu nekaatarum tusan wakerajai.
					</seg>
					<seg id="b.2CO.213.7" type="verse">
						Tura átum Tunáa Túrawáirum tusar Yus seaji. Aents iin pénker Enentáimtikramprat tusar Tátsuji. &quot;Antar ainiawai&quot; Túramprinin, átum pénker wekasatarum tusar wakeraji.
					</seg>
					<seg id="b.2CO.213.8" type="verse">
						Warí, Yusa nekas chichame emesratin tujintiaji. Antsu ii Túrajnia nu Yusa nekas chichamejai Túraji.
					</seg>
					<seg id="b.2CO.213.9" type="verse">
						Tuma asamtai, átum kakarmaitkiurminkia iikia kakarmachuitiatar shiir Enentáimji. Atumsha nekas kakaram Ajasúk tusar Yus tuke seaji.
					</seg>
					<seg id="b.2CO.213.10" type="verse">
						Atumin emesratin Yuska winia akuptatsui. Antsu Yus akuptukuiti atumin Ikiakártinian. Tuma asamtai, wi Atumíin jeaknaka kakaram chicharkaijrum tusan winitsuk ju papin aatjarme.
					</seg>
					<seg id="b.2CO.213.11" type="verse">
						Ayu, yatsurtiram, shiir pujustarum. Krístunam tuke kakaram ajastarum. Yus shiir Enentáimtikramprarti. Chikichík Enentáik Enentáimsatarum. Shiir awajnaisarum pujustarum. Tura Yus anenmarmena nu, shiir Enentáimtikramna nu atumjai pujurtamsattarme.
					</seg>
					<seg id="b.2CO.213.12" type="verse">
						Yúsnum shiir Enentáimtunaisrum amikmaanaisatarum.
					</seg>
					<seg id="b.2CO.213.13" type="verse">
						Ashí Yus-shuar ainia nu amikmaatmarme.
					</seg>
					<seg id="b.2CO.213.14" type="verse">
						Uunt Jesukrístu waitnenkartutairi, Yusa anenkrattairisha Atumíin pujurtamsati. Tura Yusa Wakanísha tuke nemartamsarti. Nu Atí.
					</seg>
				</div>
			</div>
			<div id="b.GAL" type="book">
				<div id="b.GAL.1" type="chapter">
					<seg id="b.GAL.1.1" type="verse">
						Wi Pápruitjai, Yus akatramu. Yúsak winia akatturuiti. Shuarka akatturchamai. Yussha Chíkich Shuáran akupturak akatturchamai, antsu Ninki, Yus Apa, Jesusan jakamunmaya iniantkimia nu, tura Jesussha winia akatturarmai Yusa shiir chichamen etserkatniun.
					</seg>
					<seg id="b.GAL.1.2" type="verse">
						Wisha, Ashí Yus-shuar wijiai pujuinia nusha, ju Papí akupeaji. Ashí yus-shuar Karasea nunkanam pujarmena nu áujsatarum tusan ju papin akuptajrume.
					</seg>
					<seg id="b.GAL.1.3" type="verse">
						Yus Apa tura ii Uuntri Jesukrístusha waitnentramainia ásar yainmakarti imiatkinchanum tuke shiir pujustinian.
					</seg>
					<seg id="b.GAL.1.4" type="verse">
						Yus ii Aparí nuna wakera asamtai, Jesus ni ayashin surumak Wáitsamiayi ii tunaari Asakártinian. Nuna tura Ashí Tunáa ju nunkanam ana Nuyá ankant awajtamsatai tusa iin Yáinmaji.
					</seg>
					<seg id="b.GAL.1.5" type="verse">
						Tuma asamtai tuke Yus shiir Atí. Ayu.
					</seg>
					<seg id="b.GAL.1.6" type="verse">
						Maa, Nekasaash Timiá Wárik Yus ikiukmiarum. Kristu iin ti anenma asamtai Yus ni shuari ajastinian iin anaitiamkamji. Urukamtaitsuk nuikia Imiá Wárik ni chichame inaisamarum Nusháa chicham umikrum uwemprataj tusarum.
					</seg>
					<seg id="b.GAL.1.7" type="verse">
						Wátsek, nekas Chíkich chicham penké atsawai shuar umikiar uwempratin. Antsu yajaya shuar Atumíin taar pénkercha awajtamainiawai. Tura Nusháa chichaman etserkar Yusa shiir chichamen Yapajiátniun wakeruiniawai.
					</seg>
					<seg id="b.GAL.1.8" type="verse">
						Tuma asamtai Yus niin yajauchiniam yuminkrattawai. Wisha Yus-chicham Yapajiámun etserkamtainkia yus winia yuminkrurtatui. Nayaimpinmaya suntarsha Nusháa chichaman wi etserkachmaj nuna étserkuinkia nunasha yuminkrattawai.
					</seg>
					<seg id="b.GAL.1.9" type="verse">
						Paant ujakjarme Túmaitiatnak ataksha ujaajrume: Nánkamas shuar Niisháa uwempratin chichaman, wi etserkachmaj nuna étserkuinkia Yus yuminkrattawai.
					</seg>
					<seg id="b.GAL.1.10" type="verse">
						Ti kakaram Chichaatsjak.nuna chichaakun shuar shiir Enentáimtursarti tusan chichaatsjai. Antsu Yus shiir Enentáimtursati tusan nuna tajai. ṡShuar wakeruinia nuna Enentáimsan chichaajak? Nuna Enentáimkiunka Kristu wakera nuna umirkachaintjai.
					</seg>
					<seg id="b.GAL.1.11" type="verse">
						Antsu nekaatarum, yatsuru. Uwempratin chichaman wi étserjana nuka aentsnumianchuiti.
					</seg>
					<seg id="b.GAL.1.12" type="verse">
						Aentska ujatkachmai. Unuitiutnasha unuitiurchamai. Antsu Jesukrístuk winia paant jintintruamai.
					</seg>
					<seg id="b.GAL.1.13" type="verse">
						Tura wi Yáunchu ti yajauchin Túramiaj nuka antukchakaitrum. Israer-shuar Yúsnan takainia Nútiksanak wisha takasmajai. Tuma asan Yus-shuaran ti kajerkan tuke pataatukmajai amuktaj tusan. Nusha nékarme.
					</seg>
					<seg id="b.GAL.1.14" type="verse">
						Tura kakaram ajasan, ii uuntri yaunchu tiarmia nuna yawetsuk umiktinian ti Enentáimpramjai. Tura Untsurí shuaran wijiai métek uunt armia nuna nankaamas Yúsnan takasmajai. Túmaitiatan aya winia uuntrun chichamen ti umirniuyajai.
					</seg>
					<seg id="b.GAL.1.15" type="verse">
						Túrasha wikia akiintsain Yus winia achirkamiayi, tura ti anenkratmarijiai winia anaitiukmiayi.
					</seg>
					<seg id="b.GAL.1.16" type="verse">
						Nuikia shiir Enentáimiuk ni Uchirín paant nekamtikruamai. Tura Israer-shuarchanum ni shiir chichamen etserkat tusa akuptukmiayi. Tuma asamtai Chíkich shuaran aniaschamjai.
					</seg>
					<seg id="b.GAL.1.17" type="verse">
						Uunt péprunmasha, Jerusarénnumka, wéchamjai Winí emkaru Yus akatramujai chichastinian. Antsu Wárik Arapia nunkanam wémajai. Tura nui Yúsan Enentáimtasuan atak Tamasku péprunam waketkimjai.
					</seg>
					<seg id="b.GAL.1.18" type="verse">
						Tura Menaintiú Uwí nankaamasmatai, Nuyá Pítrujai áujmattsataj tusan Jerusarénnum jeamjai. Tura Jimiará semanachik pujusmajai Pítrujai.
					</seg>
					<seg id="b.GAL.1.19" type="verse">
						Tura Jakupuncha, ii Uuntri Jesusa yachia nuna, Wáinkiamjai. Nú arantka chikichnaka Yus akatramunka Wáinkiachmajai.
					</seg>
					<seg id="b.GAL.1.20" type="verse">
						Yus iirui. Wi Tájana nu nekasaiti, Wáitchaiti.
					</seg>
					<seg id="b.GAL.1.21" type="verse">
						Nú ukunmasha Siria nunkanmasha, Sirisia nunkanmasha wémajai.
					</seg>
					<seg id="b.GAL.1.22" type="verse">
						Tuma asamtai Ashí Yus-shuar Jutía nunkanam pujuarmia nu winia nekaracharmai.
					</seg>
					<seg id="b.GAL.1.23" type="verse">
						Aya antukarmai. &quot;Yaunchu iin ti aintrammiaj nu yamaikia Yus-Chichaman étseruk wekaawai. Yáunchuka iin amutmaktinian wakeriniaitiat yamaikia iniaisaiti&quot; tiarmai.
					</seg>
					<seg id="b.GAL.1.24" type="verse">
						Túrawar winia Enentáimtursar Yúsan shiir yuminsarmai.
					</seg>
				</div>
				<div id="b.GAL.2" type="chapter">
					<seg id="b.GAL.2.1" type="verse">
						Tura katurse Uwí nankaamasmatai wisha Pírnapíjiai Jerusarénnum wémaji. Titiuncha jukimjai wijiai.
					</seg>
					<seg id="b.GAL.2.2" type="verse">
						Yus akupta asamtai Jerusarénnum wémajai. Tura nui jean aya Yus-shuara uuntrijiain áujmattsamjai. &quot;Júnisnak Ashí Israer-shuarchan Yus-Chichaman ujainiajai&quot; Tímiajai. Takasmajna nusha tura tuke takastin Enentáimjiana nusha ántar ain tusan tu áujmattsamjai.
					</seg>
					<seg id="b.GAL.2.3" type="verse">
						Niisha Yus-shuara uuntrintiat itiurchat Enentáimpracharmai. Antsu Chíkich shuarka Titiu Israer-shuarchaitiat wijiai pujakui niisha Israer-shuar Ajastí tusa tsupimiamtikiatniun wakeriarmai. Túrasha tujinkiarmai.
					</seg>
					<seg id="b.GAL.2.4" type="verse">
						Tura nu shuar ántar yachi ainiak antuktai tusar wayawarmai. Tura ii chichamen antukar itiurchat Awájtámsatai tusar wakeriarmai. Iis, Kristu Jesus iin uwemtikrampra asamtai ti shiir iisha Yus Yúpichuch Umíaji. Tura nuna nekaawar, atakka, aya Yáunchu akupkamu itiurchat ana nujai uwemtikrampratniun wakerutmakarmaji.
					</seg>
					<seg id="b.GAL.2.5" type="verse">
						Túrasha penké ishichkisha umikchamji. Antsu Atumíin Yus-Chicham Yapajniátsuk métek jeartamat tusar ni chichame penké anturkachmaji.
					</seg>
					<seg id="b.GAL.2.6" type="verse">
						Nu arantcha Yus akatramu uuntrinkia yamaram Túratniunka suruscharmai. Nincha Ashí aents ti neka ainiawai tu Enentáimtuiniawai. Kame nu shuar ti nékainiakuisha ti Enentáimtatsjai. Yus Ashí shuaran mash métek iyatsuk.
					</seg>
					<seg id="b.GAL.2.7" type="verse">
						Yus akatramu uuntrisha Yus winia Israer-shuarchan Yus-chicham ujaktinian akuptukma nuna nekarawarmai. Tura Pítruncha akupkamai Israer-shuaran Yus-Chicham ujaktinian.
					</seg>
					<seg id="b.GAL.2.8" type="verse">
						Pítrun Israer-shuarnum akupkama Nú Yusak winiasha akuptukmai Israer-shuarchanum.
					</seg>
					<seg id="b.GAL.2.9" type="verse">
						Tuma asamtai Jakupusha, Pítrusha, Juansha, Yus akatramu uuntri ásar, Yus winia ti paant akuptan nekaawar, winiasha Pirnapínsha, &quot;Ayu, átum, Israer-shuarchanum Yus-Chicham etserkatarum, tiarmai. Iisha Israer-shuarnum Yus-Chicham etserkattaji&quot; tiarmai. Túrawarmatai shiir áujnaisar ii uwejejai achirnaikiamji métek Enentáimji tusar~i.
					</seg>
					<seg id="b.GAL.2.10" type="verse">
						Ayatik &quot;Kuítrincha Enentáimtusrum tuke Yáintarum&quot; tiarmai. Wisha Núnaka ti wakerakun tuke Túriniaitjai.
					</seg>
					<seg id="b.GAL.2.11" type="verse">
						Tura Nú ukunam wi Antiukía péprunam pujain Pítiur tamai. Tura nui yajauch Túramtai, Yus-shuara uuntriniak chicharkamjai.
					</seg>
					<seg id="b.GAL.2.12" type="verse">
						Iis, Israer-shuar tuiniawai, &quot;Israer-shuarcha Muisais timia Núnisan tsupirnakcha asamtai, nu shuarjai Yurumáshtiniaiti&quot; tuiniawai. Túmaitiat Pítiur Yurumámnian nékak~u, emka Sántiak shuar Táatsain Israer-shuarchajai Yurumámai. Tura Nuyá Sántiak shuar Jerusarénnumia Antiukíanam jeawarmatai Pítiur ashamak tsupirnakcha shuarnumia kanakin Yurumáchmai. &quot;Tsupirnaktiniaitme&quot; tiniu ainia nuna ashamak Túramai.
					</seg>
					<seg id="b.GAL.2.13" type="verse">
						Tuma asamtai Chíkich Yus-shuar, Israer-shuar armia nu, Pítrujai métek emka Yurumáwaru ainiayat Jimiará enentai takusar ukunam iniaisarmai. Pirnapísha neka áyat Nútiksan nupetnakmai.
					</seg>
					<seg id="b.GAL.2.14" type="verse">
						Tura nuna iisan Ashí iimiainiain Pítrun chicharkamjai. Yus Shiir Chicham tana nujai métek wekasachu ásarmatai Tímiajai &quot;Ame Israer-shuaraitiatam Israer-shuarti ikiukim tsupirnakchajai Yurumám Israer-shuarcha aintsamek Túrame, Tímiajai. Nuikia &quot;Israer-shuarcha Israer-shuartijiai métek wekasatin ainiawai&quot; tiip&quot; Tímiajai.
					</seg>
					<seg id="b.GAL.2.15" type="verse">
						Iikia nekas Israer-shuaraitji. Israer-shuarcha, Tunáa ainia aaniuchuitji.
					</seg>
					<seg id="b.GAL.2.16" type="verse">
						Túmaitiatar ju nékaji. Akupkamu Umíamujai uwemprachminiaitji antsu Jesukrístu nekas Enentáimtakum uwemprattame. Nu nekaar iisha Jesukrístu nekas Enentáimtusmaji tunaajainchu atai tusar. Aya Kristu nekas Enentáimtusar pénker átatji. Akupkamu takasar umirkarsha tuke nujai pénker ajaschattaji. Akupkamunka shuar umiktaj Táyat, Chikichkí shuarkesha nujai pénker ajaschamniaiti. Nu nekaar antsu Jesukrístu nekas Enentáimtusmaji pénker ajastai tusar.
					</seg>
					<seg id="b.GAL.2.17" type="verse">
						Tura Israer-shuar Enentáimprashtimpiash, &quot;Wátsek, Núnisaitkiuinkia wisha Krístun Enentáimtustaj Tákunka, emka Tunáa shuaraitjai tu Enentáimtumastiniaitjai&quot; Tíchanpiash. Nuka nekasaiti tura Nuyá &quot;Nu asamtai Kristu winia Tunáa shuaran najataiti&quot; penké tu Enentáimprashtiniaiti.
					</seg>
					<seg id="b.GAL.2.18" type="verse">
						Antsu yaunchu, wi Túrashtiniaitjai Tímiaj nuna awainkin Túratniuitjai Tákunka nuikia nekas tunaitjai.
					</seg>
					<seg id="b.GAL.2.19" type="verse">
						Iista, akupeamun umiktaj tukaman penké tujinkiamjai. Umiktinian tujinkian jaka aintsanak ajasmajai akupeamunam. Antsu Yusjai iwiaaku pujajai ni wakera nuna umiktinian.
					</seg>
					<seg id="b.GAL.2.20" type="verse">
						Wisha Krístujai Krúsnum Jákaitjai. Tuma asamtai yamaikia wikia iwiaaktsujai wi wakeraj nuna Túratniun antsu Kristu Winí iwiaakui ni wakera nuna Túratniun. Tura ju ayashnium pujayatan aya Kristu Enentáimtakun iwiaakjai. Krístusha Yusa Uchiríntiat winia ti anentuk jarutkamiayi.
					</seg>
					<seg id="b.GAL.2.21" type="verse">
						Yus ti pénker asamtai itiurak &quot;Kristu ántar jakamiayi&quot; Títiaj. Iis, aya akupkamun umirkan pénker ajasminiaitkiuinkia, nuikia Kristu ántar Jákaayi.
					</seg>
				</div>
				<div id="b.GAL.3" type="chapter">
					<seg id="b.GAL.3.1" type="verse">
						ṡWarin aa Karaseanmayatirmea. Waweamukaitrum netse Enentáimprarum Yus tama umirkashtin. Kristu Krúsnum Máamun ti paant étserkun atumin iniaktuschamkajrum?
					</seg>
					<seg id="b.GAL.3.2" type="verse">
						Wátsek, aniastatjarme, Enentáimpratarum. ṡWarijiain Yusa Wakaní Atumí Enentáin achikmarum. Akupkamu umirkarmek Enentáimin achikmarum, antsu Yus Enentáimtusrum ni Wakaní achikchamkuram?
					</seg>
					<seg id="b.GAL.3.3" type="verse">
						ṡTuke nétsekaitrum. Yusa Wakaní emka Atumí Enentáin Wayá takasmatai atumek yamaikia nu takat aya Ayashí kakarmarijiai umiktin Enentáimprarmek.
					</seg>
					<seg id="b.GAL.3.4" type="verse">
						Penké ántrarmek Wáitsamarum tura antsu ishichkisha unuimiarchamkarum?
					</seg>
					<seg id="b.GAL.3.5" type="verse">
						Naka Enentáimpratarum. Yus ni Wakanín Súramtsuk tura aents Túrachminian Atumíin ti takaatsuk. Atum aya akupkamun umirkurmin Yus nuna Túrachuiti. Antsu ni chichame antukrum Yus Enentáimtakrumin Yus nuna Túraiti.
					</seg>
					<seg id="b.GAL.3.6" type="verse">
						Yaunchu ii uuntri Apraám Enentáimpratai. Yus-Chicham niin tawai: &quot;Apraám Yúsan Enentáimtusmatai Yus &quot;Ayu, pénkeraitme&quot; Tímiayi&quot; tawai.
					</seg>
					<seg id="b.GAL.3.7" type="verse">
						Iis, nujai Páantchakait. Ashí shuar Yúsan Enentáimtuinia nuka Apraámjai métek Enentáimpraru ásar, ni Uchiría aintsan ajasaru ainiawai.
					</seg>
					<seg id="b.GAL.3.8" type="verse">
						Yamái Páantaiti. Yus Ashí Israer-shuarchancha tawai &quot;Aya winia Enentáimtursarum pénker átatrume&quot;. Israer-shuarchasha nujai pénker ajastinia nuna ti yaunchu neka asa, Apraáman ujakmiayi, &quot;Amijiai Ashí aents ti shiir ajasartatui.&quot; Tu ujakmiayi.
					</seg>
					<seg id="b.GAL.3.9" type="verse">
						Tuma asamtai Ashí shuar Yúsan Enentáimtuinia nuke Apraámjai métek pénker ajasar shiir warasartatui.
					</seg>
					<seg id="b.GAL.3.10" type="verse">
						Antsu Ashí shuar &quot;akupkamun umirkan uwemprattajai&quot; tuinia nuka yajauchiniam yuminkramu ainiawai. Yus-Papinium aarchamukait &quot;Ashí shuar Yus akupkamun Ashí aarma nuna takamtsuk umirkachka yajauchiniam yuminkramu ainiawai.&quot; Tu aarmaiti.
					</seg>
					<seg id="b.GAL.3.11" type="verse">
						Nújainkia Páantaiti. Akupkamu umirkatniujai pénker ajaschamniaiti Yusjai, antsu aya Yus Enentáimtusam pénker ajasam uwemprattame.
					</seg>
					<seg id="b.GAL.3.12" type="verse">
						Shuar akupkamu umirkatniun Enentáimna nuka aya nujai pénker ajastinian Enentáimiui; Yúsan Enentáimtak pénker ajastinian Enentáimtsui.
					</seg>
					<seg id="b.GAL.3.13" type="verse">
						Tura Kristu yamaikia uwemtikrampramji. Akupkamun umirkachu yuminkramuiti tana nuka iin Túramtsuji. Antsu Kristu iin yainmaktin Krúsnum jaka yuminkramu ajasmiayi. Kame aarmaiti: Shuar jakati tusa numiniam nenasma yuminkramuiti.
					</seg>
					<seg id="b.GAL.3.14" type="verse">
						Tuma asamtai Jesukrístu jakamujai Ashí Israer-shuarchasha Apraámjai métek pénker shiir warasartatui. Iisha Núnisrik nu shuarjai Yusa Wakaní, Yus akupkataj timia nusha, achiktatji Yus Enentáimtusar.
					</seg>
					<seg id="b.GAL.3.16" type="verse">
						Iis, yatsuru, Yus Apraáman Chichaman najana anajmatuk, &quot;Amijiai tura amée Weeá akiinkiattana nujaisha Ashí aents ti shiir ajasartatui&quot; Tímiayi. Kame `amée Weeá akiinkiartatna nujai&quot; Tíchamiayi, antsu `akiintiatta nujai' Tímiayi. Nuna taku chikichik átinia nuna Enentáimpramiayi. Nusha Krístuiti. Aentstisha Enentáimpratai. Shuar chichaman najana tura papinium aar Nuyá ni naari apujas nuikia nekas Yapajítsuk umiktiniaiti. Umitsuk iniaisachminiaiti. Patattasha patattsachminiaiti.
					</seg>
					<seg id="b.GAL.3.17" type="verse">
						Wátsek, Yus Núnisan Chichaman Apraámjai najana, ukunam umitsuk iniaisachminiaiti. Tura Chichaman najanamia Nú ukunam, kuatru siantu Nuyá trainta (430) Uwí nankaamasmatai, Yus ni akupkamurin Muisaisan susamiayi. Túramaitiat nujai Yusa yaunchu Chichamen Yapajiáchmiayi iniaisatniun.
					</seg>
					<seg id="b.GAL.3.18" type="verse">
						Tuma asamtai Yus timia nuka tuke uminkiattawai, Yus yaunchu Apraámjai Chichaman najana asamtai. Nújainkia Páantaiti, pénker ajastajtsar akupkamu umikrikia shiir pujuschartatji antsu Yus timia nujai iikia takatsuk shiir pujustatji. Nuna tsankatkamiayi Yus Apraámjai Chichaman najaneak~u.
					</seg>
					<seg id="b.GAL.3.19" type="verse">
						&quot;ṡNuikia Yus urukamtai akupkamun susamia?&quot; Tíchaintmeash. Ayu, Apraám weean, Kristu Táatsain Yus Tímía nu uminkiachminiuyayi. Tuma asamtai nii Táatsain Ashí tunaan Túrawarmia nu Timiá yajauchiiti tusa Yus akupkamun susamiayi. Tura Yusa suntari ju akupkamun Ashí iwiarar Muisaisan susar akatrarmiayi Israer-shuaran Susártí tusar.
					</seg>
					<seg id="b.GAL.3.20" type="verse">
						Antsu chikichik shuar ninki takastinian Enentáimkiunka chikichan atsumatsui. Tura Yus aya chikichkiiti. Ninki chikichan akattsuk Ashí aentsun Apraámjai pénker awajsatniun Apraáma anajmatar niijiai Chichaman najanamiayi.
					</seg>
					<seg id="b.GAL.3.21" type="verse">
						&quot;ṡTura Yus Jimiará chichamjai chichaawak, Tíchaintmeash. Emka Apraáman &quot;Jujai uwemprattame&quot; Tíchamkia, Nuyá Muisaisan ni akupkamurin Súsachmakia?&quot; Tíchaintmeash. Tura aintsachuiti. Nekaata, akupkamu umirkatniujai Yusjai tuke pénker pujusminiaitkiumka Nuyá aya akupkamujai uwempram tunaajainchu ajasaintme.
					</seg>
					<seg id="b.GAL.3.22" type="verse">
						Tura Yus-Chicham paant &quot;Ashí Tunáa ainiawai&quot; tawai. Nu asamtai yamaikia Ashí Jesukrístu Enentáimtuinia Nú shuar, aya Yus Timiá asamtai, uwemprartatui.
					</seg>
					<seg id="b.GAL.3.23" type="verse">
						Tura Kristu Táatsain Niin Enentáimtuschamniauyayi. Tuma asamtai Nii Táatsain akupkamuka iin emettama pujurtamji aya akupkamu tana nu umirkatin. Tura ukunam ju nekanayi: Kristu Enentáimtusar uwempratniuitji.
					</seg>
					<seg id="b.GAL.3.24" type="verse">
						Akupkamu, nuika, iin waitmakmaji uchin Kuírchin wainnia aintsan. Kristu Tatí tusa waitmakmaji. Tura Kristu Támatai Ashí nekas Niin Enentáimtuinia nuka Yúsjai pénker ainiawai.
					</seg>
					<seg id="b.GAL.3.25" type="verse">
						Yamái Kristu nekas Enentáimtustiniaiti tuma asamtai yamaikia akupkamu kuirchia aintsan Wáitmatsji.
					</seg>
					<seg id="b.GAL.3.26" type="verse">
						Antsu Jesukrístu Enentáimtusar, nujai Yusa Uchirí uuntmaru ajasuitji.
					</seg>
					<seg id="b.GAL.3.27" type="verse">
						Ashí Kristu Náariin imiaimiutirmeka Kristu aintsan ajasuitrume.
					</seg>
					<seg id="b.GAL.3.28" type="verse">
						Jesukrístujai tsaninkiu asar~i Imiá métek aji. Israer-shuar, Israer-shuarcha, ankant ainia nu, ankantcha ainia nu, aishman, nuwa, Ashí mash Jesukrístunuitkiuinkia yamaikia &quot;niishaaiti&quot; tu Enentáimprashtiniaiti. Ni shuari mash chikichik ainiaji.
					</seg>
					<seg id="b.GAL.3.29" type="verse">
						Tura Krístunuitkiurmeka Apraám Weeá aintsan ajasurme atumsha. Tuma asarum, Yus Apraáman anajmatramia nu atumsha jurumkitniuitrume.
					</seg>
				</div>
				<div id="b.GAL.4" type="chapter">
					<seg id="b.GAL.4.1" type="verse">
						Kuítrinniu Uchirí Ashí ni apari takakna nuna niiniu áchattawak ukunam. Tura uchichitkiunka ni Aparí takarniuriya Núkete.
					</seg>
					<seg id="b.GAL.4.2" type="verse">
						Tuke uunt ajatsuk ni Wáinnia nuna umirkatniuiti. Tura uunt ajasmatai tura ni Aparí &quot;Ayu&quot; takui Nuyá nii antsu ni Aparíniu Ashí Wáinkiatniuiti.
					</seg>
					<seg id="b.GAL.4.3" type="verse">
						Núnisrik iisha úchichik asarkia Ashí aentsu akupkamuri umirkatniuji.
					</seg>
					<seg id="b.GAL.4.4" type="verse">
						Tura tsawant jeamtai, Yus ni Uchirin akupkamiayi ju nunkanam. Niisha Yúsaitiat nuwanam akiiniamiayi. Tura aents ajasmiayi. Tura aents ajas yaunchu akupkamuncha umirkatniuyayi.
					</seg>
					<seg id="b.GAL.4.5" type="verse">
						Nujai Ashí aents akupkamun umirkatin armia nuna uwemtikrataj tusa Támiayi. Tura iisha yamaikia nujai ni Uchirí uunt ajasminiaitji.
					</seg>
					<seg id="b.GAL.4.6" type="verse">
						Atumsha nekas ni Uchirí ajasakrumin Yus ni Uchirí Wakanin atumi Enentáin akupturmakuiti. Tura nu Wakan Atumí Enentáiya Yúsan &quot;Aparú&quot; tawai.
					</seg>
					<seg id="b.GAL.4.7" type="verse">
						Tuma asamtai yamaikia aya takarniuchuitme antsu Yus ni uchirin najatmaiti ámin. Tura ni uchiri asakmin Ashí Yus takakna nuna amastatui Krístuiyan.
					</seg>
					<seg id="b.GAL.4.8" type="verse">
						Yaunchu átum nekas Yus nékachkuram, ántar-yus írunna nu umirkamarme nekascha Yúsak.
					</seg>
					<seg id="b.GAL.4.9" type="verse">
						Tura yamaikia nekas Yus nékarme, kame Yus atumin nekarmarme. Núnis asamtai itiurtsuk atak aentsu akupkamuri umirkatin Enentáimprum. Nujai kakaram ajaschamniaitme tura umikmesha yainmakchattawai uwempratin.
					</seg>
					<seg id="b.GAL.4.10" type="verse">
						Atumka Jísat ti najanearme. Yaunchu jisat najanatin amia Nú tsawantcha, nantusha, uwisha, Jísat tuke najanearme Yus shiir Enentáimtursati tusarum.
					</seg>
					<seg id="b.GAL.4.11" type="verse">
						Ashamajai, Atumíin ántrankeash takasmaj tusan.
					</seg>
					<seg id="b.GAL.4.12" type="verse">
						Yatsuru, wi atumea aintsanak ajaschamkaj; atumsha yamaikia wi wekaajna aintsarmek wekasatarum. Wi nui pujakui ishichkisha yajauch awajtuschamarme.
					</seg>
					<seg id="b.GAL.4.13" type="verse">
						Antsu nekamarme ayashrui itiurchat pujayatan Yusa shiir chichamen emka ujakmajrume.
					</seg>
					<seg id="b.GAL.4.14" type="verse">
						Tura winia sunkur ti yajauch awajtain atum winia nakitrurum Muíjrukchamarme, antsu Yusa Suntaría aintsarmek itiaramarme. Jesukrístu anturkatniua aintsarum anturtukmarme.
					</seg>
					<seg id="b.GAL.4.15" type="verse">
						Maa, wi nékajai, nuik Atumí jiimi ukuinkiarum surusaarme, Túramniaitkiurmeka. Tura shiir Enentáimpramarmena nusha itiurtsukait yamaisha.
					</seg>
					<seg id="b.GAL.4.16" type="verse">
						Yamaikia nekas chichaman étserkun ṡAtumí nemasri ajasjak?
					</seg>
					<seg id="b.GAL.4.17" type="verse">
						Chíkich yajaya taaru ti shiir awajtamainiawai tura atumin yainmaktasa aitkiarmainiatsui. Aya Winíya akantamkitiai tusa wakerutmainiawai, winia antsu shiir Enentáimtursat tusar.
					</seg>
					<seg id="b.GAL.4.18" type="verse">
						Niisha nekas yainmaktinian wakerutmainiakka atumin shiir awajtamsatin tuke pénker ainti, wi atumjai pujainsha tura pujatsainsha.
					</seg>
					<seg id="b.GAL.4.19" type="verse">
						Uchirú, nuwa jurertaj tana Núnisnak ataksha Wáitiajai Kristu Atumíin paant Atí tusan.
					</seg>
					<seg id="b.GAL.4.20" type="verse">
						Atumjai pujaknaka maak aintjai. Yamái pujaknaka nekas Nusháa chichasaintjarme. Itiurkatjarmetsuk nékatsjai.
					</seg>
					<seg id="b.GAL.4.21" type="verse">
						Ayu, &quot;akupkamu umirkatniuiti&quot; Támena nu nekaata; akupkamuka Júnisaiti.
					</seg>
					<seg id="b.GAL.4.23" type="verse">
						Aarma awai: Apraám Jimiará uchirtiniuyayi. Emka ni takarniuri jurermiayi Ismaeran. Nuyá Apraáma nuwe jurermiayi Isakan. Ismaera nukuri Apraáma takarniuriyayi. Tura Apraám Yusan Enentáimtutsuk niijiai kanarmatai, ni takarniuri jurermiayi. Tura antsu Isaka nukurinkia takarniurinchuyayi, antsu nekas ni nuwe áuyayi. Niisha ti uuntchiniak, Yus &quot;jurertatme&quot; Tímiayi. Tuma asamtai Yus timiajai Isakan jurermiayi.
					</seg>
					<seg id="b.GAL.4.24" type="verse">
						Ayu. Yamái Tájana nuka Yusa Chichamen Jímiaran nakumui. Ismaera nukuri Akar chikichik Chichaman nakumui. Yaunchu Senái muranam Yus ni akupkamurin aarmiayi Israer-shuar, takarniua aintsan, umirkarti tusa.
					</seg>
					<seg id="b.GAL.4.25" type="verse">
						Senái murasha Akara nunke Arapianam wajaawai. Akarsha Senái muran nakumak, Ashí Israer-shuaran &quot;Akupkamujai uwempramniaiti&quot; tuinia nuna nakumui. Yamaisha Israer-shuara uuntri Jerusarénnum pujuinia nuka tu chichainiawai. Tuma asamtai Akarsha, Ashí nu shuarsha Núnisar, akupkamu umirkatin ásar, ti takarniu aintsan Wáitsar takainiawai.
					</seg>
					<seg id="b.GAL.4.26" type="verse">
						Antsu Ashí Yus-shuarti uwempra asar imiankas ankant pujaji. Nayaimpinmaya Jerusarénnumia aentsuitji. Nuyá aentsti tuke ankant pujuiniaji. Nuyá aents asakrin, nu yakiya Jerusarénka ii Nukuría aintsan Enentáimpramniaiti.
					</seg>
					<seg id="b.GAL.4.27" type="verse">
						Junis aarmaiti: Warasta, misurma, uchi takakchiatmek; Ti shiir warasta, Uchí najawe nékachiatmek. Nuwa ajapamu uchin jurertatui; Nuwa aishrinniua Núnaka nankaamas uchirtin átatui.
					</seg>
					<seg id="b.GAL.4.28" type="verse">
						Iisha, yatsuru, Isaka aintsar~i, Yus timiajai akiiniaitji.
					</seg>
					<seg id="b.GAL.4.29" type="verse">
						Yaunchu Ismaer Isakan kajerak itiurchat awajsamiayi. Núnisan yamaisha Ismaera aintsan aya ayashnumia ainia Nú aents Yusa Wakaníya akiinia nuna yajauch awajenawai.
					</seg>
					<seg id="b.GAL.4.30" type="verse">
						Tura Yus-Papinium aarmaiti: &quot;Takarniusha, ni Uchiríjiai, ajapam awemata. Nekas pénker nuwa uchirijiai tsanin pujuschamniaiti. Apari Kuítrincha achikchamniaiti,&quot; tawai Yus-Papí.
					</seg>
					<seg id="b.GAL.4.31" type="verse">
						Ayu, yatsuru, nekaatarum. Takarniu Uchirínchuitji antsu ankant pujaji nekas pénker nuwa uchiri asar~i.
					</seg>
				</div>
				<div id="b.GAL.5" type="chapter">
					<seg id="b.GAL.5.1" type="verse">
						Kristu uwemtikrampramiaji tuke ankant átinian. Tuma asamtai kakaram ajasam tuke ankant Pujustá. Ataksha nu itiurchatnum waketkip.
					</seg>
					<seg id="b.GAL.5.2" type="verse">
						Wi Papru asan ujaajrume. Atum Muisais timia Núnisrumek tsupirnakrumninkia ṡKristu nuikia Warí itiurtamkamniait?
					</seg>
					<seg id="b.GAL.5.3" type="verse">
						Ataksha Tájarme, Ashí tsupirnakua nu shuar Ashí Muisais timia nuna takamtsuk umirkatniuiti.
					</seg>
					<seg id="b.GAL.5.4" type="verse">
						Atum &quot;Akupkamu Umíakmin Yus shiir Enentáimturmastatui&quot; Tárumna nu, nu shuartiram Krístuiya tupanniuitrume. Yusa anenkrattairiya kanakniurme.
					</seg>
					<seg id="b.GAL.5.5" type="verse">
						Iikia, antsu, Yusa Wakaníjiai tura Yus Enentáimtakrin Yus shiir Enentáimturmastatji, tu Enentáimji.
					</seg>
					<seg id="b.GAL.5.6" type="verse">
						Nekas Krístunuitkiurkia tsupirnaktin atsumatsji. Antsu aya Yus nekas Enentáimtakur Ashí anenaitniuitji.
					</seg>
					<seg id="b.GAL.5.7" type="verse">
						Atumsha Krístujai pénker wekaimiarme. ṡUrukamtai nekas Yus timia nu iniaisatin Enentáimprum ataksha akupkamunam waketkitin?
					</seg>
					<seg id="b.GAL.5.8" type="verse">
						Nú enentai Yúsaiyanchuiti. Niijiai wekasatniunka Yus achirmakuitrume.
					</seg>
					<seg id="b.GAL.5.9" type="verse">
						Ju Enentáimpratarum: Karía ishichik yuminnium enketam mash~i karimtiktsuk. Aneartarum atumsha.
					</seg>
					<seg id="b.GAL.5.10" type="verse">
						Ayu, Yus Yáinmakrumin wi Tájana nu Nusháa Enentáimprashtatrume, nékajai. Tura atumin yajauch áujmatramainia nuna Yus Asutiáttawai Páchitsuk.
					</seg>
					<seg id="b.GAL.5.11" type="verse">
						Wíkia, yatsuru, yamaisha &quot;tsupirnaktiniaiti&quot; tuke Tákuinkia Israer-shuar yajauch awajtuscharainti. Antsu Kristu jakamun étsereatnak &quot;tsupirnaktiniaiti&quot; Tákuinkia kajertukcharainti.
					</seg>
					<seg id="b.GAL.5.12" type="verse">
						Atumin yajauch awajtamsatin wakeruiniana Nú shuar antsu ninki tsupimiakar yajauch awajmamsarti.
					</seg>
					<seg id="b.GAL.5.13" type="verse">
						Atumniasha, yatsuru, Kristu tuke ankant awajtamsarme. Tura ankant ajasrum, &quot;Aya wi wakerajna nuna Túramniaitjai&quot; tu Enentáimprairap. Antsu Nuámtak aneniakrum pénker Yáiniáiktarum.
					</seg>
					<seg id="b.GAL.5.14" type="verse">
						Ju chichamjai Ashí akupkamu mash uminkiattawai: Ame ayashim aneamna aintsamek Chíkich shuarsha aneata.
					</seg>
					<seg id="b.GAL.5.15" type="verse">
						Tura aneartarum. Aneniachkurmeka, antsu esanairum mai yunai ajakrumka Nuámtak amunaiktatrume.
					</seg>
					<seg id="b.GAL.5.16" type="verse">
						Juna Tájarme: Atumí ayashi wakerana nu umikiaij tusarum Yusa Wakaní kakarmarijiai wekasatarum.
					</seg>
					<seg id="b.GAL.5.17" type="verse">
						Yusa Wakani wakera nuna ame ayashim nakitiawai. Tura ame ayashim wakerana Núnaka Yusa Wakaní nakitiawai. Mai maanai ajainiawai. Túmaitkui pénker wekasataj tukamam tujintiame. Páantchakait.
					</seg>
					<seg id="b.GAL.5.18" type="verse">
						Tura Yusa Wakaní jintintramkuinkia, aentsu akupkamurijiai itit áchattame.
					</seg>
					<seg id="b.GAL.5.19" type="verse">
						Wats, ayash Túramu ti paant ainiawai. Ju ainiawai: tsanirmatin, wapik Túratin, yajauch Túratin,
					</seg>
					<seg id="b.GAL.5.20" type="verse">
						ántar-yus ainia nu tikishmatratin, wawekratatin, nemasnaikiatin, katsumnaikiatin, akasmaktin, wari kajektin, nankaamantu Enentáimtumastin, aya Niisháa Niisháa Enentáimsartin, Níiniunak iistin,
					</seg>
					<seg id="b.GAL.5.21" type="verse">
						yajauch Enentáimtunaistin, mankartuatin, nampektin, nampernum aya ti yurumin, tura ti nampen átin. Chíkich nujai métek ainiawai. Nuik ujakmajrumna Núnisnak ataksha Tájarme: Shuar nuna Túrakka Yusai pujustinian penké tujinkiattawai.
					</seg>
					<seg id="b.GAL.5.22" type="verse">
						Ayu, yamaikia Yusa Wakaní kakarmarijiai Túratin Enentáimsatai. Yusa Wakaní ii Enentáin pujak, pénker Túratniun nerektinia aintsan neremtikramji. Ju ainiawai: aneatin, shiir Enentáimsatin, Yusjai tura shuarjai nawamnaikiar wekasatin, shiir Enentáijiai katsuntratin, Chíkich shuar shiir awajsatin, tsanka átin, tana nuna Tímiatrusan umiktin,
					</seg>
					<seg id="b.GAL.5.23" type="verse">
						péejchach ajastin, iik iimiasar Tunáa Túrashtin. ṡJu Túratniuncha yaki surimia?
					</seg>
					<seg id="b.GAL.5.24" type="verse">
						Shuar Jesukrístunu ainia nu, ni Ayashí wakeramurincha tura nunisan ni Túramurincha surimiak wekaawai. Ni ayashi Krúsnum maatniua aintsan Túraiti.
					</seg>
					<seg id="b.GAL.5.25" type="verse">
						Yusa Wakaní kakarmarijiai Yus-shuar ajasu asar, Núnisrik Yusa Wakaní kakarmarijiain wekasatai.
					</seg>
					<seg id="b.GAL.5.26" type="verse">
						&quot;Wats, nekapnaisatai. Wi Imiá pénkeraitjai&quot; Nuámtak Túnaitsuk, yajauch Enentáimtunáischatniuiti.
					</seg>
				</div>
				<div id="b.GAL.6" type="chapter">
					<seg id="b.GAL.6.1" type="verse">
						Túrasha, yatsuru, Yus-shuar Tunáa Túrashtimpiash. Atumsha nekas Yusjai wekaarumna nu, nu Wáinkiurmeka, Yátsum Yusjai iwiarat tusarum Yáintárum. Tura nankaamantu Enentáimtumatsuk Túratarum. Tura amesha nekamata. Tunaanum iniaraij tusam anearam wekasata.
					</seg>
					<seg id="b.GAL.6.2" type="verse">
						Káarak kijin akui Nuámtak Yáiniaiktin átsuk. Núnisrumek atumsha, itiurchatri akui Nuámtak Yáiniáiktarum. Túrakrumka Kristu akupeamuri Umíarme.
					</seg>
					<seg id="b.GAL.6.3" type="verse">
						Shuar tujintiayat &quot;nankaamantuitjai&quot; Tákunka ananmamui.
					</seg>
					<seg id="b.GAL.6.4" type="verse">
						Shuar Ní Túramuriniak Enentáimtumastiniaiti. Níiniunak Enentáimtumakuinkia tura pénkeraitkiuinkia chikicha Túramuri iirtsuk, antsu Níiniun pénker iis wararsattawai.
					</seg>
					<seg id="b.GAL.6.5" type="verse">
						Iis, Ashí Ní Káarkariniak Júkishtinkiait.
					</seg>
					<seg id="b.GAL.6.6" type="verse">
						Shuar Yus-Chichaman unuimiatna nu, nu shuar niin Jintíana nuna Ashí takakna nujai Yáintí.
					</seg>
					<seg id="b.GAL.6.7" type="verse">
						Ananmamawairap. Shuar Yúsan anankatniun tujintiawai. Ame araamna nuna neren Júuktatme. Chíkich nere áchattawai. Atumi Enentáincha Núniskete.
					</seg>
					<seg id="b.GAL.6.8" type="verse">
						Iista. Shuar ni ayashi wakeramunak tuke Enentáimtakka, jatai nerea aintsan araaiti. Nerekmatai Jákatniun Júuktatui. Tura Yusa Wakaní wakera nuna tuke Enentáimtakka Yusjai tuke shiir pujustinian Júuktatui.
					</seg>
					<seg id="b.GAL.6.9" type="verse">
						Nu asamtai pénker Túratin yawetkishtiniaiti. Tura pimpitsuk takasar Júuktin tsawant jeamtai, Páchitsuk Júuktatji.
					</seg>
					<seg id="b.GAL.6.10" type="verse">
						Tuma asamtai Yáinmin ákuinkia ii jeajnia nu Túratniuitji nekaska ii yachi Yáinkiartin, Yus-shuar ainia nu. Tura Ashí shuarsha Yáintinaiti.
					</seg>
					<seg id="b.GAL.6.11" type="verse">
						Iimsakua, winia uwejrujai Urutá uuntna aatjarum.
					</seg>
					<seg id="b.GAL.6.12" type="verse">
						&quot;Nekas tuke tsupirnaktiniaitme&quot; tuinia nuka áyatik shuar shiir Enentáimtursartí tusa tuiniawai. Kristu Krúsnum jakamun étsereakuinkia itiurchat awajtusarain tusar &quot;tsupirnaktiniaitme&quot; tuiniawai. Shuar &quot;Ashí akupkamun umiktajai&quot; tusa, Muisais timia Núnisan tsupirnaktiniaiti.
					</seg>
					<seg id="b.GAL.6.13" type="verse">
						Pai. Tura Nú shuar tsupirnaku ainiayat Ashí akupkamun umiiniatsui. Muisais timia nuna ajapén ikiuiniawai. Túmaitiat tsupirnakuk tusa wakerutmainiawai. Ayatik atumin &quot;Pai, niisha tsupimiatkiakji&quot; titiai tusar wakerutmainiawai.
					</seg>
					<seg id="b.GAL.6.14" type="verse">
						Wikia, antsu, aya ii uuntri Jesukrístu Krúsnum jakamunak wararsatniun Enentáimjai. Tu Enentáimkiun Kristu Krúsnum jakamia aintsanak ju nunkanmaya ana nuna jaka aintsan Páchiatsjai; tunaanum winia útsutkatin atsawai.
					</seg>
					<seg id="b.GAL.6.15" type="verse">
						Krístunu ajasrikia tsupirnaktincha tsupirnakchaitkiursha mai ántraiti antsu yamaram akiiniatin nekas pénkeraiti.
					</seg>
					<seg id="b.GAL.6.16" type="verse">
						Ashí nekas Yus-shuaran, wi Tájana nujai métek wekainia nuna, Yus shiir Enentáimias Yáinti tuke shiir pujustinian.
					</seg>
					<seg id="b.GAL.6.17" type="verse">
						Yamaikia itiurchat najatawarain. Jesusa takatri takaakui asutiuawarma paant ayashrui chimikma írunui.
					</seg>
					<seg id="b.GAL.6.18" type="verse">
						Yatsuru, ii uuntri Jesukrístu atumin shiir yainmakarti. Nuke Atí.
					</seg>
				</div>
			</div>
			<div id="b.EPH" type="book">
				<div id="b.EPH.1" type="chapter">
					<seg id="b.EPH.1.1" type="verse">
						Yus nuna wakerakui Jesukrístu akatramuitjai. Jesukrístu nekas Enentáimtusrum Yus-shuar ajasrum Ipisiunam pujarmena nuna ju papin aatjarme.
					</seg>
					<seg id="b.EPH.1.2" type="verse">
						Yus ii Aparísha tura ii Uuntri Jesukrístusha waitnentramainia ásar imiatkinchanum shiir pujustinian yainmakarti.
					</seg>
					<seg id="b.EPH.1.3" type="verse">
						Ii Uuntri Jesukrístu Apari Yus nekas shiir awajtustiniaiti. Iisha Krístujai tsaninkiu asar ii Enentáin Ashí nayaimpinmaya ana nujai warasminiaitji. Túmaitkiui Yus nu waratain Ashí suramsaitji.
					</seg>
					<seg id="b.EPH.1.4" type="verse">
						Krístujai uwemprar ti shiir tunaajainchu Niijiai pujusarat tusa Yus, ju nunka atsaisha, anaitiamkamiaji.
					</seg>
					<seg id="b.EPH.1.5" type="verse">
						Yámankamtaiksha incha ti anenmak Jesukrístu Túrunamujai ni uchiri ajasat tusa wakerutmakmiaji.
					</seg>
					<seg id="b.EPH.1.6" type="verse">
						Ni aneamu Uchirijiai tsaninkiu asakrin nekas ti anenmaji. Nu Enentáimsar ti shiir awajsatniuitji.
					</seg>
					<seg id="b.EPH.1.7" type="verse">
						Yus ti anenmakrin ni aneamu Uchirí numpé puarmatai, nu jakamujai ii tunaarin akikmatramak uwemtikrampraitji.
					</seg>
					<seg id="b.EPH.1.8" type="verse">
						Tura ti anenmak ni Enentáimtairin tura nekatairincha suramsamiaji.
					</seg>
					<seg id="b.EPH.1.9" type="verse">
						Nujai shiir Enentáimturmak iin uwemtikrampratniun wakerutmakmiaj nuna, yaunchu nekaachman, Yamái paant awajturmaji.
					</seg>
					<seg id="b.EPH.1.10" type="verse">
						Ashí Jú nunkanam írunna nunasha tura nayaimpiniam írunna nunasha Kristu Ashí akupin ati tusa Yus tsankatkattawai. Nunasha Yus yaunchu Enentáimturu asamtai tsawant jeamtai Ashí Uminkiáttawai.
					</seg>
					<seg id="b.EPH.1.11" type="verse">
						Iisha Krístujai tsaninkiu asakrin Yus yaunchu achirmakmiaji Ashí Niiniu ana nuna tsankatramkatniun. Nunasha, Ashí Nii Túrana Núnisan, aya Nii wakera asa Túramiayi.
					</seg>
					<seg id="b.EPH.1.12" type="verse">
						Iikia Israer-shuar asar Kristu emka umirkakrin iin Imiá pénker Túrutmamun nekaawar Ashí shuar Yúsan ti shiir awajsamin ainiawai.
					</seg>
					<seg id="b.EPH.1.13" type="verse">
						Núnisan atumsha nekas uwempratin chicham antukrum Kristu nekas Enentáimtusurme. Túrarum Kristu-shuar ajasakrumin Yus ni shiir Wakanín akuptuktaj timia nuna akupturmakmai. Nuna tura &quot;nekas Wíi shuaraitrume&quot; tawai.
					</seg>
					<seg id="b.EPH.1.14" type="verse">
						Yamái Yusa Wakani ii Enentáin pujuruk tuke uwemtikramji. Tura takas umik nu tsawantai Ashí tsankatramkattaji. Tura ii Enentáin Pujá asamtai Yus ukunam Niijiaisha ashi tsankatramkattaj nu paant nékaji. Maa, Yus ti penker asamtai Niin Ashí ti shiir awajsarti.
					</seg>
					<seg id="b.EPH.1.15" type="verse">
						Atum ii Uuntri Jesukrístu nekas Enentáimtamuncha tura Ashí Yus-shuarjai shiir awajnaiyamuncha antukjai.
					</seg>
					<seg id="b.EPH.1.16" type="verse">
						Túran shiir Enentáimkiun Yúsan áujkun tuke Yúminkiajai.
					</seg>
					<seg id="b.EPH.1.17" type="verse">
						Ii Uuntri Jesukrístu Apari Yus ti shiir asamtai Niin áujeakun ni Wakani ni nekatairin suramas Ashí jintintramawarti tusan seajai. Nujai nuna nankaamas Yus nekaattarme.
					</seg>
					<seg id="b.EPH.1.18" type="verse">
						Tura Enentáimincha paant Enentáimtikramprarti tusan seajai. Nujai shiir Túrutmataj tusa achirmakuitrum nu nekaattarme. Nu arantcha Imiá Shíira nu, Yus ni shuarin Ashí tsankatkattana nusha nekaattarme.
					</seg>
					<seg id="b.EPH.1.19" type="verse">
						Nu arantcha Yus umirkurin ti kakaram tujincha asa iin Yáinmaj nu nekaattarme. Tura nu kakaram ti kakaram asamtai
					</seg>
					<seg id="b.EPH.1.20" type="verse">
						nujai Krístun jakamunmaya iniantkimiayi. Tura nayaimpiniam Jukí ni untsuurini akupin pujutainium apujsamiayi.
					</seg>
					<seg id="b.EPH.1.21" type="verse">
						Tura Ashí ju nunkanam akupin ainia Nújaisha tura ukunam nunka átatna nui akupin áminia Nújaisha tura Ashí akupin ainia Nújaisha tura Ashí naari nékamu ainia nujaisha Yus Krístun Ashí nankaamas akupin najanamiayi.
					</seg>
					<seg id="b.EPH.1.22" type="verse">
						Tura Ashí írunna nu, Krístun umirkartin ainiawai. Tura Yuska Krístunak Ashí Yus-shuara Akupniuri awajsamiayi. Túramtai Kristu ni shuari muuké aintsankete.
					</seg>
					<seg id="b.EPH.1.23" type="verse">
						Tura Ashí nunkanam Yus-shuar ainia nu Kristu Ayashí najanainiawai. Tura Kristu Ashí ni ayashin pimiutkaiti tura nu arantcha Ashí írunna nunasha pimiutkaiti.
					</seg>
				</div>
				<div id="b.EPH.2" type="chapter">
					<seg id="b.EPH.2.1" type="verse">
						Atum yajauch Túrakrum tunaanum tuke wekaakrum Yúsnumia kanakin asarum Jákauyarme.
					</seg>
					<seg id="b.EPH.2.2" type="verse">
						Nu tunaanum Jú nunkanam pujuinia nujai métek tuke wekainiuyarme. Túrarum uunt iwianchi wakeramuri umirniuyarme. Uunt iwianch Ashí Yúsan umirainiatsna nuna akatenawai.
					</seg>
					<seg id="b.EPH.2.3" type="verse">
						Ashí iisha Núnisrik yaunchu nu shuarjai métek ii Ayashí wakerakmu umirniuyaji. Tura ii Enentái wakeramusha umirniuyaji. Tuma asar tura tunaajai akiinia asar Chíkich shuarjai métek ti kajernakmiaji.
					</seg>
					<seg id="b.EPH.2.4" type="verse">
						Antsu Yus ti waitnenkartin asa iin ti anenmamiaji.
					</seg>
					<seg id="b.EPH.2.5" type="verse">
						Tuma asa ii tunaanum tuke jaka pujarnin Krístujai métek iwiaaku awajtamsamiaji. Aya ti anenkartin asa uwemtikrampramiaji.
					</seg>
					<seg id="b.EPH.2.6" type="verse">
						Tura Krístujai métek iniantamkimiaji. Nuyá Jesukrístujai métek, akupin pujutainium yamaisha apujtamas tuke nupetkatniun tsankatramkaitji.
					</seg>
					<seg id="b.EPH.2.7" type="verse">
						Nujai ni ti anenkratmarincha tura Kristu Túrunamujai waitnentrampramuncha tuke iniaktusmin átatui.
					</seg>
					<seg id="b.EPH.2.8" type="verse">
						Jesukrístu nekas Enentáimta asakrumin Yus waitnentramar uwemtikrampraiti. Juka átumkeka Túrunachuitrume. Antsu Yuska Ninki Kuítchajai suramsaitrume.
					</seg>
					<seg id="b.EPH.2.9" type="verse">
						Shuar ni Takatríjiai uwempratniuitkiunka nankaamantu Enentáimsainti winia kakarmarjai uwemprajai tusa. Nu Enentáimsatniuka Atsutí tusa Yuska átumka takaatsrumnin uwempratniun suramsamiarme.
					</seg>
					<seg id="b.EPH.2.10" type="verse">
						Yus najanamuitji. Kame Jesukrístujai Tsaníakrin yamaram iwiaakman suramas tuke pénker Túratniun najatmamji. Yáunchuk nuna Enentáimturmasmiaji.
					</seg>
					<seg id="b.EPH.2.11" type="verse">
						Nuik ámarum nu Enentáimpratarum. Ashí Israer-shuar ni Ayashín tsupirnaku ásar Ashí Israer-shuarchan, tsupirnakcha ainiakui, penké Yúsnachua Núnis Enentáimtuiniawai. Tura atumsha Israer-shuarcha asakrumin &quot;tsupirnakcha&quot; turamniuyarme.
					</seg>
					<seg id="b.EPH.2.12" type="verse">
						Nuik Krísturtinchauyarme. Israer-shuarcha asarum Ashí ni Túrutairisha tura Ashí Yus niin tsankatkarmasha nekaachuyarme. Tura Jú nunkanmaya asarum nekas Yusa nu Enentáimtichuyarme tura shiir pujustin Nánkamsarum Enentáimpramarme.
					</seg>
					<seg id="b.EPH.2.13" type="verse">
						Antsu yamaikia Krístujai tsaninkiu asarum, yaunchu Yusaíya Yajá pujuwitiatrum, yamaikia Kristu numpé Puármatai ni jarutramkamujai Tántaitrume.
					</seg>
					<seg id="b.EPH.2.14" type="verse">
						Israer-shuarjai Israer-shuarchajai nemasmanaikiar ajapén péenkramu ámiaji. Tura Kristu nuna Sáaki nawamnaimtikramkamiaji. Tura chikichik shuar najatmamiaji.
					</seg>
					<seg id="b.EPH.2.15" type="verse">
						Nuik aya Israer-shuar Muisais akupkamu Untsurí armia nuna umirkatin ainiak nujai Chíkich shuarjai nemasmanainiarmiayi. Tura Kristu jaka nu akupkamun ántar awajas chikichik shuar yamaram awajtamsamiaji.
					</seg>
					<seg id="b.EPH.2.16" type="verse">
						Núnisan ámiayi. Kristu Krúsnum jaka nemasjai mai apattamak chikichik awajtamas Yusjaisha nawamnaimtikramkamiaji.
					</seg>
					<seg id="b.EPH.2.17" type="verse">
						Kristu taa nawamnaikiatniun chichaman Israer-shuaran ujakmiayi. Tura nu chichamnak atumin Yus nékachuyarmena nunasha ujaktinian akupkamiayi.
					</seg>
					<seg id="b.EPH.2.18" type="verse">
						Yamaikia Israer-shuartisha tura Israer-shuarchasha mai metek Kristu Túrunamujai tura Yusa Wakani takaku asar Yusai jeatniuitji.
					</seg>
					<seg id="b.EPH.2.19" type="verse">
						Tuma asamtai yamaikia Chíkich shuarchaitrume, antsu Ashí Yus-shuarjai métek ajasuitrume. Nekas Yusa shuarintrume.
					</seg>
					<seg id="b.EPH.2.20" type="verse">
						Atum uunt jea jeamma Núnisaitrume. Uunt jea jeamtin, emka kaya apujtuktiniaiti jea ti wewe Atí tusa. Núnisan yaunchu Yúsnan etserniusha tura Kristu akatramurisha Yus-Chichaman etserainiak Imiá nekas Enentáimtustinia nuna apujtukarmiayi. Tura Ashí nujai nankaamas Jesukrístu Enentáimtustiniaiti.
					</seg>
					<seg id="b.EPH.2.21" type="verse">
						Jea apujtukmari Kristu asamtai Nii ti penker ekeniar jea jeamnaki wéawai. Tura ii Uuntri Krístujai Yusa Jee ti shiir átatui.
					</seg>
					<seg id="b.EPH.2.22" type="verse">
						Núnisrumek atumsha Krístujai tsaninkiu asarum átum Ashí Yus-shuarjai Yusa Jeeya aintsan ajasuitrume. Tura Yusa Wakani Ashí Yus-shuara Enentáin Pujú asamtai nekas Yusa Jeente.
					</seg>
				</div>
				<div id="b.EPH.3" type="chapter">
					<seg id="b.EPH.3.1" type="verse">
						Nu asamtai atumin Israer-shuarchatirmin Yáintaj tusan Jesukrístunu étserkun sepunam pujajai.
					</seg>
					<seg id="b.EPH.3.2" type="verse">
						Yus anentak Yus-Chichaman atumin etserkatniun akatar akuptukuiti. Nu nékatsrumek.
					</seg>
					<seg id="b.EPH.3.3" type="verse">
						Yus nuna Túrutak yaunchu nekaachmancha paant awajtursamiayi. Núnaka ishichik aatraitjarme.
					</seg>
					<seg id="b.EPH.3.4" type="verse">
						Nu áujsarum Krístunu yaunchu nekaachman yamaikia paant nékajna nu nekaattarme.
					</seg>
					<seg id="b.EPH.3.5" type="verse">
						Nú chichaman Yáunchusha chikichkinkesha ujankachmiayi. Túrasha yamaikia Yusa Wakani Kristu akatramurincha etserniurincha nu chichaman paant awajtusarai.
					</seg>
					<seg id="b.EPH.3.6" type="verse">
						Nu chicham juiti: Uwempratin chichaman umirkar Israer-shuarcha Israer-shuarjai métek Krístujai tsaninkiaru ásar chikichik shuar ajasartatui. Tura nu arantcha Yus ni shuarin Ashí Shíiran tsankatkatniun anajmatrama nui métek pachiinkiartatui.
					</seg>
					<seg id="b.EPH.3.7" type="verse">
						Yus ni kakarmarijiai winia Yáintiuk tura ti anentu asa nu uwempratin chichaman etserkat tusa akatturmiayi.
					</seg>
					<seg id="b.EPH.3.8" type="verse">
						Ashí Yus-shuarjai nankaamas wi pénkercha ain Israer-shuarchanum shiir chichaman etserkat tusa Yus tsankatrukmiayi. Krístujainkia kuitjai nankaamas pénker, Enentáimtustin jeatsjinia nu, takakji. Nusha ti shiir chichamaiti.
					</seg>
					<seg id="b.EPH.3.9" type="verse">
						Yuska, Ashí najana nu, nu Enentáimmian Yáunchusha etsertsuk yamaikia Ashí shuar nu chichaman nekaawarat tusa winia akatturmiayi.
					</seg>
					<seg id="b.EPH.3.10" type="verse">
						Yamaikia Ashí nayaimpiniam pujuinia nuka Yus ni shuariin Túrunamun iisar Yuska Imiá neka asa Ashí Enentáimniua nuna paant nékainiawai.
					</seg>
					<seg id="b.EPH.3.11" type="verse">
						Yus Júnis Túratniun Yáunchuk Enentáimpramiayi. Tura ii Uuntri Jesukrístujai mash uminkiamiayi.
					</seg>
					<seg id="b.EPH.3.12" type="verse">
						Tura Krístujai Yusai Yúpichuch jeaji. Tura Niin nekas Enentáimtusar sapijmiatsuk Niin tantamniaitji.
					</seg>
					<seg id="b.EPH.3.13" type="verse">
						Tuma asamtai Tájarme, atumin Yáintaj tusan sepunam pujakui Kúntuts Enentáimprairap. Antsu nujai Yus atumin ti shiir awajtamkurmin átum warasuk tusan wakerajrume.
					</seg>
					<seg id="b.EPH.3.14" type="verse">
						Nu asamtai ii Uuntri Jesukrístu Aparín tikishmatran áujtajrume.
					</seg>
					<seg id="b.EPH.3.15" type="verse">
						Ashí nayaimpinmasha tura nunkasha Yus-shuar ájinia nu nekas ni shuari ainiaji.
					</seg>
					<seg id="b.EPH.3.16" type="verse">
						Yus ti kakaram asa ni Wakaníjiai Atumí Enentáin pujureak Ashí ni kakarmariyan atumin suramsarat tusan áujtajrume.
					</seg>
					<seg id="b.EPH.3.17" type="verse">
						Yus nekas Enentáimtakrumin Kristu Atumí Enentáin pujusat tusan áujtajrume. Tuke Yapajítsuk anenkratin átarum tusan áujtajrume.
					</seg>
					<seg id="b.EPH.3.18" type="verse">
						Túrakrum Ashí Yus-shuarjai Kristu anenkrattairi nekaattarme. Imiá uunt asa nankantsuk tuke amuukachminiaiti.
					</seg>
					<seg id="b.EPH.3.19" type="verse">
						Nu anenkrattai Ashí takamtsuk nekaachmin ain nekaatarum tusan áujtajrume. Nujai Yus takamtsuk pimiutramkattarme.
					</seg>
					<seg id="b.EPH.3.20" type="verse">
						Nekas Yus shiir awajnasti. Ni ti kakaram asa ii seajnia nuna nankaamas tura Enentáimprachminia nunasha nankaamas iin pujurtamuk Ashí Túramniaiti.
					</seg>
					<seg id="b.EPH.3.21" type="verse">
						Ashí Yus-shuarjaisha tura Krístujaisha Yusa pénkeri tuke paant wantinin Atí. Yus tuke iniaitsuk shiir awajnasti. Núnisan Atí.
					</seg>
				</div>
				<div id="b.EPH.4" type="chapter">
					<seg id="b.EPH.4.1" type="verse">
						Atumsha ni shuari ajastin Yus achikma asarum pénker wekasatarum Tájarme. Ii Uuntriniun étserkun sepunam pujakun seajrume.
					</seg>
					<seg id="b.EPH.4.2" type="verse">
						Nekasmiancha ajasrum aneniakrum katsunnairatarum.
					</seg>
					<seg id="b.EPH.4.3" type="verse">
						Yusa Wakani chikichik shuar awajtamkurmin shiir awajnaisarum pujustarum.
					</seg>
					<seg id="b.EPH.4.4" type="verse">
						Yusa Wakaninkia chikichkiiti. Tura Ashí métek Yus achikma asar métek Niijiai shiir pujustin Enentáimji. Iisha Kristu Ayashí Ayashímkia asar chikichik ayashkiitji.
					</seg>
					<seg id="b.EPH.4.5" type="verse">
						Ii Uuntri chikichkiiti. Ninki nekas Enentáimtusar métek imiantiniaitji.
					</seg>
					<seg id="b.EPH.4.6" type="verse">
						Chikichkiiti Yus, Ashí Yus-shuarti ii Aparínti. Ashí akuptamniuitji. Ashí ni shuariin pujak ii Enentáin pujurtamji. Ti nekas Ashí mash, Israer-shuartisha Israer-shuarchasha, Imiá chikichik ajasuitji.
					</seg>
					<seg id="b.EPH.4.7" type="verse">
						Tura chikichik chikichik Niisháa shiir takastinian suramsaitji. Tura Kristu wakerimia Núnisan suramsaji.
					</seg>
					<seg id="b.EPH.4.8" type="verse">
						Nu asamtai Yus-Papiniumsha tawai: &quot;Achikman Jukí nayaimpiniam wakamiayi. Tura Shuáran Shíiran susamiayi.&quot; Tu aarmaiti.
					</seg>
					<seg id="b.EPH.4.9" type="verse">
						Tura &quot;wakamiayi&quot; tana nu ṡwarintiua? Kristu nayaimpiniam Pujá asa Yakí Wákanka emka Tárashtinkiait. Nekas Nunká taramiayi.
					</seg>
					<seg id="b.EPH.4.10" type="verse">
						Ninki ataksha nekas nayaimpiniam wakamiayi. Nuna tura asa Ashí ni shuarin pimiutkarmiayi.
					</seg>
					<seg id="b.EPH.4.11" type="verse">
						Tura nujai chikichan akatramun awajsamiayi. Chikichnasha Yúsnan etserniun awajsamiayi. Chikichnasha uwempratin chichaman etserniun awajsamiayi. Chikichnasha Yus-shuara Wáinniun awajsamiayi. Tura chikichnasha unuikiartinian awajsamiayi.
					</seg>
					<seg id="b.EPH.4.12" type="verse">
						Túramtai Ashí Yus-shuar ni takatrijiai Yáiniaikiar ti penker shuar ajainiakui Kristu ayashi takamtsuk katsuarartatui.
					</seg>
					<seg id="b.EPH.4.13" type="verse">
						Nujai Yus nekas Enentáimtamunam Yusa Uchirí Ashí métekrak pénker nekaattaji. Nu Túrakur katsukir Krístujai métek pénker ajastatji.
					</seg>
					<seg id="b.EPH.4.14" type="verse">
						Tura Uchía aintsar áchattaji. Uchikia Ashí yamaram chichaman antukar wari Yapajíiniawai. Tura anankartinia chichamen antukar waaku ainiawai. Kame nu anankartin shuar ti paant chichayatan ni shiir chichamejai anankatniun pujurenawai.
					</seg>
					<seg id="b.EPH.4.15" type="verse">
						Antsu nekas aneniakur nekas chicham ujanaiktiniaitji. Túrar Krístujai tsaninkiar tuke tsakakir Ashí pénker Túratniujai Niijiai métek ajastatji. Krístuka Ashí ni shuari muuké aintsankete.
					</seg>
					<seg id="b.EPH.4.16" type="verse">
						Tuma asa ni ayashin Wáinkiui Ashí nuna muchitmari pénker Yáiniaikiar Ashí ni Túratniurin shiir takasartatui. Nujai nu ayashnium muchitmari Chíkich Chíkich pénker takainiak métekrak shiir tsakartatui. Tura anenainiakui nu ayashsha pénker uuntmartatui.
					</seg>
					<seg id="b.EPH.4.17" type="verse">
						Ii Uuntri Kristu iimmianum juna akatjarme: Chíkich aents Yúsan nékachu ásar ántar ni Enentáimmiajain wekainia Núnisrum wekasairap.
					</seg>
					<seg id="b.EPH.4.18" type="verse">
						Ni Enentáin kusuru ainiak Yusna nuna nekaatniun wakeruiniatsui. Tuma ásar shiir wekasatniun, Yus amaana nuna, nékainiatsui.
					</seg>
					<seg id="b.EPH.4.19" type="verse">
						Nu arantcha, ni Túramurijiai natsamtichu ásar ti yajauchiniam surumakar Ashí tunaan wararainiak Túrin ainiawai.
					</seg>
					<seg id="b.EPH.4.20" type="verse">
						Antsu átumka Núnisrum Enentáimtustin unuimiarchamarme.
					</seg>
					<seg id="b.EPH.4.21" type="verse">
						Nekas Nii anturkaitkiurmeka tura Jesus nekas tama Kristu unuiniarmaitkiurmeka Niin shiir Enentáimtustin unuimiarmarme.
					</seg>
					<seg id="b.EPH.4.22" type="verse">
						Yaunchu Enentáimtairmeka ayash wakeramu anankramin ainia nujai piaku asa Imiá yajauchiiti. Nu Enentáimtairmesha yaunchu Túrutairmesha ajapa iniaisatarum.
					</seg>
					<seg id="b.EPH.4.23" type="verse">
						Túrarum pénker Enentáimsarum wakannium Yapajiátarum.
					</seg>
					<seg id="b.EPH.4.24" type="verse">
						Tura yamaram Enentáimtairam emetatarum. Nuka Yusjai métek najanamu asa nekas pénker tura shiira nuna tuke Túriniaiti.
					</seg>
					<seg id="b.EPH.4.25" type="verse">
						Nu asamtai chikichik ayashi muchitmari asarum Wáitrutsuk nekas chicham chicharnaisatarum.
					</seg>
					<seg id="b.EPH.4.26" type="verse">
						Kajeakrum Tunáa Túrawairap. Tura nu kajekmasha tsawant takamtsuk áchatniuiti.
					</seg>
					<seg id="b.EPH.4.27" type="verse">
						Uunt iwianch yajauch awajtamsatin tsankatkaip.
					</seg>
					<seg id="b.EPH.4.28" type="verse">
						Kasasha kasamtsuk kakaram takakmasti. Tura ni uwejéjai pénker takaak atsumainia Nú shuarnasha susati.
					</seg>
					<seg id="b.EPH.4.29" type="verse">
						Muijmiai chicham chichasairap. Antsu chichastin akui pénker chicham, Chíkich shuar pénker awajsamnia nu chichastarum. Anturtuinia nuna Yáintaj tusarum nu chicham ujaktarum.
					</seg>
					<seg id="b.EPH.4.30" type="verse">
						Yusa Shiir Wakaní Kúntuts awajsairap. Warí, Yúsnaiti tusa pujurtamji. Tura pujurtamuk takamtsuk uwemtikramprattaji.
					</seg>
					<seg id="b.EPH.4.31" type="verse">
						Ashí yajauch ana Nuyá kanaktiarum. Nakitratniusha, kajernaikiatniusha, tura kakantrar Charáa Charáa ajatniusha, katsekmaktincha, tsanumpratniusha mash Atsutí.
					</seg>
					<seg id="b.EPH.4.32" type="verse">
						Antsu shiir awajkartin ajasrum waitnennairarum, Kristu jakamujai Yus Atumí tunaarin tsankurtampra Nútiksarmek tsankurnairatarum.
					</seg>
				</div>
				<div id="b.EPH.5" type="chapter">
					<seg id="b.EPH.5.1" type="verse">
						Nekas Yusa Uchirí aneamu asarum Nii tura Núnis Túratin wakeruktarum.
					</seg>
					<seg id="b.EPH.5.2" type="verse">
						Kristu iin anenmaj Núnisrum anenaitiarum. Kame ii tunaarin akikmaktaj tusa Jákatniunam surumakmiayi. Túramtai Yus shiir Enentáimtusmiayi.
					</seg>
					<seg id="b.EPH.5.3" type="verse">
						Yusna asarum tsanirmatniusha yajauch Túratniusha tura Jú nunkanmayan ikiaunkatniusha ishichkisha Enentáimtuschatniuitrume.
					</seg>
					<seg id="b.EPH.5.4" type="verse">
						Natsanmaincha, ántar chichamsha yainmakchamnia asamtai chichaschatniuitrume. Antsu Yus shiir yuminsatniuiti.
					</seg>
					<seg id="b.EPH.5.5" type="verse">
						Shuar Chíkich nuwajai tsanirmakka tura Ashí yajauchin wakerakka tura Jú nunkanmayan ikiaunkatniun wakerakka Yusai Kristu akupea nui penké pachiinkiachminiaiti. Kame ju nunkanmayan ikiaunkatin ántar-yus tikishmatratniua nujai métekete.
					</seg>
					<seg id="b.EPH.5.6" type="verse">
						Nu Túramniaiti tusar ántar chichamjai anankramacharti. Warí, nuna Túruiniakui Yúsan umirainiachun Yus ti Asutiáwartatui.
					</seg>
					<seg id="b.EPH.5.7" type="verse">
						Tuma asamtai nu shuar penké pachischatniuitrume.
					</seg>
					<seg id="b.EPH.5.8" type="verse">
						Yáunchuka atumsha kiritniunam wekainiuyarme. Tura yamaikia Krístujai tsaninkiu asarum pénker Tsáapninium wekaarme. Shuar Tsáapninium wekainia nujai métek wekasatarum.
					</seg>
					<seg id="b.EPH.5.9" type="verse">
						Tsáapninium wekainiaka shiir awajkartincha tura nekas chichamtincha tura pénker Túrin ainiawai.
					</seg>
					<seg id="b.EPH.5.10" type="verse">
						Ii Uuntri Kristu wakeramu nekaatin wakeruktarum.
					</seg>
					<seg id="b.EPH.5.11" type="verse">
						Kiritniunam wekainia nu Túramu pachisairap. Antsu nu shuar Tsáapninium enkeatarum.
					</seg>
					<seg id="b.EPH.5.12" type="verse">
						Ni uuk Túruinia nu áujmatsatin natsanmainiaiti.
					</seg>
					<seg id="b.EPH.5.13" type="verse">
						Tura Ashí Tsáapninium itiamu Ashí paant ajawai. Tsáapnikia Ashí paant awajeatsuk.
					</seg>
					<seg id="b.EPH.5.14" type="verse">
						Nu asamtai Yus-Papinium tawai: &quot;Kanaruitme nu Shintiártá. Jakamunmaya Nantáktiá. Tura Kristu Tsáapin awajturmastatui.&quot; Tu aarmaiti.
					</seg>
					<seg id="b.EPH.5.15" type="verse">
						Nu asamtai átum Túramu iimiastarum. Nékachu aintsarum pujusairap. Antsu pénker Enentáimprarum wekasatarum.
					</seg>
					<seg id="b.EPH.5.16" type="verse">
						Pénker Túratin tsawant Wasúrkáip. Tunáa ti pampaatsuk.
					</seg>
					<seg id="b.EPH.5.17" type="verse">
						Enentáincha airap. Ii Uuntri Kristu warinia wakera nu Enentáimtustarum.
					</seg>
					<seg id="b.EPH.5.18" type="verse">
						Nampekairap. Nampeakmeka aya yajauch ajame. Antsu Yusa Wakani winia Enentáirui takamtsuk pujurtusti, tu Enentáimsatarum.
					</seg>
					<seg id="b.EPH.5.19" type="verse">
						Túrarum Yus shiir Enentáimtakrum Yus-kanta kantamkirum shiir áujnaisatarum.
					</seg>
					<seg id="b.EPH.5.20" type="verse">
						Ii Uuntri Jesukrístu Náarijiai Ashí irunna nu Yus Apa tuke yuminsatarum.
					</seg>
					<seg id="b.EPH.5.21" type="verse">
						Yus-shuar asarum Nuámtak umirnaikiatarum. Túrakrum Kristu shiir awajsattarme.
					</seg>
					<seg id="b.EPH.5.22" type="verse">
						Núwaka Krístun umirna Núnisan ni aishrincha umirkatniuiti.
					</seg>
					<seg id="b.EPH.5.23" type="verse">
						Kristu ni shuarin akupeana Núnisan aishmansha ni nuwen akupkatniuiti. Kristu ni shuarin ayashimiak ni muuké aintsankete. Tura niin uwemtikiartiniaiti.
					</seg>
					<seg id="b.EPH.5.24" type="verse">
						Nu asamtai Yus-shuar Krístun umirin ainiawai. Núnisan Ashí ana nujai nuwa ni aishrin umirkatniuiti.
					</seg>
					<seg id="b.EPH.5.25" type="verse">
						Kristu ni shuarin ti aneak niin Yáintaj tusa Jákatniun surumakmiayi. Núnisrumek aishmantirmesha atumi nuwé aneatniuitrume.
					</seg>
					<seg id="b.EPH.5.26" type="verse">
						Kristu Ashí ni shuarin ni Chichamejai tura entsajai nijiar Ní shuar pénker árat tusa jakamiayi.
					</seg>
					<seg id="b.EPH.5.27" type="verse">
						Nujai Ashí ni shuarin tunaarinniuchu tura yajauch Máatrachu antsu ti penker shiir awajas Niiní ejetaj tusa Túramiayi.
					</seg>
					<seg id="b.EPH.5.28" type="verse">
						Núnisan aishman ni Ayashín anea Núnisan ni nuwen aneatniuiti. Shuar ni nuwen aneak nujai ni Ayashíncha aneawai.
					</seg>
					<seg id="b.EPH.5.29" type="verse">
						ṡYaki ni Ayashín nakitniuit? Antsu pénker Wáiniuk áyureatsuk. Kristu Núnisan ni shuarin wainiui
					</seg>
					<seg id="b.EPH.5.30" type="verse">
						ni Ayashí asamtai. Kame ni Ayashí muchitmarintji.
					</seg>
					<seg id="b.EPH.5.31" type="verse">
						&quot;Tuma asamtai aishman ni Aparíncha Nukuríncha ikiukin ni nuwejai tsaninkiar chikichik ayashtin ajainiawai.&quot; Tu aarmaiti.
					</seg>
					<seg id="b.EPH.5.32" type="verse">
						Nusha Kristu ni shuarijiai Tsaninmán tawai. Nuka yaunchu nekaachma yamaikia nekanaiti, tura ti Enentáimturtiniaiti.
					</seg>
					<seg id="b.EPH.5.33" type="verse">
						Tura Núnisan Ashí aishmantiram Atumí nuwé Atumí Ayashía Nútiksarmek aneatniuitrume. Nuwasha ni Aishrín umirkatniuiti.
					</seg>
				</div>
				<div id="b.EPH.6" type="chapter">
					<seg id="b.EPH.6.1" type="verse">
						Uchitirmesha, Yus-shuar asarum apasha nukusha umirkatarum. Nuka ti pénkeraiti.
					</seg>
					<seg id="b.EPH.6.2" type="verse">
						Emka akupkamu &quot;umirkam nekas shiir átatme&quot; tana nu Júiti: &quot;Apasha nukusha umirkata.
					</seg>
					<seg id="b.EPH.6.3" type="verse">
						Túrakmeka shiir átatme tura Jú nunkanam Untsurí tsawant pujustatme&quot; tawai.
					</seg>
					<seg id="b.EPH.6.4" type="verse">
						Atumsha, uchirtintirmesha, Atumí uchiri ántrarum akajkairap. Antsu Yúsan shiir Enentáimtusarat tusarum ti pénker jintinkirum tsakatmartarum.
					</seg>
					<seg id="b.EPH.6.5" type="verse">
						Takakmautirmesha, Atumí uuntri ju nunkanam pujuinia nu ti penker umirkatarum. Kristu umirkatniua aintsarum wishiktsuk ashamakrum tuke Enentáijiai takarsatarum.
					</seg>
					<seg id="b.EPH.6.6" type="verse">
						Aya Wáitmakui shiir Enentáimtursat tusarum pénker takarsairap. Antsu Kristu takarniuria Núnisrum Ashí ame Enentáimjai Yus wakera nu Túratarum.
					</seg>
					<seg id="b.EPH.6.7" type="verse">
						Aya Shuárnak Yayá Nútiksarum takasairap. Antsu ii Uuntri Kristu takarsatniua Nútiksarmek ásump Enentáijiai takastarum.
					</seg>
					<seg id="b.EPH.6.8" type="verse">
						Kame Chíkich Chíkich ni takasmajai métek akinkiartatui. Ii Uuntri Kristu nu shuar pénker Túramujai métek akiktatui.
					</seg>
					<seg id="b.EPH.6.9" type="verse">
						Tura atumsha, iniamniutirmesha, Atumí takartamu Wakaní Mántutsuk shiir Enentáijiai iniartarum. Nekas Enentáimpratarum. Ii Uuntri nayaimpiniam pujana nuna niisha atumjai métek umirainiawai. Tura Yuska Ashí shuaran akantsuk métek iyawai.
					</seg>
					<seg id="b.EPH.6.10" type="verse">
						Wátsek, yatsuru, ii Uuntri Yusjai tsaninkiu asarum ni ti kakarmarijiai iwianchjai Máanaiktin kakaram ajastarum.
					</seg>
					<seg id="b.EPH.6.11" type="verse">
						Apach Máanainiak jiru entsarua Núnisrum Yus susamujai entsartarum. Nujai íwianch nupettamkui tariartatme.
					</seg>
					<seg id="b.EPH.6.12" type="verse">
						Kame Yusna Takáa asar penké aentsjai Máaniatsji antsu yajauch wakan kakaram írunna nujai Máaniaji. Niisha ju nunkanam, kiritniunma aintsan, tunaanum wekainia nuna akupin ainiawai.
					</seg>
					<seg id="b.EPH.6.13" type="verse">
						Jiru entsartinia aintsarum Yus Súramna nu entsartarum. Nu entsarmajai itiurchat tsawant taritra nupetkarum tuke tariarum wajastatrume.
					</seg>
					<seg id="b.EPH.6.14" type="verse">
						Wats, nekas tariartin nekas chicham emenmamatarum. Tura pénker Túratniujai jatairum ajaktarum.
					</seg>
					<seg id="b.EPH.6.15" type="verse">
						Suntar iwiarnak sapatan Aweá aintsarum Yusa shiir chichame etserkatin iwiarnartarum.
					</seg>
					<seg id="b.EPH.6.16" type="verse">
						Nuyasha Ashí nankaamas, tantar takustinia aintsan, Yus tuke nekas Enentáimtustarum. Nujai íwianch Eketrámkamusha uwemturtatme.
					</seg>
					<seg id="b.EPH.6.17" type="verse">
						Múukem ajaktincha Kristu uwemtikrampramu Múukmiin etsenkruktarum. Tura Yus-Chicham Puniáa aintsan achiktarum. Nuka nekas Yusa Wakaní puniarinti.
					</seg>
					<seg id="b.EPH.6.18" type="verse">
						Yusa Wakaníjiai Yus áujeakrum tuke seatniuitrume. Tura tuke aneara pujustarum wake mesetsuk, tura Ashí Yus-shuar ainia nusha Yus áujtustarum.
					</seg>
					<seg id="b.EPH.6.19" type="verse">
						Núnisan winiasha áujtursatarum. Wi sepunam pujayatan Yus winia chichastinian surusat tusarum seatritiarum. Tura wi chichaakun sapijmiatsuk Shiir-chichaman yaunchu nekaachma paant awajsat tusarum áujtursatarum.
					</seg>
					<seg id="b.EPH.6.20" type="verse">
						Yus nu chichaman etserkatniun akuptukuiti. Nuna Túrakun sepunam pujajai. Sapijmiatsuk etserkat tusarum Yus áujtursatarum.
					</seg>
					<seg id="b.EPH.6.21" type="verse">
						Ii aneamu yachi, Tíkikiu, Ashí wi Túramun ujatmaktatui. Niisha Ii Uuntri Krístunu etserkatniun ti penker Yáinniuiti.
					</seg>
					<seg id="b.EPH.6.22" type="verse">
						Tuma asamtai ii jui pujamun ujatmak ikiantamprarat tusan akuptajrume.
					</seg>
					<seg id="b.EPH.6.23" type="verse">
						Yus Apasha tura ii Uuntri Jesukrístusha Ashí Yus-shuartirmin anenmak shiir imiatkinchanum pujustinian suramsarti. Tura Niin tuke nekas Enentáimtustinian suramsarti.
					</seg>
					<seg id="b.EPH.6.24" type="verse">
						Ashí ii Uuntri Jesukrístun tuke Enentáijiai aneana nuna Yus shiir Yáintí. Nuke Atí.
					</seg>
				</div>
			</div>
			<div id="b.PHI" type="book">
				<div id="b.PHI.1" type="chapter">
					<seg id="b.PHI.1.1" type="verse">
						Wi Papru Timiutéujai Jesuskrístu takarin asar Ashí Yus-shuar Jiripius péprunam pujarmena nu ju Papí akuptaji. Yus-shuaran wainin árumna nusha tura Yus-shuaran yain árumna nusha Ashí Yus-shuarsha nunisan Yusna asarum tura Jesukrístujai tsaninkiu asakrumin ju Papí aateajrume.
					</seg>
					<seg id="b.PHI.1.2" type="verse">
						Yus ii Aparísha Jesukrístu ii Uuntrisha atumin waitnentramainia ásar imiatkinchanum tuke shiir pujustinian yainmakarti.
					</seg>
					<seg id="b.PHI.1.3" type="verse">
						Ashí tsawant atumin Enentáimtakun Yúsan tuke shiir Yúminkiajai.
					</seg>
					<seg id="b.PHI.1.4" type="verse">
						Yúsan áujeaknasha ti warasan seatjarme.
					</seg>
					<seg id="b.PHI.1.5" type="verse">
						Kame iikia Yámankamtaiknumia Yus-Chicham métek Yáiniáikiar iniaitsuk takasuitji.
					</seg>
					<seg id="b.PHI.1.6" type="verse">
						Yus Atumíin ti pénker awajsatniun nankama asa Núnisan Jesuskrístu Táatsain tuke shiir Awájtámki nekas pénker najatmattarme. Nuka ti nekasaiti.
					</seg>
					<seg id="b.PHI.1.7" type="verse">
						Atumin Ashí ti aneajrume. Kame wi sepunam pujakun Yus-Chichaman akasmatkun tura Yus-shuar kakararti tusan takaakui átum Yáintiarme. Yus ti anenkartin asa nu Túratniun mai metek Tsankatrámkaitji. Tuma asamtai atumin Júnisan Enentáimtustin ti penkeraiti.
					</seg>
					<seg id="b.PHI.1.8" type="verse">
						Jesukrístu anenkrattairijiai wi atumin aneamun Yussha paant nékarui.
					</seg>
					<seg id="b.PHI.1.9" type="verse">
						Yúsan áujeakun anearmena Nú nankaamas aneak tusan seatjarme. Tura Nújaisha ti neka ajasrum
					</seg>
					<seg id="b.PHI.1.10" type="verse">
						Ashí pénkera nu achikiuk tusan Yúsan áujtajrume. Atumin nu Túrunamtainkia yamaisha Tunáajainchu pujustatrume tura Kristu Támatai sumamashtatrume.
					</seg>
					<seg id="b.PHI.1.11" type="verse">
						Núnisan Jesukrístu kakarmarijiai Ashí pénker Túrin átatrume. Tura Nújai Ashí shuar Yúsan ti shiir Enentáimturartatui.
					</seg>
					<seg id="b.PHI.1.12" type="verse">
						Winin Túrunamu itiurchat ain nujai uwempratin chicham nekas pampaawai. Nu nekaatarum tusan wakerajrume, yatsuru.
					</seg>
					<seg id="b.PHI.1.13" type="verse">
						Iis, uunt akupniu suntarisha tura Ashí shuarsha wi Krístunun etseru asan sepunam pujamun paant nékainiawai.
					</seg>
					<seg id="b.PHI.1.14" type="verse">
						Ti Untsurí Yus-shuar wi sepunam enketman nekaawar ii Uuntri Jesusan nekas Enentáimtusar sapijmiatsuk Yus-Chichaman etserainiawai.
					</seg>
					<seg id="b.PHI.1.15" type="verse">
						Kame shuar awai winia kajertuiniak tura nankaamantu Enentáimtumainiak Krístun Páchiniawai. Antsu Chíkich shuarka nekas Enentáijiai Krístun etserainiawai.
					</seg>
					<seg id="b.PHI.1.16" type="verse">
						Yajauch shuarka Krístun shiir Enentáimtutsuk antsu Ashí shuar Ní chichamenak anturkar Wíi shuar ajasarat tusar etserainiawai. Túruiniak wisha sepunam pujakui nu arant itit awajtustinian wakerutainiawai.
					</seg>
					<seg id="b.PHI.1.17" type="verse">
						Antsu pénker shuar Krístun nekas aneenak etserainiawai. Nu uwempratin chicham Imiá penkeraiti wi titin asamtai winiasha anentainiak shiir etserainiawai.
					</seg>
					<seg id="b.PHI.1.18" type="verse">
						Wats, mai metek Chíkich yajauch Enentáijiai tura Chíkich shiir Enentáijiai Krístun etserainiakui shiir Enentáimjai. Tura nuna nankaamas shiir Enentáimprattajai.
					</seg>
					<seg id="b.PHI.1.19" type="verse">
						Kame Yus áujtursa asakrumin tura Jesukrístu Wakanísha yaintiu asamtai ti pénker uwempran jiinkittiajai.
					</seg>
					<seg id="b.PHI.1.20" type="verse">
						Nekas juna wakerajai: Natsamtsuk uunt akupniun Jesukrístun paant ujakartinian wakerajai. Nujai Winí Kristu kakarmari pujamu ti paant nekanattawai. Mántuiniakuisha tura Mántuiniachkuisha ashamatsjai. Aya Kristu kakarmarin Winí nankaamas nekaawarat tusan wakerajai.
					</seg>
					<seg id="b.PHI.1.21" type="verse">
						Wíjiainkia ju nunkanam iwiaaku pujakun aya Krístunak Enentáimtakun pujajai. Tura Jákatniusha jui pujajnia nuna nankaamas pénkeraiti.
					</seg>
					<seg id="b.PHI.1.22" type="verse">
						Ju nunkanam pujakun Uunt Jesusnan takasminiaitjai. Nu asamtai tunatsuk achiktaj nékatsjai.
					</seg>
					<seg id="b.PHI.1.23" type="verse">
						Wíjiainkia itiurchataiti mai achiktin. Jákatniuncha wakerajai Krístujai tsaninkian pujustaj tusan. Wíjiainkia nu Imiá pénkeraiti.
					</seg>
					<seg id="b.PHI.1.24" type="verse">
						Túrasha atumin Yáintaj tusan tuke ju nunkanam iwiaaku pujusminiaitjai.
					</seg>
					<seg id="b.PHI.1.25" type="verse">
						Kame tuke pujustatjai nékajai. Núnisnak atumjai pujakun Yus nekas Enentáimtakrum nankaamas waraakrum tuke katsuaruk tusan Yáintatjarme.
					</seg>
					<seg id="b.PHI.1.26" type="verse">
						Nu asamtai wi atumjai pujakui Jesukrístu yuminsarum shiir warastatrume.
					</seg>
					<seg id="b.PHI.1.27" type="verse">
						Kristu chichame ti penker asamtai atumsha aya pénkera nuke Túratarum. Wi atumjai pujaknasha tura Yajá pujaknasha átum ti shiir Túrarmena nuna antuktinian wakerajai. Ashí shuar uwempratin chichaman nekaawar umirkarat tusarum chikichik Enentáijiai kakaram ajastarum.
					</seg>
					<seg id="b.PHI.1.28" type="verse">
						Atumí nemasrisha ishichkisha sapijmiamtikramkarain. Nu Túrakrumin nu shuar emesratniunam weena nusha tura átum uwempratniusha paant nekanattawai. Núnisan Atí tusa Yus Túraiti.
					</seg>
					<seg id="b.PHI.1.29" type="verse">
						Krístunu asarum Nii nekas Enentáimtustinniasha tura Niiniu asarum Wáitsatniusha Yus anenma asa tsankatramkaitrume.
					</seg>
					<seg id="b.PHI.1.30" type="verse">
						Yus-Chicham pamparat tusar maimetek ti Takáa asar Wáitiaji. Wi nuik ti takasmaj nu nekamarme. Tura Yamái tuke takaaj nusha ántarme.
					</seg>
				</div>
				<div id="b.PHI.2" type="chapter">
					<seg id="b.PHI.2.1" type="verse">
						Kristu ikiantamkuisha, ni anenkrattairi atsantamkuisha, ni Wakani atumjai pujakuisha, anenkratniuitkiurmesha, waitnenkratniuitkiurmesha
					</seg>
					<seg id="b.PHI.2.2" type="verse">
						waramtikrustarum. Métekrak takastarum. Mai metek anenaitiarum. Yusa Wakani Atumí Enentáin Pujá asamtai chikichik Enentáik Enentáimsatarum.
					</seg>
					<seg id="b.PHI.2.3" type="verse">
						Atum wakeramuk Túrawairap. Nankaamantu ajastaj Tíirap. Antsu péejchach ajasrum Chíkich shuar atumjai nankaamas pénker Enentáimtusta.
					</seg>
					<seg id="b.PHI.2.4" type="verse">
						Aya Níiniak pénker átatna nunak shuar Túrashti. Antsu Chíkich shuar Yáinminia nuna Túrati.
					</seg>
					<seg id="b.PHI.2.5" type="verse">
						Kristu Jesus Enentáimpramia Núnisrum Enentáimpratarum.
					</seg>
					<seg id="b.PHI.2.6" type="verse">
						Niisha Yúsaitiat ju nunkanam winiak tuke Yusjai métek átinian emettsuk
					</seg>
					<seg id="b.PHI.2.8" type="verse">
						antsu nuna ikiuak aents ajas péejchach asa Ashí aentsu takarin ajasmiayi. Tura aentsu ayashin ayashimiak tura Yúsan umireak Jákatniuncha surimiakchamiayi. Maa, Imiá tunaarinniua aintsan Krúsnum natsanmainium jakamiayi.
					</seg>
					<seg id="b.PHI.2.9" type="verse">
						Túramtai Yus nekas nankaamantu awajsamiayi. Ni Náarincha Ashí paant awajsamiayi.
					</seg>
					<seg id="b.PHI.2.10" type="verse">
						Tuma asamtai Ashí nayaimpiniam írunna nusha, Nunká írunna nusha, tura iwiarsamusha Jesusa Náarin antukar tikishmatrartatui.
					</seg>
					<seg id="b.PHI.2.11" type="verse">
						Tura Ashí shuar Jesukrístu Ashí akupin ajasman paant nekaawartatui. Nújainkia Yus Apá kakarmarisha paant nekanattawai.
					</seg>
					<seg id="b.PHI.2.13" type="verse">
						Nu asamtai, aneamu yatsuru, wi atumjai pujakui umirtukmarmena nuna nankaamas yamaikia arant pujakuisha umirtuktarum. Iis, Yus Atumí Enentáin takaak ni shiir wakeramu wakeruktinniasha tura umiktinniasha pujurtamprume. Nu asamtai atumsha kakaram ajastarum Yus ti penker awajtamsatniun wakera nu Túrunati tusarum. Tura péejchach Enentáimprarum awajirminiaitjai tusarum aneara wekasatarum.
					</seg>
					<seg id="b.PHI.2.14" type="verse">
						Ashí yajauch tunaitsuk tura jianaitsuk wekasatarum.
					</seg>
					<seg id="b.PHI.2.15" type="verse">
						Túrakrum makuumatsuk tunaajainchu átatrume. Antsu Yusa Uchirí átatrume. Ju nunkanmasha shuar Imiá tunaan Túrinjaisha Máatrachu asarum kiritniunam ji Keeá aintsanketrume
					</seg>
					<seg id="b.PHI.2.16" type="verse">
						iwiaaku pujustin chicham paant awajeakrum. Nújai Kristu Támatai Atumíin ántran takascha asan ti shiir wararsattajrume.
					</seg>
					<seg id="b.PHI.2.17" type="verse">
						Winia takatrujai Yus-shuar ajasakrumin wi Jákatniuitkiuncha Nújaisha warasaintjai. Atumsha wi waraajna jui Núnisrumek warastarum tusan wakerajrume.
					</seg>
					<seg id="b.PHI.2.18" type="verse">
						Atumsha waraakrumin métek wararnaisatai.
					</seg>
					<seg id="b.PHI.2.19" type="verse">
						Ii Uuntri Jesus wakerakuinkia Timiutéun iirmainiarat tusan ti warik akuptuktatjarme. Tura átum shiir pujamu ujateakui warastatjai.
					</seg>
					<seg id="b.PHI.2.20" type="verse">
						Kame Timiutéu wijiai métek Enentáimna ainis Chíkich shuar atsawai. Niisha átum shiir pujusuk tusa ti nekas Enentáimturmarme.
					</seg>
					<seg id="b.PHI.2.21" type="verse">
						Chíkichka Kristu wakeramun iniaisar Ní wakeramunak Páchiniawai.
					</seg>
					<seg id="b.PHI.2.22" type="verse">
						Túrasha átumka Timiutéu tuke pénker Túramu nékarme. Uchi ni Aparíjiai takaana ainis Yusa shiir chichame etserkatniun Yáintkiaiti.
					</seg>
					<seg id="b.PHI.2.23" type="verse">
						Winia itiurtukartin nuna nekaan Timiutéu iirmainiarat tusan akuptuktatjarme.
					</seg>
					<seg id="b.PHI.2.24" type="verse">
						Kame Kristu Yáintkiui Wíkisha Wárik iimniaitjarme.
					</seg>
					<seg id="b.PHI.2.25" type="verse">
						Wi atsumaj nuna iirsati tusarum Epaprutítiu akupturkamarme. Wijiai métek tsanin takasuiti. Tura métek Wáitsaitji. Aunkesha akupkamnia Enentáimjai.
					</seg>
					<seg id="b.PHI.2.26" type="verse">
						Nii jaawai taman átum antukman Nekáa, iirmaitniun ti wakerutmarme.
					</seg>
					<seg id="b.PHI.2.27" type="verse">
						Maa, nekas ti janinkiamai. Túrasha Yus niin waitnentramai. Kame winiasha wi jui Wáitiakun nii jakamtai nu arant ti kuntuts pujuschatniun waitnentrurmai.
					</seg>
					<seg id="b.PHI.2.28" type="verse">
						Tuma asamtai akuptuktinian wakerajrume. Tura atumsha ataksha Wáinkiarum waraakrumin wisha ti kuntuts Enentáimchakun akuptuktatjarme.
					</seg>
					<seg id="b.PHI.2.29" type="verse">
						Kristu yuminsarum ti shiir warasrum Wáinkiatarum. Chíkich shuar niijiai métek pénker Yus-shuar ainia nusha shiir Enentáimtustarum.
					</seg>
					<seg id="b.PHI.2.30" type="verse">
						Kristu takatrin takaak ti janinkiamai. Atum Yáintkiachminia nuna winia Yáintkiataj tusa pujus Jáninkiamai.
					</seg>
				</div>
				<div id="b.PHI.3" type="chapter">
					<seg id="b.PHI.3.1" type="verse">
						Ayu. Warastarum, yatsurtiram, ii Uuntri Kristu ti penker asamtai nuik aatramajrum nuna ataksha Títiatjarme. Ataksha ujam yainmakminiaitkiuinkia Wíjiainkia itiurchatchaiti atak Enentáimtikratin.
					</seg>
					<seg id="b.PHI.3.2" type="verse">
						Yajauch shuarjai aneartarum. Nu shuar Muisais timia Núnis tuke yamaisha tsupirnaktiniaitrume tuiniawai.
					</seg>
					<seg id="b.PHI.3.3" type="verse">
						Antsu iikia ayash tsupirnakmajai pénker átiniaitji tu Enentáimtatsji. Iikia antsu ii Wakaníjiai Yus shiir awajeaji tura Jesukrístunu asar Ninki shiir wararji. Nu Túrakur Muisais timia nu umintikia iitji.
					</seg>
					<seg id="b.PHI.3.4" type="verse">
						Ju nunkanam írunna nujai waantu Enentáimpramniaitkiuinkia Ashí shuarjai nankaamas wikia waantu Enentáimtumaraintjai.
					</seg>
					<seg id="b.PHI.3.6" type="verse">
						Israer-shuar asan Muisais timia Núnisan wi akiiniamtai uchu (8) tsawant nankaamasmatai tsupirtukarmiayi. Israer-shuarnum Pinjamín weeaitjai. Winia aparsha nukursha mai Israer-shuar ainiakui wi Imiá Israer-shuaraitjai. Wisha Pariséu tuinia Núnisan Muisais akupkamun ti umirin asamtai Chíkichka winia sumamtikiatniun tujintrin ármiayi. Tura Pariséu asan Kristu-shuarin ti kajerkan aintramjai.
					</seg>
					<seg id="b.PHI.3.7" type="verse">
						Ashí nujainkia waantu Enentáimtumauyajai. Antsu yamaikia Krístujainkia penké ántar ainiawai tajai.
					</seg>
					<seg id="b.PHI.3.8" type="verse">
						Ashí Enentáimpramnia ákuisha winia Uuntur Jesukrístu shiir Enentáimtustin nekas pénkeraiti. Nu asamtai Krístunu ajakun wi takusmaj nu muijmiai ajasmatai Núnaka iniaisamjai.
					</seg>
					<seg id="b.PHI.3.9" type="verse">
						Nuna Túran Niijiai tsaninkian pujajai. Tura akupkamu umirkatniujai pénker ajaschaitjai antsu Krístun Enentáimtakui Yus &quot;pénkeraitme&quot; Túrutui.
					</seg>
					<seg id="b.PHI.3.10" type="verse">
						Tuma asamtai Ashí nankaamas wakeraj nu Júiti: Krístun pénker nekaan nekas Enentáimtustinniasha tura ni iniantkimiu kakarman takustinniasha wakerajai. Tura Niijiai métek ajastinian wakerakun ni Wáitkiamunam tsanintinniasha tura Nii jakamia Núnisan Jákatniuncha wakerajai.
					</seg>
					<seg id="b.PHI.3.11" type="verse">
						Túraknaka Krístujai métek jakamunmaya nantaktiaj tusan wakerajai.
					</seg>
					<seg id="b.PHI.3.12" type="verse">
						Kame wakerukuitjia nuna mash umirkachuitjai. Krístujai métek nekas pénker shuar ajaschaitjai. Túrasha Kristu Jesus &quot;nui ejetajam&quot; emka Túrutkui, wisha nui jeataj tusan kakaram ajasan pimpitsuk takaajai.
					</seg>
					<seg id="b.PHI.3.13" type="verse">
						Yatsuru, wisha nui jeajai Tátsujai. Antsu yaunchu Túrutain kajinmatkin kakaram ajasan Kristu wakeramunam jeatniun takaajai.
					</seg>
					<seg id="b.PHI.3.14" type="verse">
						Tura nuna umikmatai nayaimpiniam Jesukrístujai tsaninkian shiir pujustinian Yus surustatui.
					</seg>
					<seg id="b.PHI.3.15" type="verse">
						Ashí shuar Yusjai katsuaru ájinia nu wi Tájana Núnis &quot;jeachuitjai&quot; tu Enentáimpratniuitji. Tura &quot;jeaitjai&quot; Enentáimkiurminkia Yus nunasha atak Enentáimtikramprattarme.
					</seg>
					<seg id="b.PHI.3.16" type="verse">
						Tura aneartarum. Naki pujutsuk jeajnia nujai métek umirkatin pimpitsuk takastiniaitji.
					</seg>
					<seg id="b.PHI.3.17" type="verse">
						Yatsuru, wisha tura chikichcha wijiai métek pénker Túrajnia nu Wáinkiuram atumsha Núnisrumek Túratarum.
					</seg>
					<seg id="b.PHI.3.18" type="verse">
						Tura yajauch shuarsha írunui. Wi nuiksha ti ujakmajrume tura ataksha uutkun ujaajrume, nu shuar Kristu Krúsnum jakamun Muíjiainiawai.
					</seg>
					<seg id="b.PHI.3.19" type="verse">
						Tuma ásar emesratniunam akupnakartatui. Ni Ayashí wakeramun, ni yusria aintsan, tuke umirainiawai. Natsanmainian Túruiniayat wararainiawai. Tura ju nunkanmayanak Enentáimtuiniawai.
					</seg>
					<seg id="b.PHI.3.20" type="verse">
						Antsu iikia nayaimpinmaya shuar asar ii Uuntri Jesukrístu iin uwemtikrampra asamtai nayaimpinmaya Tatí tusar Nákaji.
					</seg>
					<seg id="b.PHI.3.21" type="verse">
						Nii taa, ii yajauch ayashin Yapajiá ni Ayashíjiai métek ti shiir awajsattawai. Ashí uunt akupin ajas nu kakarmajai Túrutmattaji.
					</seg>
				</div>
				<div id="b.PHI.4" type="chapter">
					<seg id="b.PHI.4.1" type="verse">
						Nu asamtai, aneamu yatsuru, ii Uuntri Krístujai tsaninkiu asarum kakaram ajastarum. Maa, ti aneakun atumin Enentáimtakun ti waraajai tura iistajrum tusan wakerajrume. Tawasap achikiar shiir enentaimsatniua Núnisnak shiir Enentáimtajrume.
					</seg>
					<seg id="b.PHI.4.2" type="verse">
						Ewautiancha tura Séntikincha, ii Uuntri Kristu shuari ásar, mai metek Enentáimsarat tusan seajai.
					</seg>
					<seg id="b.PHI.4.3" type="verse">
						Amincha, winia Airú, nu nuwa Yáinkta tusan seajme. Niisha wi iwiaaku chichaman étsereakui wijiai métek takasarmai. Tura Krimintisha tura chikichcha wijiai métek takasarmai. Nuna Náarin iwaaku átinnium Yus aatraiti.
					</seg>
					<seg id="b.PHI.4.4" type="verse">
						Nu asamtai Uunt Jesusjai tsaninkia Pujá asarum warastarum. Ataksha &quot;warastarum&quot; Tájarme.
					</seg>
					<seg id="b.PHI.4.5" type="verse">
						Uunt Jesus Tátin ishichik ajasai. Tuma asamtai tsanka Enentái takakrum nu paant nekanati.
					</seg>
					<seg id="b.PHI.4.6" type="verse">
						Itiurchat Enentáimsatin atumjai penké Atsutí. Antsu tuke Yus áujkum Ashí itiurchatrum ujakta. Atsumamuram Yus seata. Túram Yus yuminsata.
					</seg>
					<seg id="b.PHI.4.7" type="verse">
						Nuinkia Atumí Enentái ankant átinian, aentstikia penké nekaachminia nuna, Yus amastatui. Yus atumin ankant awajtamsa asa Atumí Enentáin tura Atumí Enentáimsamurincha yajauch wayawain tusa shiir waitmaktatrume Jesukrístujai tsaninkiu asakrumin.
					</seg>
					<seg id="b.PHI.4.8" type="verse">
						Yamaisha yatsuru, Júchiniak Títiatjai. Yus-shuarti Enentáimsatniun chichastatjai yamaikia. Ashí nekas ana nu Enentáimsatarum. Tura Ashí anturkamnia ana nusha, naka chicham ana nusha Enentáimsatarum. Tura yajauch chichamsha Enentáimsairap. Tura antsu Ashí shiir ana nusha, Chíkich shuarnasha pénker Enentáimtusminia nusha, kame Ashí pénker ana nu Enentáimsatarum. Nuyásha Chíkich shiir anturkamnia ana nusha Enentáimsatarum.
					</seg>
					<seg id="b.PHI.4.9" type="verse">
						Wi unuiniarmajrumna nu umiktarum. Tura wi Túramur iisurmena nu tura antukurmena nusha umiktarum. Túrakrumninkia Yuska ankant átinian amastaj tusa pujurtamsattarme.
					</seg>
					<seg id="b.PHI.4.10" type="verse">
						Ii Uuntri Kristu anea asarum winiasha ataksha Enentáimturu asakrumin ti waraajai. Kame kajinmatrukmiarme Tátsujai antsu Kuítrum atsakui Yáintkiatin tujinkiamarme.
					</seg>
					<seg id="b.PHI.4.11" type="verse">
						Tura Kuítian atsumakun Tátsujai. Antsu wi takakjana nujain warastinian Unuimiáruitjai.
					</seg>
					<seg id="b.PHI.4.12" type="verse">
						Kuítrinchati pujustinia nuna nékajai tura ti nukap takustinia nunasha nékajai. Tsukamaknasha jéemarnasha, itiarar takustinniasha tura penké takutsuk pujustinniasha Unuimiáruitjai.
					</seg>
					<seg id="b.PHI.4.13" type="verse">
						Kristu ni kakarmarin surakui Ashí Túramniaitjai.
					</seg>
					<seg id="b.PHI.4.14" type="verse">
						Tuma ain atumsha wi atsumamu akupturkarum ti pénker Túramarme.
					</seg>
					<seg id="b.PHI.4.15" type="verse">
						Jiripiusnumia shuartiram, ju ti penker nékarme. Masetunia nunkanam Yus-Chichaman etserumtai aya atumek kuit akupturkamiarme. Wi etserkamujai Atumí Wakanín Yáinma asamtai yuminsarum akupturkamiarme.
					</seg>
					<seg id="b.PHI.4.16" type="verse">
						Atumek wi Tisarúnikia nunkanam atsumakun pujaisha kuit akupturkamiarme.
					</seg>
					<seg id="b.PHI.4.17" type="verse">
						Aya kuit akupturkakrumin tu Enentáimtsujai. Antsu nu kuit Yusai kawentramkaku tusan wakerajrume.
					</seg>
					<seg id="b.PHI.4.18" type="verse">
						Epaprutítiujai akupturkamarum nujaisha atsumamaj nuna nankaamas tiaruncha Wáinkiajai. Akupturkamarum nusha ti kunkuin Yus susamua ainis ti shiir auyi.
					</seg>
					<seg id="b.PHI.4.19" type="verse">
						Winia Yúsrusha ti pénkeran Núkap takakui. Atumsha Jesukrístunu ajasu asarum Yus seamniaitrume. Tura Yuska ti takakna nujai Ashí atsumarmena nuna suramsattarme.
					</seg>
					<seg id="b.PHI.4.20" type="verse">
						Ii Aparí Yus tuke shiir Atí. Nuke Atí.
					</seg>
					<seg id="b.PHI.4.21" type="verse">
						Winia Náaruisha tura Jesukrístu Náarincha Ashí Yus-shuar ainia nu Chícham ujatruktarum. Niisha shiir pujusarti. Wi írutramusha Núnisan shiir pujusarti tusa akupturmainiawai.
					</seg>
					<seg id="b.PHI.4.22" type="verse">
						Tura Ashí akupin Sésarai pujuinia Nuyá Yusna ajasaruka tura Chíkich Yus-shuarsha shiir pujusarti tusa chichaman akupturmainiawai.
					</seg>
					<seg id="b.PHI.4.23" type="verse">
						Ii Uuntri Jesukrístu atumniasha ti shiir yainmakarti. Nuke Atí.
					</seg>
				</div>
			</div>
			<div id="b.COL" type="book">
				<div id="b.COL.1" type="chapter">
					<seg id="b.COL.1.1" type="verse">
						Wi Pápruitjai. Yus wakerutak Jesukrístunun etserkat tusa akatra akupkamuitjai. Wisha ii yachi Timiutéujai
					</seg>
					<seg id="b.COL.1.2" type="verse">
						ju Papí aarar nui Kuruse péprunam Kristu pénker umirkarum Yusna ajasuitrumna nu akuptaji. Yus ii Apari atumin Wáitnentaimturma asa yainmakarti imiatkinchanum tuke shiir pujustinian.
					</seg>
					<seg id="b.COL.1.3" type="verse">
						Iisha atumin Yus áujtakur ii Uuntri Jesukrístu Apari Yus Ashí tsawant Yúminkiaji.
					</seg>
					<seg id="b.COL.1.4" type="verse">
						Atumsha Jesukrístu ti shiir Enentáimtamusha tura Ashí Yus-shuar aneamusha antukji.
					</seg>
					<seg id="b.COL.1.5" type="verse">
						Uwempratin chicham nekasa nu antukrum atumsha nayaimpiniam atumnian Yus ti shiir ikiusman Wáinkiatai tusarum Nákarme.
					</seg>
					<seg id="b.COL.1.6" type="verse">
						Nu chicham Ashí nunkanam pampaakui shuara Enentáin Nereá ainis Nusháa ajasar yamaikia pénker Túrin ainiawai. Núnisan Atumíincha Túrunaiti. Yus ti nekas anenkartiniaiti tu etserkamu ántakrumin nu chicham Atumí Enentáincha nerekmiayi.
					</seg>
					<seg id="b.COL.1.7" type="verse">
						Nu chichaman Epapras ujatmakmarme. Niisha iijiai métek takasu asamtai ti aneamuiti. Atumniasha Kristu takatrin ti shiir takartamsaiti.
					</seg>
					<seg id="b.COL.1.8" type="verse">
						Niisha átum Yus-shuar asarum mai anenai ajamun ujatmakmaji.
					</seg>
					<seg id="b.COL.1.9" type="verse">
						Iisha nu antukar Yus Ashí tsawant áujtajrume. Yus ni wakeramun ti paant nekaprutmawarat tusar seaji. Ashí Yúsnan ni Enentáimtairijiai Ashí Níiniun paant nekaatniun Yus jintintramat tusar seaji.
					</seg>
					<seg id="b.COL.1.10" type="verse">
						Atumsha Krístunu ainia Núnisrum pénker Túrutak tusar seaji. Tura Ashí ni wakerana nu Umíakrum Ashí pénker ana nu, nerektinia aintsarmek, Túrattarme. Núnis Túrarum Yus unuimiatki wéakrum Niin ti penker nekaak tusar seaji.
					</seg>
					<seg id="b.COL.1.11" type="verse">
						Yus ti kakaram asa ikiantamprat tusar seaji. Nujai Ashí itiurchat ákuisha Páchitsuk ti shiir warasrum katsuntrattarme.
					</seg>
					<seg id="b.COL.1.12" type="verse">
						Yus ni shuarin Tsáapninia nui Ashí pénkeran susattawai. Tura incha nui pachiinkiatniun tsankatramka asakrin Yus Apa yuminsamniaitrume.
					</seg>
					<seg id="b.COL.1.13" type="verse">
						Yus iwianchin nupetak íwianch akupeana Nú kiritniunmaya uwemtikramar ni aneamu Uchiri akupeana nui wearmakmiaji.
					</seg>
					<seg id="b.COL.1.14" type="verse">
						Ni Uchiri Krúsnum jaka ii Tunaarín nijiar tsankurtamar uwemtikrampramiaji.
					</seg>
					<seg id="b.COL.1.15" type="verse">
						Yus Wáinkiachminiaitiat ni Uchiri akiiniamai tura ayashimkiamiayi. Túmaitiat Ashí najanamua nuna yaunchu Pujú asa Ashí akupniuiti.
					</seg>
					<seg id="b.COL.1.16" type="verse">
						Niijiai Yus Ashí nayaimpiniam írunna nunasha Nunká írunna nunasha, Ashí Wáiniaj nunasha Núnisan Wáintsuj nunasha mashi najanamiayi. Nu arantcha Ashí akupin ju nunkanam írunna nusha, nayaimpiniam írunna nusha, iwianchnium írunna nusha, Ashí Niijiai najanamu ainiak Niin umirkarti tusa najanamu ainiawai.
					</seg>
					<seg id="b.COL.1.17" type="verse">
						Ashí najanamua nuna yaunchu, Krístuka tuke pujuwiti. Ashí najanamu írunna nuna emestsuk Wáinniuiti.
					</seg>
					<seg id="b.COL.1.18" type="verse">
						Ashí Yus-shuar métekrak chikichik ayashtinia ainis Enentáimkiumka nuna muuke Krístuiti. Tura nu Ayashín ni iwiaakmarijiai iwiaaku átinian Súsaiti. Niisha Ashí jakamunmaya nantakniujai Imiá nankaamantuiti. Nújainkia Ashí Enentáimpramnia írunna nunasha akupniuiti.
					</seg>
					<seg id="b.COL.1.19" type="verse">
						Yus Ashí takamtsuk Kristui shiir pujumiayi.
					</seg>
					<seg id="b.COL.1.20" type="verse">
						Núnisan Yus Kristu Krúsnum jakamujai Ashí nayaimpinmasha tura ju nunkanmasha írunna nuna Niijiai nawamnaikiar shiir pujusarat tusa wakerukmiayi.
					</seg>
					<seg id="b.COL.1.22" type="verse">
						Atumsha nuik Tunáa Túrin asarum Atumí Enentáin Yusa nemasri ámarme. Tuma asarum Yajá wekaimiarme. Antsu Kristu, aentsu Ayashín ayashimiak, Krúsnum Wáitias jakamujai ii tunaari Asakármatai yamaikia Yusjai nawamnaikiar shiir pujaji. Nujai Kristu iin pénker ajasuncha tunaan Máatrachmancha tura sumamachuncha Yúsai ejetamtatji.
					</seg>
					<seg id="b.COL.1.23" type="verse">
						Tuma asamtai Jesukrístu shiir Enentáimtusrum kakaram ajasrum katsuartiniaitrume. Tura uwempratin chicham antukuitrum Nuyá kanakchatniuitrume. Ju uwempratin chichaman Ashí nunkanam etsernakuiti. Wisha, Papru asan, etserkatniun yaimjai.
					</seg>
					<seg id="b.COL.1.24" type="verse">
						Atumin Wáitiaknasha ti shiir waraajai. Kristu ni shuarin nekas pénker awajsat tusa Wáitiana nui pachiinkia asan waraajai. Ashí Yus-shuar Kristu Ayashí aintsan ainiakui Yus-shuaran Yáintajtsan ayashrujai Wáitiakun shiir Enentáimjai.
					</seg>
					<seg id="b.COL.1.25" type="verse">
						Atumin Yáinkiai tusa Yus akattur Yus-Chichaman takamtsuk ujakai tusa akuptukmai. Nuna takaakun Ashí Yus-shuara Yáintrintjai.
					</seg>
					<seg id="b.COL.1.26" type="verse">
						Yámankamtaiknumia nekaachman Yus yamaikia ni shuarin paant awajsaiti. Nu chichamnasha ujakarai tusa winia akatar akuptukuiti.
					</seg>
					<seg id="b.COL.1.27" type="verse">
						Nu chichamsha Júiti: Kristu Atumí Enentáin pujak Niijiai métek ti Shíiram awajtamsattawai. Nu Imiá shiir chichamnum Israer-shuarchasha pachiiniainian Yus Ashí ni shuari nekawaarat tusa wakerimiayi.
					</seg>
					<seg id="b.COL.1.28" type="verse">
						Iisha Kristu étsereaji. Túrar Ashí Enentáimtikrar pénker nekaawarat tusar jintintiainiaji. Nujai Krístujai tsaninkiar Ashí pénker tsakarartatui.
					</seg>
					<seg id="b.COL.1.29" type="verse">
						Tuma asamtai Kristu ni kakarmarin Tí surakui nekas kakaram takaajai.
					</seg>
				</div>
				<div id="b.COL.2" type="chapter">
					<seg id="b.COL.2.1" type="verse">
						Nekaatarum, yatsuru. Yus-shuaran Yáintaj tusan ti takaajai. Tura Atumíncha, Rautiséanmaya shuarnasha, tura Ashí winia waitcha ainia nunasha Yáintaj tusan ti takaitjai.
					</seg>
					<seg id="b.COL.2.2" type="verse">
						Ashí shiir Enentáimtikratniun ti takaajai. Núnisan aneniarum chikichik Enentáijiai métekrak wekasatarum tusan wakerajrume. Nu arantcha, Ashí Yusna ti penker nekaarum tuke katsuaruk tusan takaajai. Nujai Kristu ti penker nekaattarme. Tura yaunchu nekaachman Yus Yamái paant awajsaiti. Nuka Krístuiti. Tura Nii nekaatin nekas Shíiraiti.
					</seg>
					<seg id="b.COL.2.3" type="verse">
						Tura kakaram ajasam Kristu pénker nekaam Ashí shiir Enentáimpramnia nusha tura Ashí Yusna nekaamnia nusha nekaattarme.
					</seg>
					<seg id="b.COL.2.4" type="verse">
						Atumin Chíkich shuar Niisháa chichamjai shiir chichartamas anankramawarain tusan nuna Tájarme.
					</seg>
					<seg id="b.COL.2.5" type="verse">
						Wi nui atumjai pujachkuncha nui pujajna aintsanak Enentáimtajrume. Tuma asan átum métek Enentáimprarum tura kakaram ajasrum Kristu nekas Enentáimtururmena nuna iisnaka shiir Enentáimjai.
					</seg>
					<seg id="b.COL.2.7" type="verse">
						Nu asamtai átum ii Uuntri Jesukrístu nekas Enentáimtusrum Yus-shuar ajasmarmena Núnisrum yamaisha Nii nekas Enentáimtusrum Niijiai tsaninkrum Ashí Túratarum. Nu Túrakrum Nii Enentáimtakrum tuke tsakaki wétatrume. Tura te tariara wajasrum Yusjai kanakchattarme. Yus-Chicham Núnisan etsernakmatai nekamarme. Tuma asarum Yus tuke yuminsarum, Núnisan pénker wekasatarum.
					</seg>
					<seg id="b.COL.2.8" type="verse">
						Aneartarum atumsha. Shuar aentsti Enentáimmiajain Ashí ju nunkanmayan Enentáimprar tura Krístun Enentáimtutsuk Niisháa chichaman áujtamainiak nekaschajai anankramataj tusa wakerutmainiawai.
					</seg>
					<seg id="b.COL.2.9" type="verse">
						Krístunam Yus Ashí takamtsuk pujuwiti.
					</seg>
					<seg id="b.COL.2.10" type="verse">
						Túmakui atumsha Krístujai tsaninkiu asarum ni iwiaakmari takamtsuk takakuitrume. Krístusha Ashí akupniun akupniuiti. Aentsnumsha iwianchniumsha tura nayaimpinmasha Ashí akupin írunna nuna akupniuiti.
					</seg>
					<seg id="b.COL.2.11" type="verse">
						Nu arant átum ayashnium tsupirnatskesha Kristu shuari ajasakrumin Ashí ayash wakeramun, tsupirkatniua aintsan, Kristu ajapamiayi.
					</seg>
					<seg id="b.COL.2.12" type="verse">
						Tura atumsha Yus ni kakarmarijiai Kristu jakan iniantkimia nu Enentáimtusrum imianmiarme. Túrarum Krístujai métek iwiarnasmarme. Tura Núnisrumek Krístujai métek nantakmiarme.
					</seg>
					<seg id="b.COL.2.13" type="verse">
						Nuikkia átumsha tsupirnatsuk Atumí tunaari tuke akui Atumí Wakaníin Jákauyarme. Tura yamaikia Jesukrístujai tsaninkiu asakrumin Yuska Atumí tunaari tsankur yamaram iwiaakman suramsaitrume.
					</seg>
					<seg id="b.COL.2.14" type="verse">
						Tura Ashí ii tumashrin sumamtikramatin amia nuna japiruiti. Kristu Krúsnum jakamtai Ashí akupkamujai sumamtikramamun tsankurtampramiaji.
					</seg>
					<seg id="b.COL.2.15" type="verse">
						Núnisan Kristu Krúsnum jaka, iwianchnium Ashí akupin ainia nuna nupetak Ashí iimiainain iniatsararmiayi.
					</seg>
					<seg id="b.COL.2.16" type="verse">
						Akupkamunmaya Yus ankant awajtamsamtai Chíkich shuar ame Túramujai yajauch Enentáimturmarain. Yúamna nujai, úmamna nujai, uwitincha, nantutincha, tura tsawantincha nampermam nujai Chíkich shuar yajauch áujmatramkuisha ṡWarí urukatin?
					</seg>
					<seg id="b.COL.2.17" type="verse">
						Nu nampernum Israer-shuar Kristu Túrattana nuna nakumainiak Túrin ármiayi. Tura Kristu taa imia Ninki Pujá asamtai nakumkamuka ántraiti.
					</seg>
					<seg id="b.COL.2.18" type="verse">
						Tura shuar &quot;Péejchach ajasam Yus áujtsuk aya Yusa suntari shiir awajsatniuiti&quot; Túramkuinkia anturkairap. Nu shuar mesekranam Wáinkiamun áujmatenak ántar nankaamantu Enentáimtumainiawai. Aya aentsti Enentáimian chichainiawai.
					</seg>
					<seg id="b.COL.2.19" type="verse">
						Tuma ásar Krístujai tsaninkiar wekainiatsui. Kristu Ashí akupin asa ni shuarin Yúsnan Jintintiá shiir tsakarat tusa pénker Wáiniui. Nu arantcha Ashí ápateak Yus wakerana aintsan chikichik awajeawai.
					</seg>
					<seg id="b.COL.2.20" type="verse">
						Atumsha Krístujai jaka asarum aya aentsti Enentáimtai ikiukniuitrume. Nuikia ṡurukamtai ju nunkanmaya ana nu tuke Páchiarum? Nii tuinia nu umirkashtiniaiti.
					</seg>
					<seg id="b.COL.2.21" type="verse">
						&quot;Ju antinchatniuiti, tuiniawai. Ju Yúashtiniaiti. Tura ju achikchatniuiti&quot; tuiniawai.
					</seg>
					<seg id="b.COL.2.22" type="verse">
						Nusha ṡWarí, takasam amuukashtatuak? Kame áyatik aents akupkamu ainiawai.
					</seg>
					<seg id="b.COL.2.23" type="verse">
						Shuar nu akupkamu umiiniak Yúsnan ti nékaitjai tura Yus shiir Enentáimturui tu Enentáimtumainiawai. Nu arantcha péejchach ajasan winia ayashrun ti Asutiájai tu Enentáimtumainiawai. Túrasha ayash wakeramunka nupeteatsui.
					</seg>
				</div>
				<div id="b.COL.3" type="chapter">
					<seg id="b.COL.3.1" type="verse">
						Nuikia Krístujai nantakin asarum nayaimpinmaya írunna nu wakeruktarum. Nui Kristu pujawai Yusa Untsuuríni.
					</seg>
					<seg id="b.COL.3.2" type="verse">
						Ju nunkanam ana nu Enentáimtsuk aya nayaimpinmaya ana nu Enentáimtustarum.
					</seg>
					<seg id="b.COL.3.3" type="verse">
						Atumsha Krístujai tsaninkrum jakamarme. Tuma asarum Krístujai tsaninkrum Yusjai iwiaaku pujarme.
					</seg>
					<seg id="b.COL.3.4" type="verse">
						Krístukete ii iwiaakmari. Nii nayaimpinmaya wantinkiuisha atumsha Niijiai métek wantinkiattarme. Tura Niijiai métek ti penker átatrume.
					</seg>
					<seg id="b.COL.3.5" type="verse">
						Tuma asamtai ju nunkanmaya ana nu ajakratniua aintsarum iniaisatarum. Tsanirmatniusha, Tunáa wakeruktincha, tura takakna nujai nankaamas wakeruktincha ántar-yus tikishmatratniua aintsan asamtai iniaisatarum.
					</seg>
					<seg id="b.COL.3.6" type="verse">
						Shuar Yúsan umirtsuk aya nuna Túrin ásarmatai Yus niin kajerak ti Asutiáttawai.
					</seg>
					<seg id="b.COL.3.7" type="verse">
						Atumsha Núnisrumek Túriniuyarme.
					</seg>
					<seg id="b.COL.3.8" type="verse">
						Tura yamaikia jusha iniaisatarum: kajektincha, yajauch wakeruktincha, yajauch Túratniusha, katsekmaktincha, yajauch chicham chichastincha, mash iniaisatarum.
					</seg>
					<seg id="b.COL.3.9" type="verse">
						Yus-shuar ajasrum yaunchu Enentáimtairam iniaisamarme. Tura yaunchu Túrutairmesha iniaisaitrume. Tuma asarum nuamtak tsanumprunairairap tura Wáitruawairap.
					</seg>
					<seg id="b.COL.3.10" type="verse">
						Yaunchu enentai, Pushí mamuru aiktinia aintsarum, iniaisaitrume. Núnisrum yamaram Enentái, shiir Pushí entsartinia aintsarmek, wekasaitrume. Tura Yus nu yamaram Enentáin najana asa Ashí tsawant pujurtawai nuna nankaamas Niijiai métek shiir Atí tusa. Túramtai Yus ti penker nekaki wéaji.
					</seg>
					<seg id="b.COL.3.11" type="verse">
						Krístuka Ashí írunna nujai nankaamas ashiyaiti. Niiniun pujurui. Tuma asamtai Ashí ni shuari Enentáin Pujá asamtai Nusháa Enentáimtunairchatin ainiawai. Kriaku-shuarsha tura Israer-shuarsha, tsupirnakusha tura tsupirnakchasha, apachcha tura yajaya shuarsha, takarin ainia nusha tura ankant ainia nusha, Kristu Ashí ni Enentáin pujakui Nusháa Enentáimtunairchatniuiti.
					</seg>
					<seg id="b.COL.3.12" type="verse">
						Yus atumin anenmak Niiniu arti tusa achirmakmarme. Túrutma asamtai jujai shiir iwiarmampratniua aintsarum tuke Túrin atarum: waitnenkartin, shiir awajkartin, péejchach átin, émtin áchatin, tura katsuntin átin.
					</seg>
					<seg id="b.COL.3.13" type="verse">
						Kristu Atumí tunaarin tsankuramia Núnisrumek nuamtak Tsankúrnáiratarum. Chíkich yajauch awajtamkuisha shiir katsuntram yapajniaitsuk Tsankúrnáiratarum.
					</seg>
					<seg id="b.COL.3.14" type="verse">
						Tura Ashí nankaamas anenaitiarum. Túrakrumka chikichik ajasrum mash pénker Túrattarme.
					</seg>
					<seg id="b.COL.3.15" type="verse">
						Kame chikichik ayashtinia aintsarum ajastarum tusa Yus ni shuari ajasat tusa achirmakmarme. Tuma asamtai Yusa shiiri Atumí Enentáin pujurtamsati. Nujai Yus yuminsatarum.
					</seg>
					<seg id="b.COL.3.16" type="verse">
						Kristu shiir chichame Atumí Enentáin piakti. Nekas naka Enentáimprarum jintinniaiyarum mai Ikiakánai ajatarum. Yus kanta Kantamárum tuke Enentáijiai Yus yuminsarum shiir awajsatarum.
					</seg>
					<seg id="b.COL.3.17" type="verse">
						Tura takaakmesha, chichaakmesha, kame Ashí Túramna nuka Jesukrístu shiir awajsataj tusam ni kakarmarijiain Túrata. Túrakum Krístujai Yus Apa yuminsata.
					</seg>
					<seg id="b.COL.3.18" type="verse">
						Nuwatiram, Atumí aishri umirkatarum Uunt Yus nuna wakerakui.
					</seg>
					<seg id="b.COL.3.19" type="verse">
						Aishmantiram, Atumí nuwé aneatarum. Atumí nuwejai kajernaikiairap.
					</seg>
					<seg id="b.COL.3.20" type="verse">
						Uchitiram, ame apa nukusha tuke umirkatarum. Nu Túrakrum Yus shiir Enentáimtiksattarme.
					</seg>
					<seg id="b.COL.3.21" type="verse">
						Uchirtintiram, Atumí uchiri ti kakantrairap. Ti kakanteamka uchisha ti kuntuts pujus pénker wekasatniun nakitchanpiash. Nu Túrunawain tusarum ántrarum Atumí uchiri kakantrairap.
					</seg>
					<seg id="b.COL.3.22" type="verse">
						Takarniutiram, Atumí uuntri shiir umirkatarum. Ju nunkanmaya uuntri ain aya nii iimkiui shiir Enentáimturati tusarum takaschatniuitrume. Antsu Yus Enentáimtakrum tuke pénker takastiniaitrume.
					</seg>
					<seg id="b.COL.3.23" type="verse">
						Ashí Túramna nu asump Enentáijiai takakmasta. Aya aentsuk Yáintinia aintsachu antsu nayaimpinmaya Uuntrum Yayá aitkiasrum takastarum.
					</seg>
					<seg id="b.COL.3.24" type="verse">
						Ame Uuntrum Kristu asa nayaimpiniam Ashí shiir takustinian tsankatramkattawai.
					</seg>
					<seg id="b.COL.3.25" type="verse">
						Antsu Tunáa Túrin ni yajauch Túramujai métek Akinkiáttawai. Yus Ashí aentsun métek iyawai.
					</seg>
				</div>
				<div id="b.COL.4" type="chapter">
					<seg id="b.COL.4.1" type="verse">
						Uunttirmesha, Atumí Uuntri atumin Wáiniuk nayaimpiniam pujatsuk. Tuma asamtai Atumí Yáinma jiatsuk pénker iniartiniaitrume.
					</seg>
					<seg id="b.COL.4.2" type="verse">
						Yus áujkuram Nii yuminsarum asummiarum iniaitsuk áujsatarum.
					</seg>
					<seg id="b.COL.4.3" type="verse">
						Incha Yus áujtustarum. Kristu-chicham yaunchu nekaachman Yamái étserkun sepunam pujajai. Tuma asamtai nuna shiir ankant etserkat tusarum áujtursatarum.
					</seg>
					<seg id="b.COL.4.4" type="verse">
						Tura wi paant etserkatniuitiaj Núnisan etserkat tusarum áujtursatarum.
					</seg>
					<seg id="b.COL.4.5" type="verse">
						Yus-shuarchajai shiir Túratarum Yus-Chichaman yajauch Enentáimturarain. Kakaram ajasrum tsawant ántrarum iniankasairap.
					</seg>
					<seg id="b.COL.4.6" type="verse">
						Ti shiir chichamtin átiniaitrume tura Anturújamin átiniaitrume. Núnisrum Chíkich Chíkich Yus-chicham paant ujaktin nekaattarme.
					</seg>
					<seg id="b.COL.4.7" type="verse">
						Ii aneamu yachi Tíkikiu Ashí Wínian ujatmaktatrume. Niisha wijiai métek Yúsnan pimpitsuk ti penker takasuiti.
					</seg>
					<seg id="b.COL.4.8" type="verse">
						Nu asamtai ii jui pujajnia nuna ujatmak ikiantamprarat tusan akuptajrume.
					</seg>
					<seg id="b.COL.4.9" type="verse">
						Núnisan ii aneamu yachi Unisemu niijiai winiawai. Niisha atum wéeaiti, tura Yusjai shiir wekaawai. Nu shuar Ashí jui Túrunamun ujatmaktatrume.
					</seg>
					<seg id="b.COL.4.10" type="verse">
						Aristarku wi sepunam tsaninkia pujamur amikmaatmarme. Núnisan Markus, Pirnapí Kaná yachia nu, amikmaatmawai. Niisha nui jeamtai antukmarum Núnisrum pénker Wáinkiatarum.
					</seg>
					<seg id="b.COL.4.11" type="verse">
						Justu Jesus Náartin amikmaatmarme. Júchik ainiawai Rúmanmaya Israer-shuar winia Yúsnan etserkatin atutkaru ainia nu. Túmainiak ti shiir ayamtikruiniawai.
					</seg>
					<seg id="b.COL.4.12" type="verse">
						Epaprassha, atum Weeá, Krístunun etserin asa atumin amikmaatmarme. Niisha Ashí tsawant Yúsan áujeak Yusjai kakaarum tuke shiir Yus wakera nu Túrak tusa seatramprume.
					</seg>
					<seg id="b.COL.4.13" type="verse">
						Wisha Epapras atumin ti Enentáimturman nékajai. Núnisan Rautiséanmaya shuarnasha tura Iarapurisnumia shuarnasha ti Páchiniawai.
					</seg>
					<seg id="b.COL.4.14" type="verse">
						Rukas, aneamu Tsuákratin, Núnisan Témassha amikmaatmarme.
					</seg>
					<seg id="b.COL.4.15" type="verse">
						Tura Rautiséanam pujuinia Nú Yus-shuarsha amikmaatruatarum. Núnisan Nímpiassha tura ni jeen irunainia Nú Yus-shuarsha amikmaatruatarum.
					</seg>
					<seg id="b.COL.4.16" type="verse">
						Atum ju Papí áujsarum umikrum Rautiséanmasha Nuyá Yus-shuar áujsarti tusarum akupkatarum. Tura atumsha Núnisan Rautiséanmaya Papí Támatai atumsha áujsatarum.
					</seg>
					<seg id="b.COL.4.17" type="verse">
						Tura ju Arkipiu titiarum: &quot;Ii Uuntri Jesus ni takatrin suramsa nu pénker umikta&quot; tawai, titiarum.
					</seg>
					<seg id="b.COL.4.18" type="verse">
						Wi, Papru, winia uwejrujai Júchiniak aatkun amikmaajrume. Sepunam pujajna ju Enentáimturatarum. Yus shiir yainmakarti. Nuke Atí.
					</seg>
				</div>
			</div>
			<div id="b.1TH" type="book">
				<div id="b.1TH.11" type="chapter">
					<seg id="b.1TH.11.1" type="verse">
						Wikia Pápruitjai. Wisha Serpanujai tura Timiutéujai Tisarúnikianmaya Yus-shuar ajasuitrumna nuna aatjarme. Atumsha Yus-shuar asarum Apa Yúsnaitrume, tura Uunt Jesukrístunuitrume. Ii Apari Yus, tura ii Uuntri Jesukrístu waitnentrama ásarmatai, ti shiir imiatkinchanum pujustarum, tu wakerajrume.
					</seg>
					<seg id="b.1TH.11.2" type="verse">
						Iisha Yus áujkurkia atumniasha tuke Enentáimtusar Yus shiir yuminsaji.
					</seg>
					<seg id="b.1TH.11.3" type="verse">
						Atumsha Yus nekas Enentáimtakrum umirkarumna nu nékaji. Núnisrumek, Yus aneakrum takaarme. Tura Jesukrístu Tatí tusarum tuke tsawant Nákarme. Nu neka asar, ii Apari Yus áujkur, nusha Ashí Enentáimsar áujtajrume.
					</seg>
					<seg id="b.1TH.11.4" type="verse">
						Yatsurú, Yus anenmarme. Anenma asa Winia arti tusa achirmakurmena nusha nékaji.
					</seg>
					<seg id="b.1TH.11.5" type="verse">
						Enentáimpratarum. Iisha Yúsai Uwempratin Chicham atumin ujakmajnia nusha aya Chíchamjain Tíchamji. Antsu Nú arant, nu chicham nekasaiti tusar Yusa Wakaní kakarmarijiai Tímiaji. Tura átum pénker matsamsarat tusar atumjai pujusar shiir iruntrar wekasarmiaji. Nusha paant nékarme.
					</seg>
					<seg id="b.1TH.11.6" type="verse">
						Atumsha yamaikia íksarmek ii Túramiaj nu, tura ii Uuntri Jesukrístu Túramia nu Túrarme. Itiurchat ain Yus-Chicham umikiurme. Tura Wáitiayatrumek Yusa Wakani shiir Enentáimtikramkui warasrum pujarme.
					</seg>
					<seg id="b.1TH.11.7" type="verse">
						Nu Túrakrum Ashí Masetúnia tura Akaya nunkanmaya Yus-shuarsha shiir wekasatin jintintiarme.
					</seg>
					<seg id="b.1TH.11.8" type="verse">
						Tuma asarum Uunt Yusa chichame ti ipiamparurme. Tuma asamtai Masetúnia tura Akaya nunkanmaya shuar nuna nékainiawai. Tura Nú nankaamas Yus nekas umirkarmena nuna Ashí aents nékainiawai. Nuna nékainia ásar ii étserman atsumainiatsui.
					</seg>
					<seg id="b.1TH.11.9" type="verse">
						Antsu átum iin pénker itiaamun nii íksan ujatmainiaji. Tura nuyasha ántar-yus Enentáimtustin iniaisarum nekas iwiaaku Yus nekas Enentáimtusrum umirkarumna nunasha ujatmainiaji.
					</seg>
					<seg id="b.1TH.11.10" type="verse">
						Tura nuyasha Yusa Uchiri Jesus jakamunmayan Yus iniantkimia nu, nayaimpinimaya Tatí tusarum átum Nákamuncha ujatmainiaji. Iis, Jesus Nínkiti Yusa Kajetáiri tsawantri jeattana Nuyá uwemtikrampratin.
					</seg>
				</div>
				<div id="b.1TH.12" type="chapter">
					<seg id="b.1TH.12.1" type="verse">
						Atumsha nékarme, Yatsurú, iisha ántrar Atumíin jeachmaji.
					</seg>
					<seg id="b.1TH.12.2" type="verse">
						Antsu itiurchat Wáinkiaitiatar arantutsuk shiir Uwempratin Chichaman ujakmajrume. Iis, nuik Jiripius péprunam incha katsekramkarmiaji. Tura Nú arant, ti itiurchat Wáinkiamiajai. Túmaitiatan Yus Yáintkiui Yusa chichamen ujakmajrume. Nuka atumsha ti penker nékarme.
					</seg>
					<seg id="b.1TH.12.3" type="verse">
						Warí, iisha Yus-Chicham atumin ujakmiaj nu nekasauyi. Tura yajauch Enentáimsan, anankatjarum tusan Tíchamjarme.
					</seg>
					<seg id="b.1TH.12.4" type="verse">
						Antsu Yus iin pénker enentaimturmas Uwempratin Chicham etserkatarum tusa akatrampramiaji. Tuma asamtai Núnisrik étsereaji. Túrasha aya aents waramtiksatai tusar étsertsuji. Antsu Ninki Yúsak ii Enentáin nekartamin asamtai, shiir Enentáimtiksataitsar Túraji.
					</seg>
					<seg id="b.1TH.12.5" type="verse">
						Atumka nékarme, penkesha Shíirmach chichasan anankachjarme. Nuyasha, kuit achiktai tusar ántrar chichaschamji. Núnaka Yus nékawai.
					</seg>
					<seg id="b.1TH.12.6" type="verse">
						Iisha Kristu akatramurintji. Tuma asar ni kakarmarijiai akupkatin takakuji. Páchitsuk Túramniauji. Túrasha waantu ajastaj Tíchamji. Nuyá atumsha tura chikichcha iin waantu awajtamsataj Tákuisha iikia nakitmiaji.
					</seg>
					<seg id="b.1TH.12.7" type="verse">
						Antsu uchi Kuírchin ni Nukurí pénker iis tsakatmana aintsarik iikia atumniaka shiir iismajrume.
					</seg>
					<seg id="b.1TH.12.8" type="verse">
						Iisha ti shiir aneajrume. Tuma asar Yus-Chicham ujaktai tusar ti wakerukmaji. Tura aya ujakar iniaisatin wakerukchamji. Antsu ii Jákatniuitkiursha iniaisachaaji, Atumín ti anea asar~i.
					</seg>
					<seg id="b.1TH.12.9" type="verse">
						Yatsurú, ii atsumaj nu sumarmaktai tusar kakaram takakmasmaj nu ṡkajinmatkintrumek? Atsá. Nékarme. Iis, Yus-Chicham étserkur, tsawaisha Káshisha takasmiaji. Nusha, akirkata, tiij tusar takakmasmiaji.
					</seg>
					<seg id="b.1TH.12.10" type="verse">
						Yatsurú, atumjai pujumiaj nui iisha Yus wakerana nu Túrimiaji, tura yajauch Túrutsuk shiir wekasamiaji. Nujai incha chikichkisha yajauch chichartamkatniusha atsumiayi. Nuka atumsha nékarme tura Nú arant Yus nékawai.
					</seg>
					<seg id="b.1TH.12.11" type="verse">
						Tura atumniasha ankant ankant Yúsnum Ikiakármajrumna nu nékarme. Tura uchin ni apari átsankeana Nútiksarik shiir Enentáimtikramajrumna nusha nékarme.
					</seg>
					<seg id="b.1TH.12.12" type="verse">
						Tura Yúsjai shiir wekasatarum Tímiajrume. Yus nankaamas uunt asa Ashí akupeawai. Tura Yus-shuaraitrumna nuna, Winin pachiinkiarat tusa, Yus untsurmarme. Yus untsurma asamtai Níiniuitrume. Niiniu asarum Yusa uchiria Núnisrumek wekasatniuitrume.
					</seg>
					<seg id="b.1TH.12.13" type="verse">
						Yus-Chicham ii étserma antukrum, aya aentsnumianchaiti Tímiarme. Yúsnumiaiti Tímiarme. Nu tiniu asarum umirkamarme. Kame nekas Tárume. Ii étserjinia nu nekas Yusa chichamente. Atum nu chicham umirka asakrumin, Atumí Enentáin kakaram ajastinian amaawai, Yus-Chicham asa. Atum Yus-Chicham umirkaru asakrumin iisha tuke tsawant Yus Yúminkiaji.
					</seg>
					<seg id="b.1TH.12.14" type="verse">
						Yatsurú, ju nekaatarum. Aya atumek Wáitiatsrume. Ashí Jutía nunkanam Israer-shuar, ni shuarinketiat, Yus-shuaran Wáitkiascharmakia. Iis, Yus-shuaran Kristu Jesusan umirkaru ásarmatai Wáitkiasarmiayi. Yamaikia atumniasha Atumí Shuárin Wáitkiarmainiawai. Nujai Jutía nunkanmaya Yus-shuarjai métekrak ajasurme.
					</seg>
					<seg id="b.1TH.12.15" type="verse">
						Niisha Israer-shuaraitiatan Yus-Chichaman etserin armia nuna nuamtaketiat Máawarmiayi. Tura Nú Weeák Uunt Jesusnasha Máawarmiayi. Tura incha aa jiiki akuptamkarmiaji. Maaj, niisha Yúsan shiir Enentáimtikiainiatsui. Tura Núnisan Ashí aentsun kajerainiawai.
					</seg>
					<seg id="b.1TH.12.16" type="verse">
						Warí, Israer-shuarcha Uwempratin Chicham ujaktaj Tákurnisha niisha suritramainiaji. Nuna Túruiniak yaunchu tunaan Túriarmia Nújainkia nankaamas yamaikia Túrawarai. Pai, Túrasha yamaikia Yusa kajetairii Imiá tsuumai ana nui pujusarai.
					</seg>
					<seg id="b.1TH.12.17" type="verse">
						Iisha, yatsuru, ishichik tsawant atumiiya kanakir jeachat pujayatrik, atumjaisha Wáinniaiyachiatrik tuke ii Enentáinkia Enentáimtimjiarme. Tuma asar ataksha atumin iistai tusar ti wakerimji.
					</seg>
					<seg id="b.1TH.12.18" type="verse">
						Nekas winitiaitsar wakerimji. Imia Wíkisha winitniun ti nukap Enentáimsamjai. Tura iwianchi uuntri Satanás tuke nuna suritrammiaji.
					</seg>
					<seg id="b.1TH.12.20" type="verse">
						Atumsha shiir wekasa asakrumin iisha ti shiir Enentáimsar waraaji. Nu tuma asar Uunt Jesukrístu Tátintri shiir Enentáimsar Nákaji. Nii Támatai Imiá warastatji. Atumin Yus-shuar awajsa asar, Nii Támatai atumsha iijiai Jesus shiir inkiuntatji. Tuma asamtai nu Enentáimsar tawasap achiktinia aintsar waraaji.
					</seg>
				</div>
				<div id="b.1TH.13" type="chapter">
					<seg id="b.1TH.13.1" type="verse">
						Iisha ataksha atumin iistaitsar ti wakerimji. Tura tujintiakur iikia Atenas péprunam Juákur ii yachi Timiutéu atumin iirmainiarat tusar akupkatai, timiaji. 
					</seg>
					<seg id="b.1TH.13.2" type="verse">
						Iisha Kristui Uwempratin Chicham etsermiaj nui, Timiutéuka iijiai métek takasuiti. Tuma asa niisha Yusa takatrin Takáa asa atumniasha Yusai kakartarum turamarti tusar akupkamji.
					</seg>
					<seg id="b.1TH.13.3" type="verse">
						Tura Nú arant, itiurchatan Wáiniuk iniaisarain tusa Ikiakátmararti tusar Timiutéu akupkamji. Yatsurú, átumka nékarme, Ashí Yus-shuaraitjinia nuka Páchitsuk Wáitsatniuitji. Iis, tuma asamtai atumsha ti nekas itiurchatnum pujarme, Yus-Chicham umirka asarum.
					</seg>
					<seg id="b.1TH.13.4" type="verse">
						Iimiatarum, atumjai nuik tuke pujumjinia nui &quot;iisha Wáitsartatji&quot; Tíchamkajrum. Iis, Túrunachaik. Nuka nékarme.
					</seg>
					<seg id="b.1TH.13.5" type="verse">
						Tura atumin íwianch tunaanum ajunmarchariash tusan, wisha Kúntuts Enentáimsamiajai. Tura ántrar takaschajiash tu Enentáimsamiajai. Tuma asamtai nekaataj tusan ti wakerakun, wisha ti nukap tsawant Nákaschamiajai. Antsu Wárik Timiutéun akupkamiajai. Yúsjai pénkerash wekainia tusan, &quot;nu inintrusam ikiuuta&quot; timiajai.
					</seg>
					<seg id="b.1TH.13.6" type="verse">
						Tura yamaikia Timiutéu Tisarúnikianmaya waketki tayi. Niisha taa, átum Yus aneakrum shiir Enentáimtamuncha ujatmaji. Tura átum iin anenma asarum tuke Enentáimsar pujamuncha tura ii atumin iistaitsar wakerajnia Núnisrumek atumsha incha iirmaitiai tusarum wakeramuncha Timiutéu ujatmaji.
					</seg>
					<seg id="b.1TH.13.7" type="verse">
						Tuma asamtai, yatsuru, Ashí itiurchat tura Wáitsatin Wáiniatrik átum Yus shiir Enentáimta asakrumin iisha shiir Enentáimji.
					</seg>
					<seg id="b.1TH.13.8" type="verse">
						Atumsha Yúsjai tariara Weká asakrumin, shuar jaa pénker ajas Enentái chinkiana aintsarik Enentáimji.
					</seg>
					<seg id="b.1TH.13.9" type="verse">
						Yus pénker umirka asakrumin, iisha shiir waraaji. Warasu asar ii Yusri ti Yúminkiaji.
					</seg>
					<seg id="b.1TH.13.10" type="verse">
						Incha Yus akuptamkurninkia atumiin Tímiajaik jeartiai tusar wakeraji. Túrar Yusna nekaatin mash nékatsrum nu jintintiatai tusar tuke ti seaji.
					</seg>
					<seg id="b.1TH.13.11" type="verse">
						Atumiin weri iistinian ii Apari Yussha tura ii Uuntri Jesukrístusha iin Yáinmaktai tusar wakeraji.
					</seg>
					<seg id="b.1TH.13.12" type="verse">
						Atumin ii aneajnia Núnisan Yus atumniasha mai anenai ajatniun tura chikichcha aneastinian Enentáimtikramprartí. Tura Nú nukap anenkrattain Yus Amasartí tusar wakeraji.
					</seg>
					<seg id="b.1TH.13.13" type="verse">
						Yus Ikiakátmakui átum Tunáa Túrutsuk Yus umirkarum wekasatarum tusar ii Apari Yus seaji. Ii Uuntri Jesus Níiniurijiai winiak pénker wekaarmin tati tusar taji.
					</seg>
				</div>
				<div id="b.1TH.14" type="chapter">
					<seg id="b.1TH.14.1" type="verse">
						Iikia Uunt Jesus akupkamuitji. Tuma asar nu kakarmajai atumniasha ju Túratarum tusan akupeajrume. Atumsha iwiaaku pujarmena nui Yus shiir waramtiksatarum tura tuke pénker Túrukrum wetarum tusar seajrume. Iisha nuik atumin unuiniarmajrumna Nútiksarmek Túratarum.
					</seg>
					<seg id="b.1TH.14.2" type="verse">
						Uunt Jesusa akupeamurijiai tura nu kakarmajai atumniasha nuik unuiniarmajrumna nu átumka nékarme.
					</seg>
					<seg id="b.1TH.14.3" type="verse">
						Atumin Yus wakerutmarmena nu Júiti: &quot;Shuar aya Winin sumama pujusat tusan chikichkinkesha shuar tsanirmaashti&quot;.
					</seg>
					<seg id="b.1TH.14.5" type="verse">
						Yus-shuarcha ainia nu, Yúsan nékainiachu ásar, aya ninki Enentáimtumasar aya ni ayashi wakeramunak umiktinian wakeruiniak nuwan Enentáimtuiniawai. Atumsha Núnisrumek Túrawairap. Antsu atumsha Atumí nuari pénker Enentáimtusrum shiir aneasrum ayastarum.
					</seg>
					<seg id="b.1TH.14.6" type="verse">
						Nú arant, amesha ame yatsum anankam ni nuari yajauch awajtusaip. Nu Túrakrumninkia ii Tímiajrumna Nútiksan Uunt Yus ti kakaram Asutiámawartatui.
					</seg>
					<seg id="b.1TH.14.7" type="verse">
						Warí, Yus incha pénkercha yajauch Túratarum turamchaitji. Antsu aya pénkerak Túratarum turamji.
					</seg>
					<seg id="b.1TH.14.8" type="verse">
						Tuma asamtai shuar ju chichaman nakitiakka aentsun nakitiatsui, antsu Yúsan nakitraiti. Tura nu Yussha ni Wakanin amaawiti tunaan Túrashtinian.
					</seg>
					<seg id="b.1TH.14.9" type="verse">
						Tura yamaikia nuamtak Yus-shuar aneniastin ana nuna ti neka asakrumin aatrashtatjarme. Warí, imia Ninki Yus atumin mai anenai ajatniun jintintramawarmatai nékarme.
					</seg>
					<seg id="b.1TH.14.10" type="verse">
						Iis Nútiksarmek aneniatsrumek Ashí Masetúnianam matsatainia nujai. Túrasha, yatsuru, Atumí anenkrattairi Nú nukap ajasti tusan, seajrume.
					</seg>
					<seg id="b.1TH.14.11" type="verse">
						Yamaikia Tímiaj Nútiksarmek, yayauchin Túruinia nui wekatsuk, Chíkich shuarna pachittsuk, Atumí takatriin shiir ankant pujusrum Atumí uwejejain Takakmá pujutarum.
					</seg>
					<seg id="b.1TH.14.12" type="verse">
						Atum Táasairum tusan Tájarme. Túrakrumninkia atumniasha Chíkich shuar pénker Enentáimturmasartatui.
					</seg>
					<seg id="b.1TH.14.13" type="verse">
						Yatsuru, Yus-shuarcha ni shuari jakamtai &quot;atakka Wáinkiashtatjai&quot; tusa ti kuntuts Enentáimainiawai. Tuma asamtai atumsha Nútiksarmek Kúntuts Enentáimsairum tusan juna Tájarme. Jákaru ainia nu urukawartinkit paant nekaatarum.
					</seg>
					<seg id="b.1TH.14.14" type="verse">
						Jesus Jákayat nantakchamkia. Núnisan Yus Jesusan iniantkin Niin umirkar Jákaru ainiana nunasha iniantkittiawai. Paant nékaji nusha.
					</seg>
					<seg id="b.1TH.14.15" type="verse">
						Tuma asamtai Yus-Chicham nekaprutamnia nuna atumniasha jintintiajrume. Iisha tuke iwiaaku pujarin Kristu Táakuisha Jákaru ainia nuka ikiuakur émkishtatji.
					</seg>
					<seg id="b.1TH.14.16" type="verse">
						Antsu Yus akupeakui, Yusa Suntarí uuntri untsumkui tura Yusa kachurin umpuarmatai Uunt Jesukrístu untsumuk Yus pujamunmaya tarattawai. Nuinkia Krístunu ajasar Jákaru ainiana nu iwiarsumunmaya nantakiartatui emka.
					</seg>
					<seg id="b.1TH.14.17" type="verse">
						Tura Nuyá iisha Yus-shuar tuke iwiaaku pujajnia nu Krístujai yuranminiam ajapén inkiunaikiartatji. Nuní Ashí nayaimpiniam ii Uuntri Jesukrístujai tuke iwiaaku pujusartatji.
					</seg>
					<seg id="b.1TH.14.18" type="verse">
						Tuma asamtai ju shiir chicham atumin ujakjana jujai mai Ikiakánai ajatarum.
					</seg>
				</div>
				<div id="b.1TH.15" type="chapter">
					<seg id="b.1TH.15.1" type="verse">
						Túrasha, yatsuru, ni Tátintri waritin tura Warí tsawantai, nuka aatratin atsumatsrume.
					</seg>
					<seg id="b.1TH.15.2" type="verse">
						Ni Tátintri Júnis átin nékarme. Kiritniunam Kasá shuar kasamkataj tusa Tátatna nu nekaachminiaiti. Núnisan Nákatsuk pujuiniai Uunt Kristu tsawantri jeattawai.
					</seg>
					<seg id="b.1TH.15.3" type="verse">
						Ashí shuar &quot;Pai, yamaikia ti nekas shiir pénker pujuiniaji&quot; tu matsatainiai, aya aneachma nunka mesertin tsawant jeattawai. Nuwa ajamtin aya aneachma jatema aintsan, nékachmanum átatui. Túmakui pisartin penké atsuttawai.
					</seg>
					<seg id="b.1TH.15.4" type="verse">
						Túrasha, yatsuru, átumka ujakmaitrume. Nu tsawant atumsha aneara pujarmin jeattawai. Atumsha aneara Pujá asakrumin Kasá aintsan Tarutrámashtatui.
					</seg>
					<seg id="b.1TH.15.5" type="verse">
						Enta, átumka Tsáapninium Wekáa asarum Yus-shuartirmeka nékaitrume. Iikia kiritniumianchuitji.
					</seg>
					<seg id="b.1TH.15.6" type="verse">
						Nu tuma asar, Chíkich uruka Núnisrik, ii Enentáin kanartinia Núnisrik &quot;Warí, winia itiurtawa&quot; Tíchami. Antsu naka Enentáimsar anearmi.
					</seg>
					<seg id="b.1TH.15.7" type="verse">
						Iis, kashi kanarchatniukait. Tura nampeena nu kashi nampeenawai.
					</seg>
					<seg id="b.1TH.15.8" type="verse">
						Túrasha iikia shiir Tsáapninium wekainiaj nuka naka Enentáimprar tuke nampetsuk pujustiniaitji. Suntar ni nemasri anankruawain tusa anear wekasatniuiti. Tura iisha Núnisrik íwianch yajauch awajtamsaij tusar anearmi. Yus Enentáimtusar aneetniuitji. Tura Núnisrik iisha, ju nunkanmaya uwemprar Yúsai tuke pujustatji, tu Enentáimprar Wetái.
					</seg>
					<seg id="b.1TH.15.9" type="verse">
						Páantchakait. &quot;Jinium wéchatniuitrume&quot; Yus incha Túramji. Antsu ii Uuntri Jesukrístujai uwempratniun tsankatramkaitji.
					</seg>
					<seg id="b.1TH.15.10" type="verse">
						Niijiai métekrak iwiaaku ami tusa Jesukrístu iin jarutramkamiaji. Nu tuma asamtai iisha ii ayashijiai iwiaaku pujakrisha Niijiai iwiaakji, tura ii ayashijiai Jáakrisha Niijiai tuke iwiaakji.
					</seg>
					<seg id="b.1TH.15.11" type="verse">
						Tuma asamtai tuke Túrarmena Núnisrumek, shiir Enentáimtiknaisarum mai Ikiakánai ajatarum.
					</seg>
					<seg id="b.1TH.15.12" type="verse">
						Yatsurú, juna seajrume. Atumjai pujuinia Nú shuar Yúsnan takakmainiakui shiir Enentáimtustarum. Jintintramuk chichartamainiakui umirkatarum.
					</seg>
					<seg id="b.1TH.15.13" type="verse">
						Yúsnan takainia ásarmatai ti pénker Enentáimtusrum aneestarum. Tura yajauch awajnaitsuk ti shiir nawamnaikiarum matsamsatarum.
					</seg>
					<seg id="b.1TH.15.14" type="verse">
						Tura junasha seajrume, yatsuru. Takastinian nakitiana nusha chicharkatarum. Tura yaweena nusha ataksha Enentáimtikrarum Ikiakártarum. Kakarmachu ana nusha Yáintarum. Tura Ashí shuarjai kajetsuk katsuntrarum wekasatarum.
					</seg>
					<seg id="b.1TH.15.15" type="verse">
						Aneartarum, yatsuru. Chíkich yajauch Túrutmamtai amesha Nútiksamek yapajkiaip. Antsu nuka Túrutsuk átumka mai pénker awajnai ajatarum. Tura Nú arant, Ashí nunkanmasha Ashí shuarsha Nútiksarmek Túratarum.
					</seg>
					<seg id="b.1TH.15.16" type="verse">
						Tuke shiir warasrum pujustarum.
					</seg>
					<seg id="b.1TH.15.17" type="verse">
						Tuke tsawant iniaitsuk Yus áujsatarum.
					</seg>
					<seg id="b.1TH.15.18" type="verse">
						Pénker pujakmesha, itiurchat pujakmesha Ashí Warí Wáiniam nuisha Yus shiir yuminsatarum. Kristu Jesusai Yus-shuar ajasutiram nu Túratniun Yus wakerawai.
					</seg>
					<seg id="b.1TH.15.19" type="verse">
						Ji ikiajniaktinia Núnisan Yusa Wakaní Enentáimin keana nuka tunaajai téenmamtikiarum ikiajniakairap.
					</seg>
					<seg id="b.1TH.15.20" type="verse">
						Yus jintintrar akupkamu asa pénker chichaman etserainia nu nakitrairap.
					</seg>
					<seg id="b.1TH.15.21" type="verse">
						Ashí etserkamu ana nu nekasashit tusarum nekaatarum. Túrarum aya pénker ana nuke achiktarum.
					</seg>
					<seg id="b.1TH.15.22" type="verse">
						Ashí yajauch ana nuyanka kanaktiarum.
					</seg>
					<seg id="b.1TH.15.23" type="verse">
						Yuska, imiatkinchanum wekasatin amaana nu, atumin takamtsuk shiir Awajtamsartí. Tura ii Uuntri Jesukrístu Táatsain, Atumí Wakaní Atumí enentai tura Atumí ayashisha mash métek tunaajainchu awajtamsati.
					</seg>
					<seg id="b.1TH.15.24" type="verse">
						Yus atumin untsurmakmarumna nu Tímianak uminiaiti. Nii tana nuna yawetsuk Túrattawai.
					</seg>
					<seg id="b.1TH.15.25" type="verse">
						Ashí yatsurtiram winiasha Yus áujtursatarum.
					</seg>
					<seg id="b.1TH.15.26" type="verse">
						Ashí Yus-shuar árum nu, amikmaaniatarum.
					</seg>
					<seg id="b.1TH.15.27" type="verse">
						Winia Uuntru Jesukrístu chichamejai juna Tájarme. Ju Papí Ashí Yus-shuar antukarti tusarum Ashí iruntramunam áujsatarum.
					</seg>
					<seg id="b.1TH.15.28" type="verse">
						Ii Uuntri Jesukrístu atumin Yáinmákartí. Nu Atí.
					</seg>
				</div>
			</div>
			<div id="b.2TH" type="book">
				<div id="b.2TH.21" type="chapter">
					<seg id="b.2TH.21.1" type="verse">
						Wikia Pápruitjai. Wisha Serpanujai tura Timiutéujai iruntran atumin Tisarúnikianmaya Yus-shuar árumna nuna ju papin aatjarme. Atumsha ii Apari Yusna tura Uunt Jesukrístunu ajasuitrume.
					</seg>
					<seg id="b.2TH.21.2" type="verse">
						Tuma asakrumin ii Aparí Yus tura ii Uuntri Jesukrístusha waitnentrama ásarmatai Yáinmakar pénker awajtamsarat tusan wakerajrume.
					</seg>
					<seg id="b.2TH.21.3" type="verse">
						Yatsurú, átum pénker matsatu asakrumin iisha Yus tuke Yúminkiaji. Atumka Yus nekas Enentáimtustin Nú Núkap nekaakrum wéarme. Tura nuamtak aneniastincha Nú Núkap nékarme. Nu tuma asamtai Yus yuminsatniuitji.
					</seg>
					<seg id="b.2TH.21.4" type="verse">
						Atum Yus-shuar asakrumin Chíkich shuar atumin yajauch awajtamainiawai. Tura itiurchat wainiu asarum ti Wáitiarme. Nu tuma ain átumka katsuntearme, tuke Yus Enentáimta asarum. Nu tuma asakrumin, iisha Yus-shuar matsatainia nuka warasar ujainiaji.
					</seg>
					<seg id="b.2TH.21.5" type="verse">
						&quot;Yusa akupeamurin pachiinkiamniaitrume&quot; Yus Túramprume. Nui pachiinkiataj tau asarum ju nunkanam Wáitiarme. Tura Wáitiakrumsha nuna nankaamas iwiarnaruitrume nui pachiinkiatin. Kame Nújainkia Yus atumin achirmak pénker Túraiti, nuka Páantaiti.
					</seg>
					<seg id="b.2TH.21.6" type="verse">
						Núnisan atumin Wáitkiarmainia nunasha Yus Tímiatrusan Wáitkiasartincha nekas pénkeraiti.
					</seg>
					<seg id="b.2TH.21.7" type="verse">
						Tura Wáitiarmena nusha Yus iijiaisha ayamtikramprartin pénkeraiti. Ii Uuntri Jesukrístu ji keana ímianisan kakaram suntarijiai nayaimpinmaya tara wantinkiamtai, nu tsawantai Yus ayampratniun suramsartatji.
					</seg>
					<seg id="b.2TH.21.8" type="verse">
						Tura Nú tsawantaisha Yúsan nékainiatsna Núnaka ii Uuntri Jesukrístu ti Asutiátajtsa Tátatui.
					</seg>
					<seg id="b.2TH.21.9" type="verse">
						Taa, nincha menkakatniunam akupkartatui. Chichaak &quot;Wi pujajna Juyá akupeajrume&quot; Títiatui. Tura winia ti kakarmar atsana nui akupeajrume, átum winia umirtukcha asakrumin&quot; niin tiartatui.
					</seg>
					<seg id="b.2TH.21.10" type="verse">
						Kame Uunt Jesukrístu Tátin tsawantri jeamtai, ni shuari, ni Enentái pénker awajsaru ainia nu, ni Náarin shiir pachisartatui. Tura Yúsan umikiaru ásar, ti shiir Enentáimsar Jesukrístun iisartatui. Ii ujakmajrumna nu antukrum umirka asarum atumsha nui pachiinkiattarme.
					</seg>
					<seg id="b.2TH.21.11" type="verse">
						Nu tuma asamtai ii Yusrin atumin tuke áujtajrume. Yus atumin achirmakuitrume. Nuinkia Yuska Atumí Enentáin takas Nii wakera nujai métek awajtamsati, taji. Yus umirka asarum pénker wekasataj tusarum wakerarme. Túrarum Yus Enentáimtusrum pénker Túratin wakerarme. Tura wakerarmena nu umiktin Yuska ni kakarmarijiai Yáintí, tu áujtaji.
					</seg>
					<seg id="b.2TH.21.12" type="verse">
						Atum pénker wekasa asakrumin Chíkich shuarsha ii Uuntri Jesukrístu Náarin nankaamantu Enentáimtusartatui. Nusha auka ii Yusri tura ii Uuntri Jesukrístu Waitnentáimturmasar pénker wekasatniun Yáinmakui Túrarme. Túramtai Chíkich shuar shiir Enentáimturmasartatui.
					</seg>
				</div>
				<div id="b.2TH.22" type="chapter">
					<seg id="b.2TH.22.1" type="verse">
						Tura, yatsuru, ii Uuntri Jesukrístu Tátatna nuna tura Niijiai inkiunaiktatjinia nunasha ujaktinian wakerajrume.
					</seg>
					<seg id="b.2TH.22.2" type="verse">
						Chíkich shuar anankramawar &quot;Uunt Jesukrístu tsawantri jeayi&quot; tu ujatmaktaj tusar wakeruiniawai. &quot;Iimiarmaj nujai nékajai&quot; turamainiakuisha, &quot;Chícham étserman antukmaj nujai nékajai&quot; turamainiakuisha, tura &quot;Papru Papí aarmari nuna takui nékajai&quot; turamainiakuisha, Páchim Enentáimprairap. Tura sapijmiakairap tusan seajrume.
					</seg>
					<seg id="b.2TH.22.3" type="verse">
						Penké anannawairap. Nekaatarum. Nu tsawant jeatsain Yúsnumia kanaktin átatui. Tura Nú arant, Tuke Tunaarintin, emesnartatna nu wantinkiattawai.
					</seg>
					<seg id="b.2TH.22.4" type="verse">
						Niisha aya Wíniak Enentáimtursarat tusa wakerak, ántar-yusnasha tura nekas Yúsnasha shuar tikishmatrarain tusa ti nakitrattawai. Ninki ti nankaamantu Enentáimtumas, Yusa nuke ajas, Uunt Yusa Jeen Wayáa pujustatui. &quot;Júiti Yus&quot; shuar turutiarat tusa mash Túrittiawai.
					</seg>
					<seg id="b.2TH.22.5" type="verse">
						Yatsurtiram, wi atumjai pujakun nuna Ashí ujakmajrume. ṡNuka kajinmakniurmek?
					</seg>
					<seg id="b.2TH.22.6" type="verse">
						Yámaikikia, ni tsawantri jeatsain, Tuke Tunaarintin wantinkiain tusa surimia nu nékarme.
					</seg>
					<seg id="b.2TH.22.7" type="verse">
						Tunaasha yamaisha awai, tura paantcha. Túrasha tunaan surimia nu juramkitniuk taasai nu tunaaka paant átin.
					</seg>
					<seg id="b.2TH.22.8" type="verse">
						Nuinkia nu Tuke Tunaarintin wantinkiattawai. Tura Uunt Jesus ni wenejai Umpuí aun Máattawai. Tara ni wincharijiai nuna amuktatui.
					</seg>
					<seg id="b.2TH.22.9" type="verse">
						Nu Tuke Tunaarintin, iwianchi uuntri Satanás akupkam Tátatui. Ni kakarmari iniakmastaj tusa, aentsti Túrachminian Túrak anankawartatui.
					</seg>
					<seg id="b.2TH.22.10" type="verse">
						Jinium wémin ainia Nú shuaran Ashí Tunáa ana nujai anankawartatui. Nu shuar Yus-Chichaman nekas ana Núnaka nakitraru ásar uwemprachmin ainiawai.
					</seg>
					<seg id="b.2TH.22.11" type="verse">
						Iis, nekas ana nuna nakitia ásarmatai, ti ananmamawar wait-chichaman umirkarat tusa Yuska tsankatkattawai.
					</seg>
					<seg id="b.2TH.22.12" type="verse">
						Warí, niisha ni tunaarin wararainiak, nekas ana nuna nakitraru ásarmatai, Yuska &quot;jinium wétatrume&quot; tiartatui nuna.
					</seg>
					<seg id="b.2TH.22.13" type="verse">
						Tura, yatsuru, Uunt Jesus aneamu árumna nu, iisha atumin Enentáimtusar ii Yusri yuminsaji. Atum nekas ana nuka umikiurme. Tuma asakrumin Yusa Wakaní Atumí Enentáin pénker awajtamsaitrume. Nu tuma asamtai Yámankamtaikniumia Yuska &quot;átum uwempramniaitrume&quot; Túramprume.
					</seg>
					<seg id="b.2TH.22.14" type="verse">
						Nu Túrunat tusa Yus wakerutmarme. Krístujai Uwempratin Chicham ii ujakjinia nujai Yus untsurmakmarme. II Uuntri Jesukrístu ti penker pujana nui pachiinkiamniuram tusan ujakmajrume, Nú chichaman.
					</seg>
					<seg id="b.2TH.22.15" type="verse">
						Wátsek, yatsuru, Yusjai katsuartarum. Yus-Chicham etserkamu antukurmena nu, tura wisha aaran akuptukjarmena nusha kajinmatkiirap.
					</seg>
					<seg id="b.2TH.22.16" type="verse">
						Ii Uuntri Jesukrístusha tura ii Apari Yussha ti penker ásar incha anenmatsjik. Tura waitnentrama ásar incha shiir Enentáimtikramji. Tura Nú nankaamas ii tuke pénker pujustinian ikiurtamsaitji.
					</seg>
					<seg id="b.2TH.22.17" type="verse">
						Nu tuma asamtai, pénker chichastarum tusa, tura pénker takastarum tusa Jesukrístuka shiir Enentáimtikramar Ikiakátmarartí.
					</seg>
				</div>
				<div id="b.2TH.23" type="chapter">
					<seg id="b.2TH.23.1" type="verse">
						Nuyá, Yatsurú, Yusa chichame shiir Pampartí tusarum Yus áujtursatarum. Atum Yus-Chicham wakerukmarmena aintsan Ashí nunkanam Wakerukartí tusarum Yus seatarum.
					</seg>
					<seg id="b.2TH.23.2" type="verse">
						Tura yajauch shuar, pénker ana nuna ti nakitiainia nu, incha yajauch Awajtamsachartí tusarum Yus áujkartustarum. Kame Chíkich aents Yúsan umirkacharu ainiawai.
					</seg>
					<seg id="b.2TH.23.3" type="verse">
						Túrasha Uunt Jesusak atumin iniaitsuk Wáitmaktatrume. Tura atumin Ikiakátmartatrume. Tura íwianch anankramataj takui Kíishturmaktatrume.
					</seg>
					<seg id="b.2TH.23.4" type="verse">
						Kame Yus atumin yainmaktatrume, taji. Ii Tájinia nu Yamái Umíarme. Tura tuke umirkattarme. Nusha nekaar shiir Enentáimji.
					</seg>
					<seg id="b.2TH.23.5" type="verse">
						Uunt Yus Yainmakartí ni anenkrattairin nekaatniun. Kristu itiurchatan katsuntramia Núnisan atumniasha katsuntratniun Yus Yainmaktí.
					</seg>
					<seg id="b.2TH.23.6" type="verse">
						Yatsurtiram, antuktarum. Ii Uuntri Jesukrístu chichamejai ju taji: &quot;Nuyá Yus-shuar wi jintintramun nakitiak aya wékana nu ikiuktiarum.&quot;
					</seg>
					<seg id="b.2TH.23.8" type="verse">
						Ii Túrajnia Núnisrumek Túratin nékarme. Júiti: atumjai pujusmaj nui tuke takakmasmiaji. Atumí yurumkari iisha akikmakar yurummiaji. Atumjai itiurchat áchatí tusar tsawaisha Káshisha tuke takakmasmiaji.
					</seg>
					<seg id="b.2TH.23.9" type="verse">
						Kame iisha, Kristu akatramu asar &quot;Yáintkiatarum&quot; Tíminiuji; Túrasha nu Tútsuk, ii Túrajnia Núnisrumek Túratin nekaatarum tusar, iisha tuke tsawant takaamiaji.
					</seg>
					<seg id="b.2TH.23.10" type="verse">
						Warí, atumjai pujumiaj nui &quot;Takastinian nakitiana nuka Yurumáshti&quot; Tíchamkaj~i.
					</seg>
					<seg id="b.2TH.23.11" type="verse">
						Iis, atumiinia Weeá, Nánkamas Enentáimiainiak tura Nánkamas Túruiniak penké takatsuk pujuiniawai, Túramainiaji.
					</seg>
					<seg id="b.2TH.23.12" type="verse">
						Nú Shuáran ii Uuntri Jesukrístu chichamejai &quot;Tákamtak shiir Takakmasartí&quot; tajai.
					</seg>
					<seg id="b.2TH.23.13" type="verse">
						Yatsurtiram, yawetsuk shiir Túratarum.
					</seg>
					<seg id="b.2TH.23.14" type="verse">
						Ju papinium ii Tájinia nuna, shuar umiktinian nakitiakuinkia &quot;umichuiti&quot; Tákuram, ni natsarat tusarum ikiuktiarum.
					</seg>
					<seg id="b.2TH.23.15" type="verse">
						Túrasha &quot;Yus-shuara nemasrinti&quot; tiip. Ayatik jintintrata, tura Yúsai Enentáimtikrata, ame nekas yatsumea aitkiasmek.
					</seg>
					<seg id="b.2TH.23.16" type="verse">
						Uunt Yuska, imiatkichu Enentái susamniaiti. Jú Yus, itiurchatnum pujarminin atumin tuke imiatkichu Enentáimtikramsarti. Uunt Yuska atumin pujurtamsarti, tajai.
					</seg>
					<seg id="b.2TH.23.17" type="verse">
						Jui wi Papru juna aajai. Wi papin akupeaj nui Júnisnak winia Náarun aaran apujeajai, Wíniaiti tusan.
					</seg>
					<seg id="b.2TH.23.18" type="verse">
						Ii Uuntri Jesukrístu atumin Ashí yainmakarat tusan wakerajrume. Nu Atí.
					</seg>
				</div>
			</div>
			<div id="b.1TI" type="book">
				<div id="b.1TI.11" type="chapter">
					<seg id="b.1TI.11.1" type="verse">
						Wi Papru Jesukrístu akatramurintjai. Iin uwemtikkiartin Yussha tura ii Uuntri Jesukrístusha winia akuptuku ainiawai. Jesukrístujai métek ti shiir ajastai tusar Nákaji.
					</seg>
					<seg id="b.1TI.11.2" type="verse">
						Timiutéu, ju papin aateajme. Wi ujakam Yus-shuar ajasu asam nekas winia uchirua ainkiaitme. Tuma asakmin Yus Apasha tura ii Uuntri Jesukrístusha ti anenma ásar waitnentramainiak imiatkinchanum ti shiir pujustinian yainmakarti.
					</seg>
					<seg id="b.1TI.11.3" type="verse">
						Masetúnia nunkanam wéakun &quot;Ipisiu péprunam pujuuta&quot; timiaj Núnisnak Tájame. Shuar nui wait-chichaman jintin ainia nu suritkiarta.
					</seg>
					<seg id="b.1TI.11.4" type="verse">
						Niisha Israer-shuara weatrin áujmatsamunak tura ni weatri naari ti Untsurí irurtinniak Yus-Chichamjai nankaamas Enentáimtuiniawai. Nunak áujmatsar tuke ántar tuiniawai. Nu Túramuka Yus Enentáimtusar Niin shiir umirkatniun Yáinmatsji. Tuma asamtai nusha Surítkiatá.
					</seg>
					<seg id="b.1TI.11.5" type="verse">
						Yus-shuar tuke Enentáijiai Yúsan shiir Enentáimtusar tura Tunáa Túrutsuk aya pénkera nuna wakerukar anenkartin ajastin ainiawai. Núnisan pénker ajasat tusar Yus-Chicham étsereaji.
					</seg>
					<seg id="b.1TI.11.6" type="verse">
						Chíkich shuar juna iniaisar ántar chichaman áujmatainiawai.
					</seg>
					<seg id="b.1TI.11.7" type="verse">
						Yúsnan nékachiat &quot;jintinniuitjai&quot; tuiniawai. Tura unuiniainia nuna nékainiatsui.
					</seg>
					<seg id="b.1TI.11.8" type="verse">
						Yus wakeramun nekaatin tura tunaan suritkiatin akupkamuka nekas pénkeraiti. Nu paant nékaji.
					</seg>
					<seg id="b.1TI.11.9" type="verse">
						Kame akupniuka pénker shuaran itit awajsatniun akupenatsui. Antsu yajauch shuar juna Túrin ainia nuna itit awajsatniun akupenawai: Tunáa shuarnasha, umichuncha, Yúsnasha tura Ashí Yúsnancha nakitiainia nunasha, Aparín Máinniasha, Nukurín Máinniasha, kame mankartinniasha,
					</seg>
					<seg id="b.1TI.11.10" type="verse">
						nuwancha tura aishmannasha tsanirma ainia nunasha, shuaran kasamak juu ainia nunasha, Wáitrinniasha, tsanumniuncha, Ashí nuna itit awajsatniun akupenawai. Kame Ashí pénkercha nuna iwiaratniun akupenawai.
					</seg>
					<seg id="b.1TI.11.11" type="verse">
						Núnisan tawai ti shiir uwempratin chicham Yus suramsamajnia nu. Nu chichamnaka etserkatniun Yus pénker asa tsankatrukuiti.
					</seg>
					<seg id="b.1TI.11.12" type="verse">
						Ii Uuntri Jesukrístu shiir Enentáimturu asa Níiniun etserturkat tusa kakarman surusuiti. Túruta asamtai Yúminkiajai.
					</seg>
					<seg id="b.1TI.11.13" type="verse">
						Wi Yúsan Imiá yajauch chicharniuyajai. Yus-shuarnasha aintrarmiajai. Yusnasha katsekniuyajai. Túrin ain Yus winia waitnentrurmiayi. Kame Jesuska Yus Anaikiamun nékachu asan wi Túramu yajauchiiti tu Enentáimchauyajai.
					</seg>
					<seg id="b.1TI.11.14" type="verse">
						Tura ii Uuntri Jesukrístu ti nekas waitnentrurmiayi. Tura Jesukrístujai tsaninkia pujakui Yus nekas Enentáimtustinniasha tura anenkartin ajastinniasha surusuiti.
					</seg>
					<seg id="b.1TI.11.15" type="verse">
						Ju chicham ti nekasaiti. Tunáa Shuáran uwemtikrataj tusa Jesukrístu ju nunkanam taramiayi. Nunasha Ashí shuar nekaatin ainiawai. Tura wikia Ashí shuarjai nankaamas Tunáan Túriniaitjai.
					</seg>
					<seg id="b.1TI.11.16" type="verse">
						Ti Tunáa ain Jesukrístu ti anenkartin ana nu paant nekanati tusa Yus winia waitnentrurmiayi Tuma asamtai Chíkich shuar, wijiai métek, Yúsan nekas Enentáimtusar Niijiai tuke iwiaaku pujusartatui.
					</seg>
					<seg id="b.1TI.11.17" type="verse">
						Yus tuke jacha asa tuke iniaitsuk akupniuiti. Wáinchataitiat Imiá nankaamas nékaiti. imia Ninki Yúsaiti. Tuma asamtai imia Ninki tuke iniaitsuk ti shiir awajsatniuiti. Núnisan tuke Atí.
					</seg>
					<seg id="b.1TI.11.18" type="verse">
						Uchiru, Timiutéu, Yáunchuya Yus-shuar ámin &quot;Ju shuar pénkeran Túrattawai&quot; Túramarmia Nútiksam yamaikia kakaram Ajástá. Nii timia Enentáimsam suntara aintsam Yúsna kakaram takastin asumprurta. Nuna Tájame. Tura Yus tuke nekas Enentáimtusam tura tunaan Túrawaij tusam anearam Túrata.
					</seg>
					<seg id="b.1TI.11.19" type="verse">
						Chíkich shuar tunaajai anearcharu ásar Yúsan ikiukiarmai.
					</seg>
					<seg id="b.1TI.11.20" type="verse">
						Iminíusha tura Arejántrusha Núnisan Yúsan ikiukiarmatai uunt iwianchnium surukarmajai. Nujai Yúsan ti yajauch chicharsacharat tusan Túraitjai.
					</seg>
				</div>
				<div id="b.1TI.12" type="chapter">
					<seg id="b.1TI.12.1" type="verse">
						Wátsek, emka seajrume Yus áujeakum Yus yuminsam Ashí shuar yainkiat tusam áujtusarta.
					</seg>
					<seg id="b.1TI.12.2" type="verse">
						Imiatkinchanum pujusar Yusjaisha tura aentsjaisha shiir Túratai tusar tura Ashí akupin ainia nusha pénker akupkarat tusar Yus áujtustiniaitji.
					</seg>
					<seg id="b.1TI.12.3" type="verse">
						Aitkiasar seatin pénker asamtai, uwemtikramajnia Nú Yus wakerawai.
					</seg>
					<seg id="b.1TI.12.4" type="verse">
						Ashí shuar nekas chichaman nekaawar uwemprarat tusar wakerawai Yus.
					</seg>
					<seg id="b.1TI.12.5" type="verse">
						Aya chikichik Yus awai. Tura Jesukrístu aents ajas Yusjai aentsun nawamnaimtikiartiniaiti.
					</seg>
					<seg id="b.1TI.12.6" type="verse">
						Ashí shuara tunaarin akikmatkataj tusa Jákatniunam Jesukrístu surumakmiayi. Tura tsawant jeamtai nu chicham Ashí shuarnum etsernaktiniuyi.
					</seg>
					<seg id="b.1TI.12.7" type="verse">
						Nuna Túratniun Yus winia akatar akuptukuiti. Israer-shuarcha nekas chichaman Enentáimtusarti tusa Yus akuptukmiayi. Krístunu asan Wáitrutsuk nekas tajai.
					</seg>
					<seg id="b.1TI.12.8" type="verse">
						Nu asamtai aishmankka kajetsuk yajauch tunaitsuk antsu pénker Enentáijiai uweje takuiniar Yúsan áujsarti.
					</seg>
					<seg id="b.1TI.12.10" type="verse">
						Núnisan Núwaka iwiarmamuk nekasmiancha pénker Enentáijiai entsararti. Chíkich shuar nu nuwan iis temashmarmarincha, Sháukríncha, kurimkiamuncha, iwiarmampramurincha Núnaka Enentáimtutsuk antsu ni pénker Túrunamun Enentáimtusarti. Núnisan áchatniukait nuwa Yús-shuar ainia nujai. Ni pénker Túramujai nekas shiir awajmamsashtinkiait.
					</seg>
					<seg id="b.1TI.12.11" type="verse">
						Núwaka takamtak pujusar umiiniak unuimiararti.
					</seg>
					<seg id="b.1TI.12.12" type="verse">
						Nuwanka Ashí iruntramunam unuiniartinniasha tura ni aishrin akupkatniuncha suritiajai. Antsu takamtak pujustiniaiti.
					</seg>
					<seg id="b.1TI.12.13" type="verse">
						Yus emka aishmankan Atankan najanamiayi. Nuyá nuwan Epan najanamiayi.
					</seg>
					<seg id="b.1TI.12.14" type="verse">
						Tura Yus timian umirkach Atanka anannachmiayi. Antsu Epa ananna asa tunaan Túramiayi.
					</seg>
					<seg id="b.1TI.12.15" type="verse">
						Túmaitiat jurertin asa, emesnartinniumia uwempraiti. Tura Yúsan nekas Enentáimtak anenkartiniaitiuk tura esetar Enentáimiuk pénker wekasatniuiti.
					</seg>
				</div>
				<div id="b.1TI.13" type="chapter">
					<seg id="b.1TI.13.1" type="verse">
						Shuar Yus-shuaran Wáinkiatniun wakerakka pénker takatan achikiuiti. Nuka nekasaiti.
					</seg>
					<seg id="b.1TI.13.2" type="verse">
						Tura Yus-shuaran Wáinin ajastinian wakerakka Chíkich shuar niin yajauch áujmattsachmin átiniaiti. Nuwá apatka áchatniuiti. Niisha pénker esetar Enentáimin naka wekasatniuiti. Iraran ni jeen ti shiir itiaatniuiti. Pénker jintinkratin átiniaiti.
					</seg>
					<seg id="b.1TI.13.3" type="verse">
						Nampechusha tura suiir Enentáimtichusha átiniaiti. Aya Kuítian ikiaunkatniun Enentáimtuschatniuiti. Antsu tsanka átiniaiti. Kajechusha átiniaiti. Chikichnancha wakerutkashtiniaiti.
					</seg>
					<seg id="b.1TI.13.4" type="verse">
						Ni shuarin shiir akupeakui ni Uchirísha umin tura shiir awajkartin ártiniaiti.
					</seg>
					<seg id="b.1TI.13.5" type="verse">
						Kame ni shuarin akupkachminiaitkiunka ṡitiurak Yus-shuaran Wáinkiat?
					</seg>
					<seg id="b.1TI.13.6" type="verse">
						Yus-shuaran Wáinniuka yama Yus-shuar ajasu áchatniuiti. Túmaitkiunka ti nankaamantu Enentáimtumak iwianchjai métek tunaan Túrak sumamattawai.
					</seg>
					<seg id="b.1TI.13.7" type="verse">
						Yus-shuarchasha niin shiir Enentáimtustin ainiawai. Núnischaitkiuinkia niin yajauch chicharainiakui íwianch Wárik tunaanum ajuartatui.
					</seg>
					<seg id="b.1TI.13.8" type="verse">
						Núnisan Yus-shuaran yaincha pénker asamtai Ashí shuar niin shiir Enentáimtustin ainiawai. Nii tana nuna Tímatrusan umin átiniaiti. Nampechu átiniaiti. Aya Kuítian ikiaunkatniun Enentáimtuschatniuiti.
					</seg>
					<seg id="b.1TI.13.9" type="verse">
						Yúsnan ti penker nekaatniuiti. Tura esetar Enentáimsatniuiti.
					</seg>
					<seg id="b.1TI.13.10" type="verse">
						Emka pénker iistiniaiti Nuyá pénker wekaakka Yus-shuaran yain átiniaiti.
					</seg>
					<seg id="b.1TI.13.11" type="verse">
						Nuwasha pénker asamtai Ashí shuarsha niin shiir Enentáimtustin ainiawai. Tsanumniuchu antsu esetar Enentáimiar nii chichaa ímiatrusan umin átiniaiti.
					</seg>
					<seg id="b.1TI.13.12" type="verse">
						Yus-shuaran yainkia nuwan apatkachu átiniaiti. Tura ni Uchiríncha ni shuarincha Ashí shiir akupin átiniaiti.
					</seg>
					<seg id="b.1TI.13.13" type="verse">
						Yus-shuaran yayak nekas pénker takaakka shiir Enentáimtusmin asa Páchitsuk Kristu Jesus Enentáimtamun arantsuk etserkamniaiti.
					</seg>
					<seg id="b.1TI.13.15" type="verse">
						Wárik iitniun wakerajme. Túmaitiatnak sétaknasha Yus-shuarjai takastin nekaak tusan juna aatjame. Ashí Yus-shuar, iwiaaku Yusna ainia nu, nekas chichaman tuke emetawar akasmatainiawai.
					</seg>
					<seg id="b.1TI.13.16" type="verse">
						Maa, Imiá nekasaiti, Yus iwiainturmakma Ashí nankaamas ti penkeraiti. Tura Júiti: Yuska aents ajas Jú nunkanam paant wantinkiamiayi. Yus Wakancha &quot;ti shiiraiti&quot; Niin Tímiayi. Yusa suntarisha Niin Wáinkiarmiayi. Ashí nunkanam nu etsernakmiayi. Túramtai Ashí nunkanmaya shuar umirkarmiayi. Tura nayaimpiniam waketkimiayi.
					</seg>
				</div>
				<div id="b.1TI.14" type="chapter">
					<seg id="b.1TI.14.1" type="verse">
						Yusa Wakani ti paant tawai, amuukatin tsawant jeaakui Untsurí aents Yus Enentáimtustinian iniaisar antsu yajauch wakanin nemarsar íwianch Jintíamun anturkartatui.
					</seg>
					<seg id="b.1TI.14.2" type="verse">
						Yajauch shuaran anturkartatui. Nu shuar ni Enentái Narúa ainin ásar ni Tunáa Túramun penké Enentáimtichu ainiawai. Tuma asa shiir chichainiayatan Wáitrin ainiawai.
					</seg>
					<seg id="b.1TI.14.3" type="verse">
						Nu shuar nuatnaikiatniun suritiainiawai. Núnisan Chíkich Chíkich yurumak Yúatniuncha suritiainiawai. Warí, Yus Ashí yurumkan najana asamtai Yus-shuar nekas chichaman nékainia ásar Yúsan yuminsar Páchitsuk Yuámin ainiawai.
					</seg>
					<seg id="b.1TI.14.4" type="verse">
						Ashí Yus najanamu pénker asamtai nakittsuk antsu Yusan yuminsar Yúatniuiti.
					</seg>
					<seg id="b.1TI.14.5" type="verse">
						Yus-Chicham tana Nújaisha tura yuiniak Yúsan yuminkias áujsamujai Ashí pénker ajasuiti.
					</seg>
					<seg id="b.1TI.14.6" type="verse">
						Wi Tájamna nu Chíkich Yus-shuar jintintiakmeka Jesukrístu pénker takarin átatme. Tura Ashí Yus-Chicham pénker Jintíamu unuimiaru asam nujai kakaram ajastatme.
					</seg>
					<seg id="b.1TI.14.7" type="verse">
						Antar chichamsha tura netse chichamsha Enentáimtutsuk nekas Yusna ana nu Túratin kakaram ajasta.
					</seg>
					<seg id="b.1TI.14.8" type="verse">
						Kame ayash kakaram awajsatniusha ishichik pénkeraiti. Antsu Yusna nu Túratin kakaram ajastinkia Imiá pénkeraiti. Yamái ju nunkanmasha Yáinmaji tura ukunmasha Yusjai pujustin asakrin nankaamas pénkeraiti.
					</seg>
					<seg id="b.1TI.14.9" type="verse">
						Nu Imiá nekas asamtai Ashí shuar nuna Enentáimtustiniaiti.
					</seg>
					<seg id="b.1TI.14.10" type="verse">
						Nekas iwiaaku Yus Ashí shuaran uwemtikramniaiti, tura Ashí Niin Enentáimtuinia Nú shuaran nekas uwemtikratniuiti. Nu chicham Imiá nekasaiti tu Enentáimtakur katsekramainiakrincha kakaram takaaji.
					</seg>
					<seg id="b.1TI.14.11" type="verse">
						Nuka Ashí ame Jintíakum akupkatniuitme.
					</seg>
					<seg id="b.1TI.14.12" type="verse">
						Ti uuntchaitkiumnisha nakitramprarain. Antsu pénker Túrakum Yus-shuar unuiniarta. Chichammijiaisha, Túramurmijiaisha, anenkratmarmijiaisha, nekas Yus Enentáimtamujaisha, tura esetra Enentáimsam Yusna pénker Túramujaisha niisha Túrawarat tusam iniaktusarta.
					</seg>
					<seg id="b.1TI.14.13" type="verse">
						Wi jeatsain Yus-Chicham áujeakum shuar jintintiata. Túram Yus-shuar Ikiakárarta.
					</seg>
					<seg id="b.1TI.14.14" type="verse">
						Yus-shuara uuntri Yúsnan takastin anaitiamak uwején awantramsarmai. Nuna Túramainiak &quot;Ju shuar kakarman Yúsnumian takustatui&quot; Túramarmia nu, kakaram ajasam Tímiatrusam Túratá.
					</seg>
					<seg id="b.1TI.14.15" type="verse">
						Tuke Enentáimjai wi Tájamna nu Enentáimtakmin ame pénker Túruki wéamun nekaawartatui.
					</seg>
					<seg id="b.1TI.14.16" type="verse">
						Túramna nusha tura unuiniamna nusha pénker Wáinmamkata. Nu Túratin pimpikiip. Nu Túrakmeka uwemprattame amesha tura ujainiam nusha uwemtikrattame.
					</seg>
				</div>
				<div id="b.1TI.15" type="chapter">
					<seg id="b.1TI.15.1" type="verse">
						Uunta nu kakantraip. Antsu nekas ame apa Nútiksamek chicharkata. Nátsasha nekas ame Yátsumea Nútiksamek shiir awajsarta.
					</seg>
					<seg id="b.1TI.15.2" type="verse">
						Nuwa uuntchisha nekas ame Núkua Nútiksamek shiir awajsarta. Nuwa Nátsasha nekas ame umaimia Nútiksam shiir Enentáimjai pénker awajsarta.
					</seg>
					<seg id="b.1TI.15.3" type="verse">
						Waje nekas atsumin ainia nusha Yáinkiarta.
					</seg>
					<seg id="b.1TI.15.4" type="verse">
						Tura waje uchirtiniaitkiuinkia tura tirankrinniuitkiuinkia, nu shuar wajen Wáinkiarti. Emka ni shuarin pénker Wáinkiatniun unuimiararti. Ni Aparí anemia Núnis awantuiniak shiir Wáinkiarti. Núnaka Yus ti shiir Enentáimtawai.
					</seg>
					<seg id="b.1TI.15.5" type="verse">
						Nekas waje ninki pujana nu Yúsan Enentáimtak tsawaisha Káshisha iniaitsuk Yúsan áujeawai.
					</seg>
					<seg id="b.1TI.15.6" type="verse">
						Antsu aya Wárastiniak wakera nuka iwiaakiat jaka aintsankete.
					</seg>
					<seg id="b.1TI.15.7" type="verse">
						Tura wajenka ni shuari Wáinkiartí. Yus-shuaran yajauch chicharnaktin Atsutí tusam wi Tájamna nu Ashí Yus-shuar ujakarta.
					</seg>
					<seg id="b.1TI.15.8" type="verse">
						Shuar ni jeen pujuinia nuna nekaska Wáinkiatniuiti. Tura Nuyá Chíkich Shuárnasha Yáintiniaiti. Túrachkunka Yus tana nuna Umíatsui, tura Yus-shuarcha nujai nankaamas yajauchiiti.
					</seg>
					<seg id="b.1TI.15.9" type="verse">
						Yusa Kuítrijiai Yáinniaiktiniaitkiunka waje sesenta (60) Uwí nankaamas takustiniaiti. Tura chikichik Aíshriniak takusu átiniaiti.
					</seg>
					<seg id="b.1TI.15.10" type="verse">
						Ti paant pénker Túrin átiniaiti. Ni Uchirín pénker tsakatmaashit, íraran pénker Táata Tíniuashit, nekasmiancha Enentáimtumar Yus-shuaran Yáiniaashit, Wáitiainia nuna waitnenniuashit, tura chikichnasha pénker Túriniaitkiunka maak.
					</seg>
					<seg id="b.1TI.15.11" type="verse">
						Tura sesenta (60) Uwí takakchaka Chíkich wajejai iruraip. Ni ayashi wakeramuri Krístuiya kanamtikiainiawai tura ataksha nuatnaikiatniun wakeruiniawai.
					</seg>
					<seg id="b.1TI.15.12" type="verse">
						Tura emka Enentáimtiarmia nuna iniaisar sumamainiawai.
					</seg>
					<seg id="b.1TI.15.13" type="verse">
						Nu arantcha nakimiainiak ántar irauwear chikicha itiurchatrin áujmatsachminia nunasha áujmatin ainiawai.
					</seg>
					<seg id="b.1TI.15.14" type="verse">
						Nu asamtai waje úchipiak ainia nuka uyurtukar uchin takusarti. Tura nuwa nuatkamu takastinia nuna Túrawartí. Tura ni Túrunamurijiai iin kajertamainiaj Nú shuar yajauch Enentáimturmarcharti.
					</seg>
					<seg id="b.1TI.15.15" type="verse">
						Kame nuik Chíkich Chíkich waje Krístuiya kanakiar iwianchin nemarsaru ásarmatai nuna Tájai.
					</seg>
					<seg id="b.1TI.15.16" type="verse">
						Aishmansha nuwasha Yus-shuar ainia nu ni shuariin waje ákuinkia Yusa Kuítrin seatsuk nii Yaintí. Nujai Chíkich wajén nekas atsumainia nuna Yusa kuitri Yáintatui.
					</seg>
					<seg id="b.1TI.15.17" type="verse">
						Yus-shuara uuntri Yus-shuaran pénker Wáinkiarua nu, nekas shiir Enentáimtustin ainiawai. Tura akinkiamniasha ainiawai. Nekaska Yus-Chichaman etserkatniuncha tura unuiniartinniasha tuke takaaka Imiá shiir Enentáimtustinaiti.
					</seg>
					<seg id="b.1TI.15.18" type="verse">
						Yus-Papiniumsha Núnisan aarmaiti: Jinkiaia saepen pakartaj tusa turu takaak Nájakui ni Nují Jinkiatáshtiniaiti. Antsu ni wakerak yuati. Tu aarmaiti. Tura nu arantcha aarmaiti: Takakmasua nu nekas akinkiatniuiti. Tu aarmaiti.
					</seg>
					<seg id="b.1TI.15.19" type="verse">
						Chikichik shuarak Yus-shuara uuntri tunaarin etsertukmatainkia anturkaip. Antsu Jímiarsha menaintiusha tsanumtsuk métek tuiniakui anturkata.
					</seg>
					<seg id="b.1TI.15.20" type="verse">
						Chíkich shuarsha ni tunaarin ikiuktinian nakitiainia nu, Ashí iruntramunam chicharkarta. Chikichcha, nuna iisar, ashamkarti.
					</seg>
					<seg id="b.1TI.15.21" type="verse">
						Yussha ii Uuntri Jesukrístusha tura nayaimpinmaya suntarsha iimiainiamunam &quot;Túrata&quot; Tájame. Ashí shuarjai Niisháa Enentáimtutsuk métekrak Túrata.
					</seg>
					<seg id="b.1TI.15.22" type="verse">
						Yus-shuara uuntri Atí tusam Wárik anaikiaip. Wárik Túramka chikicha Tunaarín sumamattame. Ashí tunaanum penké pachiinkiaip.
					</seg>
					<seg id="b.1TI.15.23" type="verse">
						Wakemjai jau asam aya éntsak úmutsuk Karía ishichik pachimpram umarta.
					</seg>
					<seg id="b.1TI.15.24" type="verse">
						Chíkich shuara tunaari Wáitsatin Imiá paant ainiawai Wáitsatin tsawant jeatsain. Tura Chíkich shuara tunaarinkia paantcha ainiawai antsu ukunam paant nekanawartatui.
					</seg>
					<seg id="b.1TI.15.25" type="verse">
						Núnisan pénker Túramusha ti paant ainiawai. Tura Yamái Páantchaitiat tuke paantcha áchamniaiti. Páchitsuk nekanattawai.
					</seg>
				</div>
				<div id="b.1TI.16" type="chapter">
					<seg id="b.1TI.16.1" type="verse">
						Takarniutirmesha, Atumí uuntri ti shiir umirkatarum. Túrachkumninkia Chíkich shuar Yusnasha ii unuiniamuncha yajauch áujmattsartatui.
					</seg>
					<seg id="b.1TI.16.2" type="verse">
						Atumí uuntri Yus-shuar ainiakka aya Yusjai yatsum asamtai nakiarchatniuitrume. Antsu nuna nankaamas pénker takarsatniuitrume. Warí, ame yayamna nu Yus-shuarchak ainia, tura ame aneamu yatsumchak ainia. Ame, Timiutéu, tu jintintiata.
					</seg>
					<seg id="b.1TI.16.3" type="verse">
						Shuar ti shiir naka chichaman ii Uuntri Jesukrístunu ana nuna nakitiak antsu Niisháa chichaman étserkunka
					</seg>
					<seg id="b.1TI.16.4" type="verse">
						nu shuar nankaamantu Enentáimtumayat ántraiti. Ni Enentáimmianak chichaak aya ántar chichaman antumtiknaikiatniun chichaawai. Tura nu chichamjai nupetmaktaj tusar nankaamas áujmatainiak kajernaikiar tura katseknaikiar pénker Enentáimtunaitsuk
					</seg>
					<seg id="b.1TI.16.5" type="verse">
						tuke kakannainiawai. Tura tu aujmatnaisatniun wakeruiniana Nú shuar nekas-chichaman nékachu ásar aya tunaan Enentáimtin ainiawai. &quot;Yusna ana nujai Kuítrintin ajasminiaiti&quot; tuiniawai. Nu shuar pachisaip.
					</seg>
					<seg id="b.1TI.16.6" type="verse">
						Shuar takakna nujain waraakka Yusna ana nujaisha waraak ju nunkanmasha tura nayaimpinmasha nekas Kuítrinniuiti.
					</seg>
					<seg id="b.1TI.16.7" type="verse">
						Iis, ju nunkanam misuk Támaji; Núnisar misuk jiinkittiaji.
					</seg>
					<seg id="b.1TI.16.8" type="verse">
						Tuma asamtai yurumkasha tura entsataisha takakkurkia nujain warasa pujustiniaitji.
					</seg>
					<seg id="b.1TI.16.9" type="verse">
						Antsu Kuítrintin ajastaj tuinia nu, tunaanum awankemkar iniainiawai. Tura antra nuna wakerukar itiurchatan Wáiniainiawai. Nujai emesratniunmasha jeainiawai.
					</seg>
					<seg id="b.1TI.16.10" type="verse">
						Kame kuit aneatniuka Ashí Tunáanum útsutmakminiaitji. Chíkich shuar nuna wakerukar Yus Enentáimtustinian iniaisar ti itiurchatjai yajauch awajmamsarai.
					</seg>
					<seg id="b.1TI.16.11" type="verse">
						Antsu ame Yus-shuar asam Nuyá pisarta. Yus nekas Enentáimtakum pénker Túrata. Waantu Enentáimtsuk Yus pénker umirkata. Aneakum katsuntrata.
					</seg>
					<seg id="b.1TI.16.12" type="verse">
						Yusna nu Túrunat tusam kakaram Ajástá. Tuke amuicha iwiaakma emetata. Nu Túratniun Yus anaitiamkaiti, tura ame Yus nekas Enentáimtamu Untsurí shuar iruntramunam etserkaitme.
					</seg>
					<seg id="b.1TI.16.13" type="verse">
						Yuska Ashí iwiaaku átinian Súwiti. Jesukrístusha Punsiu Piratui nekasa nuna ti paant ujakmiayi. Tuma asamtai Yussha Jesukrístusha iirainiamunam nuna Tájame.
					</seg>
					<seg id="b.1TI.16.14" type="verse">
						Ii Uuntri Jesukrístu Táatsain wi Tájamna nu Yapajítsuk tura yajauch chicharnakchamnia pénker Umiktá, Tájame.
					</seg>
					<seg id="b.1TI.16.15" type="verse">
						Tsawant jeamtai Jesukrístu Tatí tusa Uunt Yus, Imiá penker asa, akupkattawai. Nínkiti Yus. Akupniuncha Akupniuiti. Uuntjai nankaamas Uuntaiti.
					</seg>
					<seg id="b.1TI.16.16" type="verse">
						Iwiaaku átinia nérenniuri Nínkiti. Ti Tsáapninnium pujakui nuntumtuachminiaiti. Wáinchatai asamtai shuar penké Wáinkiacharu ainiawai. Ninki Ashí shiir awajsatniuiti tura Ninki tuke Ashí akupin Atí. Núnisan ati.
					</seg>
					<seg id="b.1TI.16.17" type="verse">
						Jú nunkanam Kuítrintin ainia nusha nankaamantu Enentáimtumascharti. Kuitcha Yúpichuch menkakamnia asamtai Kuítniak Enentáimtusar pujuscharti. Antsu iwiaaku Yus Ashí iin ti penkeran Núkap Súramaj nuna nekas Enentáimtusarti.
					</seg>
					<seg id="b.1TI.16.18" type="verse">
						&quot;Pénker Túratarum&quot; tiarta. Tákumin niisha shiir Enentáijiai ni takakman ajamsarti. Nuyá Nú pénker Túramujai Yusai Ikiáunkartí.
					</seg>
					<seg id="b.1TI.16.19" type="verse">
						Nuna Túruiniak Kuítriniawartatui. Núnisan tuke iwiaaku átinian Wáinkiartatui.
					</seg>
					<seg id="b.1TI.16.20" type="verse">
						Timiutéu, Ashí ame Túratniua nu tuke Enentáimturta. Jú nunkanmaya ántar chichainia nu anturkaip. Tura Wáitruiniak &quot;wi Imiá nékajai&quot; tuinia nusha anturkaip.
					</seg>
					<seg id="b.1TI.16.21" type="verse">
						Chíkich shuar nuna umirkar Yusaiya kanakiarai. Wátsek, Timiutéu, Yus shiir yainmakti. Nuke Atí.
					</seg>
				</div>
			</div>
			<div id="b.2TI" type="book">
				<div id="b.2TI.21" type="chapter">
					<seg id="b.2TI.21.1" type="verse">
						Wi Pápruitjai. Yus wakerakui Jesukrístu akatramuri ajasuitjai. Ashí Jesukrístujai tsaninkiarun &quot;Nekas iwiaaku átinian susattajai&quot; Tíniuiti Yus. Tuma asa nuna etserkat tusa akuptukuiti.
					</seg>
					<seg id="b.2TI.21.2" type="verse">
						Aneamu uchiru, Timiutéu, ju Papín aateajme. Yus Apasha tura ii Uuntri Jesukrístusha ti anenma ásar waitnentramainiak imiatkinchanum shiir pujustinian yainmakarti.
					</seg>
					<seg id="b.2TI.21.3" type="verse">
						Tsawaisha Káshisha Yúsan áujeakun ámin tuke Enentáimtusan ti shiir Yúsan Yúminkiajai. Winia weatur Túrawarmia Nútiksanak Yúsan Enentáimtakun ti shiir awajeajai.
					</seg>
					<seg id="b.2TI.21.4" type="verse">
						Kanakmiaj nui eantramiam nuna tuke Enentáimtajme. Ataksha wararnaisatai tusan iitniun wakerajme.
					</seg>
					<seg id="b.2TI.21.5" type="verse">
						Yus nekas shiir Enentáimtiniaitmena nuna nékajai. Nukuchrum Ruítiasha tura ame nuku Eunisiasha emka Yúsan nekas Enentáimtin ármiayi. Amesha Núnisketme.
					</seg>
					<seg id="b.2TI.21.6" type="verse">
						Tuma asakmin Tájame: Yusna Takasái tusan winia uwejrun ámin awanteakui Yus kakarman suramsamia nujai atak kakaram takasta.
					</seg>
					<seg id="b.2TI.21.7" type="verse">
						Yus Sápij Enentáin suramsachuitji. Antsu kakaram ajastinniasha anenaitniuncha pénker wekasatniuncha suramsaitji.
					</seg>
					<seg id="b.2TI.21.8" type="verse">
						Ii Uuntri Jesukrístunu etserkatin natsantraip. Níiniun étserkun sepunam pujamusha étserkum natsantruraip. Antsu Yus kakaram awajtamkui ame étseream nujai shuar yajauch Túramainiakui surimiamtsuk Wáitsatin Enentáimtumarta.
					</seg>
					<seg id="b.2TI.21.9" type="verse">
						Ii pénker Túrichu árinin Yus iin anenma asa uwemtikramar pénker Túratniunam apujtamsaitji. Iisha Jesukrístujai tsaninkiaru asakrin tura Yus nuna Túratniun wakerak Túramiayi. Yaunchu ju nunka atsaisha iin tuke waitnentrampramiaji.
					</seg>
					<seg id="b.2TI.21.10" type="verse">
						Tura Yamái iin Uwemtikkiartin Jesukrístu Támatai nu anenmamu paant ajasuiti. Niisha Jákatniun nupetak emesramiayi. Tura uwempratin chichamjai Jáchatai iwiaakman paant awajturmaji.
					</seg>
					<seg id="b.2TI.21.11" type="verse">
						Nuna etserkat tusa Yus anaitiukmiayi. Tura akattur Israer-shuarchanum akuptukmiayi.
					</seg>
					<seg id="b.2TI.21.12" type="verse">
						Túruta asamtai ti Wáitiajai. Túrasha Yúsan nekas Enentáimta asan natsamatsjai. Imiá kakaram asa amuukatin tsawant jeatsain Ashí Wínian susamaj nuna ti penker waitruktatui.
					</seg>
					<seg id="b.2TI.21.13" type="verse">
						Shiir chichaman jintintiamajmena nuke emetata. Jesukrístujai tsaninkiu asar Yus nekas Enentáimtaji tura nujai anenkratniuitji. Tuke Núnismek Túrata.
					</seg>
					<seg id="b.2TI.21.14" type="verse">
						Yus ámin takasat tusa suramsamu shiir takasta. Tura Yusa Wakani iin pujurtamaj nuna kakarmarijiai Túrata.
					</seg>
					<seg id="b.2TI.21.15" type="verse">
						Asia nunkanmaya shuar mash iniaitiusarmai. Nu nekaachmaashum. Nu shuarnumia Pijirusha Ermujenessha armai.
					</seg>
					<seg id="b.2TI.21.16" type="verse">
						Antsu Unisépuru Niisháa shuar amai. Ti nukap shiir Enentáimtikrurmai. Tura wi sepunam pujamuncha natsantrurchamai. Ii Uuntri Kristu ni shuarincha waitnentrarti.
					</seg>
					<seg id="b.2TI.21.17" type="verse">
						Rúmanam taasha natsantrutsuk eatak Wáittsuk Iniaitiúschamiayi.
					</seg>
					<seg id="b.2TI.21.18" type="verse">
						Ipisiu péprunam pujarin ti yainmakmiaj nu paant nékame. Tuma asamtai amuukatin tsawant jeamtai nincha Uunt Yus waitnentrati.
					</seg>
				</div>
				<div id="b.2TI.22" type="chapter">
					<seg id="b.2TI.22.1" type="verse">
						Amesha, Uchirú, Jesukrístujai tsaninkiu asam nu kakarmajai kakaram ajasta.
					</seg>
					<seg id="b.2TI.22.2" type="verse">
						Untsurí ántuiniamunam wi etserkamaj nu, shuar umikmin ainia nu jintintiawaram chikichnasha jintintiawarat tusam akupkarta.
					</seg>
					<seg id="b.2TI.22.3" type="verse">
						Ame ti penker Jesukrístu suntari asam Wáitsatin katsuntrata.
					</seg>
					<seg id="b.2TI.22.4" type="verse">
						Suntarka ni uuntri tana nunak umiktin asa Chíkich takatan pachintiukchatniuiti.
					</seg>
					<seg id="b.2TI.22.5" type="verse">
						Núnisan nakurincha nakurustinia nujai métek nakurachkunka nekas pénkeran awakmakun Súsatniua nuna achikchamniaiti.
					</seg>
					<seg id="b.2TI.22.6" type="verse">
						Ataksha Núnisan shuar ajan takaana nu, Ashí shuara nankaamas nuyan Yúashtinkiait.
					</seg>
					<seg id="b.2TI.22.7" type="verse">
						Wats, ju menaintiu métek-taku chicham ainiawai. Pénker Enentáimtakmin ii Uuntri Kristu paant awajturmastatui.
					</seg>
					<seg id="b.2TI.22.8" type="verse">
						Jesukrístu jaka nantakmia nu Enentáimprata. Tura Uunt akupin Tawit ni weatri asamtai Jesussha uunt akupin átiniaiti. Núiti wi uwempratin chichaman étsereaj nu.
					</seg>
					<seg id="b.2TI.22.9" type="verse">
						Nuna étsereakun sepunam jirujai jinkiamu pujakun Wáitiajai. Túrasha Yus-Chicham jinkiachminiaiti.
					</seg>
					<seg id="b.2TI.22.10" type="verse">
						Ashí shuar ni shuari arti tusa Yus achikiarua nuna Yáintajtsan Ashí itiurchatan katsunteajai. Nujai Jesukrístujai tsaninkiaru ásar uwemprar tuke shiir pujusartatui Yusjai.
					</seg>
					<seg id="b.2TI.22.11" type="verse">
						Ju Imiá nekasaiti: Jesukrístujai Jákaitkiurkia Níijiaisha tuke iwiaaku pujustatji.
					</seg>
					<seg id="b.2TI.22.12" type="verse">
						Wáitiakrisha Niijiai akupkattaji. Natsantakrinkia Niisha natsantramprattaji.
					</seg>
					<seg id="b.2TI.22.13" type="verse">
						Umichuitkiurniisha Ninkia tuke uminiaiti. Warí, Yuska ni Enentáimmiajain Yapajniátsuk tuke umiktiniaiti.
					</seg>
					<seg id="b.2TI.22.14" type="verse">
						Shuar jintintiakum ju Enentáimtikrata. Ii Uuntri Yus iimmianum chichamjai yajauch tunaiyarain tusam chicharkarta. Nu tunaitin penké aantraiti antsu ántuiniana nuna yajauch awajenawai.
					</seg>
					<seg id="b.2TI.22.15" type="verse">
						Yus-Chicham tuke Enentáimjai pénker Unuimiátram shiir jintintiawarta. Túrakum Yus pénker iirsat tusam pénker takarin Atá. Túramka Yusai natsaarchattame.
					</seg>
					<seg id="b.2TI.22.16" type="verse">
						Jú nunkanmayanak ántar áujmatin ainia nujai kanaktia. Shuar nuna áujmatainiak tunaanum nuna nankaamas Wáiniawai.
					</seg>
					<seg id="b.2TI.22.17" type="verse">
						Ni jintiniamusha sunkurjai métek pampaawai. Iminíusha tura Piritiusha nu shuar ainiawai.
					</seg>
					<seg id="b.2TI.22.18" type="verse">
						Niisha nekas chichaman iniaisar tura Ashí Yus-shuar nantaktincha nankaamasai Tuíniakui Chíkich Chíkich shuar Yúsan naka Enentáimtuiniatsui yamaikia.
					</seg>
					<seg id="b.2TI.22.19" type="verse">
						Túrasha Yus Ashí nankaamas Enentáimtustinia nuna paant awajsaiti. Júnisaiti: &quot;Uunt Yus ni shuarin nékainiawai,&quot; tura Nuyá &quot;Ashí Kristu shuari ainia nu tunaanumia kanakiarti.&quot;
					</seg>
					<seg id="b.2TI.22.20" type="verse">
						Kuítrinniu jeen kurijiai najanamusha kuitjai najanamusha írunui. Nújainkia ti shiira nu takastin ainiawai. Tura numijiai najanamusha nuwejai najanamusha írunui. Antsu Nújainkia nekasmiancha ainia nu takastin ainiawai.
					</seg>
					<seg id="b.2TI.22.21" type="verse">
						Núniskete Yusa Takatríjiai. Ashí tunaanumia kanakir pénker wekasar shiira nu takasmin átatji. Kame Ashí pénkera nu takasmin asakrin ii Uuntri Jesukrístu wakerak pénker takata nui apujtamsamniaitji.
					</seg>
					<seg id="b.2TI.22.22" type="verse">
						Natsá wakerutai iniaisam esetram pénker wekasata. Amesha Ashí shuar shiir Enentáijiai Yúsan áujena nujai Yus nekas Enentáimtakum aneniakum ti shiir Pujustá.
					</seg>
					<seg id="b.2TI.22.23" type="verse">
						Enentáimtsuk chichainiak aya ántar tunaitinian chichainia nu Pachisáirap. Nusha aya némasmanainiawai.
					</seg>
					<seg id="b.2TI.22.24" type="verse">
						Ii uuntri Jesukrístu takarniuka Chíkich shuarjai nemasmanaikiashtiniaiti, antsu Ashí shuarjai pénker nawamnaikiatniuiti. Tura Waitnentáimturar pénker jintintiatniuiti.
					</seg>
					<seg id="b.2TI.22.25" type="verse">
						Tura umircha shuarnasha Yus ni Enentáin yapajtiakui nekas chichaman shiir Enentáimturarat tusa pénker Enentáijiai jintintiatniuiti.
					</seg>
					<seg id="b.2TI.22.26" type="verse">
						Nujai íwianch ni wakeramu Túrawarat tusa achikmaitiatan uwemprartatui.
					</seg>
				</div>
				<div id="b.2TI.23" type="chapter">
					<seg id="b.2TI.23.1" type="verse">
						Amuukatin tsawant jeakui ti itiurchat átatui.
					</seg>
					<seg id="b.2TI.23.2" type="verse">
						Shuar aya ninki Enentáimtumasartatui. Kuítian ti wakeriartatui. Nankaamantu Enentáimtumarartatui. Yúsnasha yajauch chicharsartatui. Aparíncha umirkachartatui. Yuminsatniuncha nékachu ártatui. Ashí Yúsnancha Enentáimtuschartatui.
					</seg>
					<seg id="b.2TI.23.3" type="verse">
						Aneetsuk waitnenkartichu ártatui. Tsanumin ártatui. Ni Ayashí wakeramun katsuncha ártatui. Aya kajen ártatui. Ashí pénker Túrinia nuna nemasri ártatui.
					</seg>
					<seg id="b.2TI.23.4" type="verse">
						Amikrincha surukartatui. Arantsuk tunaan Túrawartatui. Waantu Enentáimin ártatui. Yúsan nakitrar aya ni wakeramunak Enentáimtusartatui.
					</seg>
					<seg id="b.2TI.23.5" type="verse">
						Yusa kakarmari &quot;ántraiti&quot; Tuíniak pénker umirkachartatui. Túrasha Yúsan umirua Núnisar Túrawartatui. Nu shuar penké Pachisáip.
					</seg>
					<seg id="b.2TI.23.6" type="verse">
						Nu shuarsha shiir chichayatan anankawar Jeá Wáiniawai. Tura nuwa esetar Enentáimchan nekas tunaarinniun anankainiawai. Nu nuwa Ashí yajauch wakeramujai anannainiawai.
					</seg>
					<seg id="b.2TI.23.7" type="verse">
						Tuma ásar Ashí shuara chichamen tuke ántuiniayatan nekas-chichaman nekaatniun tujintiainiawai.
					</seg>
					<seg id="b.2TI.23.8" type="verse">
						Yaunchu Ejiptu nunkanam Muisais uunt akupniujai chichaakui Jimiará iwishin, Jánissha Jámprissha, Muisaisan kajerainiak &quot;ántar tawai&quot; tiarmiayi. Núnisan ju shuar nekas-chichaman nakitiainiawai. Naka Enentáimiainiachu ásar Yúsnan naka Jintíatniun penké tujintiainiawai.
					</seg>
					<seg id="b.2TI.23.9" type="verse">
						Túrasha nuna nankaamas kuakchartatui. Shuar ti paant ni netse Túruiniamurin nekarawartatui. Núnisan nu Jimiará iwishniujai Túrunamiayi.
					</seg>
					<seg id="b.2TI.23.11" type="verse">
						Tura ámeka wi Tímiaj nu umireame. Wi Yusjai shiir wekaamusha métek Túriniaitme. Wi Enentáimmiasha nékaitme. Aintruiniakui Wáitsamaj nu nékame. Tura Yúsan Enentáimtakun tura anenkratkun shiir Enentáijiai katsuntramjai. Antiukía péprunmasha, Ikiuniu péprunmasha, Ristra péprunmasha Ashí yajauch Túrutawarmatai Wáitsamaj nu paant nékame. Túrasha ii Uuntri uwemtikrurmiayi.
					</seg>
					<seg id="b.2TI.23.12" type="verse">
						Nekasaiti, shuar Jesukrístujai shiir Túrataj Tákunka ni nemasri aintiam ti Wáitsatniuiti.
					</seg>
					<seg id="b.2TI.23.13" type="verse">
						Tura Ashí anankartin ainia nusha kame Ashí yajauch shuarsha Nú yajauch Túrukiar wétatui. Iwianchjai anankamu ásar chikichnasha anankiar weartatui.
					</seg>
					<seg id="b.2TI.23.14" type="verse">
						Antsu ámeka unuimiam nu Imiá nekasaiti tu Enentáimtakum tuke emetata. Jintintramawarmia Nú shuarsha Wáitrichua nu nékame.
					</seg>
					<seg id="b.2TI.23.15" type="verse">
						Uchichinmayan Yus-Chicham nékame. Yus-Chichamka uwempratniun jintintramamniaiti. Nusha &quot;Jesukrístu nekas Enentáimtakum uwemprattame&quot; tawai.
					</seg>
					<seg id="b.2TI.23.17" type="verse">
						Ni Papirin aarat tusa Yus ni shuarin aamtikramiayi. Ashí shuar ni Chichamen nekaawar pénker Túrawarat tusa Túramiayi. Tuma asamtai Yus-Papí shuartin unuiniakartin asa Imiá penkeraiti. Tunáa Túrajnia nu Yus-Papijiai nekamatniuitji. Tura awajiakrincha Yus-Papí Núnaka paant jintintramji. Nuyá naka wekasatniun jintintramji.
					</seg>
				</div>
				<div id="b.2TI.24" type="chapter">
					<seg id="b.2TI.24.1" type="verse">
						Ii Uuntri Jesukrístu amuukatin tsawantai Uunt Akupin ajas iwiaakuncha tura Jákaruncha Ashí pénker Túramuncha tura yajauch Túramuncha nekaattawai. Tuma asamtai Niisha tura Yus Apasha iimiainiamunam juna akateajme.
					</seg>
					<seg id="b.2TI.24.2" type="verse">
						Uwempratin chicham etserkata. Yúpichuchia nuisha tura itiurchata nuisha tuke etserkata. Yus-Chicham nekas Enentáimtikrarta. Tura shiir Enentáimtusam chicharkam Yáintaj tusam unuiniararta.
					</seg>
					<seg id="b.2TI.24.3" type="verse">
						Ukunmanka pénker chichaman nakitrar ii wakeraj Núchik nekaatai tusar, shuar teremak pénker pujuschamnia nekapea aintsan, nankaamas unuimiaru atai tusar, Nánkamas unuikiartinian ti Untsurí eakartatui.
					</seg>
					<seg id="b.2TI.24.4" type="verse">
						Nekas shiir chichaman iniaisar ikiuiniak ántar áujmatsamun Enentáimtusartatui.
					</seg>
					<seg id="b.2TI.24.5" type="verse">
						Antsu ámeka tuke pénker Túratin wakerakum Ashí itiurchat katsuntrata. Uwempratin chicham étserkum takatrum pénker umikta.
					</seg>
					<seg id="b.2TI.24.6" type="verse">
						Ishichik ajasai winia iwiaakmar Yusai surumaktin. Mantamnan nayimpiniam wétin jeatimiai.
					</seg>
					<seg id="b.2TI.24.7" type="verse">
						Shuar kakaram maanainia Núnisnak tuke kakaram takasmajai. Tséken pénker tsekea aintsanak yawetsuk takasmajai. Tura Yus-Chichaman nekas akasmatkun pénker Wáinkiaitjai.
					</seg>
					<seg id="b.2TI.24.8" type="verse">
						Tuma asamtai tawasap nukajai najanamu tsékena susamua aintsan wisha pénker Túramunam akinkiattajai. Tura aya Wíniak akirkashtatui. Antsu Ashí ni Tátinian shiir Enentáijiai Nákainia nunasha nekas pénkera nuna akikiartatui.
					</seg>
					<seg id="b.2TI.24.9" type="verse">
						Wárik iiraitin Enentáimturata.
					</seg>
					<seg id="b.2TI.24.10" type="verse">
						Témas aya Jú nunkanmayanak wakerak ajapa ikiuruk Tisarúnikia péprunam weyi. Tura Kresentisha Karasea nunkanam weyi. Núnisan Títiusha Tarmasia nunkanam weyi.
					</seg>
					<seg id="b.2TI.24.11" type="verse">
						Túrawarmatai aya Rúkas wijiai pujawai. Márkus eaka Wáinkiam ame itiartitia. Jui ti penker yainkiamniaiti.
					</seg>
					<seg id="b.2TI.24.12" type="verse">
						Tura Tíkikiunka Ipisiu péprunam akupkamjai.
					</seg>
					<seg id="b.2TI.24.13" type="verse">
						Tura winiakum nuparam Pushí Trúas péprunam Karpu jeen ikiukmiaj nu takurtuktia. Núnisan nuparam Papísha tura nekaska penké Papí takurtuktia.
					</seg>
					<seg id="b.2TI.24.14" type="verse">
						Arejántruka jirujai takawa nu ti yajauch awajtusuiti. Túrutaitkiuisha ni Túramujai métek Yus Akiktí.
					</seg>
					<seg id="b.2TI.24.15" type="verse">
						Nu amesha pénker Wáinkiatá. Ii étsereamun penké nakitiawai.
					</seg>
					<seg id="b.2TI.24.16" type="verse">
						Emka akupniunam ayamprumaktaj tusan chichaakui chikichkisha Yáintkiacharmiayi. Antsu sapijmiainiak ikiurkiarmiayi. Yus nu shuaran yajauch Enentáimturcharka maak.
					</seg>
					<seg id="b.2TI.24.17" type="verse">
						Tura ii Uuntri Jesukrístu ni kakarmarin surus yaintkiamiayi. Nujai uwempratin chichaman Ashí nunkanam Israer-shuarcha antukarti tusan etserkamjai. Tura Núnisan akupniunmayasha ii Uuntri uwemtikrurmiayi.
					</seg>
					<seg id="b.2TI.24.18" type="verse">
						Tura Núnisan Ashí yajauchia Nuyá uwemtikrurmatai Nii akupeana nui nayaimpiniam jeattajai. Ninki tuke shiir awajnasti. Núnisan Atí.
					</seg>
					<seg id="b.2TI.24.19" type="verse">
						Piriskancha ni aishri Akirancha amikmainiajai. Núnisnak Unisépuru shuarincha amikmainiajai.
					</seg>
					<seg id="b.2TI.24.20" type="verse">
						Erastu Kurintiu péprunam juakmai. Tura Trúpimiunka Miritiu péprunam jaan ikiukmiajai.
					</seg>
					<seg id="b.2TI.24.21" type="verse">
						Michá nantu jeatsain iiraitin Enentáimturata. Tura Eupurusha Putentesha Ríniusha Kráutiasha tura Ashí Yus-shuarsha amikmaatmainiawai.
					</seg>
					<seg id="b.2TI.24.22" type="verse">
						Ii Uuntri Jesukrístu ámijiai tsanin Pujustí. Tura Yus Ashí pénker waitmakarti. Nuke Atí.
					</seg>
				</div>
			</div>
			<div id="b.TIT" type="book">
				<div id="b.TIT.1" type="chapter">
					<seg id="b.TIT.1.1" type="verse">
						Wikia Pápruitjai Yusa takarniuri. Tura Jesukrístu akatramurintjai. Yus achikma ainia Nú shuar niisha antukar Yúsan umirkarat tusan akatramuitjai. Shuar nuna nekaawar pénker wekasartatui.
					</seg>
					<seg id="b.TIT.1.2" type="verse">
						Tura Nú arant, Nú shuarsha tuke iwiaaku pujusarat tusan étsereajai. Nú shuarnasha, nunkan najantsuk, &quot;uwemtikrattajai&quot; Yus Tímiayi. Tura Niisha Wáitruatniun tujintiawai.
					</seg>
					<seg id="b.TIT.1.3" type="verse">
						Tura yamaikia, tsawant jeamtai, nuna nekaawarat tusa ii Yusri uwemtikkiartinia nu, winia chichamur ujakarta tusa, winia akatturmiayi.
					</seg>
					<seg id="b.TIT.1.4" type="verse">
						Titiu, wi Yusna étserma umikiu asakmin winia uchirua aitkiasnak papin aateajme. Iis, iijiai métek Yus nekas Enentáimtatsjik. Yus waitnentrama asa shiir awajtamsati tusan wakerajme. Tura ii Apari Yussha, ii Uuntri Jesukrístusha, Uwemtikkiartin ana nu, Enentáimin imiatkincha awajtamsati, tajai.
					</seg>
					<seg id="b.TIT.1.5" type="verse">
						Wats, wi iwiarachmajna nu ame iwiarata tusan Kreta nunkanam ikiukchamkajam. Tura &quot;Ashí péprunam Yus-shuar írunmanum, Yus-shuaran Wáinkiarat tusam shuar anaikiarta&quot; Tíchamkajam.
					</seg>
					<seg id="b.TIT.1.6" type="verse">
						Yus-shuaran Wáinin Júnis Atí. Niisha makuuchmin ti pénker Wekasatí. Tura Chikichík nuwentin átiniaiti. Tura ni uchirisha Yusna ártiniaiti. Tura shuar yajauch chicharsachmin niisha tutupnisan wekain ártiniaiti.
					</seg>
					<seg id="b.TIT.1.7" type="verse">
						Enentáimprata. Yus-shuaran Wáinin Yusna ana nuna Wáinkiat tusa anaikiamuiti. Tuma asamtai nekas makuuchmin wekasatniuiti. Waantu Enentáimtumatsuk, kajetsuk, tura nampechu átiniaiti. Chikichan waitkiau áchatniuiti. Tura ananma Kuítrintin ajastaj tusa wakerukchatniuiti.
					</seg>
					<seg id="b.TIT.1.8" type="verse">
						Antsu shuar ni jeen írar winiana nuna itiaatniuiti. Tura Ashí pénker ana nuna wakerin, esetas Enentáimin átiniaiti. Tura ju nunkanmaya akupeamuncha, Núnisan Yús akupeamuncha umirkatniuiti. Tura ninki iimiastiniaiti.
					</seg>
					<seg id="b.TIT.1.9" type="verse">
						Tura Nú arantcha, Chíkich Shuáran pénker jintintrataj tusa tura Yus-Chichaman nakitin ainia nuna nupetkataj tusa, Yúsnumia nekas chichaman, nii Unuimiátramiania Nuyá kanakchatniuiti.
					</seg>
					<seg id="b.TIT.1.10" type="verse">
						Nekaata. Umichu ti irunui. Niisha ántar chichau ásar ananmau ainiawai. Israer-shuar weeanam ti irunui Nú shuar.
					</seg>
					<seg id="b.TIT.1.11" type="verse">
						Niisha Kuítian achiktaj tusar wakeruiniak, yajauch unuiniarchatniua nuna unuiniainiawai. Nuna Túruiniak Untsurí Shuáran, ni írutkamurijiai yajauch Enentáimtikiainiawai. Tuma asamtai auka, ni wene epetkatniuiti, ántar chichainiakui.
					</seg>
					<seg id="b.TIT.1.12" type="verse">
						Warí, imia Krétanmaya chichaman etserin juna Tíchamka: &quot;Krétanmaya aentska tuke Wáitrin ainiawai. Tura Nákitiat ti yurumin ainiawai. Yajasma Núnisan ainiawai.&quot; Nuna Tíchamka.
					</seg>
					<seg id="b.TIT.1.14" type="verse">
						Maa, niisha nékasan Tímiayi. Nu tuma asamtai, Titiu, Israer-shuar ántar tuinia nuna, Yus-shuar Anturkachartí tusam, tura nekas chichaman nakitiana nuna akupeamurin Umirkachartí tusam, antsu Yúsan nekas umirkarat tusam, umichu shuar kakaram chicharkarta.
					</seg>
					<seg id="b.TIT.1.15" type="verse">
						Enentáimprata. Yus-shuarka, ni Enentái chamir ajasu ana nuka, Ashí ni wainnia nuna pénkernak Enentáimtawai. Tura Chíkich shuar, Yúsan umirkachu asa, ni Enentái wapik asa, pénker ana nuna Enentáimtustinian tujintiawai. Achapai Enentáimiuk, pénkercha ana nuna &quot;pénkeraiti&quot; tawai.
					</seg>
					<seg id="b.TIT.1.16" type="verse">
						Tura niisha &quot;Yus-shuaraitjai&quot; Tuíniayatan, Yúsan umirtsuk Niisháa Túruiniawai. Tuma ásar muijmiai ainiawai niisha. Umichu ásar pénkeran Túratniun penké tujintiainiawai.
					</seg>
				</div>
				<div id="b.TIT.2" type="chapter">
					<seg id="b.TIT.2.1" type="verse">
						Tura amesha, Titiu, pénker chicham etserkata. Yus-Chicham Tátsuna nu etserkaip.
					</seg>
					<seg id="b.TIT.2.2" type="verse">
						Antsu aishman katsunt Yusna ainia nu, ju jintintrata. Nampechu, Nánkamas Enentáimcha, esetas Enentáimin arti. Yus tana nuna umirin tura anenain arti. Ni Itiurchatríin Yúsan Enentáimtusar katsuntin arti.
					</seg>
					<seg id="b.TIT.2.3" type="verse">
						Tura Núnismek nuwa katsunt Yusna ainia nusha ju jintintrata. Niisha Núnisaran Yus-shuarti Túramnia nuna pénker Túrawartí. Tsanumin tura nampen áchartí. Antsu pénker wekasatniun unuinin arti.
					</seg>
					<seg id="b.TIT.2.4" type="verse">
						Niisha yama nuatnakua nuna ni aishrin ni Uchiríncha nekas aneetniun Unuiniarartí.
					</seg>
					<seg id="b.TIT.2.5" type="verse">
						Junasha Jintintrartí. Esetas Enentáimin, pénker wekain ártiniaiti. Ni takatrin pénker takastin ainiawai. Ni aishrin umirin ártiniaiti. Tura waitnentin ártiniaiti. Yus-shuarcha Yus-Chichaman yajauch chicharkarain tusar Túrawartiniaiti. &quot;Tu jintintrarta&quot; Titiá.
					</seg>
					<seg id="b.TIT.2.6" type="verse">
						Nuyá, Titiu, natsa ainia nu &quot;Nánkamsar Enentáimsarum wekasairap&quot; Titiá.
					</seg>
					<seg id="b.TIT.2.8" type="verse">
						Tura amesha, Titiu, Ashí tsawant pénker Wekasatá. Nu natsa wi Túramun Júkiar nunak Túrawarmi tusam, nu Túrata. Tura anturtamna nu &quot;nekaschapitia&quot; tiin tusam, esetsam Enentáimsam, Yus-Chicham tana nu ímiatrusmek jintintiata. Nú Túrakminkia, Yus-Chichaman nakitiana nu shuar &quot;Titiu Nánkamas chichaawai&quot; Títiaj Tukamá, natsaamak tujintramkattawai.
					</seg>
					<seg id="b.TIT.2.9" type="verse">
						Takarin ainia nu, ni takartairin umirkarat tusam jintintrarta. &quot;Shiir Enentáimsarum, yajauch aimtsuk shiir umirkatarum&quot; Titiá.
					</seg>
					<seg id="b.TIT.2.10" type="verse">
						&quot;Kasamkairap, tura anankawairap. Iis, pénker Túrakrumka, takarniuitiatrum, shiir tura asarum ii Uwemtikramin Yusri chichamen Shíiraiti, tu Enentáimtikrattarme&quot; Titiá.
					</seg>
					<seg id="b.TIT.2.11" type="verse">
						Yus iin waitnentrama asa Ashí aentstin uwemtikramprataj tusa wakerutmaji.
					</seg>
					<seg id="b.TIT.2.12" type="verse">
						Kame Yus waitnentrama asamtai, Tunáa ana nu iniaisatniuitji, nu nékaji. Tura ju nunkanmaya yajauch ana nu wakerukchatniuitji. Tura antsu ju nunkanam pujayatrik esetsar Enentáimsar ananma wekatsuk tuke tsawant Yus anear wekasatniuitji.
					</seg>
					<seg id="b.TIT.2.13" type="verse">
						Túrar ii Yusri Jesukrístu, uwemtikramajnia nu, Imiá shiir iwiarnar Tatí tusar Nákastiniaitji.
					</seg>
					<seg id="b.TIT.2.14" type="verse">
						Jesukrístuka iin jarutramkamiaji, ii tunaarinia uwemtikrampratajtsa. Tura, Winia ajasar tuke Enentáijiai pénker Túrawarat tusa, ii tunaarin japirtampramiaji.
					</seg>
					<seg id="b.TIT.2.15" type="verse">
						Titiu, anaikiamu asam arantutsuk nu jintintrata. Yajauch ana nuna Túrawarain tusam chicharkarta. Pénkeran Túruinia nu Ikiakárta. Tura yajauch chichartukarain tusam tuke pénker wekasata.
					</seg>
				</div>
				<div id="b.TIT.3" type="chapter">
					<seg id="b.TIT.3.1" type="verse">
						Titiu, shuar Enentáimtikrarta. &quot;Ashí akupin ainia nusha tura chikich uunt akupena nusha antukrum umirkatarum&quot; Titiá. &quot;&quot;Pénkeran Túratin ana nuna Páchitsuk Túrattajai&quot; Títiniaitrume&quot; Titiá.
					</seg>
					<seg id="b.TIT.3.2" type="verse">
						&quot;Tsanumprairap, kajernaikiairap, antsu shiir Enentáimtunaistarum&quot; Titiá. Nankaamantu Enentáimtumatsuk Ashí shuar pénker awajsatarum tusam tu jintintrarta.
					</seg>
					<seg id="b.TIT.3.3" type="verse">
						Warí, iisha Núnisrik Yus-shuar ajatsuk Nánkamsar wekaimji, Yuska umirtsuk. Tura íwianch emetamu pempée wekaimji. Tura ii ayashi wakeramu tuke Túriniuyaji. Tunaasha Túriniuyaji. Chíkich atankittsar wakeriniuyaji. Chíkich shuar kajerkar tura nuamtaksha kajernainiuyaji.
					</seg>
					<seg id="b.TIT.3.4" type="verse">
						Túrasha Yus iin uwemtikkiartin ana nu, anenkratin asa, ni anenkrattairin Ashí aentsun iniaktus iin uwemtikrampramiaji.
					</seg>
					<seg id="b.TIT.3.5" type="verse">
						Yus iin waitnentrama asa, iikia Júkesha pénker Túrachma ain uwemtikrampramiaji. ṡItiurak uwemtikrampramiaj~i? Ii tunaarin Asakátrampramiaji, nijiaktinia aintsan. Tura Yusa Wakani pujurtamkurin, ii iwiaakmarin yamarman amasmaji.
					</seg>
					<seg id="b.TIT.3.6" type="verse">
						Jesukrístu jakamujai Yus iin emeenturmatsuk ni Wakanin suramsamiaji.
					</seg>
					<seg id="b.TIT.3.7" type="verse">
						Iin anenma asa nuna Túramiayi. Nuinkia iisha yamaram awajsamu asar tuke iwiaaku átin, ti wakerimiaj nu iiniuiti.
					</seg>
					<seg id="b.TIT.3.8" type="verse">
						Nuka ti nekasaiti. Tuma asamtai Yúsan umirkarmia nu, pénker Túratniun tuke wakerukarat tusam tuke jintinki Wetá. Wi Tímiajna nu, pénker asamtai, Ashí aents nuna nekaatniun atsumainiawai.
					</seg>
					<seg id="b.TIT.3.9" type="verse">
						Shuar netse áujmatainiakui ameja pachisaip. Tura &quot;aya winia uuntruk pénker ainiawai&quot; tu chichasaip. Tura Israer-shuara akupkamuri itiurkit tusa shuar ti áujmatainiakui nusha pachisaip. Antraiti nuka. Pénker wekasatniun yayatsui.
					</seg>
					<seg id="b.TIT.3.10" type="verse">
						Shuar tsanumprur yajauch Enentáimtunaimtikiana nu chicharkata. Antachkuinkia ataksha chicharkata. Tura penké tujinkiamka jiiki akupkata.
					</seg>
					<seg id="b.TIT.3.11" type="verse">
						Nujai juna nekaamniaitme: nuna tura asa awajiruiti. Tura ni tunaarinin jakattui.
					</seg>
					<seg id="b.TIT.3.12" type="verse">
						Wisha Artemasan akatran akuptukchatjameash. Niin akupeachkunka Tíkikiun akuptuktatjame. Nii jeamtai amesha wari winitritia Nekapuris péprunam. Jui Nekapurisnum Yumí nantu asamtai seturan pujuttajai.
					</seg>
					<seg id="b.TIT.3.13" type="verse">
						Senas, chichaman ti unuimiaru pujana nu, amikiur Apurusjai jeamtai, nii atsumtsuk shiir Weartí tusam, ame Túratin jeamna nu yainta.
					</seg>
					<seg id="b.TIT.3.14" type="verse">
						Iiní Yus-shuar ainia nusha pénker Túratniun tura atsumainia nunasha Yáintinian Nekaawartí. Antar pujusarain tusan nuna tajai.
					</seg>
					<seg id="b.TIT.3.15" type="verse">
						Ashí wijiai pujuinia nu amikmaatmainiawai. Tura ii amikri Yus-shuar ainia nu amikmaatruata. Atumniasha Yus shiir yainmakat tusan wakerajrume. Nuke Atí.
					</seg>
				</div>
			</div>
			<div id="b.PHM" type="book">
				<div id="b.PHM.1" type="chapter">
					<seg id="b.PHM.1.1" type="verse">
						Wi Papru ju papin aaran akuptajme ámin, Jirimiunká. Ii yachi Timiutéusha juna akupturmawai. Wi Jesukrístu takaru asan sepunam pujajai. Ame iijiai tsaninkia Takáa asakmin ju papin akuptajme.
					</seg>
					<seg id="b.PHM.1.2" type="verse">
						Núnisan ame jeemiin Yus-shuar irunainia nunasha tura ii umai Apiancha tura Arkipiuncha iijiai ti kakaram takasu asamtai ju papin akuptajrume.
					</seg>
					<seg id="b.PHM.1.3" type="verse">
						Yus ii Apari tura ii Uuntri Jesukrístu shiir Enentáimturma ásar yainmakarti imiatkinchanum tuke shiir pujustinian.
					</seg>
					<seg id="b.PHM.1.5" type="verse">
						Ame Uunt Jesus shiir Enentáimtakum Ashí Yus-shuar ainia nusha aneamun antukjai. Nuna antukan ámin ti shiir Enentáimtakun Yúsan áujeakun Yúminkiajai.
					</seg>
					<seg id="b.PHM.1.6" type="verse">
						Aujeakun Chíkich shuarsha ámijiai métek Yúsan nekas Enentáimtuiniak Ashí pénker ana nuna ti paant nekaawarat tusan seajai. Ashí pénker ana nuka Jesukrístu shiir awajsamujai takakji.
					</seg>
					<seg id="b.PHM.1.7" type="verse">
						Wisha ame anenkratmajai ti shiir Enentáimtakun waraajai. Yatsurú, ámijiai Ashí Yus-shuarsha shiir Enentáimiainiawai.
					</seg>
					<seg id="b.PHM.1.8" type="verse">
						Nu asamtai kakaram Tátsujme. Kame wakeraknaka Kristu akatramu asan &quot;Ju Túrata&quot; Tíminiaitjiame.
					</seg>
					<seg id="b.PHM.1.9" type="verse">
						Antsu aneakun aya Júnisan Tájame. Wi Papru uuntach asan tura Krístun takarkun sepunam pujakun
					</seg>
					<seg id="b.PHM.1.10" type="verse">
						Unisemu waitnentrai tusan seajme. Niisha wi ujakmajai Yus-shuar ajasu asa winia uchirua aintsankete. Sepunam pujayatan ni Aparíya aintsanak ajasjai.
					</seg>
					<seg id="b.PHM.1.11" type="verse">
						Nuikkia Unisemu ántrauyi antsu yamaikia aminiisha winiisha Yáimniuiti.
					</seg>
					<seg id="b.PHM.1.12" type="verse">
						Ataksha awantajme. Wi ti penker aneamu asamtai pénker itiaata.
					</seg>
					<seg id="b.PHM.1.13" type="verse">
						Wi Yus-Chichaman étserkun sepunam pujajai. Túmakun ame Yajá pujakum Yáintkiatin tujintiakmin nii antsu wijiai pujus Yáintkiat tusan wakerimjai.
					</seg>
					<seg id="b.PHM.1.14" type="verse">
						Túrasha ámin ujatsuk Túrachmin Enentáimpramjai. Kame ame wakerakum útsukchamujai &quot;Pujustí&quot; Tákumninkia maak.
					</seg>
					<seg id="b.PHM.1.15" type="verse">
						Júnissha Enentáimpramniaiti. Unisemu ishichik tsawant menkakamai tura yamaikia waketki ámijiai tuke pujustatui.
					</seg>
					<seg id="b.PHM.1.16" type="verse">
						Kame yamaikia emetachma antsu ame aneamu Yátsumea ainis átatui. Nuka ti pénkerchakait. Wisha niin ti aneajai. Tura yainmakmin asamtai tura Krístunam ame yatsum ajasu asamtai winia iniankattsam aneashtapash.
					</seg>
					<seg id="b.PHM.1.17" type="verse">
						Wisha ti penker amikrumchakaitiaj. Tuma asam winia itiaarua Nútiksam shiir Awayáta.
					</seg>
					<seg id="b.PHM.1.18" type="verse">
						Yajauch awajtamkaitkiuinkia tura ámijiai tumashitkiuisha wi akiktatjai.
					</seg>
					<seg id="b.PHM.1.19" type="verse">
						Wi Papru nekas winia uwejrujai juna aaran ti nekas akiktatjame Tájame. Túrasha winia tumashitmena nuna Páchittsujme. Kame wi ujakam Yus-shuar ajaschamkum.
					</seg>
					<seg id="b.PHM.1.20" type="verse">
						Wátsek, Yatsurú, amesha Yus-shuar asam wi seajme Jú Túrutata. Kristu Enentáimtakum shiir Enentáimtikrurta.
					</seg>
					<seg id="b.PHM.1.21" type="verse">
						Ti penker uminiaitme nuna nékakun Júnisan aatjame. Tura wi seajmena nuna nankaamas Túrattamna nuna nékajai.
					</seg>
					<seg id="b.PHM.1.22" type="verse">
						Ayu. Atum Yus áujturkurmin Yus winia tsankatruktatui atumiin iiraitniun. Tuma asamtai wi nui jean pujustin iwiarturata.
					</seg>
					<seg id="b.PHM.1.23" type="verse">
						Epaprassha niisha Jesukrístunu étseruk sepunam wijiai pujus amikmaatmarme.
					</seg>
					<seg id="b.PHM.1.24" type="verse">
						Núnisan Márkussha Aristárkusha Témassha tura Rúkassha Yus-Chichaman etserkatniun Yáintiainia nusha amikmaatmainiawai.
					</seg>
					<seg id="b.PHM.1.25" type="verse">
						Ii Uuntri Jesukrístu atumniasha ti shiir yainmakarti. Nuke Atí.
					</seg>
				</div>
			</div>
			<div id="b.HEB" type="book">
				<div id="b.HEB.1" type="chapter">
					<seg id="b.HEB.1.1" type="verse">
						Yáunchuka Yúsnan etserniujai chichas Yus ni Enentáimmian ii uuntrin ujakmiayi. Tura Untsurí nunkanmasha tura Untsurí uwitincha Niisháa Niisháa chichas ujakmiayi.
					</seg>
					<seg id="b.HEB.1.2" type="verse">
						Antsu ju Amúamu tsawantaikia ni Uchirí Jesukrístujain Ashí Niiniu ana nuna ujatmakji. Yus Niijiai Ashí írunna nuna najana asa mash Niin Súsaiti.
					</seg>
					<seg id="b.HEB.1.3" type="verse">
						Níyaiti Yúsan Imiá métek nakumeana nu. Tura Níyaiti Yus nankaamas shiira nuna paant awajeana nu. Niisha aya ni chichamejai kakarma nujai Ashí írunna nuna Wáiniuk emeta pujurui. Tura ii tunaarin nijiatramak akupin pujutainium, Yusa untsuurini, pujusmiayi.
					</seg>
					<seg id="b.HEB.1.4" type="verse">
						Yusa Uchiri nayaimpinmaya suntarjai Imiá nankaamantu awajnasuiti. Tura ti nankaamantu asamtai Yus nayaimpinmaya suntar nankaamas Niin ti shiir awajtawai.
					</seg>
					<seg id="b.HEB.1.5" type="verse">
						Wátsek, nayaimpinmaya suntaran chikichkinkesha juna Tútsuk Krístun Tímiayi: &quot;Ame winia Uchiruitme. Túmaitkiui Yamáikia winia kakarmarun átakeajme.&quot; Tura Núnisan Tímiayi: &quot;Wi ni apari átatjai, tura Nii winia uchir átatui.&quot;
					</seg>
					<seg id="b.HEB.1.6" type="verse">
						Tura Jú nunkanam ni Iwiairin akupeak Tímiayi: &quot;Ashí Yusa suntari tikishmatrarti.&quot;
					</seg>
					<seg id="b.HEB.1.7" type="verse">
						Nayaimpinmaya suntarnan Júnis chicharui: &quot;Nayaimpinmaya suntarin takartursarat tusa nasea aintsan awajsaiti. Ni suntarin Chárpia ainis akupeawai.&quot;
					</seg>
					<seg id="b.HEB.1.8" type="verse">
						Antsu ni Uchiríniun Tímiayi: &quot;Ame, Yusá, tuke akupniuitme. Ame akuptairmesha aya pénkeraiti.
					</seg>
					<seg id="b.HEB.1.9" type="verse">
						Pénkera nu anenaitme, tura yajauchia nu Muíjniuitme. Tuma asamtai Ashí shuar shiir warartamu asamtai Yus, ame Yúsrum, Ashí akupniujai nankaamas uunt awajtamsaiti.&quot;
					</seg>
					<seg id="b.HEB.1.10" type="verse">
						Nu arantcha tawai: &quot;Uuntá, Yámankamtaik Ame ju nunka najanamiame. Túram ame uwejmijiai nayaimpisha najanaitme.
					</seg>
					<seg id="b.HEB.1.11" type="verse">
						Nusha mai amuukarmataisha Ame tuke pujuttame. Tarachjai métek mamurartatui.
					</seg>
					<seg id="b.HEB.1.12" type="verse">
						Tura ipijram ikiustatme. Pushiya aintsam Yapajiáttame. Túrasha Ameka Núnismek átatme. Játsuk tuke pujuttame.&quot;
					</seg>
					<seg id="b.HEB.1.13" type="verse">
						Ataksha Tímiayi: &quot;Akupin pujutainium, winia untsuuruini, pujusam Nákarsatá. Ame nemasrumin nupetkan Amin umirtamkarti tusan amastatjai.&quot; Núnisan nayaimpinmaya suntaran penké Tíchamiayi.
					</seg>
					<seg id="b.HEB.1.14" type="verse">
						Antsu Yusa Suntarí wakan ainiak Ashí shuar uwemprartatna nuna Yáinkiarat tusar Yus akupkamu ainiawai.
					</seg>
				</div>
				<div id="b.HEB.2" type="chapter">
					<seg id="b.HEB.2.1" type="verse">
						Nuikia Kristu ti uunt asamtai Ashí Niiniu antukajnia nujai kanakchatin ti Enentáimtustiniaitji.
					</seg>
					<seg id="b.HEB.2.2" type="verse">
						Yaunchu nayaimpinmaya suntar Muisaisan Súsarmia Nú akupkamu nekas uminkiatniuyayi. Shuar umitsuk tunaan Túramtai ti kakaram Asutniáwarmiayi.
					</seg>
					<seg id="b.HEB.2.3" type="verse">
						Antsu ii Uuntri Krístuka Uwempratin Chichaman emka itiamiayi. Tura Imiá nekas Tuíniak Niin anturkaru iin ujatmakarmaji. Tuma asamtai Uwempratin Chicham nakitiakrikia nuna nankaamas uwemtsuk Asutniáttaji.
					</seg>
					<seg id="b.HEB.2.4" type="verse">
						Kame nu arantcha, Uwempratin Chicham ujatmainiakrin Imiá nekas Tuíniawai tusa aents Túrachminian kakarman Yus iniakmasmiayi. Núnisan ni Shiir Wakani ni wakerana Núnisan Niisháa Niisháa kakermajai takamtikeawai. Nujai Yus-Chichama nu paant nekanamniaiti.
					</seg>
					<seg id="b.HEB.2.5" type="verse">
						Ayu. Nuik áujmatkur &quot;Jú nunka amuukattawai&quot; taji. Tura yamaram nunkanam nayaimpinmaya suntar akupkachartatui.
					</seg>
					<seg id="b.HEB.2.6" type="verse">
						Antsu ii akupkattajnia nu, Yus-Papinium aarmaiti: &quot;ṡShuarti warimpiaitiaj ame Imiá Enentáimtitniusha? Kame, ṡshuar Warí asamtai pujursataj tamea?
					</seg>
					<seg id="b.HEB.2.7" type="verse">
						Ishichik tsawant nayaimpinmaya suntarjai péejchach awajsamiame. Túram ti shiir nankaamas uunt awajsattame. Ame najanamun Ashí akupkati tusam tsankatkattame.
					</seg>
					<seg id="b.HEB.2.8" type="verse">
						Ashí niin umirkarti tusam susattame.&quot; Tu aarmaiti. Yus &quot;Ashí niin umirkarti&quot; takui niin umirkashtinkia atsawai. Túrasha yamaikia Ashí umirainiaka Wáintsuji.
					</seg>
					<seg id="b.HEB.2.9" type="verse">
						Tura Wáinjinia nu Krístuiti. Niisha aents ajas ishichik tsawant nayaimpinmaya suntarjai péejchach ajasmiayi. Yus ni shuarin ti aneak jarukarti tusa wakerimiayi. Tura ni Wáitias jakamujai yamaikia ti shiir nankaamas Uunt awajsamuiti.
					</seg>
					<seg id="b.HEB.2.10" type="verse">
						Ashí írunna nu Yus najanamu ásar ni wakeramun umiktin ainiawai. Tura Ashí ni uchirisha ni Shíirmarin pachiinkiarat tusa wakerawai. Tuma asa Yuska Jesukrístun, nu shuaran Uwemtiknia nuna, ni waitsmujai nekas Uwemtikkiartin awajsamiayi.
					</seg>
					<seg id="b.HEB.2.11" type="verse">
						Yusna Atí tusa shiir awajsamuncha tura Kristu niin shiir awajea nunasha Yuska mai metek ni Aparínti. Nu asamtai Yusa Uchiri nu shuaran &quot;yatsur&quot; Títinian natsantatsui.
					</seg>
					<seg id="b.HEB.2.12" type="verse">
						Yus-Papinium Núnisan tawai: &quot;Ame Náarmin winia yatsurun ujakartatjai. Ashí iruntramunam kantampruattajme.&quot;
					</seg>
					<seg id="b.HEB.2.13" type="verse">
						Ataksha ni shuarijiai métek Enentáimtamun tawai: &quot;Yúsan ti shiir Enentáimtustatjai.&quot; Tura ataksha: &quot;Yus surusmia Nú uchirjai Yúsan umirkun pujajai&quot; tawai.
					</seg>
					<seg id="b.HEB.2.14" type="verse">
						Tura nu uchi aents ásarmatai Núnisan Jesussha aents ajasmiayi. Tura aents ajas jaka, iwianchin, jatai nérenniurin, Ashí emesramiayi.
					</seg>
					<seg id="b.HEB.2.15" type="verse">
						Tura ti Untsurí shuaran uwemtikrarmiayi. Nu shuar yaunchu Jákatniun ashamainiak tuke Wáitin ármiayi. Antsu ni jakamujai Yamái ankant ainiawai.
					</seg>
					<seg id="b.HEB.2.16" type="verse">
						Maa, Imiá nekasaiti, nayaimpinmaya suntaran Yáintaj tusa Táchamiayi. Antsu Ashí Apraám weean, Ashí Yus-shuar ainia nuna Yáintajtsa Támiayi.
					</seg>
					<seg id="b.HEB.2.17" type="verse">
						Túratin asa penké métek ni Yachía ainis ajasmiayi. Nujai iin tuke waitnentrampramniaitji. Tuma asa Yúsnan pujurniu uuntri ajas Yúsan tuke pénker chichartamsamniaitji. Núnisan murikiun maa Yus Súsatniua aintsan ni jakamujai Ashí shuara tunaarin tsankurniuiti.
					</seg>
					<seg id="b.HEB.2.18" type="verse">
						Tura imia ninki waitsa asa tura íwianch nekapsamu asa yamaikia iisha Wáitiakrincha tura íwianch nekapramkurnisha yainmakminiaitji.
					</seg>
				</div>
				<div id="b.HEB.3" type="chapter">
					<seg id="b.HEB.3.1" type="verse">
						Tuma asamtai, pénker yatsuru, atumniasha Niiniu Atí tusa Yus achirmakuitrume. Tuma asarum Kristu Jesus pénker Enentáimtustarum. Niisha Yus nekas Akatramuyayi. Tura Ashí Yus-shuar ajasarua nujai Yúsnan pujurniu uuntria Núnisaiti.
					</seg>
					<seg id="b.HEB.3.2" type="verse">
						Nu Atí tusa Yus anaikiamiayi. Túramtai Kristu nuna ti penker takasuiti. Núnisan Muisais Ashí Yusa aentsrin, Israer-shuar armia nuna ti shiir wainkiamiayi.
					</seg>
					<seg id="b.HEB.3.3" type="verse">
						Túrasha Muisaisjai nankaamas Kristu ti shiir awajnasuiti. Jeajai nankaamas jea jeamniuka nekas pénkerchakait. Núnisan Kristu Muisaisjai nankaamas pénkeraiti.
					</seg>
					<seg id="b.HEB.3.4" type="verse">
						Kame Ashí jean shuar jeamtsuk. Tura Yus Ashí írunna nuna najanaiti.
					</seg>
					<seg id="b.HEB.3.5" type="verse">
						Wats. Muisais Israer-shuaran Wáiniuk Yusa Jeen takastinia aintsan pénker takarniuyayi. Tura ni takaak ukunam Yus Títiatna nuna etserkatniuyayi.
					</seg>
					<seg id="b.HEB.3.6" type="verse">
						Túrasha Kristu Yusa Jeen takarniuchu asa antsu Yusa Uchiri asa nui Ashí akupeawai. Nu jeasha iitji. Tura tuke iniaitsuk kakaram ajasar Yus suramsattaj nu wararsar Nákastiniaitji.
					</seg>
					<seg id="b.HEB.3.7" type="verse">
						Nu asamtai, Yusa Shiir Wakani Yus-Papinium tawai: &quot;Yamaikia, Yus tana nu ántakrumka
					</seg>
					<seg id="b.HEB.3.8" type="verse">
						nakittsuk shiir anturkatarum. Israer-shuar yaunchu aents atsamunam wekainiak Yus taman nakitrar Yúsan nekapsar akajkarmiayi.
					</seg>
					<seg id="b.HEB.3.9" type="verse">
						Túramtai Yus Tímiayi &quot;Nui Atumí uuntri nekaprusar akajtukarmiayi. Kuarenta (40) uwitin wi kakaram Túramun iisarsha nakitrurarmiayi.
					</seg>
					<seg id="b.HEB.3.10" type="verse">
						Tuma ásarmatai nu shuaran kajerkan tiarmajai &quot;Nu shuar ni Enentáin tuke awajiniawai. Tura Wi taman umirkatniun nakitiainiawai&quot; Tímiajai.
					</seg>
					<seg id="b.HEB.3.11" type="verse">
						Tura kajerkaran nekas Tákun &quot;Wijiai shiir pujustinian penké tsankatkachartatjai&quot; Tímiajai&quot; Tímiayi Yús.&quot; Tu aarmaiti.
					</seg>
					<seg id="b.HEB.3.12" type="verse">
						Anearta, yatsuru. Yajauch Enentáimsarum tuke iwiaaku Yus Enentáimtutsuk kanakiirap.
					</seg>
					<seg id="b.HEB.3.13" type="verse">
						Kame kashinkia tunaajai anannam Enentáimin Yúsna nakitrashtapash. Tuma asamtai yamaik tura Ashí tsawant Ikiakánairatarum.
					</seg>
					<seg id="b.HEB.3.14" type="verse">
						Yámankamtaik Kristu shiir Enentáimtusmaj Núnisrik tuke iniaitsuk émeteakrikia Krístujai shiir tsaninkiar pujustatji.
					</seg>
					<seg id="b.HEB.3.15" type="verse">
						Nu asamtai Yus-Papí tawai: &quot;Yamaikia, Yus tana nu ántakrumka nakittsuk shiir anturkatarum. Israer-shuar yaunchu Yus taman nakitrarua Núnisrum ajasairap.&quot;
					</seg>
					<seg id="b.HEB.3.16" type="verse">
						Muisais Ejiptu nunkanmaya jiikmia Nú shuar Yusa chichamen anturkariat nakitrarmiayi.
					</seg>
					<seg id="b.HEB.3.17" type="verse">
						Tura umiiniachkui kuarenta Uwí kajerkarmiayi. Tunaan Túrawaru ásar Untsurí shuar aents atsamunam kajinkiarmiayi.
					</seg>
					<seg id="b.HEB.3.18" type="verse">
						Kame umirkacharunka Yus &quot;Wijiai shiir pujustinian penké tsankatkachartatjai&quot; Tímiayi.
					</seg>
					<seg id="b.HEB.3.19" type="verse">
						Iis, Yúsan Enentáimtachu ásar Niijiai shiir pujustinnium wayatniun tujinkiarmiayi.
					</seg>
				</div>
				<div id="b.HEB.4" type="chapter">
					<seg id="b.HEB.4.1" type="verse">
						Nu asamtai, ii wayatin tsankatkamu áyatar Yusjai shiir pujustinnium Páchitkiachu aij tusar aneartiniaitji.
					</seg>
					<seg id="b.HEB.4.2" type="verse">
						Yaunchu nu shuaran ujakarmia Núnisan incha Uwempratin Chichaman ujatmakuitji. Nu shuar Yúsan Enentáimtutsuk antukaru ásarmatai nu chicham Yáincharmiayi.
					</seg>
					<seg id="b.HEB.4.3" type="verse">
						Antsu iikia ni chichame Enentáimta asar Yusjai shiir pujustinnium nekas wayaji. Tura chikichan Yus Tímiayi: &quot;Nu asamtai kajerkan nekas takun &quot;Wijiai shiir pujustinian penké tsankatkachartatjai&quot; Tímiajai&quot; Tímiayi. Kame Yus Jú nunkan najana umik Nuyá shiir pujus ayampramiayi.
					</seg>
					<seg id="b.HEB.4.4" type="verse">
						Yus-Chichamnum ayampramun Júnis tawai. &quot;Yus sais tsawant takakmas Nuyá tsawantai ayampramiayi.&quot;
					</seg>
					<seg id="b.HEB.4.5" type="verse">
						Tura ataksha tawai: &quot;Wijiai shiir pujustinnium Wayá ayamprashtatui.&quot;
					</seg>
					<seg id="b.HEB.4.6" type="verse">
						Shuar nui wayawar ayampratin tuke awai. Tura emka Uwempratin Chichaman antukarmia nuka umichu ásar wayacharmiayi.
					</seg>
					<seg id="b.HEB.4.7" type="verse">
						Nu asamtai ataksha Yus wayatin tsawantan aanturmaitji. Nusha Yamái tsawantaiti. Wats, Israer-shuar ni nunké Yus susamunam Wayáwarmiayi. Tura nuna ukunam Uunt Tawit timiajai Yus ni chichamen ujatmaji: &quot;Yamaikia, Yus tana nu ántakrumka nakittsuk shiir anturkatarum. Israer-shuar yaunchu Yus taman nakitrarua Núnisrum ajasairap&quot; Tímiayi.
					</seg>
					<seg id="b.HEB.4.8" type="verse">
						Kame ni Kapitiántri Jusué Israer-shuaran ni nunkeen Awayá ayamtikraitkiuinkia Yus ukunam ataksha tsawantan aanturmachaaji.
					</seg>
					<seg id="b.HEB.4.9" type="verse">
						Nujai Páantaiti, Ashí Yus-shuar Yusjai shiir pujusar ayampratin tuke awai.
					</seg>
					<seg id="b.HEB.4.10" type="verse">
						Yusjai ayampra nu, ni kakarmarijiai takastinian ayampraiti Yus ni Takatríjiai ayampramia Núnisan.
					</seg>
					<seg id="b.HEB.4.11" type="verse">
						Nu asamtai iisha Yusjai shiir pujustinnium pachiinkiachaij tusar Yus shiir Enentáimtusar kakaram ajastiniaitji. Israer-shuar yaunchu Yus taman nakitrarua Núnis ajaschatniuitji.
					</seg>
					<seg id="b.HEB.4.12" type="verse">
						Yusa chichame iwiaaku chichamaiti, Imiá kakarmaiti. Puniá mai érea Núniniaiti. Tuma asa shuara Enentáin init Wayá Ashí ni Enentáimmian tura wakeramurin ti paant awajtawai.
					</seg>
					<seg id="b.HEB.4.13" type="verse">
						Yus najanamuka penké Niin umprukchamniaiti. Ashí írunna nu Yus iimmianum Misúa aintsan paant ainiawai. Tura ii Túramu Ashí paant ujakartatji.
					</seg>
					<seg id="b.HEB.4.14" type="verse">
						Jesus Yusa Uchiri nekas Yúsnan pujurniu uuntri ajas Yusai Wayá iiniun chichartamji. Nu asamtai iniaitsuk tuke nekas Enentáimtustiniaitji.
					</seg>
					<seg id="b.HEB.4.15" type="verse">
						Niisha iijiai métek Ashí tunaanum nekapsamuiti. Túrasha tunaan Túrachmiayi. Tuma asa ii tujintiaj nuna paant nékak ii itiurchatrin waitnentramniuitji. Tura Yúsnan pujurniu uuntri asamtai
					</seg>
					<seg id="b.HEB.4.16" type="verse">
						Yús-akuptainium shiir Enentáijiai sapijmiatsuk jeamniaitji. Tura Yus iin anenma asa waitnentramak itiurchat pujajnia nui yainmaktatji.
					</seg>
				</div>
				<div id="b.HEB.5" type="chapter">
					<seg id="b.HEB.5.1" type="verse">
						Tura Yúsnan pujurniu uuntrikia shuar anaikiamuiti tura ni Takatrí Jímiaraiti. Yusai Shuárnan chicharsatniuiti. Nuyasha Yus Suíniamun Súsatniuiti tura Núnisan namanken maa Yúsan Súsatniuiti shuara tunaarin Asakátratniun.
					</seg>
					<seg id="b.HEB.5.2" type="verse">
						Tura Yúsnan pujurniu uuntri niisha shuar asa ni tujintiamun nékak shuar nékachuncha tura waak yujainia nunasha waitnentramniaiti.
					</seg>
					<seg id="b.HEB.5.3" type="verse">
						Tura niisha tujintia asa ni tunaarincha Chíkichnajai métek tsankurnarat tusa namanken maa Yúsan Súsatniuiti.
					</seg>
					<seg id="b.HEB.5.4" type="verse">
						Shuar ni Enentáijiainkia Yúsnan pujurniu uuntri ajaschamniaiti. Antsu Yus nu shuaran anaikiatniuiti. Núnisan Arunkan anaikiamiayi.
					</seg>
					<seg id="b.HEB.5.5" type="verse">
						Núniskete Krístujai. Niisha ni Enentáijiai Yúsnan pujurniu uuntri ajaschamiayi. Antsu Yus Niin anaik nujai shiir awajsamiayi. Tura Tímiayi: &quot;Ame winia Uchiruitme. Túmaitkui yamaikia winia kakarmarun átakeajme.&quot;
					</seg>
					<seg id="b.HEB.5.6" type="verse">
						Tura ataksha Yus-Papinium Júnis tawai: &quot;Mirkisetékka Yúsnan pujurin amia Núnismek Amesha tuke Yúsnan pujurin átatme.&quot;
					</seg>
					<seg id="b.HEB.5.7" type="verse">
						Kristu Jú nunkanam pujak kakantar uutuk Yúsan ti seamiayi. Niin Jákatniunmaya uwemtikramnia asamtai seamiayi. Tura Yusa wakeramurin tuke Enentáijiai Enentáimtakui Yus anturak ti Yáinmiayi.
					</seg>
					<seg id="b.HEB.5.8" type="verse">
						Nujai Kristu Yusa Uchiríntiat ni Wáitsatniujai umirkatniun unuimiarmiayi.
					</seg>
					<seg id="b.HEB.5.9" type="verse">
						Nujai ti nekas Uwemtikin ajasmiayi. Tura shuar umirainia nuna tuke uwemtikrarminiaiti.
					</seg>
					<seg id="b.HEB.5.10" type="verse">
						Túramtai Yus Niin Yúsnan pujurniu uuntri Mirkisetékjai métek awajsamiayi.
					</seg>
					<seg id="b.HEB.5.11" type="verse">
						Ju ti nukap áujmatsatin awai. Túrasha ántichu asakrumin mashi ujakchamniaitjiarme.
					</seg>
					<seg id="b.HEB.5.12" type="verse">
						Atumka yaunchu mash nekaamaintrume. Túmaitiatrum ataksha Yaitiás Yúsnan jintintruat tusarum atsumarme. Warí, kuirchia Núniniaitrume. Kátsuram Yútsuk muntsu Muntsúatniuitrume.
					</seg>
					<seg id="b.HEB.5.13" type="verse">
						Kuírchikia Uwempratin Chichaman áujenak pénker unuimiainiatsui. Tinkiamnumia ásar tujintiainiawai.
					</seg>
					<seg id="b.HEB.5.14" type="verse">
						Apatuk Kátsurman aya uunt Yuámniaiti. Uunt ainia nuka pénkernasha tura yajauchincha apatkar paant nékainiawai.
					</seg>
				</div>
				<div id="b.HEB.6" type="chapter">
					<seg id="b.HEB.6.1" type="verse">
						Uunt ajastai. Krístunu ana Nuyá aya Yúpichuchia nuke Enentáimtutsuk nu arantcha unuimiartai. Kame emka unuimiartinia nu ju ainiawai: shuar ni tunaarin Jákatniunam Júana nuna Kúntuts Enentáimtur Yúsan shiir Enentáimtustincha,
					</seg>
					<seg id="b.HEB.6.2" type="verse">
						imiantinnium nekaatniusha, Yus-shuar yainmanum uwejé awantsatniusha, jakamunmaya nantaktincha, tura sumamtikiatin tsawanta nu nekaatniusha.
					</seg>
					<seg id="b.HEB.6.3" type="verse">
						Tura Yus Yáinmakrin nuna nankaamas nekaattaji.
					</seg>
					<seg id="b.HEB.6.4" type="verse">
						Shuar Yusna nuna nekaanka tura Yus susamun takakkunka tura Yusa Shiir Wakaní kakarmarin nekapsaitkiunka
					</seg>
					<seg id="b.HEB.6.5" type="verse">
						tura Yusa chichamencha pénkeraiti nekaanka tura Yusa kakarmari ukunam nunka yamarmanum takastatna nuna Yamái nekapeakka,
					</seg>
					<seg id="b.HEB.6.6" type="verse">
						nu shuar nuna nakitiak kanakniaka atak ni tunaarin Enentáimtak ikiuktinian wakerachuk tujinkiattawai. Warí, Ní Enentáijiai Yusa Uchirin Krúsnum Máiniaiti Túrak Ashí iimiainiai natsanmain awajeawai.
					</seg>
					<seg id="b.HEB.6.7" type="verse">
						Nu shuar yajauch nunka aintsan ainiawai. Yumi Yútakui pénker nunka arakan pénker tsapatmakka arakmaun yayawai. Túramtai Yus shiir Enentáimiui.
					</seg>
					<seg id="b.HEB.6.8" type="verse">
						Antsu Jankí nupan tsapatmakka nu nunka yajauchiiti. Yus aeseak emesrattawai.
					</seg>
					<seg id="b.HEB.6.9" type="verse">
						Aneamu Yatsurú, tu chicharkursha, Nú shuarchaitrum nu nékaji. Antsu uwempra asarum Nú pénker Túrattarme.
					</seg>
					<seg id="b.HEB.6.10" type="verse">
						Yus ti pénker asa átum takasmancha tura ni aneakrum Yus-shuar yainmancha kajinmatkishtatui. Tura yamaisha tuke Túrarme.
					</seg>
					<seg id="b.HEB.6.11" type="verse">
						Tura nuik Túrarmena Núnisrumek tuke iniaitsuk kakaram takasrum Ashí Yus tsankatramkatta nu Wáinkiattarme. Núnisan Atí tusar wakeraji.
					</seg>
					<seg id="b.HEB.6.12" type="verse">
						Nakimtsuk kakaram ajastarum. Niiniua nuna Yus ni shuarin susattawai. Tura shuar Yúsan Enentáimtak shiir Enentáijiai Nákakka nuna wainkiattawai. Tu takastarum tusar wakeraji.
					</seg>
					<seg id="b.HEB.6.14" type="verse">
						Yus yaunchu Apraámjai chichaak &quot;Ti nekas shiir awajsattajme tura ti nukap pampamtikrattajme&quot; Tímiayi. Nuna taku Imiá nekas tajai tusa tura Chíkich Niijiai nankaamas uunt atsakui imia Ninki pachiimias tumammiayi.
					</seg>
					<seg id="b.HEB.6.15" type="verse">
						Tutai Apraám Yáitmataik Nákas Yus timia nuna Wáinkiamiayi.
					</seg>
					<seg id="b.HEB.6.16" type="verse">
						Shuar &quot;nekas tajai Yus iirui&quot; Tákunka Chíkich niijiai nankaamas uuntan Páchiawai. Tura tu chichasmatainkia Nuyánka Imiá nekas tana nu nekaamniaiti.
					</seg>
					<seg id="b.HEB.6.17" type="verse">
						Tuma asamtai Yuska &quot;ti nekasan Yapájítsuk Túrattajai&quot; tusa imia Ninki pachiimias tumammiayi. Nujai ni tsankatkamun Júkiartatna nu shuar Yus ti nekas umiktatna nuna nékainiawai.
					</seg>
					<seg id="b.HEB.6.18" type="verse">
						Yus penké Wáitruachmin asa áyatik ni tamajai nekasaiti. Nuna arant nuikia imia Ninki pachiimias ti Ikiakátmaji iin. Nujai iisha uwempratai tusar Niiní weamkatikia tsankatramkattajnia nu ti shiir Enentáimsar Wáinkiatin Nákaji.
					</seg>
					<seg id="b.HEB.6.19" type="verse">
						Nu Enentáimsar kakaram ajaji. Yusaiya iin umuchtiamkamnia penké atsawai. Yusai áchitkia asakrin ti kakaram emettamji.
					</seg>
					<seg id="b.HEB.6.20" type="verse">
						Jesussha emka Yusai Wayá mash iwiarturmaji. Tura Mirkiseték amia Núnisan Niisha Yamái tuke amuukashtinian Yúsnan pujurniu uuntri ajasuiti.
					</seg>
				</div>
				<div id="b.HEB.7" type="chapter">
					<seg id="b.HEB.7.1" type="verse">
						Nu Mirkisetéksha Sarem nunkanam akupniuyayi. Tura Ashí nankamas kakaram Yúsnan pujurniuyayi. Apraám Chíkich akupniun mesetjai awakak Támatai Mirkiseték jiintiuki inkiun ti shiir Awájsámiayi.
					</seg>
					<seg id="b.HEB.7.2" type="verse">
						Túramtai Apraám nupetmakar kuit jukimiun tias (10) akantuk susamiayi. Mirkisetéka naari tana juka &quot;ti penker uunt akupin&quot; tawai. Tura Saremka &quot;ti shiir imiatkincha&quot; tawai. Tura Mirkiseték Sarema akupniuri asa &quot;ti shiir imiatkinchanum Akupín&quot; tawai.
					</seg>
					<seg id="b.HEB.7.3" type="verse">
						Nukurisha aparisha Yus-Chichamnum atsawai. Núnisan ni uuntrisha atsawai. Ni akiiniamurincha ni jakamurincha ujaatsui. Tuma asamtai Yusa Uchiría aintsan tuke iniannakchatniun Yúsnan pujurniu uuntri ajasuiti.
					</seg>
					<seg id="b.HEB.7.4" type="verse">
						Mirkiseték Timiá uuntauya nu Enentáimprata. Ii uuntri Apraámsha nupetmakar kuit jukimiun tias akantuk susamiayi.
					</seg>
					<seg id="b.HEB.7.5" type="verse">
						Tuma asamtai Apraám nankaamas uuntaiti. Muisais akupkamujai Riwí Weeáka Yúsnan pujurin ainiawai. Niisha Ashí Israer-shuarjai métek Apraám Weeá ainiawai. Túmaitiat penké Israer-shuar ni waririn tias akantuk Riwí shuaran suu ármiayi. Muisais tu akupkamiayi.
					</seg>
					<seg id="b.HEB.7.6" type="verse">
						Túrasha Mirkiseték Riwí weeachunak Apraám Tiásan akantuk niin susamiayi. Apraám Yus shiira nuna tsankatkamuitiat Mirkisetékan niijiai uunt asamtai susamiayi. Túram Mirkiseték Apraáman shiir awajsamiayi.
					</seg>
					<seg id="b.HEB.7.7" type="verse">
						Imiá nekas Mirkiseték Apraáma nankaamas Páantin asa Apraáman shiir awajsamiayi.
					</seg>
					<seg id="b.HEB.7.8" type="verse">
						Israer-shuarti tias akankamun Súajnia Nú shuar aya aents ásar tuke pujuschamin ainiawai. Antsu Mirkiseték jakamun Yus-Chicham penké ujaatsui.
					</seg>
					<seg id="b.HEB.7.9" type="verse">
						Yamái Riwí Weeá shuar kuit akankamun achiktin ainiawai. Túrasha Apraám Mirkisetékan Súakui Riwí Weeá nujai susa ainiawai.
					</seg>
					<seg id="b.HEB.7.10" type="verse">
						Apraám Weeá ainiak ni Ayashía ainis Enentáimtusmin ainiawai.
					</seg>
					<seg id="b.HEB.7.11" type="verse">
						Muisais akupkamunam Riwí-shuarnumia aya Arun Weeá shuar Yúsnan pujurin ármiayi. Niisha Muisais akupkamu timia nujai métek penké shuarjai takasarmiayi. Tura Riwí-shuarnumia Yúsnan pujurniu takatrijiai Tunáa nekas Asakárminiaitkiuinkia Yúsnan pujurin yamarmak, Arun weeachu, anaikiashtin ainti. Túrasha Yus Jesusan, Mirkiseték amia ainis, Yúsnan pujurniun anaikiaiti. Nusha Arun weeachuiti.
					</seg>
					<seg id="b.HEB.7.12" type="verse">
						Tura Yúsnan pujurin Yapajniámtai Muisais akupkamusha Yapajniátniuiti.
					</seg>
					<seg id="b.HEB.7.14" type="verse">
						Nu arantcha, ii Uuntri Jesukrístu Riwí-shuarcha antsu Jutá-shuarauyayi. Tura Muisais akupkamujai Jutá-shuarnumia Yúsnan pujurin atsutniuiti. Antsu nuna takatrin penké Túrashtiniuyi. Tuma asamtai Nújaisha Muisais akupkamu Yapajniátniuiti.
					</seg>
					<seg id="b.HEB.7.15" type="verse">
						Nú Páantcha awajsamniaiti. Wats, Yúsnan pujurin yamarma nuka Mirkisetékjai métekete.
					</seg>
					<seg id="b.HEB.7.16" type="verse">
						Ninkia Riwí shuar asa Yúsnan pujurin ajaschamiayi, antsu Jákashtin asa nu kakarmajai Yúsnan pujurin ajasmiayi.
					</seg>
					<seg id="b.HEB.7.17" type="verse">
						Tuma asamtai juna Yus Jesusan áujmatui: &quot;Mirkisetékka Yúsnan pujurin amia Núnismek Amesha iniannatsuk Yúsnan tuke pujurin átatme.&quot;
					</seg>
					<seg id="b.HEB.7.18" type="verse">
						Nujai yaunchu akupkamu pénkercha ajasmatai japirmaiti.
					</seg>
					<seg id="b.HEB.7.19" type="verse">
						Muisais akupkamuka Shuáran pénker awajsachminiuyayi. Antsu Yus iin ti shiir awajtamsattajnia nu Nákaji. Nujai Yusai ti shiir Jeeáitji.
					</seg>
					<seg id="b.HEB.7.20" type="verse">
						Nunasha Yus &quot;nekas tajai&quot; tusa Ninki pachiimias tumammiayi.
					</seg>
					<seg id="b.HEB.7.21" type="verse">
						Riwí-shuarnumia Yúsnan pujurin Yusa naari pachitsuk anaikiamu ármiayi. Antsu Jú Yúsnan pujurniunka Yus imia Ninki pachiimias anaikiamiayi. Tura Niin Júnis Tímiayi: &quot;Uuntka imia Ninki pachiimias tiniu asa penké Yapajiáshtatui. Niisha &quot;Mirkisetékka Yúsnan pujurin amia Núnismek Amesha tuke Yúsnan pujurin átatme&quot; Tímiayi.&quot;
					</seg>
					<seg id="b.HEB.7.22" type="verse">
						Tuma asamtai Jesuska nekas uwemtikrattajai tusa yaunchu amia nujai nankaamas pénker Chichaman iwiarturuiti.
					</seg>
					<seg id="b.HEB.7.23" type="verse">
						Yaunchu Yúsnan pujurin Untsurí ármiayi. Chíkich jakamtai Chíkich tuke takaarmiayi.
					</seg>
					<seg id="b.HEB.7.24" type="verse">
						Antsu Jesus tuke Jákashtin asa chikichan ikiurkishtatui.
					</seg>
					<seg id="b.HEB.7.25" type="verse">
						Tuma asa tuke iwiaaku pujak ni shuarin tuke Yúsan áujtusminiaiti. Tuma asa shuar Niin Enentáimtusar Yusai weankarun tuke uwemtikramniaiti.
					</seg>
					<seg id="b.HEB.7.26" type="verse">
						Tuma asa Jesus Yúsnan pénker pujurin asa ii atsumajnia Núkete niisha. Niisha ti shiir asa penké tunaarinchaiti. Ashí tunaariniunmaya kanakniuiti. Tura Yusjai métek Uunt ajasuiti.
					</seg>
					<seg id="b.HEB.7.27" type="verse">
						Niisha yaunchu Yúsnan pujurniu uuntri armia Núnikchaiti. Yaunchua nuka murikiun Máawar Ashí tsawant Yúsan suu ármiayi. Nujai emka ni tunaarin Nuyá Ashí shuara tunaarin Asakátin ármiayi. Tura Jesuska Jákatniunam Chikichkí surumak Ashí shuara tunaarin Asakátramiayi.
					</seg>
					<seg id="b.HEB.7.28" type="verse">
						Muisais akupkamuka penké shuarnak tuke pénkercha ain Yúsnan pujurniu uuntrin anaikiaiti. Tura nu ukunmanka Yus, nekas ninki pachiimias, ni Uchirín, tuke pénkera nuna, Yúsnan pujurniu uuntrin anaikiaiti.
					</seg>
				</div>
				<div id="b.HEB.8" type="chapter">
					<seg id="b.HEB.8.1" type="verse">
						Nekas juna Tájame: Yúsnan pujurniu uuntri Jesus iin ti shiir yainma asa akupin pujutainium Yusa untsuurini nayaimpiniam pujusuiti.
					</seg>
					<seg id="b.HEB.8.2" type="verse">
						Nekas Yusa Jee nayaimpinma nu aents najanachma antsu Yus najanamuiti. Nui Jesus Yúsnan pujurui.
					</seg>
					<seg id="b.HEB.8.3" type="verse">
						Ashí Yúsnan pujurniu uuntri ainia nu, shuar Yúsnan susamuncha tura naman maar Yus Sútaincha Yúsan Ashí Súsatin ainiawai. Núnisan Jesukrístusha Yúsan Súsatniuiti.
					</seg>
					<seg id="b.HEB.8.4" type="verse">
						Juyá Yúsnan pujurin Muisais timia nuna Yúsan yamaisha susamin akui Jesus ju nunkanam pujakka Yúsnan pujurin áchainti. Antsu nayaimpiniam takaawai.
					</seg>
					<seg id="b.HEB.8.5" type="verse">
						Yus yaunchu Muisaisan nayaimpiniam írunna nuna iniaktus Tímiayi &quot;Ame Wáinkiamna nujai métek Ashí najanata.&quot; Túramu asamtai Ashí yaunchu Yúsnan pujurin Muisais najanamujai takainia nu aya nayaimpiniam ana nuna nakumkamujain takainiawai.
					</seg>
					<seg id="b.HEB.8.6" type="verse">
						Antsu Jesus ti nekasa nujai nayaimpiniam takaawai. Muisais akupkamuka Shuáran pénker awajsachminiaiti. Antsu Yus iin ti penker awajtamsattaji. Kame Yamaram Chichamnum Yus Ashí Túrutmattajnia nu Muisais akupkamunam ana nuna nankaamas ti penker ainiawai. Tuma asamtai nankaamas pénker Chichaman Jesus takartamji.
					</seg>
					<seg id="b.HEB.8.7" type="verse">
						Kame Emka Chicham, Yus Muisaisjai yaunchu najanamia nu, nekas pénkeraitkiuinkia Yamaram Chichaman najanachaayi.
					</seg>
					<seg id="b.HEB.8.8" type="verse">
						Antsu pénkercha Aíniakui Israer-shuaran Tímiayi: &quot;Uunt Yus tawai: &quot;Tsawant jeamtai Ashí Israer-shuarjai Yamaram Chichaman najanattajai.
					</seg>
					<seg id="b.HEB.8.9" type="verse">
						Yaunchu ju shuara uuntrin Ejiptunmaya yaruakmiaj nui Emka Chichaman najanamjai. Tura Yamaram Chichaman najanattaj nu Núnischa átatui. Emka nuna uminiachkui ajapan iniaisarmajai.&quot; Núnis tawai Uunt Yus.
					</seg>
					<seg id="b.HEB.8.10" type="verse">
						Tura nu arantcha tawai: &quot;Tsawant jeamtai Israer-shuarjai Yamaram Chichaman najanattaj nuka Júnis átatui. Wi akupeajna nuna Enentáin paant Enentáimtikrartatjai. Nuyá ni Yusri ártatjai tura niisha Wíi shuar ártatui.
					</seg>
					<seg id="b.HEB.8.11" type="verse">
						Nuisha Yúsan nekaat tusa jintinnaiyachartatui. Kame ni aisha ni yachisha kame Ashí shuar, uchisha uuntcha, Ashí nekarawartatui.
					</seg>
					<seg id="b.HEB.8.12" type="verse">
						Tura Ashí ni tunaarincha tsankuraran ni yajauchirin atak penké Enentáimtuschartatjai&quot; Tímiayi.&quot; Tu aarmaiti.
					</seg>
					<seg id="b.HEB.8.13" type="verse">
						Wats, Emka Chicham yajauch ajakui Yus Yamaram Chichaman Nájaneak pujurui. Tura yajauch ajasua nuka Wárik ajapnattawai.
					</seg>
				</div>
				<div id="b.HEB.9" type="chapter">
					<seg id="b.HEB.9.1" type="verse">
						Ayu. Yus shiir awajsatniuka Emka Chicham timia nujai métek Túratniuyayi. Tura ju nunkanmaya Yusa Jeen weriar Yús shiir awajsatniuyayi.
					</seg>
					<seg id="b.HEB.9.2" type="verse">
						Nu Jeasha Júnis tesakmauyayi. Nékatka Shiir Tesaamu tutainti. Nui asuitin ekeemakar Tsáapin awajtaisha tura misasha Yus iniaktusma tantajai pujuyayi.
					</seg>
					<seg id="b.HEB.9.3" type="verse">
						Nuyá-tesaamuka Imiá Shiir Tesaamu tutainti.
					</seg>
					<seg id="b.HEB.9.4" type="verse">
						Nui kunkuin ekeemataisha kurijiai kuerma tura Chícham Aarma Chumpitiaisha pujuyayi. Nusha Ashí kurijiai kuérmauyayi. Tura init kurijiai najanamu ichinkian Maná yurumak enkemniuyayi. Nuyá Yúsnan pujurniu uuntri Arunka ushukrutairi yaunchu tsapaak jankukmia nusha enkemniuyayi. Nuyá Yus najanamu Chícham Muisais kayanam aarmasha enkemniuyayi.
					</seg>
					<seg id="b.HEB.9.5" type="verse">
						Nuna úkurin Kirupín, nayaimpinmaya suntara nu, kurijiai nakumkamu wajarmiayi. Nusha Yusa Shíirmarin nakumkarmiayi. Tura ni nanapéjai shuara Tunaarín ayamprutain Nukúakuyayi. Nuna arantka Yamái etserkatin atsumatsji.
					</seg>
					<seg id="b.HEB.9.6" type="verse">
						Núnis aa asamtai Shiir Tesaamunam Ashí Yúsnan pujurin tuke Wáiniak Yúsnan takasarmiayi.
					</seg>
					<seg id="b.HEB.9.7" type="verse">
						Tura Imiá Shiir Tesaamunmanka aya ni uuntrin Wáiniauyayi. Tura niisha Ashí uwitin aya chikichik tsawant wayamiayi. Wayak ni tunaarisha tura Ashí shuara tunaari tsankurnarat tusa Yus Súsatniu namanké numpen juu ámiayi.
					</seg>
					<seg id="b.HEB.9.8" type="verse">
						Yusa Wakani Núnis Atí tusa nuna mash iwiaramiayi. Tura asa juna paant awajturmaji. Jú nunkanmaya Yusa Jee pujakui tura aya nuin Yus shiir awajsamniaitkiuinkia nekas Imiá Shiira nui Yus pujamunam wayatin tuke itiurchat ainti.
					</seg>
					<seg id="b.HEB.9.9" type="verse">
						Nusha Yamái pujuiniaj nuna Enentáimtikrampratniuitji. Shuar Yus shiir Enentáimtikratniun namanken maa Suíniaksha nu shuar ni tunaarijiai tuke itit Enentáimtumainiawai.
					</seg>
					<seg id="b.HEB.9.10" type="verse">
						Warí, aya Yurumátniusha umartincha nijiartincha tura Ashí Núnisan Túratniujai aya Pátatek asamtai Enentáiniam ana nuna iwiarachmin ainiawai. Antsu Yus Nú Túratniunka Yapajiátniuyayi. Tuma asamtai Yapajniátsain Túratin ainiawai.
					</seg>
					<seg id="b.HEB.9.11" type="verse">
						Tura yamaikia Kristu Táwiti tura Yúsnan pujurniu uuntri ajas Yamaram Chichamnum Yus ti penkeran Túrutmatniua nuna pujurturmaji. Niisha ti shiir Yus Jea aents najanachmanum takaawai. Nu Jea ju nunkanmayanchuiti.
					</seg>
					<seg id="b.HEB.9.12" type="verse">
						Tura Kristu Imiá Shiir Tesaamunam namanke numpéjai wayachuiti antsu ni numpejain~ki wayaiti. Tura aya Chikichkí Wayá ii tunaarin asakturmar tuke uwemtikrampramiaji.
					</seg>
					<seg id="b.HEB.9.13" type="verse">
						Nekas namanké numpesha tura aisamu yunkunmirisha Tunáa shuarnum Pátatek ukatkamu aya Pátatek shiir awajsamniuyi.
					</seg>
					<seg id="b.HEB.9.14" type="verse">
						Túrasha Kristu numpé ii tunaarin penké Asakáruiti. Túramtai yamaikia Tunáa Jákatniunam Júana nujai itit Enentáimtumatsuk nekas iwaaku Yus shiir umirkamniaitji. Kristu penké tunaarincha asa tuke Jákashtin Wakaní kakarmarijiai Jákatniunam Yusai surumakmiayi.
					</seg>
					<seg id="b.HEB.9.15" type="verse">
						Nu asamtai Jesukrístu Yamaram Chichaman shiir takarniuiti. Yaunchu Chichamjai Tunáa nekas tsankurachma asamtai Kristu jaka nu tunaancha tsankurarmiayi. Nujai Ashí Yus-shuarti Yus achikma asar Yus tsankatramajnia nu Wáinkiar tuke wararsattaji.
					</seg>
					<seg id="b.HEB.9.17" type="verse">
						Shuar ni Kuítrin akantrattak chichaman najanatniuiti. Tura Jáatsain nu kuit akantrashtiniaiti. Aya nii jakamtai nu chicham najanamu uminkiatniuiti.
					</seg>
					<seg id="b.HEB.9.18" type="verse">
						Nu asamtai Emka Chicham Muisaisjai najanamusha maamu numpé ukatramujai akupkamuyayi. Nujaisha naman Máatniuyayi.
					</seg>
					<seg id="b.HEB.9.19" type="verse">
						Muisais nu akupkamun Ashí Shuáran ujakarmiayi. Nuyá ure kapaakujai tura nupajaisha namanké numpé entsajai pachimpramujai ayak akupkamu papincha Ashí shuarnasha ukatkarmiayi.
					</seg>
					<seg id="b.HEB.9.20" type="verse">
						Tura tiarmiayi &quot;Ju numpajai &quot;Chícham Yus akupturmarmena nu nekas umiktiniaiti&quot; tawai.&quot;
					</seg>
					<seg id="b.HEB.9.21" type="verse">
						Nuyá nu numpajai Yusa Jeencha Ashí nui takastin irunmia nunasha ukatkarmiayi.
					</seg>
					<seg id="b.HEB.9.22" type="verse">
						Nu akupkamujai penké ishichik numpajainchu shiir awajsamniaiti. Túrasha numpajainchu Tunáa penké Asakárchamniaiti.
					</seg>
					<seg id="b.HEB.9.23" type="verse">
						Tuma asamtai Muisais najanamu nayaimpiniam ana nuna aya nakumkamu ásar namanké numpejai shiir awajsamu ármiayi. Antsu nayampiniam nekas írunna nu, nankaamas kakaram numpajai shiir awajsatin ainiawai.
					</seg>
					<seg id="b.HEB.9.24" type="verse">
						Krístuka yaunchu Yusa Jeen aents najanamunam takastaj tusa wayachmiayi. Nuka nayaimpinmayan aya nakumkamuiti. Antsu nekas nayaimpiniam Yus pujamunam Wayá asa iin áujturmaji.
					</seg>
					<seg id="b.HEB.9.25" type="verse">
						Yaunchu Yúsnan pujurniu uuntri ni numpejainchu Ashí uwitin Imiá Shiir Tesaamunam wain ármiayi. Tura Krístuka Untsurí wayachuiti.
					</seg>
					<seg id="b.HEB.9.26" type="verse">
						Kame Untsurí wayatniuitkiuinkia ni numpejain~ki Wayá asa Yámankamtaiknumia Untsurí Jákaayi. Antsu yamaikia ju nunka Amúamunam Kristu Chikichkí Jákatniunam surumak tunaan Ashí Asakáruiti.
					</seg>
					<seg id="b.HEB.9.27" type="verse">
						Ashí shuar Chikichkí jakar Nuyá ni Túramun Yusai nekamatniun nantaktin ainiawai.
					</seg>
					<seg id="b.HEB.9.28" type="verse">
						Núnisan Kristu Chikichkí Jákatniunam surumak shuara tunaarin Asakáruiti. Tura atakka tunaan Asakártinian wantinkiashtatui. Antsu ni Tátintrin Nákainia nuna uwemtikkrattsa wantinkiattawai.
					</seg>
				</div>
				<div id="b.HEB.10" type="chapter">
					<seg id="b.HEB.10.1" type="verse">
						Muisais akupkamuka ukunam ti penker átatna Núchaiti. Antsu nuna aya nakumeawai. Tuma asa Ashí uwitin naman maar Yus Sútaijiaisha shuara tunaarin Asakátrachminiaiti.
					</seg>
					<seg id="b.HEB.10.2" type="verse">
						Kame Asakátraka shuar nekas shiir awajsamniaitkiuinkia Yus naman maar Súsatniun atsumachuk iniaisaraayi. Iis, mash tsankuramuitkiunka ni tunaarijiai itit Enentáimtumascharainti. Túrawar naman maar Yus Súsatniun iniaisarainti.
					</seg>
					<seg id="b.HEB.10.3" type="verse">
						Antsu namanken maar Ashí uwitin tuke Suíniak nujai ni tunaarin tuke Enentáimtuiniawai.
					</seg>
					<seg id="b.HEB.10.4" type="verse">
						Warí, namanké numpejai ii tunaari penké Asakárchamniaiti.
					</seg>
					<seg id="b.HEB.10.5" type="verse">
						Nu asamtai Kristu Jú nunkanam taa Yúsan chicharuk Tímiayi: &quot;Naman maar Sútaisha penké nakitrame. Antsu ayash iwiaram surusuitme.
					</seg>
					<seg id="b.HEB.10.6" type="verse">
						Naman aesamusha tura tunaan Asakártin naman susamusha wakeratsme.
					</seg>
					<seg id="b.HEB.10.7" type="verse">
						Tuma asamtai &quot;Yusrú, Tímiajai. Winia aatrurma Núnisnak ame wakeramurmin umiktajtsan Táwitjai&quot; Tímiajai&quot; Tímiayi.
					</seg>
					<seg id="b.HEB.10.8" type="verse">
						Emka, Muisais akupkamu ain, naman susamuncha, tunaan Asakárat tusa naman maar susamuncha, naman aesamuncha Yus Ashí nakitraiti tawai Kristu.
					</seg>
					<seg id="b.HEB.10.9" type="verse">
						Nuyá &quot;Yusrú, ame wakeramurmin umiktajtsan Táwitjai&quot; tawai. Nuna taku naman maar Sútain &quot;Asakáiniaiti&quot; tawai. Tura chikichan ikiuawai.
					</seg>
					<seg id="b.HEB.10.10" type="verse">
						Jesukrístu Yúsan umiruk Jákatniun Chikichkí surumakmatai Yus iin tunaarincha shiir awajtamsaitji.
					</seg>
					<seg id="b.HEB.10.11" type="verse">
						Tura Israer-shuarnumia Yúsnan pujurin Ashí tsawantai Nú namannak Máawar tunaan Asakáchunak Yúsan ti suu ainiawai.
					</seg>
					<seg id="b.HEB.10.12" type="verse">
						Antsu Jesukrístuka Jákatniunam Chikichkí surumak Ashí shuara tunaarin Asakár atakka penké Jákashtiniaiti. Nuna tura Yusa untsuurini nekas akupin pujutainium pujusuiti.
					</seg>
					<seg id="b.HEB.10.13" type="verse">
						Tura Yus ni nemasrin nupetak niin umirkarti tusa Súsartatna nuna Nákawai.
					</seg>
					<seg id="b.HEB.10.14" type="verse">
						Chikichkí jakamujai ni shuarin tuke tunaarincha awajsaruiti.
					</seg>
					<seg id="b.HEB.10.15" type="verse">
						Yusa Wakanisha Núnisan tawai. Emka Tímiayi:
					</seg>
					<seg id="b.HEB.10.16" type="verse">
						&quot;Yamaram Chichaman najanattaj nuka Júnisan átatui: Wi akupeaj nuna ni Enentáin paant Enentáimtikrartatjai.&quot;
					</seg>
					<seg id="b.HEB.10.17" type="verse">
						Nuyásha tawai: &quot;Ni yajauch Tunáa Túramurin penké Enentáimtuschattajai.&quot;
					</seg>
					<seg id="b.HEB.10.18" type="verse">
						Tuma asamtai, ii tunaari tsankuramu asamtai atak iin jarutramkatin atsumatsji.
					</seg>
					<seg id="b.HEB.10.19" type="verse">
						Tuma asamtai, Yatsurú, Jesukrístu numpejai pénker awajsamu asar sapijmiatsuk shiir Enentáijiai Imiá Shiira nui, nekas Yus pujamunam wayamniaitji.
					</seg>
					<seg id="b.HEB.10.20" type="verse">
						Nui wayatniuka Kristu jaka Yusa Jeen tesaamun Júsatniua aintsan ánturmamiaji. Yamaisha tura tuke wayamnia átatui.
					</seg>
					<seg id="b.HEB.10.21" type="verse">
						Jesus Yúsnan pujurniu uuntri asa Ashí Yus-shuartin Wáitmak pujurtamji.
					</seg>
					<seg id="b.HEB.10.22" type="verse">
						Tuma asamtai, tuke Enentáijiai Yus Imiá nekas Enentáimtusar Yusai jeartai. Ii Enentái Kristu numpejai nijiarma asamtai nekas Enentáimtakur ii tunaarijai itit Enentáimtumaschatniuitji. Tura ii ayashisha pénker entsajai imianniuitji.
					</seg>
					<seg id="b.HEB.10.23" type="verse">
						Yus tsankatramkattajnia nu shiir Enentáimtamu iniaitsuk kakaram ajasar tuke emetatniuitji. Yus tsankatramkaitji nuna umiktatui.
					</seg>
					<seg id="b.HEB.10.24" type="verse">
						Pénker anenain tura pénker Túrin ajasartai tusar mai yainiaikiartiniaitji.
					</seg>
					<seg id="b.HEB.10.25" type="verse">
						Yusa Jeen Yus-shuarjai tuke iruntratin iniaisashtiniaitji. Chíkich iniainiakuisha iikia tuke iruntratniuitji. Nui irunkurkia Ikiakánairtiniaitji. Tura Kristu Tátin tsawantri ishichik ajasu asamtai Nú nukap Túratniuitji.
					</seg>
					<seg id="b.HEB.10.26" type="verse">
						Túrasha shuar nekas chichaman nékayat wakeramurijiain tunaanum wekaakka Kristu jakamun nakitia asamtai Chíkich atsawai ni tunaarin Asakátratniun.
					</seg>
					<seg id="b.HEB.10.27" type="verse">
						Ayatik ashamak ti tsuumai sumamatin tsawantan Nákasminiaiti. Nu tsawantai Yus ni nemasrin ti kajerak Asutíak mash emesrattawai.
					</seg>
					<seg id="b.HEB.10.28" type="verse">
						Shuar Muisais akupkamun umikchamtai tura Jímiar shuar menaintiusha etserkarmatai waitnentsuk Máatniuyayi.
					</seg>
					<seg id="b.HEB.10.29" type="verse">
						Núnisaitkiuinkia shuar Yusa Uchirin wishikiainiakka ni numpencha nakitiainiakka tura Yus niin anea nuna Wakanincha katsekainiakka nuna nankaamas Asutniáchartatuak. Warí, nii nakitiana nu numpajai Yamaram Chicham nekas umirkatin awajsamuyayi. Tura Nújaisha nii ti pénker awajnastiniuyayi.
					</seg>
					<seg id="b.HEB.10.30" type="verse">
						Ii Uuntri Yus Júnis Tímiayi &quot;Wi Asutiátniuitjai. Wi yapajkiattajai.&quot; Nuyásha Tímiayi &quot;Wíi shuara tunaarin ti paant nekarattajai.&quot;
					</seg>
					<seg id="b.HEB.10.31" type="verse">
						Ti Tsúumainti iwiaaku Yusa kakarmarijiai Asutniátin.
					</seg>
					<seg id="b.HEB.10.32" type="verse">
						Tura atumsha Yámankamtaik Yusna nekaarum Yus-shuar ajasmarum nu Enentáimsatarum. Kakaram ajasrum Ashí itiurchat katsuntramarme.
					</seg>
					<seg id="b.HEB.10.33" type="verse">
						Chíkichtirmeka katseknakmarme tura Ashí iimiainiamunam yajauch awajnasmarme. Chikichcha nu shuarnum pachitkia asarum itit awajnasmarme.
					</seg>
					<seg id="b.HEB.10.34" type="verse">
						Atumsha sepunam pujuinia nusha waitnentramarme. Tura shiir warasrum Kuítrumin atantramainiakuisha katsuntramarme. Nayaimpiniam tuke amuukashtin kuit pachiktin asarum Túramarme.
					</seg>
					<seg id="b.HEB.10.35" type="verse">
						Tuma asarum yawetsuk Yus tuke Enentáimtusrum kakaram ajastarum. Túrakrum nankaamas akinkiattarme.
					</seg>
					<seg id="b.HEB.10.36" type="verse">
						Atumsha esetra Enentáimsarum Yus wakera nu Túrakrum Yus atumin amastinia nu wainkiattarme.
					</seg>
					<seg id="b.HEB.10.37" type="verse">
						Kame Yus-Chichamnum aarmaiti: &quot;Tátinia nu ishichik ajasai. Wárik Tátatui.
					</seg>
					<seg id="b.HEB.10.38" type="verse">
						Shuar Yúsan nekas Enentáimtak pénker wekaak uwemprattawai. Tura iniaiyakuinkia niin wararsashtatjai.&quot;
					</seg>
					<seg id="b.HEB.10.39" type="verse">
						Tura iikia iniaisar mesena Nú shuarchaitji. Antsu Yus shiir Enentáimtusar uwempraitji.
					</seg>
				</div>
				<div id="b.HEB.11" type="chapter">
					<seg id="b.HEB.11.1" type="verse">
						Yus nekas Enentáimtakur &quot;Nákajnia nuna, Yus nekas suramsattaji&quot; taji. Tura Wáinchaitiatar &quot;nekas wainkiattaji&quot; taji.
					</seg>
					<seg id="b.HEB.11.2" type="verse">
						Yaunchu ii uuntri Yúsan nekas Enentáimtuiniakui Yus &quot;pénkeraitme&quot; tiarmiayi.
					</seg>
					<seg id="b.HEB.11.3" type="verse">
						Aya Yus Enentáimtakur ju nékaji: Yus aya ni chichamejain Ashí nunkan najanamiayi. Túramtai Ashí Wáiniainiaj nu Wáinchataijiai najanamu ainiawai.
					</seg>
					<seg id="b.HEB.11.4" type="verse">
						Apir Yúsan nekas Enentáimtak Kaínjai nankaamas pénkera nuna Yúsan susamiayi. Túramtai Yus &quot;pénkeraitme&quot; taku shiir yuminsamiayi. Tuma asamtai Apir Jákaitiat tuke Enentáimtikramji.
					</seg>
					<seg id="b.HEB.11.5" type="verse">
						Enuksha Yúsan nekas Enentáimtak iwiaakuk nayaimpiniam junakmiayi. Yus jukimiu asamtai Wáinkiacharmiayi. Tura Yus-Chichamnum aarma &quot;Enuk Júnatsuk Yúsan ti shiir Enentáimtikniuyayi&quot; tawai.
					</seg>
					<seg id="b.HEB.11.6" type="verse">
						Tura Yus nekas Enentáimtachkumka ṡitiurak Nii shiir Enentáimtiksatam? Nekas Enentáimjai Yúsan weantuktaj tusam wakerakmeka, emka, Yus iwiaaku pujawai, tu Enentáimpratniuitme. Nuyásha, Wi Yúsan eakuinkia Yuska winia Yáintkiattawai, tu Enentáimsatniuitme.
					</seg>
					<seg id="b.HEB.11.7" type="verse">
						Yus, `amaarkatniun akupkattajai&quot; tiniu asamtai, Nuaisha Yúsan nekas Enentáimtak, amaarun Wáinchaitiat, &quot;Túrunattawai&quot; Tímiayi. Túrak Yus timiajai métek uunt kanun najana ni shuarincha uwemtikramiayi. Tura Yúsan nekas Enentáimta asamtai Yus &quot;pénkeraitme&quot; Tímiayi. Tura ni umirkamujai Chíkich shuar Yúsan Enentáimtachun Súmamtikiawarmiayi.
					</seg>
					<seg id="b.HEB.11.8" type="verse">
						Tura Apraámsha Yúsan nekas Enentáimtak Yus &quot;Núnkem ikiukim Wetá&quot; tutai shiir umikmiayi. Yus tuke niin Súsatniua Nú nunkanam wémiayi. Turasha ni nunken ikiuak ni jeatniun nékatsuk jiinkimiayi.
					</seg>
					<seg id="b.HEB.11.9" type="verse">
						Yúsan shiir Enentáimtak Nú nunkanam Yus niin tsankatkamuitiat írara ainis pujusmiayi. Nuap jeanam pujuyayi. Núnisan ni Uchirí Isaksha tura ni Tirankí Jakupsha nuin tsankatkamuitiatan írara Núnisar pujuarmiayi.
					</seg>
					<seg id="b.HEB.11.10" type="verse">
						Kame Apraámka nayaimpinmaya ashirchamin péprunam pujustinian Nákasmiayi. Yus nu pepru pénker iwiar jeamka asamtai umuchkiachminiaiti.
					</seg>
					<seg id="b.HEB.11.11" type="verse">
						Apraáma nuwé Sarasha Yúsan shiir Enentáimta asa uuntach áyat ajaprukmiayi. Yus timia nuna umiktatui tau asa uchin takusmiayi.
					</seg>
					<seg id="b.HEB.11.12" type="verse">
						Tura nujai Apraám ti uuntchitiat ti pampanmiayi. Nii chikichkitiat ni pampanmari ti Untsurí ajasar yaajai métek tura Náikmijiai métek nekapmarchamnia ajasarmiayi.
					</seg>
					<seg id="b.HEB.11.13" type="verse">
						Ashí nu shuar Yus tsankatkamun Wáintsuk Jákarmiayi. Túrasha Yúsan nekas Enentáimtuiniak arantia Wáinkiar warasar shiir Enentáimtiarmiayi. Túrawar &quot;ju nunkanam nekas aya íraraitji&quot; tiarmiayi.
					</seg>
					<seg id="b.HEB.11.14" type="verse">
						`Iraraitji&quot; tu chichainiak Chíkich nunka eamun Páant awajainiawai.
					</seg>
					<seg id="b.HEB.11.15" type="verse">
						Niisha matsatu Winíarmia nui atak waketkitniun wakeruiniakka Páchitsuk waketkiaraayi.
					</seg>
					<seg id="b.HEB.11.16" type="verse">
						Tura antsu niisha nuna nankaamas pénker nunkan nayaimpinmaya nuna Enentáimtiarmiayi. Túmainiakui Yuska péprun iwiartur susa asa &quot;wi ni Yusrintjai&quot; Títinian natsantatsui.
					</seg>
					<seg id="b.HEB.11.17" type="verse">
						Ataksha Apraám Yúsan nekas Enentáimtak &quot;chikichik uchi amasmaj nu, namankea aitkiasmek maam surusta&quot; takui Apraám Isakan ni uchirin Yus susatniun penké suritkiachmiayi.
					</seg>
					<seg id="b.HEB.11.18" type="verse">
						Kame Yus &quot;Isakjai ti pampantatme&quot; tau asamtai
					</seg>
					<seg id="b.HEB.11.19" type="verse">
						Apraám &quot;Máamtaisha Yus iniantkittiawai&quot; tu Enentáimpramiayi. Tura Yus ukunam Máatiun suritkiamtai Isakan Máachiat nekas Jákatniunmaya uwempran nantakniua aintsan Wáinkiamiayi.
					</seg>
					<seg id="b.HEB.11.20" type="verse">
						Isaksha Yúsan nekas Enentáimtak ni Uchirín Jakupnasha Esauncha ukunam ni Túrunattana nuna ujakarmiayi.
					</seg>
					<seg id="b.HEB.11.21" type="verse">
						Núnisan Jakup Yúsan nekas Enentáimtak jatsuk ni tirankin, Jusé Uchirín, shiir Túrunattana nuna ujakarmiayi. Tura ti uuntach asa Máshtunkrin ushukruma Yúsan shiir awajsamiayi.
					</seg>
					<seg id="b.HEB.11.22" type="verse">
						Tura Jusesha Jákatniuri ishichik ajatesmatai Yúsan nekas Enentáimtak Yus ukunam Israer-shuaran Ejiptu nunkanmaya Júkiartatna nuna ujakarmiayi. Tura Jíiniainiak ni ukunchin Júkiar Yus tsankatkamu nunkanam iwiarsarat tusa akupkamiayi.
					</seg>
					<seg id="b.HEB.11.23" type="verse">
						Muisaisa aparisha nukurisha Yúsan nekas Enentáimtuiniak Muisais ti Shíirmach asamtai suntar Máawarain tusa akiiniamunmaya menaintiu nantu úukarmiayi. Tura uunt akupin akupkamun ashamkacharmiayi.
					</seg>
					<seg id="b.HEB.11.24" type="verse">
						Muisaissha Yúsan shiir Enentáimtak uunt ajas Ejiptunmaya uunt akupniu Nawantrí uchiri ajastinian nakitramiayi.
					</seg>
					<seg id="b.HEB.11.25" type="verse">
						Antsu Ejiptu nunkanam ishichkisha tunaan warartsuk Yusa shuarijiai métek Wáitsatniun nankaamas wakerukmiayi.
					</seg>
					<seg id="b.HEB.11.26" type="verse">
						Nujai Krístun yajauch awajsarmia Núnisan niisha Wáitsatniuuyi. Túrasha Ashí Ejiptu nunkanam pénker irunmia nuna nankaamas Yus niin ukunam tsankatkatta nuna shiir Enentáimtusmiayi.
					</seg>
					<seg id="b.HEB.11.27" type="verse">
						Niisha Yúsan shiir Enentáimtak uunt akupin kajeramu ain ashamtsuk Ejiptu nunkanmaya jiinki wémiayi. Yúsan Wáinchiat shiir Enentáimtamujai wainiua ainis kakaram ajas Ashí katsuntramiayi.
					</seg>
					<seg id="b.HEB.11.28" type="verse">
						Muisais Yúsan shiir Enentáimtak Yámankamtaik paskua namperan najaneak Ashí Israer-shuaran numpajai ni Wáitirin kuérat tusa akupkarmiayi. Nujai Yus timia Núnisan nayaimpinmaya suntar nuna iis nu jeanam iwiairin Máatsuk nankaikit tusa Tímiayi.
					</seg>
					<seg id="b.HEB.11.29" type="verse">
						Israer-shuarsha Yúsan shiir Enentáimtuinia ásar Kapaantin Entsa nakaakamtai ajapén ti penker kukarnum katinkiarmiayi. Ejiptunmaya suntarsha Núnisan katintai Tukamá jakerarmiayi.
					</seg>
					<seg id="b.HEB.11.30" type="verse">
						Israer-shuarsha Yúsan shiir Enentáimtuinia ásar Yus timian umirkar siati tsawant Jerikiú péprun téntakarmatai aa tanish Sáanákmiayi. Nujai ti Yúpichuch nupetkarmiayi.
					</seg>
					<seg id="b.HEB.11.31" type="verse">
						Raapsha nu péprunam pujak~u Yúsan nekas Enentáimtak tsanirmatai áyat Israera suntarin mamikmak wekaan ti penker Itiáa asa Chíkich shuar Jerikiúnam matsatua nujai Jákachmiayi.
					</seg>
					<seg id="b.HEB.11.32" type="verse">
						Nu arantcha Yúsan shiir Enentáimtin ti írunui. Jeteúnsha, Paraksha, Sansunsha, Jiptísha, Tawitcha, Samuersha, Yúsnan etserniusha nu shuar ármiayi. Mash ujaktinian jeatsjai.
					</seg>
					<seg id="b.HEB.11.33" type="verse">
						Niisha Ashí Yúsan nekas Enentáimtuinia ásar Yusa kakarmarin Niisháa Niisháa iniaktusarmiayi. Nuna Túruiniak Chíkich Chíkich nunkanmaya aentsun nupetkarmiayi, nuisha pénker akupkarmiayi, tura Yussha ni timia Núnisan yainkiarmiayi. Uunt yawancha kajechu awajsarmiayi,
					</seg>
					<seg id="b.HEB.11.34" type="verse">
						uunt jiniasha ikiajniakarmiayi, puniajai mantamnatniuncha uwemprarmiayi. Kakarmachusha kakaram ajasar mesetnumsha ni nemasrincha nupetkarmiayi.
					</seg>
					<seg id="b.HEB.11.35" type="verse">
						Nuwasha ni uchiri jakan iniantkimiun Wáinkiarmiayi. Chikichcha Wáitias mantamnawarmiayi. Ti shiir pujustinnium nantaktiai tusar Nú tsawantai uwempratniun nakitrarmiayi.
					</seg>
					<seg id="b.HEB.11.36" type="verse">
						Chikichcha katseknakarmiayi, Asutniáwarmiayi, jirujai jinkiawar sepunam enkenawarmiayi.
					</seg>
					<seg id="b.HEB.11.37" type="verse">
						Kayajai Tukú mantamnawarmiayi, Jímiapetek tsupinkiarmiayi, Yúsan iniaisarat tusa nekapnasarmiayi, puniajai mantamnawarmiayi. Aya wékainiarmiayi, Kuítrincha ásar nuapen entsararmiayi, shuar nincha aintrar Wáitnenmai awajiarmiayi.
					</seg>
					<seg id="b.HEB.11.38" type="verse">
						Atsamunmasha, naincha, waanmasha, Ashí nunkanam wekain ármiayi. Nu shuarjainkia ju nunkanmaya shuar Imiá yajauch ásar niijiai pujumainchu ainiawai.
					</seg>
					<seg id="b.HEB.11.39" type="verse">
						Nu shuar Yúsan shiir Enentáimtuiniakui Yus &quot;pénkeraitrume&quot; tiarmiayi. Túmaitiat ni tsankatkamun Wáinkiacharmiayi.
					</seg>
					<seg id="b.HEB.11.40" type="verse">
						Yuska nuna nankaamas pénkeran iwiarturaru asa tura iin Yamái pujajnia juna Enentáimturma asa niisha iisha mai metek tsaninkiar ti penker ajasarti tu Enentáimsamiayi.
					</seg>
				</div>
				<div id="b.HEB.12" type="chapter">
					<seg id="b.HEB.12.1" type="verse">
						Ashí ju nunkanam Túrajnia nuka shuar nakuruiniak tsékena nujai nakumkamniaiti. Ashí shuar yaunchu Yúsan shiir Enentáimtusaruka téntakar iirmainiaji. Tuma asamtai Ashí kijin ana nusha tura Ashí tunaaka itit awajtamaj nusha ajapa iniaisar tura katsuntrar tsékenkir jeatai.
					</seg>
					<seg id="b.HEB.12.2" type="verse">
						Túmakur Jesus tuke Enentáimtusar tsékentiai. Ashí shuarjai nankaamas Jesus Yúsan ti nekas Enentáimtak aya pénkernak Túramiayi. Tuke nekas awakmakmiayi. Imiá Tunáa Shuáran krusnum Máatin ain Núnisan natsanmainium Jákatniun surimiakchamiayi. Antsu ukunam ti shiir warastin átatna nuna Enentáimtak nuna Ashí katsuntramiayi tura Nuyá Yusa untsuurini akupin pujutainium pujusuiti.
					</seg>
					<seg id="b.HEB.12.3" type="verse">
						Tunáa shuar Jesusan Wáitkiasarmia nu Enentáimpratarum. Túrarum pimpitsuk katsuntratarum.
					</seg>
					<seg id="b.HEB.12.4" type="verse">
						Atum tunaajai Máaniakrum Jesus Túramia aintsarum numpemsha Puárchaitrume tura Jákachuitrume. Nuisha katsuntrarum jeatniuitrume.
					</seg>
					<seg id="b.HEB.12.6" type="verse">
						Yus nekas ni uchirin chicharkatniua ainis Túramprum nu kajinmatkichmashuram. Júnis tawai: &quot;Uchirú, wi jintintramajmena nu kajinmatkip. Asutiámkuisha Kúntuts pujusaip. Kame Uuntka Nii aneana nuna jintintiawai. Tura ni uchiri ajasat tusa Achíana nuna asutiawai.&quot;
					</seg>
					<seg id="b.HEB.12.7" type="verse">
						Tuma asamtai Yus ni Uchiría ainis Asutiámkuisha katsuntratarum. Warí, Ashí apa ni uchirin chicharkashtatuak.
					</seg>
					<seg id="b.HEB.12.8" type="verse">
						Tura Ashí uchin chicharkatniua Núnis Yus atumin chichartamchakrumninkia nekas ni uchirinchuitrume. Antsu chikichnaitrume.
					</seg>
					<seg id="b.HEB.12.9" type="verse">
						Nu arantcha ii apari uchich árinin chichartamkurin umirniuyaji. Nu arant nuikia nekas ii Apari nayaimpiniam pujana nu shiir umirkar tuke shiir pujustin wakerishtatjik.
					</seg>
					<seg id="b.HEB.12.10" type="verse">
						Ii apari ishichik ni Enentáijiai wakeramu chichartamniuyaji. Antsu Yuska ti penker awajtamsataj tusa nekas atsumajnia nujai métek chichartamji.
					</seg>
					<seg id="b.HEB.12.11" type="verse">
						Kame nekasaiti, Ashí Asutiámu yamaikikia waraschamniaiti, antsu Kúntuts Enentáimtikramji. Túrasha ukunam nu Asutiámujai unuimiaj nuka pénker Túratniun tura shiir pujustinian Yáinmaji.
					</seg>
					<seg id="b.HEB.12.12" type="verse">
						Nujai pimpirarusha tura kakarmachu ainia nusha Ikiakártarum.
					</seg>
					<seg id="b.HEB.12.13" type="verse">
						Túrarum pénker esettsa Enentáimsarum wekasatarum. Túrarum tujintiainia nusha shiir wekasatin yaintarum.
					</seg>
					<seg id="b.HEB.12.14" type="verse">
						Ashí pénker Túrakrum Ashí shuarjai nawamnaikiarum pénker wekasatarum. Tunaan Túrinkia Yusai penké jeashtatui.
					</seg>
					<seg id="b.HEB.12.15" type="verse">
						Aneartarum. Shuar nakitiakuinkia Yus nu Shuáran shiir Yáintinian tujinkiattawai. Nu shuar yajauch Enentáimiuk Chíkich Shuárnasha itit awajas tunaanum útsukartatui.
					</seg>
					<seg id="b.HEB.12.16" type="verse">
						Tsanirmawairap. Yusna nusha nakitrairap. Isaka Uchirí Esau pénkera nuna nakitramiayi. Yus &quot;iwiairin Núkap Súsatniuiti&quot; timia nuna Enentáimtuschamiayi. Tura asa aya ishichik yurumkajai Yapajiámiayi.
					</seg>
					<seg id="b.HEB.12.17" type="verse">
						Tura Nuyá ni apari ukunam Túrunattana nuna takui Esau ti penkeran wakerimiayi. Tura ti uutkuisha ni apari niin nakitramiayi tura ni chichasman Yapajiátniun tujinkiamiayi.
					</seg>
					<seg id="b.HEB.12.18" type="verse">
						Atumjainkia Yusna Enentáimtusminia nuka yaunchu Israer-shuarjai ashammain amia Núnischaiti. Yáunchuka Yus ni akupkamurin Israer-shuaran Súakui Senai muranam Jeeármiayi. Muranam uunt jisha kiritniusha teesha nasesha ajamiayi.
					</seg>
					<seg id="b.HEB.12.19" type="verse">
						Tura kachu kakaram Umpúamusha ámiayi. Tura Yus kakaram niin chichaream antukar ashamkar atakka chichaschati tu searmiayi.
					</seg>
					<seg id="b.HEB.12.20" type="verse">
						Kame Yus chichaak &quot;Shuarsha tankusha ishichkisha Nú muranam najarmatai nuka kayajai tukurar tura nankijiaisha Máatniuiti&quot; Tímiayi. Nu akupkamu ti ashammai asamtai &quot;chichaschati&quot; tiarmiayi.
					</seg>
					<seg id="b.HEB.12.21" type="verse">
						Wáinkiarmia nu ti tsuumai asamtai imia Muisaissha &quot;Ashamakun kuraajai&quot; Tímiayi.
					</seg>
					<seg id="b.HEB.12.22" type="verse">
						Antsu atumjainkia Yusna Enentáimtustin nujai nankaamas pénkeraiti. Atumka nayaimpinmaya Seun Náinnium, Jerusarén iwiaaku Yus pujutai péprun nakumeana nui Jeeáitrume. Nuisha ti Untsurí nayaimpinmaya suntarsha
					</seg>
					<seg id="b.HEB.12.23" type="verse">
						Ashí Yus-shuarsha shiir iruntraru ainiawai. Yus-shuarka Ashí nayaimpiniam ni naari anujtukma ásar ni uchiri ainiawai. Nuisha Yus, Ashí shuaran ti nékana nu, pujawai. Niisha Shuáran ti penker awajsamtai nu shuar Jákar ni Wakaní nui shiir pujuiniawai.
					</seg>
					<seg id="b.HEB.12.24" type="verse">
						Nuisha Yamaram Chichaman iin takartamajnia nu, Jesus, pujawai. Nuna numpe ukatramujai Ashí shiir awajsaiti. Nu numpasha Apira numpejai nankaamas pénkeraiti. Kame Apir ántar Máamu asamtai yapajmiatrukta titinia aintsan Enentáimtaji. Antsu Jesus Tunáa Shuáran pénker awajsartaj tusa jakamiayi.
					</seg>
					<seg id="b.HEB.12.25" type="verse">
						Nuka ti penker asamtai Yus chichartamprumna nu nekas anturkatniuitrume. Yaunchu Yus Jú nunkanam Murá chichaamun anturkachar Asutniátniunam uwempracharmiayi. Nuikia Yus nayaimpinmaya chichartamkurin ántachkurkia ishichkisha uwemprashtatji.
					</seg>
					<seg id="b.HEB.12.26" type="verse">
						Yaunchu Yus chichamejai nunkan úurmamtikiarmiayi. Tura yamaisha tawai &quot;Ataksha aya Núnkankechu antsu nayaimpinmasha úurmamtikiattajai.&quot;
					</seg>
					<seg id="b.HEB.12.27" type="verse">
						&quot;Ataksha&quot; tana nujai &quot;Ashí Muchitrámnia nu amuukartatui&quot; tawai. Tura muchitrachminia nu juakartatui.
					</seg>
					<seg id="b.HEB.12.28" type="verse">
						Yus iin akupkatniun tsankatramaj nuka umuchnakchattawai. Tuma asamtai Yus yuminsatniuitji. Yus wakerana Núnisrik wishiktsuk shiir Enentáimtusar Yus shiir awajsatniuitji.
					</seg>
					<seg id="b.HEB.12.29" type="verse">
						Maa, ii Yúsrinkia kajerkanka uunt Jía nuke aesaa mash emesramniaiti.
					</seg>
				</div>
				<div id="b.HEB.13" type="chapter">
					<seg id="b.HEB.13.1" type="verse">
						Nuamtak yachia Núnisrum tuke mai anenai ajatarum.
					</seg>
					<seg id="b.HEB.13.2" type="verse">
						Tuke iirar shiir itiaatarum. Nuna Túruiniak shuar nékachminiak nayaimpinmaya suntaran itiaawaruiti.
					</seg>
					<seg id="b.HEB.13.3" type="verse">
						Sepunam pujuinia nusha atumsha niijiai Pujáa Núnisrumek waitnentrarta. Wáitkiasarma nusha wisha Núnisnak Wáitsamniapitjia tusarum waitnentratarum.
					</seg>
					<seg id="b.HEB.13.4" type="verse">
						Nuatnaikiatin pénkeraiti. Shuar ni nuwejai tsanin pujustin pénkeraiti. Tura nuatkamu ainia nusha chikichan eakchatniuiti. Tsanirmana Núnaka Yus Asutiáttawai.
					</seg>
					<seg id="b.HEB.13.5" type="verse">
						Aya Kuítiak Enentáimtusam pujusaip. Yuska &quot;Kanakchattajai tura penké ikiukchattajme&quot; Túramui. Tuma asamtai ame takakmena nujai shiir Enentáimsam &quot;maakete&quot; Titiá.
					</seg>
					<seg id="b.HEB.13.6" type="verse">
						Tiniu asamtai arantutsuk ju Tíminiaitji: &quot;Winia yainnia nuka Uunt Yúsaiti. Nu asamtai shuar Túrutamnia nuna ashamkashtatjai.&quot;
					</seg>
					<seg id="b.HEB.13.7" type="verse">
						Atumin Yus-Chichaman jintintramawarmia nu Enentáimtustarum. Yúsan shiir Enentáimtuiniak pénker wekasarmia Núnisrumek atumsha Túratarum.
					</seg>
					<seg id="b.HEB.13.8" type="verse">
						Jesukrístuka tuke Yapajítsuk nuikiya Núnisan yamaisha tura ukunmasha tuke Núnisan átatui.
					</seg>
					<seg id="b.HEB.13.9" type="verse">
						Chíkich chicham Niisháa írunna nu anturkairap. Yus iin anenma asakrin kakaram ajasartai. Shuar Niisháa yurumkajai Enentáirui kakaram ajastaj Táyat penké Yáinchaiti. Yurumeaj Nújainchu antsu Yusa anenkrattairijiai ii Enentáin kakaram ajasminiaitji.
					</seg>
					<seg id="b.HEB.13.10" type="verse">
						Yáunchu Yúsnan pujurin naman maar Yus susamunmayan yuu ármiayi. Tura iikia Yus-sutai Nusháa ana nu Súaji. Nusha Kristu jakamu asamtai yaunchua nu Yúsnan pujurin nui pachiinkiachmin ainiawai.
					</seg>
					<seg id="b.HEB.13.11" type="verse">
						Israer-shuarnumia Yúsnan pujurniu uuntri tunaan Asakártaj tusa namanké numpen Júkiar Imiá Shiir Tesaamunam wain ármiayi. Tura nu naman arant aesatniuyayi.
					</seg>
					<seg id="b.HEB.13.12" type="verse">
						Núnisan Jesussha péprunam arant Wáitkianas mantamnamiayi. Nujai Ashí shuara tunaarin ni numpejai nijiatkaiti.
					</seg>
					<seg id="b.HEB.13.13" type="verse">
						Núnisrik iisha péprunmaya arant wétinia Núnisrik Jesusai weri Niijiai métek wishikmain katsuntutai.
					</seg>
					<seg id="b.HEB.13.14" type="verse">
						Kame ju nunkanam amuukachmin pepru atsawai. Antsu ukunam ti shiir pepru átatna nu Nákaji.
					</seg>
					<seg id="b.HEB.13.15" type="verse">
						Tuma asar naman maar Yus Sútsuk antsu shiir chicham Súakur tuke Yus shiir Yúminkiaji. Tuke Núnisar Túratai.
					</seg>
					<seg id="b.HEB.13.16" type="verse">
						Pénker Túrakrum takakrum nu ajamnaisatin kajinmatnaikiirap. Nusha ti shiir Yus Sútainti.
					</seg>
					<seg id="b.HEB.13.17" type="verse">
						Yus-shuaran akupin ainia nu umirkarum shiir Enentáimtikratarum. Ni takatrin Yúsan ujaktin ásar Atumí wakanin shiir wainiainiawai. Niisha itiurchatcha antsu wakerumainian Túrawarat tusarum shiir Yáintarum. Nu Túrachkumka ṡitiurak yainmakarat?
					</seg>
					<seg id="b.HEB.13.18" type="verse">
						Incha Yus áujsatarum. Iisha Ashí pénker Túratin wakeraji. Túraji Enentáimji.
					</seg>
					<seg id="b.HEB.13.19" type="verse">
						Tura Yus áujkuram Yus ataksha atumjai wainniaikiatniun wari tsankatrukat tusarum seatritiarum.
					</seg>
					<seg id="b.HEB.13.21" type="verse">
						Imiatkinchanum apujkartinia Nú Yus, Jesukrístun jakamunmaya iniantkimia nuka, ni numpé kakarmarijiai Ashí pénker ana nuna suramsarti. Nujai ni wakeramu Túrattarme. Tura Jesukrístu kakarmarijiai Ashí ni wakeramun iin pujurtamas takasti. Ii Uuntri Jesukrístu Ashí Yus-shuaran ti penker Wáinniuiti. Tura ni numpejai Yamaram Chichaman kakaram awajsamiayi. Nu Chichamsha tuke menkakashtatui. Aya Kristu tuke shiir awajnasti. Núnisan Atí.
					</seg>
					<seg id="b.HEB.13.22" type="verse">
						Yatsurú, kakaram chicharkajrumna ju shiir Enentáimjai anturkatarum. Kame ti Wárik aatrajrume.
					</seg>
					<seg id="b.HEB.13.23" type="verse">
						Yamaikia ii yachi Timiutéu sepunmaya jiinki ankant ajasai. Nuna ujaajrume. Wárik Támatainkia atumin iitiaj tusan winiakun niijiai winittiajai.
					</seg>
					<seg id="b.HEB.13.24" type="verse">
						Atumí uuntrisha tura Ashí Yus-shuarsha amikmaatarum. Itiaria nunkanmaya shuarsha amikmatmainiawai.
					</seg>
					<seg id="b.HEB.13.25" type="verse">
						Ashí Yus ti shiir yainmakarti. Nuke Atí.
					</seg>
				</div>
			</div>
			<div id="b.JAM" type="book">
				<div id="b.JAM.1" type="chapter">
					<seg id="b.JAM.1.1" type="verse">
						Wi Sántiak Uunt Yúsan tura Núnisan ii Uuntri Jesukrístun umirin asan ju papin aajai. Ashí Yus-shuartirmin Ashí nunkanam tsakinmakarum matsatrumna nuna amikmaajrume.
					</seg>
					<seg id="b.JAM.1.2" type="verse">
						Yatsuru, Ashí itiurchat Wáinkiurmesha tuke warastarum.
					</seg>
					<seg id="b.JAM.1.3" type="verse">
						Iis, itiurchatnum pujakrum nekas Yus Enentáimtaitkiurmeka katsuntratin unuimiartatrume.
					</seg>
					<seg id="b.JAM.1.4" type="verse">
						Tura tuke Páchiachkuram, tuke katsunteakrum, nuikia Yúsjai ti penker katsuartatrume. Penké atsumashtatrume.
					</seg>
					<seg id="b.JAM.1.5" type="verse">
						Atum Nánkamsarmek nekaatin tujintiakrumka Yusa nekatairi seata. Shuar seakui Yuska kajetsuk tura ementutsuk antsu patatas Súawai. Tuma asamtai seakminkia suramsattawai.
					</seg>
					<seg id="b.JAM.1.6" type="verse">
						Túrasha Yus nekas Enentáimtusam, &quot;Túratpiash&quot; Tútsuk seata. &quot;Cha, nékatsjai surustimpiash&quot; tu seakmeka ántram seame. Nayaantsa tsukaturi Juní taa, Atúu waketki ajatsuk. Amesha aintsamek Túmame.
					</seg>
					<seg id="b.JAM.1.7" type="verse">
						Enentáimiin Núnisketkuinkia, seamna nuna Yus penké suramsashtatui.
					</seg>
					<seg id="b.JAM.1.8" type="verse">
						Shuar Jimiará Enentáimna nuka shiir wekasatniun tujintiawai.
					</seg>
					<seg id="b.JAM.1.9" type="verse">
						Yus-shuar, ju nunkanam Kuítrincha ainia nu, Yus shiir awajsamu nujai warasti.
					</seg>
					<seg id="b.JAM.1.11" type="verse">
						Tura Yus-shuar Kuítrinniuitkuisha péejchach Enentáimtikramsha warasti. Iis, nupa Kuánkam tura nantu ti sukuam kaar miniatsuk. Kuítrinniuka ántsankete. Tuke Súrutnak pujurkusha itiurchat Wáiniuk Wárik amuukattawai.
					</seg>
					<seg id="b.JAM.1.12" type="verse">
						Shíiraiti shuar ni Itiurchatríin nekas katsunteana nuka. Nekapsam Jíinkiunka akinkiatniun Wáinkiattawai. Iwiaaku átinian, tawasap achiktinia Núnisan, Wáinkiattawai Yus ni aneam tsankatka nuna.
					</seg>
					<seg id="b.JAM.1.13" type="verse">
						Shuar Tunáa Túramnia nekapeakka &quot;Yus nuna útsutrutui&quot; tu Enentáimprashtiniaiti. Yuska yajauch Túramnia Enentáimtsui Túrasha Niisha penké chikichkinkesha tunaanum útsuchuiti.
					</seg>
					<seg id="b.JAM.1.14" type="verse">
						Antsu ni wakeramurijiain aents tunaan ninki ikiatmamkaiti yajauch Túratniun. Nújainkia tunaanum útsukmaiti.
					</seg>
					<seg id="b.JAM.1.15" type="verse">
						Nu yajauch wakeramunmaya Tunáa akiiniui. Tura nu Tunáa mash amuukamtai Jákatin akiiniui.
					</seg>
					<seg id="b.JAM.1.16" type="verse">
						Yatsuru, aneakun Tájarme, ananmamawairap.
					</seg>
					<seg id="b.JAM.1.17" type="verse">
						Ashí pénker ana nu, Ashí shiir ana nusha nayaimpinmaya Yusak amasuiti. Yus Ashí Tsáapninia nuna najanaiti. Tura Niin kiritin atsain Yapajítsuk tuke Tsáapniiti.
					</seg>
					<seg id="b.JAM.1.18" type="verse">
						Nii wakera asa ni nekas chichamea nujai ni uchiri najatmamji. Tura Ashí ukunam átatna nujai ii émkaitji.
					</seg>
					<seg id="b.JAM.1.19" type="verse">
						Tuma asamtai aneamu yatsuru, Wárik chichastin Enentáimprairap antsu antuktin emka Enentáimprata. Núnisan Wárik kajekaip.
					</seg>
					<seg id="b.JAM.1.20" type="verse">
						Kajena nuka Yus pénker wakeramun Túratsui.
					</seg>
					<seg id="b.JAM.1.21" type="verse">
						Nu asamtai, Ashí pénkercha nu tura Ashí yajauch írunna nusha iniaisata. Tura tuke Enentáijiai Yus-Chicham ame Enentáimin araamu anturkata. Tura nu Chicham kakarmaiti uwemtikrampratniun.
					</seg>
					<seg id="b.JAM.1.22" type="verse">
						Yus-Chicham umikta. Aya ántukaip. Aya ántakmeka amek ananmamattame.
					</seg>
					<seg id="b.JAM.1.24" type="verse">
						Shuar íspikia iimiak ni yapin wapikian Wáiniak tura Nuyá Jáupmitsuk we, ni urukuit nuna Wárik kajinmatkishtimpiash. Shuar Yus-Chicham umitsuk aya ántana nuka nujai métekete.
					</seg>
					<seg id="b.JAM.1.25" type="verse">
						Yus tana nujai ankant ajasminiaiti. Shuar iispikia iimia aintsan nekas Yus pénker Táman tuke iniaitsuk Enentáimtus, nu shuar kajinmattsuk aya antukchattawai antsu tuke umiktatui. Tura ti shiir waras pujustatui.
					</seg>
					<seg id="b.JAM.1.26" type="verse">
						&quot;Nekas Yúsan shiir umirjai&quot; tana nu tura eseer chichaachkunka imia ninki ananmamui tura &quot;Yúsan shiir umirjai&quot; tana nuna ántar tawai.
					</seg>
					<seg id="b.JAM.1.27" type="verse">
						Nekas Yus Apa awajitsuk shiir umirkatin Júiti: mitiaikiasha wajesha itiurchatnum pujuiniakuisha Yáintiniaiti tura ju nunkanam Ashí Tunáa ana Nújaisha Máatrashtiniaiti.
					</seg>
				</div>
				<div id="b.JAM.2" type="chapter">
					<seg id="b.JAM.2.1" type="verse">
						Yatsuru, ii Uuntri Jesukrístu ti shiir nankaamantua nu enentaimtatirmeka shuar akantratin Enentáimsairap. Shuara Enentái Enentáimtsuk antsu aya Pátatke Wáinmena nujai aents akantram Niisháa Enentáimturairap.
					</seg>
					<seg id="b.JAM.2.2" type="verse">
						Iis, iruntrumna nui shuar Kuítrintin Kurí aniyu aweera tura pénker iwiarmampra wayashtimpiash. Tura Núnisan Chíkich Kuítrincha aruta entsaru wayashtimpiash.
					</seg>
					<seg id="b.JAM.2.3" type="verse">
						Tura Kuítrinniua nu &quot;Pénkera jui pujusta&quot; Tíchatameash. Tura Kuítrinchaka &quot;Atu wajauta, Túrachkumsha jui nunkansha pujusta&quot; Tíchatameash.
					</seg>
					<seg id="b.JAM.2.4" type="verse">
						Nu Tákumka yajauch Enentáimpram Jimiará Enentáijiai aents Enentáimtame.
					</seg>
					<seg id="b.JAM.2.5" type="verse">
						Aneamu yatsuru, antuktarum. Ju nunkanam Kuítrincha ainia nuna Yus achikiuiti Ní shuar ajasar Niin nekas enentaimtin ajasartinian. Tura Ashí nayaimpiniam írunna nunasha Yus niin tsankatkattawai. Ashí shuar Yúsan aneena nuna anajmatra asa niin tsankatkattawai.
					</seg>
					<seg id="b.JAM.2.6" type="verse">
						Atum antsu Kuítrincha natsant awajearme. Iista, Kuítrinniua nuka Timiá itiurchat awajtamainiatsuk. ṡNuikia Níichuk ainia achirmak Kapitiánnium japiki Júramprumna nu?
					</seg>
					<seg id="b.JAM.2.7" type="verse">
						ṡNínkichuk ainia Kristu naari shiira nuna ántar pachikiar penké yajauch áujmatainia nu? Tura átumka nuna naari tuke shiir awajkurmin, Ashí shuar &quot;Kristu shuari&quot; Túramainiawai.
					</seg>
					<seg id="b.JAM.2.8" type="verse">
						Yus-Chichamnum ju akupeamu nekas pénkeraiti: &quot;Ame ayashim aneamna Núnismek ame írutramuram aneeta.&quot; Nu nekas umirniuitkiurmeka maak.
					</seg>
					<seg id="b.JAM.2.9" type="verse">
						Nú enentaijiai Kuítrinniujai chichasminiaiti. Tura Nuyá Kuítrinchajai shiir chichaachkumka, Niisháa Enentáimta asam, nu akupkamu umirkachuitme. Tunáa Túrame. Núnismek Yusa akupeamurijiai amek sumamame.
					</seg>
					<seg id="b.JAM.2.10" type="verse">
						Chíkich akupkamu írunna nu Ashí umikiam tura aya chikichik akupkamu umikchamka nuikia Ashí akupkamu umircha ajasume.
					</seg>
					<seg id="b.JAM.2.11" type="verse">
						Iis, Ninki Yúsak chichaak Tíchamka &quot;tsanirmawaip.&quot; Tura chikichnasha &quot;mankartuawaip&quot; Tímiayi. Nu asamtai, shuar tsanirmatsuk Túrasha mankartakka ni wakeramun umirtsui.
					</seg>
					<seg id="b.JAM.2.12" type="verse">
						Kristu ankant awajtamsamtai ii Yamái ni akupeamuri Yúpichuch umirkamniaitji. Nu asamtai nu akupkamujai métek wekakurninkia Yus &quot;pénker Túraitme&quot; turamtatji. Tura umikchakrinkia &quot;pénker umikchaitme&quot; turamtatji. Tura nu Enentáimsar pénker chichasar takasar wekasatniuitji.
					</seg>
					<seg id="b.JAM.2.13" type="verse">
						Chikichan waitnentachkunka waitnennatsuk Asutniáttawai. Tura waitnenkratniuitkiurninkia tsawant jeamtai Yus iin waitnentramprattaji.
					</seg>
					<seg id="b.JAM.2.14" type="verse">
						Yatsuru, shuar &quot;Yusan shiir Enentáimtajai&quot; Táyat tura pénker Túrachkuinkia pénkerashit. Nujai uwemprattawak.
					</seg>
					<seg id="b.JAM.2.15" type="verse">
						Wátskea, Yus-shuar, aishmansha nuwasha, Entsátáirin tura yurumken atsumashtimpiash.
					</seg>
					<seg id="b.JAM.2.16" type="verse">
						Tura ame nékayatmek ayashi atsumana nu Sútsuk Tíchatapash &quot;Pénker Wetá, entsatai entsaram Túram pénker Yurumáta.&quot; ṡNu Sútsuk Tákum pénkerkait?
					</seg>
					<seg id="b.JAM.2.17" type="verse">
						Núnisan takatsuk Yus Enentáimtustin ántraiti.
					</seg>
					<seg id="b.JAM.2.18" type="verse">
						Tura shuar Tíchanpiash, &quot;Chíkich takaawai tura chikichcha Yúsan shiir Enentáimtawai. Mai pénkerchakait&quot; tichanpiash. Wats, ame Yus Enentáimtamu takatsuk paant inaktusminiashitiam. Tura wi antsu pénker takatrujai Yus Enentáimtamun paant inaktustatjai.
					</seg>
					<seg id="b.JAM.2.19" type="verse">
						Nekas Yus chikichkiiti tu Enentáimtame. Nuka pénker Túrame. Túrasha iwianchcha nunasha nékainiawai. Tura umircha ásar ashamainiawai.
					</seg>
					<seg id="b.JAM.2.20" type="verse">
						Netse Enentáimpraip. Ashí Yus wakera nu takaachkumka, Yus Enentáimtustin ántraiti. ṡNu nekaatin wakeramek? Iista.
					</seg>
					<seg id="b.JAM.2.21" type="verse">
						Apraáman Yus chicharuk &quot;Winia ti shiir awajtusat tusam ame uchiram Isak maam surusta&quot; tutai suritkiachmiayi. Máachiat suritkiachmiayi. Tura suritkiacham Yus &quot;Pénkeraitme&quot; Tímiayi Apraáman.
					</seg>
					<seg id="b.JAM.2.22" type="verse">
						Páantchakait. Apraám Yusa shiir Enentáimtak umirkamiayi. Umirtsuk Yúsan Enentáimtakka nuikia ántar Enentáimtiaayi. Tura umirak Yus Enentáimtamun umikmiayi.
					</seg>
					<seg id="b.JAM.2.23" type="verse">
						Nujai Yus-Chicham aarma nu uminkiamiayi. Juiti: Apraám Yúsan shiir Enentáimtusmiayi tura Yus chicharuk Tímiayi &quot;Máakete. Nújainkia tuke pénker Túraitme Wijiai&quot; Tímiayi. Apraámsha nekas &quot;Yusa Amikri&quot; tu Náamkamiayi.
					</seg>
					<seg id="b.JAM.2.24" type="verse">
						Páantchakait. Shuar aya Yúsan shiir Enentáimtamujainchuk tura pénker takasmajaisha Yus niin shiir Enentáimtawai.
					</seg>
					<seg id="b.JAM.2.25" type="verse">
						Núnisan Raap tsanirmataiyayi. Túmaitiat Israeran suntarin mamikmauta tusar akupkamun ni jeen itiaawar tura úukar Chíkich Jíntianam akupak uwemtikrarmiayi. Nuna Túramtai Yus &quot;pénkeraitme&quot; Tímiayi nincha.
					</seg>
					<seg id="b.JAM.2.26" type="verse">
						Ayash wakantichuka Jákachukait. Núnisan Yus Enentáimtustin tura ni wakeramu takaachkurkia, jaka aintsan ántraitji.
					</seg>
				</div>
				<div id="b.JAM.3" type="chapter">
					<seg id="b.JAM.3.1" type="verse">
						Atum Untsurí jintinkiartin ajastin wakerukairap. Yus iin, jintinkiartin ájinia Núnaka, nankaamas neka asar, awajiakrin nankaamas Yus Asutiámattaji.
					</seg>
					<seg id="b.JAM.3.2" type="verse">
						Iis, Ashí mash ti awajiatsjik. Tura shuar chichaak, aya pénkernak chichaakka, nu shuar tuke eseer Enentáimniuiti. Tura Ayashíisha tuke pénker ana nuna Túriniaiti.
					</seg>
					<seg id="b.JAM.3.3" type="verse">
						Kawaisha Enentáimpratai. Jiru wenuchiniam ikiursam ni ayashi Ashí ayantaatsuk.
					</seg>
					<seg id="b.JAM.3.4" type="verse">
						Kanusha ti uuntaitiat tura kakaram wéayat ishitiapach wiantaijiai shuar wakera nui ayantarminiaiti.
					</seg>
					<seg id="b.JAM.3.5" type="verse">
						Núniskete ii iniai. Timiá ishitiapchitiat awakmaktinia Tímianu chichaatsuk. Ji ishichik kapaajai Ashí numi tsaruaku ekeemakchamniakait.
					</seg>
					<seg id="b.JAM.3.6" type="verse">
						Ii iniaisha jijiai métekete. Ashí Tunáa Piákuiti. Tura ii Ayashíin Tunáa Túratniun útsutmaji. Túnkuruanmaya jijiai Ikiapármaiti tura Ashí ii wekajnia nui émeseawai.
					</seg>
					<seg id="b.JAM.3.7" type="verse">
						Shuar Ashí yajasman nawamkamin ainiawai. Ashí kajen írunna nunasha, nanamtincha, napincha, tura entsayancha Ashí nawamkaruiti.
					</seg>
					<seg id="b.JAM.3.8" type="verse">
						Tura iniaikia penké nawamkachminiaiti. Ti yajauch asa penké nupetkachminiaiti. Iniaikia ti Taráa tseasaiti.
					</seg>
					<seg id="b.JAM.3.9" type="verse">
						Nu iniaijiai Yus Apa shiir awajeaji tura nu iniaijiain aentsti yajauch Chichárnaiyaji. Aentsun Yus Niijiai métek-taku najanamaitiatar yajauch chicharnaiyaji.
					</seg>
					<seg id="b.JAM.3.10" type="verse">
						Nu iniaijiain pénkersha tura yajauchisha chichaaji. Yatsuru, nuka penké atsutniuiti.
					</seg>
					<seg id="b.JAM.3.11" type="verse">
						ṡPúkuninmaya entsa Sáawijiai kusuku Jíinkimniakait?
					</seg>
					<seg id="b.JAM.3.12" type="verse">
						Yatsuru, ṡKushinkiap shuinian nereawak. Munchisha kushinkiapen nerektatuak? Núnisan Púkuninmaya entsa Sáawijiai kusuku Jíinkichminiaiti. Ii iniaijiai Núnisan aya pénkera nu chichastiniaitji.
					</seg>
					<seg id="b.JAM.3.13" type="verse">
						Shuar ti neka Enentái takakna nu, pénker Túrattawai. Nekas nékaitkiunka péejchachia Núnis tuke pénker ana nuna Túrattawai.
					</seg>
					<seg id="b.JAM.3.14" type="verse">
						Antsu Atumí Enentáijiai penké yajauch Enentáimtunairum tura atumek pénker pujustin Enentáimtumarum, nékaitiatam pénker Túrachiatam &quot;pénkeraitjai&quot; tiip. Nuka Wáitrame. Nekaska Núchaiti.
					</seg>
					<seg id="b.JAM.3.15" type="verse">
						Nú enentaikia Yúsaiyanchuiti. Antsu ju nunkanmayaiti, shuara Enentáiyaiti, Núnisan iwianchnumiaiti Nú enentaikia.
					</seg>
					<seg id="b.JAM.3.16" type="verse">
						Shuarsha yajauch Enentáimtunairar tura ninki Enentáimtumainiakui, nujai Ashí meseawai tura Ashí yajauch ti awai.
					</seg>
					<seg id="b.JAM.3.17" type="verse">
						Antsu Yusaiya Enentái takakua nu Júnisaiti: Ashí nankaamas emka eseeratin, Nuyá nawamkartin, shiir Ajá, pénker anturnain, waitnenkratin, Ashí pénker Takáa tura anantsuk naka chichamtin.
					</seg>
					<seg id="b.JAM.3.18" type="verse">
						Eseera Enentáimsatniusha shiir takawai Ashí shuar pénker ana nuna Túrawarti tusa.
					</seg>
				</div>
				<div id="b.JAM.4" type="chapter">
					<seg id="b.JAM.4.1" type="verse">
						ṡUrukamtaitsuk tuke kajernaikiarum ti Máanaisrum pujarum. Mesetnumsha urukamtai wéarum? Júnisaiti: Atumin yajauch Enentái katsuntrachmin útsutmakrumin tuke Máaniarme.
					</seg>
					<seg id="b.JAM.4.2" type="verse">
						Wakerarmena nu takustin wakerarme tura nu wakeramu takustin jeachkuram nérentin maarme juruktiaj tusam. Chíkich takakna nujai itit Enentáimtuniarme tura ataitin tujinkiam Máanaitrume. Wakerarmena nusha Yus seachu asarum Wáintsurme.
					</seg>
					<seg id="b.JAM.4.3" type="verse">
						Tura seakrumsha yajauch searme. Atumí pénkerijiai warastin Enentáimiu asarum searmena nusha Wáintsurme.
					</seg>
					<seg id="b.JAM.4.4" type="verse">
						Jú nunkanmaya wakerakum Yusa nemasrijiai tsanirma aintsanketrume. Nékatsrumek atumsha. Ju nunkanmayan wakerakrikia Yusa nemasrintji. Shuar ju nunkanmayan wakerakka Yusa nemasri ajawai.
					</seg>
					<seg id="b.JAM.4.5" type="verse">
						Yus-Chicham juna tawai: Yus ni Wakaní ii Enentáin apujturmasuitji. Nu Wakan iin anenma asa ti akasmatramaji, Táwai. Tura nuna ṡántrankeash ta?
					</seg>
					<seg id="b.JAM.4.6" type="verse">
						Tura anenma asa ti Yáinmaji. Tuma asamtai Yus-Chicham tawai: Kajemtinian Yus iistatui tura péejchachin Yus niin aneak ti shiir Yáintatui, tawai.
					</seg>
					<seg id="b.JAM.4.7" type="verse">
						Yusai ikiumastarum, tura íwianch taritratarum. Túrakrumin íwianch ikiurmaktiatui.
					</seg>
					<seg id="b.JAM.4.8" type="verse">
						Yúsainí weamkata tura Nii atumin wearmaktatrume. Tunáa shuartiram Kristu numpejai nijiamartarum. Tura átum, Yussha tura ju nunkanmayasha mai métek wakerarmena nu, Atumí Enentái naka eseeratarum.
					</seg>
					<seg id="b.JAM.4.9" type="verse">
						Atumí tunaari Enentáimsarum Kúntuts Enentáimpratarum. Nu Kúntutsjai ti uuttiarum. Nuik shiir Enentáimprarum wishikmiarumna nuka iniaisarum Kúntuts Enentáimprarum uuttiarum.
					</seg>
					<seg id="b.JAM.4.10" type="verse">
						Yusjai péejchach ajasta, Túrakmin shiir awajtamsattawai.
					</seg>
					<seg id="b.JAM.4.11" type="verse">
						Yatsuru, yajauch áujmatnaisairap. Yus-shuar ni yachin yajauch áujmatas tura Yachí tunaari tuke áujmatuk Yus &quot;aneniatarum&quot; tana nuna umichuiti. Antsu umichu asa &quot;nu akupkamu ántraiti, umirkashtiniaiti&quot; tawai nu shuar. Nujai nu shuar umirtsuk Yus akupkamu nankaamas Enentáimtumawai.
					</seg>
					<seg id="b.JAM.4.12" type="verse">
						Yus Ninki akupkamu najana asa Ninki nu akupkamu umirkamun nekas nekaamniaiti tunaashit tusa. Nínkiti uwemtikratniun tura emesratniunam akupkatin jea nu. Amesha Yáitiam chikicha tunaari iistincha.
					</seg>
					<seg id="b.JAM.4.13" type="verse">
						Watsek, átum áujmateakrum &quot;Arumsha kashincha nu péprunam weri nui chikichik Uwí takasar kuit achiktatji&quot; Tíchattarpash.
					</seg>
					<seg id="b.JAM.4.14" type="verse">
						Ishichkisha penké nékatsrume kashin átatna nu. Ju nunkanam ii iwiaakmari Wárik Amúatsuk. Yurankim utsanar tura nantu sukuam mash Wárik menkaatsuk. Núnisketji.
					</seg>
					<seg id="b.JAM.4.15" type="verse">
						Antsu Júnis Tíminiaitrume: &quot;Yus wakerakuinkia iwiaaku pujakrikia nusha Túrattaji&quot; titiarum.
					</seg>
					<seg id="b.JAM.4.16" type="verse">
						Túrachkurmeka átumka Yusjai nankaamantu Enentáimprume. Tura Ashí nu Enentáikia yajauchiiti.
					</seg>
					<seg id="b.JAM.4.17" type="verse">
						Shuar pénker Túratniun nékayat, Túrachkuinkia, nuka tunaiti.
					</seg>
				</div>
				<div id="b.JAM.5" type="chapter">
					<seg id="b.JAM.5.1" type="verse">
						Kuítrinniutiram ju antuktarum. Ti uuttiarum. Ti Wáitsatin asarum ti kakantra uuttiarum.
					</seg>
					<seg id="b.JAM.5.2" type="verse">
						Kuítrum mash mamukarai tura iwiarmampramurmesha mash tinkishap Yúkayi.
					</seg>
					<seg id="b.JAM.5.3" type="verse">
						Kurirmesha tura Kuítrumsha Ashí ijiakmamkarai. Ijiakmampramurisha ame pénkercha Túram nuna paant iniakmawai. Tura jinium aesamua aintsan ame Kuítrum yajauch awajtamsattawai ayashmiin. Amuukatin tsawant jeamunam anearchamame antsu ame Kuítrum ikiaunkamame.
					</seg>
					<seg id="b.JAM.5.4" type="verse">
						Ame takat iniararam ementushim akirarmamna nu &quot;akirkati&quot; turamainiawai. Anearta. Yakiyá Yus, nayaimpinmaya suntara uuntri, nu takartamniu chichamen antukai.
					</seg>
					<seg id="b.JAM.5.5" type="verse">
						Ashí ju nunkanam írunna nu wararsaruitrume. Tuma asarum kapunka nuke machararme tura yamaikia Máatin tsawant jeayi.
					</seg>
					<seg id="b.JAM.5.6" type="verse">
						&quot;Nu shuar tunaiti&quot; Tíirum tunaachu tsanumprurum Máamarme, tura ninkia surimiakcharmai.
					</seg>
					<seg id="b.JAM.5.7" type="verse">
						Nu asamtai, yatsuru, nu Páchitsuk ii Uuntri Kristu tatin Nákastarum. Arakmausha ni arakri pénker tsapaiti tusa yumi yutuktinian shiir enentaijiai Nákatsuk. Yútasua umirmatai esatrurmatai Júuktatjai tusa Nákatsuk. Tura Júurmaksha ti waraatsuk.
					</seg>
					<seg id="b.JAM.5.8" type="verse">
						Núnisan atumsha katsuntsatarum tura yawekiirap. Kristu tatin yuntumtemayi.
					</seg>
					<seg id="b.JAM.5.9" type="verse">
						Yatsuru, Nuámtak &quot;ju yajauch Túrutui&quot; tunainirap. Tákurminkia Yus iirmastatrume. Nínkichukait nuna iistin tura anearta nu Yúsak Tíjiuch wajatramui.
					</seg>
					<seg id="b.JAM.5.10" type="verse">
						Yatsuru, yaunchu Yúsnan etserin Enentáimpratarum. Tuke ii Uuntri Yus timia nuna shiir etserkarmiayi. Túmaitiat Wáitsarmiayi Túrasha pachischarmiayi. Núnisrumek Enentáimsatarum.
					</seg>
					<seg id="b.JAM.5.11" type="verse">
						Itiurchatan katsuntainia nuka nekas Shíiraiti, tu Enentáimji. Shuar itiurchatan ti katsuntin ámiayi, ni naari Jup. Tura ni itiurchatri nankaamasmatai Yus ti Núkap Kuítrin susamiayi. Nu nékatsrumek. Ii Uuntri Yus ti waitnenkratchakait.
					</seg>
					<seg id="b.JAM.5.12" type="verse">
						Ju Ashí nankaamas Enentáimtustiniaiti, yatsuru. Ame &quot;ee&quot; Tákumka nekas Titiá. Tura &quot;Atsá&quot; Tákumka nusha nekas Titiá. Nekas chicham chichaachkumninkia Yus iirmastatui. Nu asamtai nayaimsha nunkasha Ashí írunna nusha Páchitsuk, aya Támena nu tuke nekas Atí.
					</seg>
					<seg id="b.JAM.5.13" type="verse">
						Wáitakmeka Yus áujsata. Waraakmeka, warasam Kantamám Yus shiir awajsata.
					</seg>
					<seg id="b.JAM.5.14" type="verse">
						Yus-shuartiram, shuar Jáakka, Yus-shuara uuntrin untsukti. Tura niisha taarti. Tura Jesusa naari pachikiar asuitijiai jaa shuaran ishichik kuerarti. Túrawar Yúsan áujtusarti nu shuaran.
					</seg>
					<seg id="b.JAM.5.15" type="verse">
						Tura &quot;Yus nuna nekas anturtamkattaji&quot; tu Enentáimsar áujsarti. Túrawarmatai jaa shuar pénker ajastatui. Yus niin Tsuártatui. Tura tunaan tura asa Jáakuinkia Yus nu tunaan tsankurattawai.
					</seg>
					<seg id="b.JAM.5.16" type="verse">
						Nu asamtai, Atumí Tunaarí paant etsertunaiktarum. Túrarum Yus áujtunaistarum Atumí tunaari tsankurnarat tusarum. Pénker shuar Yúsan tuke Enentáijiai áujeamurinkia ti kakarmaiti.
					</seg>
					<seg id="b.JAM.5.17" type="verse">
						Yaunchu Yus-Chichaman etserin ámiayi, ni naari Erías. Niisha iijiai méteketiat yumi yutukai tusa Yusa áujsamtai menaintiu Uwí Nuyá nankaamas yutukchamiayi.
					</seg>
					<seg id="b.JAM.5.18" type="verse">
						Ataksha yutukti tu áujsamtai ataksha yutukmiayi tura araksha ataksha tsapainiarmiayi.
					</seg>
					<seg id="b.JAM.5.19" type="verse">
						Yatsuru, shuar eseera wekatainmaya kanaakuinkia Chíkich niin waketkitniun yainti.
					</seg>
					<seg id="b.JAM.5.20" type="verse">
						Shuar Tunáa shuaran yajauch wekaan awakeakka Jákatniunmaya uwemtikrattawai tura ti Untsurí tunaari tsankurnartatui.
					</seg>
				</div>
			</div>
			<div id="b.1PE" type="book">
				<div id="b.1PE.11" type="chapter">
					<seg id="b.1PE.11.1" type="verse">
						Wisha ju papin aajna nu Pítruitjai. Wisha Jesukrístu akatramurintjai. Israer-shuar Yus-shuar árum nuna atumin ankant ankant tsakinmakarum Chíkich Chíkich nunkanam matsatrumna nuna aatjarme. Puntu nunkanmasha, Karasea nunkanmasha, Kapatúsea nunkanmasha, Asia nunkanmasha, Pitinia nunkanmasha pujarmena nuna aatjarme.
					</seg>
					<seg id="b.1PE.11.2" type="verse">
						Yaunchu Apa Yus, &quot;uwemtikrataj&quot; Tímia Núnisan achikmaitrume. Tura, Winia ajasat tusa ni Wakanijiai akantamkamiarme. Umirtukat tusa nuna Túramiayi. Tura Jesukrístu numpejaisha Atumí Enentáin atsajkir chamir awajturmasmiarme. Wats, Yus tuke waitnentramar ti shiir awajtamsarat tusan wakerajrume.
					</seg>
					<seg id="b.1PE.11.3" type="verse">
						Wats, Yus, ii Uuntri Jesukrístu Apari ana nuna naari shiir awajsatai. Yussha ti waitnentrama asa, atak akiiniatniun suramsaitji. Jesukrístu jakamunmaya nantakin asamtai, iikia atak akiiniar tuke iwiaaku pujustiniaitiajnia nu arutramji.
					</seg>
					<seg id="b.1PE.11.4" type="verse">
						Tura nayaimpiniam ikiurtamsamu ana nuna achikmintrum tusa Yus wakerawai. Nu ikiurtamsamu meserchamnia amuukachminiaiti. Tura nusha yajauchichuiti.
					</seg>
					<seg id="b.1PE.11.5" type="verse">
						Yus nekas Enentáimta asakrumin ni kakarmarijiai wearmarme. Tura tuke uwemtikrampratniun, nunka amuuamunam paant iniakmastatna nu achikmintrum tusa tuke tsawant ni kakarmarijiai Wáitmarme.
					</seg>
					<seg id="b.1PE.11.6" type="verse">
						Nu Enentáimsarum wararme. Kame ju nunkanam pujakrum itiurchat Wáinkiashtarmeash. Tura ju nunkanam pujustin ishichkichukait. Ukunam pénker pujustaj tu Enentáimsarum wararme.
					</seg>
					<seg id="b.1PE.11.7" type="verse">
						Enentáimsatarum. Shuar kurin wakerana Núnisan atumniasha umirtukat tusa Yus wakerutmarme. Aents kurin jinium aesainiawai, aya kurik juakat tusar. Kurin ti wakeruinia ásar, amuukamnia ain Túruiniawai. Atumsha, itiurchat Wáinkiarmena nujai, Yusan nekas Enentáimtusartimpiash tusa nekapsamuitrume. Nu Enentáimtamu kurijiai nankaamas pénkeraiti. Ukunam, Jesukrístu Támatai, Yuska atumin &quot;pénker Túraitrume&quot; turamtajtsa wakerittiawai. Tura &quot;Ashí shuar nuna nekaawar winia naarun uunt awajsarat&quot; tusa Túrutmattarme. Nu tuma asamtai ju nunkanam nekapsamuitrume, itiurchat Wáintrumna nujai.
					</seg>
					<seg id="b.1PE.11.8" type="verse">
						Jesukrístu Wáinchaitiatrum anearme. Tura Yamái Wáinchiatrumek nekas Enentáimtarme. Tuma asarum ti wararme. Nu warastin nayaimpiniam warastatjinia Núniskete; nuka paant titin jeatsji.
					</seg>
					<seg id="b.1PE.11.9" type="verse">
						Iimiatarum. Uwemtikrurat tusarum Yus umirkachurmek. Nu uwempratin wainiu asarum waraarme.
					</seg>
					<seg id="b.1PE.11.11" type="verse">
						Yus aentsun waitnenta asa, uwemtikrataj tusa tuke wakerimiayi. Núnaka Yúsnan etserin etseriarmiayi. Kristu Wakani ni Enentáin pujuriarmia nu, Túruntsain Kristu Wáitsatniurin Jintíarmiayi. Tura ukunam ni ti shiir pujustintrincha etseriarmiayi. Túrasha &quot;tuu aishmankait Kristu tutai, tura Urutiák Túrunat&quot; tusar nu etserin émamkesar anintrusarmiayi.
					</seg>
					<seg id="b.1PE.11.12" type="verse">
						Tura nii pujuiniainkia Túrunashtinian, antsu ti ukunam, ii pujajnia jui Túrunatniun Yus nekaamtikiamiayi. Núnaka Yusa shiir chichamen ujatmakarmia Nú shuar nekaprutmarme. Nú shuar Yusa Wakani, nayaimpinmaya akupkamu ana nuna nekatairijiai ujatmakurme. Maa, nu uwempratniun Tájana nuna, nayaimpinmaya suntar nekaatai tusar wakeruiniawai, Túrasha tujintiainiawai.
					</seg>
					<seg id="b.1PE.11.13" type="verse">
						Tuma asamtai, pénker Enentáimsarum tura pénker iimiasrum wekasatarum. Tura Jesukrístu ukunam wantiniak waitnentramprattana nu yawetsuk Nákastarum.
					</seg>
					<seg id="b.1PE.11.14" type="verse">
						Umin uchi aintsarmek yaunchu nékachu asarum wakerimiarmena nu iniaisarum Yus umirin atarum.
					</seg>
					<seg id="b.1PE.11.15" type="verse">
						Ashí Túramurmijiai Timiá penker wekasatarum. Yus, untsurmakuana nu, pénker asamtai, átumka ni shuari asarum pénker wekasatarum.
					</seg>
					<seg id="b.1PE.11.16" type="verse">
						&quot;Wi pénker asamtai atumsha pénker wekasatarum&quot; Yus tana nu ni Papiriin aarchamukait.
					</seg>
					<seg id="b.1PE.11.17" type="verse">
						&quot;Yus winia Aparuiti&quot; Tárumna nu aneartarum. Ashí aentsu Túrutairin métek Yus nekaattawai. Nu neka asarum, ju nunkanam pujarmena jui Yus ashamkatarum.
					</seg>
					<seg id="b.1PE.11.18" type="verse">
						Warí, ántra wekasatniun Atumí uuntri jintintramarmena Nuyá Yus uwemtikramprarme. Túrasha kurisha kuitcha amuukamnia ainia nujai uwemtikrachmaitrume.
					</seg>
					<seg id="b.1PE.11.19" type="verse">
						Antsu Kristu numpe ti shiira nujai uwemtikramuitrume. Nu nékarme. Yaunchu, shuar Tunáa Túrakui, Yus Tímiayi, &quot;murik yajauchichu tunamarcha maarum, Yus Sútainiam ikiustarum. Nuna numpen Wáinkian, Atumí tunaarin tsankurattajai&quot; Tíniuyayi. Núnisan Kristu iin jarutramka asa ii Tunaarínia uwemtikrampraitji.
					</seg>
					<seg id="b.1PE.11.20" type="verse">
						Nunkan Nájantsuk aentsun jaruktinian Krístun anaikiamiayi Yus. Tura Wárik akupkachmiayi. Antsu Yamái tsawantin, átum pujarmin, pénker Pujusúk tusa wakerak, atumin jarutramkat tusa Krístun akupkamiayi.
					</seg>
					<seg id="b.1PE.11.21" type="verse">
						Niijiai átumka Yus umiirume. Yuska Krístun jakamunmayan iniantki nankaamantu awajsamiayi. Yus nekas Enentáimtakrum, aya pénkernak Túrawai titiarum tusa Túraiti.
					</seg>
					<seg id="b.1PE.11.22" type="verse">
						Yus nekas tana nuna, Yusa Wakani yainmakui, umirka asarum Atumí wakaniin pénker ajasuitrume. Yus-shuarjai yajauch Enentáimtunaitsuk mai anenai ajatai tusarum tura asarum, nekas shiir Enentáimtunaisrum mai anenai ajatarum.
					</seg>
					<seg id="b.1PE.11.23" type="verse">
						Nekaatarum. Yusa chichame umirka asarum atak akiiniaitrum nuka ju nunkanmayanchuiti. Antsu Yusa chichame iwiaaku tuke amuukachmin ana Nú chichamjai tuke iwiaaku átiniaitrume.
					</seg>
					<seg id="b.1PE.11.24" type="verse">
						Ju ayash tuke pujuschamniaiti. Yusa Papiriin junis aarmaiti: Ashí aentsti Nupáa aaniuitji. Ii pénkerisha kukujia aaniuiti. Nupa Wárik kaawai. Kukujsha Núnisan Wárik iniaawai.
					</seg>
					<seg id="b.1PE.11.25" type="verse">
						Tura Yusa chichamesha tuke amuukachminiaiti. Nu Chichamjai uwempramnia asamtai atumin etsernakuiti.
					</seg>
				</div>
				<div id="b.1PE.12" type="chapter">
					<seg id="b.1PE.12.1" type="verse">
						Tuma asamtai, Ashí yajauch ana nu iniaisatarum. Anankatin, ántar-chichamtin átin, chikichna wakeruktin, Ashí tsanumpratniusha iniaisatarum.
					</seg>
					<seg id="b.1PE.12.3" type="verse">
						Antsu, Uunt Jesukrístu waitnenkartutairi nekapsa asarum, uchi yama akiinia muntsun ti wakeruinia aintsarmek, Yusa chichame aya penkerkea nu ti wakeruktarum. Yusa chichamejai tuke tsawant tsakakrum tuke uwemprami tusarum Túratarum.
					</seg>
					<seg id="b.1PE.12.4" type="verse">
						Ii Uuntri Kristu Kayáa aantsankete. Tura shuar kayan yajauchin nakitiainia Núnisan Jesukrístun nakitrarmiayi. Tura kayan ti penkeran wakeruinia Núnisan, Yuska, &quot;winia Uchir ti penkeraiti&quot; tusa Jesukrístun achikmiayi. Atumsha Jesukrístu weantuktarum. Nii iwiaaku kayaiti.
					</seg>
					<seg id="b.1PE.12.5" type="verse">
						Atumsha iwiaaku kaya aantsanketrume. Tuma asarum Yus wijiai ni jeen jeamti tusarum tsankamaktarum. Tura Nútiksarmek Jesukrístui Atumí iwiaakmari tsankamaktarum, Yus wakera nuna Túrutati tusarum. Jesukrístujai tura asarum Yus shiir Enentáimtikrume.
					</seg>
					<seg id="b.1PE.12.6" type="verse">
						Jesukrístunun Yusa Papiriin Júnis aarmaiti: &quot;Iistarum. Kayan ti penkeran achikjai&quot; Yus Tímiayi. Jean emka apujtuamuri Atí tusan Seunnum apujeajai. Niin Enentáimtana nu ántar Enentáimtatsui. Aarma ana nu penké kayan chichaatsui. Antsu Jesukrístun tawai.
					</seg>
					<seg id="b.1PE.12.7" type="verse">
						Yus umirkaitrumna nu, &quot;kaya ti penkeraiti&quot; tarume. Tura Yúsan umirainiatsna nuka Yusa Papiriin tana nujai métek ainiawai. Ju aarmaiti: Jean jeamin nakitrarmia Nú kaya jean emka apujtuamuri Atí tusa apujamuiti.
					</seg>
					<seg id="b.1PE.12.8" type="verse">
						Tura jusha aarma awai: Tukumak iniaartin kayaiti. Kame shuar Jesukrístunun etserkamun nakitiakka, ṡEnentáinium itiur pénker wekasat? Wats, Nú shuar, Krístun umirainiachu ásar, tuke Túrunatin asamtai tukumainiawai.
					</seg>
					<seg id="b.1PE.12.9" type="verse">
						Tura átumka Yus achikmaitrume. Tura, Wínian pujurtursarat tusa yajauchinmaya Uunt Yus akantamkaitrume. Yusna asarum pénker Enentáimin ajasurme. Tura Yus sumakmaitrume. Niisha winia pénkerun etserturkarat tusa Túraiti. Kame kiritniunmaya Jíinkirum ni Tsáapnintrin wekasatniun achirmakurme.
					</seg>
					<seg id="b.1PE.12.10" type="verse">
						Yaunchu Nusháa shuar áuyarme. Tura antsu yamaikia Yus-shuar ajasrum, Niiniu ajasurme. Yus-shuar ajatsrumnin, ṡya waitnentrampramia? Antsu yamaikia Yus waitnentramuitrume.
					</seg>
					<seg id="b.1PE.12.11" type="verse">
						Yatsurtirmin Tájarme, Yusna ajasrum, ju nunkanam írar matsatu asarum, Atumí ayashi wakerana nu tsankatkairap. Ayashim wakerana nu Túrakminkia ame Enentáim nujai yajauch ajastatui.
					</seg>
					<seg id="b.1PE.12.12" type="verse">
						Yus-shuarchanum pénker wekasatarum. Túrakrumninkia niisha Yamái &quot;Yus-shuar yajauch Túruiniawai&quot; ántar Tuíniayatan, ukunmanka, Yusjai inkiunaiktin tsawant jeamtai, pénker wekarmena nuna Enentáimturmasar, Nú shuarsha Yúsan shiir awajsartatui.
					</seg>
					<seg id="b.1PE.12.13" type="verse">
						Kristu Atumí Uuntri asamtai, ju nunkanam akupin ainiana nusha umirkatniuitrume. Uunt akupin Ashí akupin asamtai umirkatarum.
					</seg>
					<seg id="b.1PE.12.14" type="verse">
						Tura ni akupeamuri ainia nusha tunaan Túruinia Núnaka Asutiáti tura pénkeran Túruinia Núnaka shiir awajsati tusa uunt akupin akupkamu ásarmatai umirkatarum.
					</seg>
					<seg id="b.1PE.12.15" type="verse">
						Nekas penker wekaamurmijiai Enentáimcha ainia nu netse chichaamuri itiatmamtikiatarum tusa Yus wakerawai.
					</seg>
					<seg id="b.1PE.12.16" type="verse">
						Tunaanumia ankant ajasu asarum pénker wekasatarum. Túrasha wi ankant ajaschajak tusarum Nánkamsarum yajauch Túrawairap. Antsu Yusna asarum, ni wakera nuna umirkatjai tusarum anearum wekasatarum.
					</seg>
					<seg id="b.1PE.12.17" type="verse">
						Chíkichcha shiir Enentáimtustarum. Yus-shuar ainia nusha aneetarum. Yus pénker asamtai ashamkatarum. Uunt akupin shiir awajsatarum.
					</seg>
					<seg id="b.1PE.12.18" type="verse">
						Takarniutirmesha ame uuntrum pénker shiir Enentáimturmakuisha tura yajauchiitkuisha umirkatarum.
					</seg>
					<seg id="b.1PE.12.19" type="verse">
						Nekaatarum. Antar Wáitkiarmainia nui, &quot;Yus iirui&quot; tu Enentáimsa katsunteakrumka, ti penkeraiti.
					</seg>
					<seg id="b.1PE.12.20" type="verse">
						Yajauch Túrawakmin Asutiámamtai katsunteakmeka nuisha warin ati. Antsu pénker Túrawakmin Asutiámamtai katsunteakmeka juka ti penker Túrame Yusai.
					</seg>
					<seg id="b.1PE.12.21" type="verse">
						Núnisan Túrunatin achikmaitrume. Kristu waitrutmasmiarme nui, Wi Túraj Núnisan Túrawarmi tusar Wáitsamiayi.
					</seg>
					<seg id="b.1PE.12.22" type="verse">
						Krístuka tunaan penké Túrachmiayi. Tura chikichkinkesha penké anankachmiayi.
					</seg>
					<seg id="b.1PE.12.23" type="verse">
						Kátsekeamsha Ninkia katsekachmiayi. Wáitkiamsha &quot;yapajmiaktaj&quot; Tíchamiayi. Antsu &quot;winia Apar Yus Iistí&quot; Tímiayi, Yus pénker Túrin asamtai.
					</seg>
					<seg id="b.1PE.12.24" type="verse">
						Kristu Ninki ni ayashiin ii tunaarin entsaki Krúsnum jarutramkamiaji. Tunáa Enentáimtusairum tusa, antsu Yusai pénker wekasamniuram tusa jarutramkamiaji. Atumí Enentáin Tsuártaj tusa Kristu Asutniámiayi.
					</seg>
					<seg id="b.1PE.12.25" type="verse">
						Murik ni pujutairiin waketkitniun nékatsna ántsarmek atumsha menkaka wekaimiarme. Tura yamaikia Atumí Wáitmauriin waketkintrume. Atumí Wáitmau Krístuiti, Atumí Enentáin Wáinnia nu.
					</seg>
				</div>
				<div id="b.1PE.13" type="chapter">
					<seg id="b.1PE.13.1" type="verse">
						Tuma asamtai, nuwatiram Atumí aishri umirkatarum. Amesha pénker, Yus umirka Weká asakmin, aishrum Yus-Chichaman umirchaitiat, 
					</seg>
					<seg id="b.1PE.13.2" type="verse">
						ame Túramurmin Nekáa, ámeka chichaatsminin, niisha Yus-shuar ajastinian wakerittiawai.
					</seg>
					<seg id="b.1PE.13.3" type="verse">
						Nu asamtai aya Pátatek iwiarmampratniusha ti Enentáimtusairap. Intiash ti penker iwiaratniusha, kurijiai iwiarmampratniusha, Pushí ti kuitjai entsartincha ti Enentáimtusairap.
					</seg>
					<seg id="b.1PE.13.4" type="verse">
						Antsu, &quot;nekas Shíirmach ajastaj&quot; Tákumka, Enentáimin &quot;shiir kajechu átajai&quot; tu Enentáimsatarum. Nuka sakarchattawai. Tura nuka Yúsnumka ti penkeraiti.
					</seg>
					<seg id="b.1PE.13.5" type="verse">
						Yaunchu Núnisaran nuwa Yúsan Enentáimtusarmia nu, tura Yúsan shiir Enentáimtikratniun wakeriarmia nu, ni aishrin umirkar nujai ni Enentáin Shíirmach ajasar pujuarmiayi.
					</seg>
					<seg id="b.1PE.13.6" type="verse">
						Atumí weatri Sara ni aishrin Apraáman umirmiayi. Umirin asa, &quot;winia uuntru&quot; Tíniuyayi niin. Atumsha pénker Túrakrumka tura sapijmiatsuk wekaakrumka, Sarajai métek átatrume.
					</seg>
					<seg id="b.1PE.13.7" type="verse">
						Tura aishmantirmesha Yus wakerana nu nekaarum Atumí nuwe shiir Enentáimtusrum tsanintarum. Nuwemsha, nuwa asa, aishmanjai métek katsuntrachminiaiti. Tura niisha, ámijiai métek Yusa waitnenkartutairijiai tuke iwiaaku átinian takusminiaiti. Tu Enentáimta asam ame Núwem shiir Enentáimtustá. Yus áujkuram itiurchat atsuti tusarum Túratarum.
					</seg>
					<seg id="b.1PE.13.8" type="verse">
						Nuyasha Ashí Yús-shuartirmin Tájarme, aya Chikichík enentaik Atí. Waitnennairatarum. Nekas yatsum aneam Núnisrumek anenaitiarum. Aya áminiuk Enentáimtutsuk chikichan Yáintaj tu Enentáimsatarum.
					</seg>
					<seg id="b.1PE.13.9" type="verse">
						Yajauch turamainiakuisha &quot;yapajkiataj&quot; tiirap. Katsekramainiakuisha &quot;iikkiataj&quot; tiirap. Antsu &quot;Yus winia shiir awajtusuiti&quot; tu Enentáimsarum, yajauch turamainiana nu pénker awajsatarum.
					</seg>
					<seg id="b.1PE.13.12" type="verse">
						Yus-Chichamnum Júnis aarma asamtai nu Túratarum: Uunt Yus pénker wekaana nuna wainiui, tura ni áujmancha ántawai. Tura yajauchin Túrana nuna nakitrawai. Tuma asamtai, shiir pujustaj Tákunka tura tuke tsawant warastinian wakerana nu, pénker Iimiastí, yajauch chichakaij tusa tura Wáitruawaij tusa. Tunaanumia kanaki pénkeran Túratí. Tuke Enentáijiai shiir átinian eakti. Tu aarmaiti.
					</seg>
					<seg id="b.1PE.13.13" type="verse">
						ṡYaki yajauch Túrutmat pénker turamnisha?
					</seg>
					<seg id="b.1PE.13.14" type="verse">
						Túrasha pénker Túrayatmek Wáitiakminkia Yus shiir Enentáimtikramprattarme. Tuma asamtai ashamkartutsuk, sapijmiatsuk wekasatniuitrume.
					</seg>
					<seg id="b.1PE.13.15" type="verse">
						Tura &quot;Kristu winia Uuntruiti&quot; tu Enentáimtustarum. Tura &quot;ṡurukamtia Yus-shuar ajasuitiam?&quot; turamainiakuisha, pénker aimkiamnium iwiarnarum pujustarum. Waantu Enentáimtumatsuk, niin pénker Enentáimtikrataj tusam Túrata.
					</seg>
					<seg id="b.1PE.13.16" type="verse">
						&quot;Yúsjai pénker wekasataj&quot; tu Enentáimsarum wekasatarum. Yus-shuar asakrumin Chíkich shuar ántrar áujmatramainia nu ni ántar áujmatramsamun nekaawar natsaararat tusarum Yusjai pénker wekasatarum.
					</seg>
					<seg id="b.1PE.13.17" type="verse">
						Yajauch Túrakur Wáitsatniujainkia nankaamas, Yus wakerakuinkia pénker Túrakur Wáitsatniuka ti penkeraiti.
					</seg>
					<seg id="b.1PE.13.18" type="verse">
						Kristu ii tunaarin Asakártaj tusa jarutramkamiaji. Ashí Asakárma asamtai atak tunaan jarukchatniuiti. Niisha tunaan penké Túrichuitiat, ii Tunáa asakrin Wáitrutmasmiaji, Yúsnum ejetamtai tusa. Ayashiinkia jakayat ni Wakaníjiai ni ayashi ataksha iwiaaku ajasmiayi.
					</seg>
					<seg id="b.1PE.13.19" type="verse">
						Ni Wakaníjiai Jakáa wakanin emetamu armia nuna etserkataj tusa wémiayi.
					</seg>
					<seg id="b.1PE.13.20" type="verse">
						Nusha yaunchu Nuai uunt kanun Nájanuk siantu painti (120) uwi pujurmia nui Yuska umirtukarat tusa ti Nákamaitiat Nuai étserman umikcharmiayi. Nú kanunmasha ishichik, uchu, aents kanunam pujuinian yumijiai uwemtikrarmiayi.
					</seg>
					<seg id="b.1PE.13.21" type="verse">
						Nu yumi Yus-shuarti imiantinian nakumui. Ii ayashi chamir awajsatai tusar imiantsuji. Antsu ii Enentái pénker Atí tusar Yus sear imianji. Nujai iisha uwemji. Jesukrístu nantakin asamtai, nujai uwempraitji.
					</seg>
					<seg id="b.1PE.13.22" type="verse">
						Tura Niisha nayaimpiniam we akupin pujutainium Yusa Untsuuríini apujsamuiti. Túramtai nayaimpinmaya suntarsha, tura Ashí kakaram akupin ainiana nusha Jesukrístun umirainiawai.
					</seg>
				</div>
				<div id="b.1PE.14" type="chapter">
					<seg id="b.1PE.14.1" type="verse">
						Kristu ni ayashiin Wáitsa asamtai atumsha Núnisrumek Wáitsatin ákuisha, katsuntratjai titiarum. Ni ayashiin Wáitiana Nú shuar yajauchin Páchiatsui.
					</seg>
					<seg id="b.1PE.14.2" type="verse">
						Antsu &quot;iwiaakjana nuikia Yusa wakeramurin tuke umirkatjai&quot; tu Enentáimiui. Ni ayashi wakerana nuna yamaikia Páchiatsui.
					</seg>
					<seg id="b.1PE.14.3" type="verse">
						Warí, Yúsan nékainiatsna Nú shuar Túruiniana nu atumsha Núkap Túrichmakuram. Yus-shuar ajatsuk tsanirmatin wakerimiarme. Yajauch Túratniusha, nampernum nampekrum ti Yurumárum, Enentáincha ajasrum charaatum ajatniusha, ántar-yusa namperiin yajauch ana nu najanatniusha nusha Ashí wakerimiarme.
					</seg>
					<seg id="b.1PE.14.4" type="verse">
						Tura surimiatsuk yajauch Túrimiarmena nu iniaisa asakrumin, yaunchu atumjai nuna Túrin armia nu, &quot;urukamtai iniaisara?&quot; tusar yajauch áujmatramprume.
					</seg>
					<seg id="b.1PE.14.5" type="verse">
						Túrasha ukunam nu aents ni Túramurin etserkartatui. Iwiaaku ainia nunasha tura Jákaru ainia nunasha Neka awai. Nii nu aentsun sumamtikiawartatui.
					</seg>
					<seg id="b.1PE.14.6" type="verse">
						Túrasha jaka armia nu Yusa shiir chichame ujankarmiayi. Ni ayashiin Ashí shuarjai métek jakamniaitiatan Yus iwiaaku pujana Núnisan ni Wakaníi iwiaaku pujusarat tusa ujankarmiayi.
					</seg>
					<seg id="b.1PE.14.7" type="verse">
						Ashí amuukatin jeatemayi. Tuma asamtai pénker Enentáimsatarum; Túrarum anearum Yus auju pujutarum.
					</seg>
					<seg id="b.1PE.14.8" type="verse">
						Aneniamujai Untsurí tunaasha tsankuratin awai. Tuma asamtai Ashí nankaamas nuamtak anenaistarum.
					</seg>
					<seg id="b.1PE.14.9" type="verse">
						Kajé-kajejainchu Atumí jeen Itiaaniátarum.
					</seg>
					<seg id="b.1PE.14.10" type="verse">
						Iin ankant ankant shiir awajtamsatniun Yus ti Núkap takakui. Tura iin shiir awajtamsamujai Chíkich shuarsha shiir awajsatarum tusa Chíkich Chíkich Túratniun suramsaitji. Tuma asamtai pénker takaawa aintsarmek Yus amasmania nujai ame írutramuram Yaintá.
					</seg>
					<seg id="b.1PE.14.11" type="verse">
						Etserkatniun Yus amasuitkiuinkia ame tamena nu, Yus tana nujai métek Atí. Chíkich shuar Yáintiniaitkiumka Yus amaana Nú kakarmajai Túrata. Ashí Túramna nu Yusa naari shiir Atí tusam Jesukrístu Náarijiai Túrata. Jesukrístun Ashí aents shiir Enentáimtusartí. Tura Ashí aentsnum ni kakarmari tuke Atí. Nuna tajai.
					</seg>
					<seg id="b.1PE.14.12" type="verse">
						Aneamu yatsurtiram, ti waitsatin nekapramsartin jeartampramna nu Nusháa Enentáimprairap. Wáitsatin Támatai, &quot;ṡurukamtai waitsa pujaj?&quot; tu Enentáimsairap. Kame Túrunamniaiti.
					</seg>
					<seg id="b.1PE.14.13" type="verse">
						Tuma ain shiir Enentáimsatarum. &quot;Kristu Wáitsamurin métek-taku Wáitiakun pénkeraiti&quot; tu Enentáimsatarum. Ukunam Kristu winchari Wáinkiarum Timiá warasmi tusarum Túratarum.
					</seg>
					<seg id="b.1PE.14.14" type="verse">
						Krístunu asakrumin katsekkramkachartimpiash. Túmaitkiuisha Yusa Wakani shiir ana nu atumiin pujurtamkui shiir awajsamuitrume. Katsekkramainia Nú shuar imia Yusa Wakanin yajauch áujmatainiawai. Tura átumka Yusa Wakani shiir awajearme.
					</seg>
					<seg id="b.1PE.14.15" type="verse">
						Túra atumsha yajauch Túrawairum aneartarum. Mankartana nu, kasamkana nu, Tunáa Túrana nu, tura chikichna Páchiana nusha ni Wáitsatniurinkete. Atumjainkia nu Wáitsatniuka Atsutí.
					</seg>
					<seg id="b.1PE.14.16" type="verse">
						Tura antsu Krístunuiti tusar wishikramuk Wáitkiarmainiakui natsaarairap. Krístunu asam Wáitiayatmek, natsamtsuk Kristu naari shiir awajsata.
					</seg>
					<seg id="b.1PE.14.17" type="verse">
						Yuska ni shuarin nekapsatajtsa nankamatniuiti. Tura nu tsawantcha jeayi. Yus imia iin nekapramkuisha Yus-Chichaman umirainiatsna Nú shuarsha urukawartin. Ti Asutniáwartatui.
					</seg>
					<seg id="b.1PE.14.18" type="verse">
						Imia Yus umirjinia nu uwempratniuri itiurchataitkiuisha tunaan Túruiniana nusha urukawartin.
					</seg>
					<seg id="b.1PE.14.19" type="verse">
						Tuma asamtai Yus wakeramujai Wáitiainia nu, niisha Yus najanamu asa Yus Iirsatí tusa tuke pénker Túratí. Warí, Yuska tuke pénker Túrichukait.
					</seg>
				</div>
				<div id="b.1PE.15" type="chapter">
					<seg id="b.1PE.15.1" type="verse">
						Yamaikia Yus-shuara uuntritiram, jintintjiarme. Wisha Núnisnak Yus-shuara uuntrintjai. Kristu Wáitsamurin Wáinkiaitjai wisha. Tura ukunam ti shiir átatna nui Chíkich Yus-shuara uuntria Núnisnak wisha pachiinkiattajai.
					</seg>
					<seg id="b.1PE.15.2" type="verse">
						Yus-shuar ame iistiniaitmena nu, pénker Iistá, murikiu Wáinin ni murikrin wainnia aintsamek. Nakittsuk, shiir Enentáimsam Túrata, Yus wakerana nuke. &quot;Chíkich akupta asamtai Túrattajai&quot; Tútsuk tura nujai Kuítrintin ajastin Enentáimtsuk nekas wakeritia, Yusa takatri asamtai.
					</seg>
					<seg id="b.1PE.15.3" type="verse">
						Turasha, &quot;Yús-shuara uuntri ajasan, Yus-shuaran akuptiaj&quot; tu Enentáimsaip. Antsu shiir Túramurmijiai Yusa murikri jintintiata.
					</seg>
					<seg id="b.1PE.15.4" type="verse">
						Nuinkia murikiu wainniu Uuntri taa wantiniak iwiarmamtai tawasap ti Shíirmachia Núninian suramsattawai. Aents Súana Nú Shíirmach wari mamurtiniaiti. Tura Uuntrum ámin suramsattana nuka penké mamurchattawai.
					</seg>
					<seg id="b.1PE.15.5" type="verse">
						Tura natsatirmesha Atumí uuntri umirkatarum. Kame yaunchu Yús-Papinium aarma asamtai Ashí Yus-shuartiram nankaamantu Enentáimtumatsuk umirnaikiatarum. Waantu Enentáimtuma Núnaka Yus nakittiawai. Antsu nankaamantuchu Enentáimtuma nuna Yus waitnentak yayawai. Tu aarmaiti.
					</seg>
					<seg id="b.1PE.15.6" type="verse">
						Wats, Yus Timiá kakaram asamtai, amek nekamam, péejchach Enentáijiai Enentáimtumasta. Nuinkia tsawant jeamtai ni wakerak Yus ámin penkeri awajtamsattawai.
					</seg>
					<seg id="b.1PE.15.7" type="verse">
						Yus ámin ti Enentáimturmakui ame itiurchatrum ainia nu Yus Ashí iiktusta.
					</seg>
					<seg id="b.1PE.15.8" type="verse">
						Aneartarum tura iimiastarum. Iwianch Atumí nemasri ana nu, uunt Yawáa nuke, yanak emesraintiaj tusa eaak tentaa wekaawai.
					</seg>
					<seg id="b.1PE.15.9" type="verse">
						Tura tuke Yus nekas Enentáimtusrum surimiaktarum. Ashí nunkanam Yusnum Atumí yachi ainia nu átum Wáitiarmena Núnisaran Wáitiainiawai. Nusha kajinmakchatniuitrume.
					</seg>
					<seg id="b.1PE.15.10" type="verse">
						Wats, ishichik tsawant Wáitsarmena nu nankaamasmatai Yus ataksha pénker awajtamsattarme. Tura numi wewe wajana Núnisan Ikiakátmartatrume. Tura Yus Ikiakárma asarum ni jintiin tuke pénker wekasattarme. Ju Yus tuke iin waitnentramtsujik. Tura iisha Jesukrístunu asakrin Niijiai métek Yus ni shiir pujutainium tuke shiir pujusmintrum tusa achirmakuitji.
					</seg>
					<seg id="b.1PE.15.11" type="verse">
						Nú Yúsnasha Ashí aents shiir Enentáimtusartí. Tura Ashí aentsnum ni kakarmari tuke Atí. Nuke ati.
					</seg>
					<seg id="b.1PE.15.12" type="verse">
						Serpanujai ju papin ishichik aarmaj nuna akupeajai. Serpanu Yusjai pénker wekaak Yusnum winia yatsur ajasuiti; Núnaka nékajai. Yus waitnentrama asa ti yainmakmania nuna Enentáimtikeajrume ju papijiai. Tura tuke ni waitnenkartutairiin wekasatarum Tájarme.
					</seg>
					<seg id="b.1PE.15.13" type="verse">
						Papirúnianmaya atumjai métek Yus achikma ainia nu amikmaatmarme. Winia uchir Markus Núnisan amikmaatmawai.
					</seg>
					<seg id="b.1PE.15.14" type="verse">
						Yusai yachi ajasu asarum anenaisrum shiir awajnaisatarum. Jesukrístunu ajasuitrumna nuna Yus imiatkinchanum pujustinian suramsarat tusan wakerajai. Nu Atí.
					</seg>
				</div>
			</div>
			<div id="b.2PE" type="book">
				<div id="b.2PE.21" type="chapter">
					<seg id="b.2PE.21.1" type="verse">
						Wikia ju papin aajna ju Semun Pítruitjai. Jesukrístu akatramu asan ni takarniurintjai. Ii Yusri tura iin Uwemtikramin Jesukrístu umirumna nuna atumniasha juna aatjarme. Niisha Ashí aentsun métekrak Enentáimtin asamtai atumsha iijiai métek Niiniu ajasurme. Nuka ti penkeraiti.
					</seg>
					<seg id="b.2PE.21.2" type="verse">
						Yus, tura ii Uuntri Jesussha nékarmena Nú Núkap nekaki wéakrumin, Yuska atumin ti nukap Yáinmaktatrume tura ti nekas imiatkinchanum pujustinian suramsattarme. Nuna nekaan tuke Núnisan Atí tusan wakerajrume.
					</seg>
					<seg id="b.2PE.21.3" type="verse">
						Yus uunt asa tura Ashí Túramnia asa, umirtukat tusa achirmakuitji. Nii neka asar atsumajnia nu Wáinkiaitji. Yus-shuarti wekasatniusha, tura Niin aneatniusha ii atsumajnia nuna Yuska kakaram asa suramsaitji.
					</seg>
					<seg id="b.2PE.21.4" type="verse">
						Niisha uunt asa tura tujinkiachu asa ni chichamen suramsaitji. Nu chichamsha ti kakarmaiti tura ti penkeraiti. Nu chichamjai atumsha Atumí ayashi yajauch wakerana Nuyá uwemprarum, Yusai Páchitkia átinian suramsaitrume.
					</seg>
					<seg id="b.2PE.21.5" type="verse">
						Yus umirkarme. Yamaikia juna Túrataj tusarum kakartiniaitrume. Ti penker wekasatniuitrume. Nuyá Yusna nekaatniuitrume.
					</seg>
					<seg id="b.2PE.21.6" type="verse">
						Nuyá yayauch Túrashtin iimiastiniaitrume. Nuyá katsuntratniuitrume. Nuyá Yus shiir Enentáimtusrum wekasatniuitrume.
					</seg>
					<seg id="b.2PE.21.7" type="verse">
						Tura Nuyá Ashí shuar shiir Enentáimtustiniaitrume. Tura nu nankaamas Ashí shuar aneatniuitrume.
					</seg>
					<seg id="b.2PE.21.8" type="verse">
						Ashí nu Túrakrumka, tura tuke Túrukrum wéakrumka, nakiarchattarme. Túrarum ni takatri émamkesrum takastatrume. Tura ii Uuntri Jesukrístu nekas nekaattarme.
					</seg>
					<seg id="b.2PE.21.9" type="verse">
						Tura nuna Túruiniatsna nuka, kusurua aanin ainiawai. Jesukrístu wakeramurin Enentáimtuiniatsui. Ni tunaariya uwemprarmia nuna kajinmatainiawai.
					</seg>
					<seg id="b.2PE.21.10" type="verse">
						Tuma asamtai yatsurtiram, Yus atumin anaitiamak achirmakurmena nu tuke Enentáimsarum wetarum. Túrakrumka penké iniarchattarme.
					</seg>
					<seg id="b.2PE.21.11" type="verse">
						Tura ii Uuntri Jesukrístu uwemtikramprajnia nu, Nii tuke akupeana nui, nakittsuk shiir awaintiamattarme.
					</seg>
					<seg id="b.2PE.21.12" type="verse">
						Tuma asamtai nékarminin tura Yusna nekas ana Nuyá kanaatsrumnin tuke Enentáimtikratjarme.
					</seg>
					<seg id="b.2PE.21.14" type="verse">
						Nekaatarum. Winia Jákatniurun jeatema nuna ii Uuntri Jesukrístu ujatkayi. Tuma asamtai iwiaaku pujajna juik atumin tuke Enentáimpratarum tusan jintintratniuitjarme, tu Enentáimsajai.
					</seg>
					<seg id="b.2PE.21.15" type="verse">
						Tura wi jakamtai, wi aajna juna tuke kajinmatkiirum tusan, wi jeajna nuna Túrattajai.
					</seg>
					<seg id="b.2PE.21.16" type="verse">
						Ii Uuntri Jesukrístu kakarmari tura ni Táratniuri etserkamajnia nu, aya aentsnumia ántar chichamchauyi. Antsu imia ii jiijiai Uunt Jesukrístu waantu ajasu Wáinkia asar ujakmajrume.
					</seg>
					<seg id="b.2PE.21.17" type="verse">
						Tura Apa Yus Jesukrístun shiir waantu awajsamia nui, ni Imiá shiir pujutairiya chichaak Tímiayi, &quot;Juka winia ti aneamur Uchiruiti. Niin ti wararjai.&quot;
					</seg>
					<seg id="b.2PE.21.18" type="verse">
						Iisha naint &quot;Yusna&quot; Tájinia nui Niijiai Pujá asar nu nayaimpinmaya chichaamu paant antukmaji.
					</seg>
					<seg id="b.2PE.21.19" type="verse">
						Tura nuna nankaamas ti nekasa nu, Yúsnan etserin yaunchu etserkarmia nusha nékaji. Ju étserma jusha, tsawant tsawaatsain kiritniunam ji keak Tsáapin awajeana aintsan asamtai, pénker Enentáimta asarum pénker Túrarme. Tura Kristu taa, Yánkuam etsantea Núnisan Atumí Enentáin Ashí paant awajsattawai. Tura nu tsawant jeatsain nu étserma tuke pénker Enentáimtustarum.
					</seg>
					<seg id="b.2PE.21.20" type="verse">
						Tura ju emka nekaatarum. Shuar aya ni Enentáimmiarijiain, Yusa Wakaníjiainchu, Yus-Chicham urukamtai tu Chicháa nuna nekaatniun jeatsui.
					</seg>
					<seg id="b.2PE.21.21" type="verse">
						Warí, Yúsnan etserin yaunchu etserkarmia nu, aya ni wakeramurijiain Tícharmiayi. Nu aishmankan Enentáin Yus pujursarmiayi. Tuma asa ni tiarmia nuna Yusa Wakaní jintintiam tiarmiayi.
					</seg>
				</div>
				<div id="b.2PE.22" type="chapter">
					<seg id="b.2PE.22.1" type="verse">
						Tura Israer-shuarnum wait chichaman etserniusha Páchitkiarmiayi. Atumiincha wait chichaman unuiniau Páchitkia ártatui. Niisha awajimtikrampratniun wakeruiniak Wáitian ti yajauchin uukar unuiniarartatui. Tura &quot;Uunt Jesus uwemtikrurmia nusha ántraiti&quot; tiartatui. Nuna takui ni amuukatniurisha Wárik jeartiatui.
					</seg>
					<seg id="b.2PE.22.2" type="verse">
						Tura Untsurí shuar ni yajauch Túruiniamurin iirsar métek Túrawartatui. Iis, &quot;Yus-Chichaman unuiniaitjai&quot; Tuíniayatan Imiá yajauch Túruiniakui Untsurí aents &quot;Yus-Chicham ántraiti&quot; tiartatui.
					</seg>
					<seg id="b.2PE.22.3" type="verse">
						Kuítian ti wakeruinia ásar, wait chichaman unuitiamprar Akíam Kuítriniawartatui. Tura Nú shuar yaunchu Yus Jákatniunam sumamtikiawarma ásar, ni amuukatin tsawantri jeatemayi.
					</seg>
					<seg id="b.2PE.22.4" type="verse">
						ṡWarí? Yuska ni suntari nayaimpiniam pujuarmia nunasha penké tsankurachmiayi. Antsu nayaimpinmaya jinium akupkarmiayi. Tura nekapsatin tsawant jeatsain kiritniunam jinkiamu emetamu pujuiniawai.
					</seg>
					<seg id="b.2PE.22.5" type="verse">
						Yáunchuya shuarnasha Yus tsankurachmiayi. Antsu amuukarat tusa amaarkatniun akuptukarmiayi. Antsu aya Nuain, Yusjai wekasatniun etserin asamtai ni shuari siati armia nujai uwemtikramiayi.
					</seg>
					<seg id="b.2PE.22.6" type="verse">
						Enentáimpratarum. Sutuma pépruncha tura Kumura pépruncha nayaimpinmaya jin akuptuk Yus mash amukmiayi. Aya Yúnkunmik awajsamiayi. Ukunam nu Túrunamun nekaawar, shuar Tunáa Túratin Tsúumainian nekaawarat tusa Túramiayi.
					</seg>
					<seg id="b.2PE.22.7" type="verse">
						Tura Yus Ráutan uwemtikramiayi. Pénker shuar asa, Sutumanmaya shuar Imiá yajauch ásar Tunáa Túruiniakui, Raut Kúntuts Enentáimsamiayi.
					</seg>
					<seg id="b.2PE.22.8" type="verse">
						Pénker aishman asa, Nuyá shuara yajauchirin Wáitiainiak, ni Enentái pénker asamtai tuke tsawant Kúntuts Enentáimiuk Wáitmiayi.
					</seg>
					<seg id="b.2PE.22.9" type="verse">
						Tura incha tunaan iniakturmakrin, nu tunaanum nupetnakchati tusa Uunt Yus uwemtikrampramniaitji, ni umirka asakrin. Túrasha yajauch Shuárnaka nekapsatin tsawant jeakui ti Asutniáwarat tusa Yus Yámaikikia apujeawai.
					</seg>
					<seg id="b.2PE.22.10" type="verse">
						Tura Yus akupeana nuna umirkatniun nakitrar ni yajauch wakeramurin Túruinia nunasha Yuska nekas Asutiáttawai. Enentáimcha ainiawai. Tura ni wakeramuriniak wakeruiniawai. Niijiai nankaamas akupin ainia nuna yajauch áujmatainiawai.
					</seg>
					<seg id="b.2PE.22.11" type="verse">
						Warí, imia Yusa suntari Yusai matsatainia nu, nuna Túratniun Tsúumainiawai. Nankaamas kakaram tura nankaamas uunt ainiayat nu akupniun katsekainiatsui.
					</seg>
					<seg id="b.2PE.22.12" type="verse">
						Nu aishmansha Enentáincha yajasma Núnin ainiawai. Achikiar mantamnatniuk akiinia ainiawai. Enentáimtsuk Nánkamsar yajauchin chichainiawai. Tuma ásar yajasma Núnisan Jákartatui.
					</seg>
					<seg id="b.2PE.22.13" type="verse">
						Chikichan Wáitkiamia aintsan Wáitsartatui. Tuke tsawant ni wakeramunak Túruiniak &quot;waraajai&quot; tuiniawai. Tura atumjai irunar Yurumáiniayatan atumin anankramawar warainiawai. Nuka natsantaiti.
					</seg>
					<seg id="b.2PE.22.14" type="verse">
						Nuwan wakerutskeka iiniatsui. Tunaan yawetainiatsui. Yúpichuch ainia Nú shuaran netse Túratniun wakerumtikiainiawai. Kuítian wakeruktinniasha ti nékainiawai. Jákatniunam sumamawaru ainiawai.
					</seg>
					<seg id="b.2PE.22.15" type="verse">
						Yúsnumaani naka wétsuk awajirarai. Peura uchiri Paraam Yúsnan etserniuitiat yaunchu awajimia Núnisaran awajiniawai ju shuar. Paraamka tunaan tura, Kuítian achiktinian ti wakerukmiayi.
					</seg>
					<seg id="b.2PE.22.16" type="verse">
						Tura niisha Tunáa Túratajtsa weai Yuska umpuurun chichachun aents chichaana nujai métek chichamtikiamiayi. Nuinkia umpuuru timia nujai Yúsnan etserin ni netse Túratniurin Enentáimiar iniaisamiayi.
					</seg>
					<seg id="b.2PE.22.17" type="verse">
						Nu aishmansha yumirmat kuyua Núnis ainiawai. Tura Núnisan yuranmisha Kíariat nase umpuim menkaana nu, yumi ajuarcha ásar, penké ántar ainiawai. Warí, Yus-Chichamjai aentsun yainiainiatsui. Niisha Imiá kirit ámanum tuke pujustin ainiawai.
					</seg>
					<seg id="b.2PE.22.18" type="verse">
						Niisha ti chichainiayat ántar chichainiawai. Yajauch Túratniujai tura ayash wakera Nújaisha Páchim Túriarmia Nuyá kanakiarua Nú shuaran ataksha tunaanum ajuartajtsa wakeruiniawai.
					</seg>
					<seg id="b.2PE.22.19" type="verse">
						&quot;Iiya Núnis Túrakrumka ankant átatrume&quot; tu wénawai. Túrasha imia ninki ni tunaariin emetamu ainiawai. Páantchakait. Shuar Warí tunaajaim nupetnaka, nuna emetamurinti.
					</seg>
					<seg id="b.2PE.22.20" type="verse">
						Kame shuar, uunt Jesukrístu uwemtikiartin ana nuna chichamen nékainiak ju nunkanam yajauch ainia Nuyá uwempra ainia nu, Tunáa nupetkam atak yajauchiniam iniainiakka, nuik pujumia Nújainkia nankaamas Yamái Imiá yajauch pujuiniawai.
					</seg>
					<seg id="b.2PE.22.21" type="verse">
						Yusa akupkamurin Imiá pénkera nuna Yus Nú shuarnasha Súsarmiayi. Túrasha nékainiayat tunaanum waketkiaru ásar ti Asutniáwartatui. Tuma asamtai, nekas jintia nekaachuitkiunka maak árainti.
					</seg>
					<seg id="b.2PE.22.22" type="verse">
						Tíchamukait, &quot;Yawá iyak ataksha Yúawai,&quot; tura, &quot;kuchisha imiaimiuitiat ataksha tsakusnum maajkimiui.&quot; Nu aishmansha Núnisan yajauchiniam ataksha Wáketainiawai.
					</seg>
				</div>
				<div id="b.2PE.23" type="chapter">
					<seg id="b.2PE.23.1" type="verse">
						Aneamu yatsurtiram ju papin Jimiará aatjarme. Mai papinium winia jintintiamurjai Atumí chamir Enentáin Enentáimtikratjarum tusan wakerajrume.
					</seg>
					<seg id="b.2PE.23.2" type="verse">
						Yúsnan etserin, pénker wekain armia nuna etserkamuri Enentáimturtarum. Tura ii Uuntri akupkamurin ni akatramurijiai ujatmakarmia nusha Enentáimpratarum. Jesukrístu uwemtikrampramaj nuna chichamen tajai.
					</seg>
					<seg id="b.2PE.23.3" type="verse">
						Jusha emka nekaatarum. Amuamu tsawantin Yúsnan wishikin wantinkiartatui. Tura niisha ni yajauch wakeramurin Túrusar wekasartatui.
					</seg>
					<seg id="b.2PE.23.4" type="verse">
						Tura juna tiartatui. &quot;ṡKrístuka &quot;wi atak Tátatjai&quot; timia nusha urukuit? Warí, ii uuntri yaunchu kajinkiarmia Nuyá Yapajiáchmaiti. Yus yaunchu ju nunkan najanamia Nuyá yamaisha tuke Núniskete&quot; tiartatui.
					</seg>
					<seg id="b.2PE.23.5" type="verse">
						Túrasha nunkancha nayaimpincha Yus yaunchu najanamia nuna nekaatniun nakitiainiawai. Yusa chichamejai nunka entsaya jiinkimiayi tura nunkasha Entsá nanatrawai, Yus timia nujai métek.
					</seg>
					<seg id="b.2PE.23.6" type="verse">
						Tura ukunam nu nunkan amaarkamujai Yus emesramiayi. Ashí nuna nekaatniun nakitiainiawai.
					</seg>
					<seg id="b.2PE.23.7" type="verse">
						Tura Yus tiniu asamtai nayaimpisha nunkasha Yamáiya nuka jijiai emesnarat tusa ikiusma ainiawai. Yus aentsun nekapsattana nu tsawantai yajauch aents emesnartatui; tura jisha nu tsawantai nunkancha nayaimpincha aesattawai.
					</seg>
					<seg id="b.2PE.23.8" type="verse">
						Tura jusha, aneamu yatsurtiram, Enentáimsatarum. Uunt Krístujainkia Chikichík tsawant mir uwiya Núniskete; mir uwisha Chikichík tsawanta Núniskete.
					</seg>
					<seg id="b.2PE.23.9" type="verse">
						Uunt Kristu, &quot;atak Tátatjai&quot; tana nuna umitsuk menkakashtatui. Ayatik aentsti &quot;wau taatsui&quot; taji. ṡUrukamtai wau taatsua? Iin aentstin Nákarmaji. Shuar Chikichkísha menkakain tusa nakitiawai. Antsu Ashí shuar Enentáin Yapajiáwarat tusa wakerawai.
					</seg>
					<seg id="b.2PE.23.10" type="verse">
						Túrasha Uunta tsawantri aya aneachma jeattawai. Kasa aya aneachma kiritniunam taana Núnisan Tátatui. Nu tsawantin nayaimpisha ipiamta Núnis Charáa timiatai menkakattawai. Tura nui Ashí írunna Núurtiuk esaawartatui. Tura nunkasha tura Ashí írunna nusha esaawartatui.
					</seg>
					<seg id="b.2PE.23.11" type="verse">
						Ashí nu emesnartin neka asarum atumsha Imiá nekas Yus tuke Enentáimtusrum, takamtsuk umirkarum wekasatniuitrume.
					</seg>
					<seg id="b.2PE.23.12" type="verse">
						Yusa tsawantri Wárik tati tusar, Jintiá iimprusar Nákastiniaitji. Nu tsawantai nayaimpisha Esáa emesnartatui, tura Ashí írunna Núurtiuk ti tsuer ajas entsamnattawai.
					</seg>
					<seg id="b.2PE.23.13" type="verse">
						Tura iikia yamaram nayaimpisha, yamaram nunkasha ati tusar Nákaji. Nu átatui, Tímiayi Yus. Tura nuisha aya pénkerak átatui.
					</seg>
					<seg id="b.2PE.23.14" type="verse">
						Nu tuma asamtai, aneamu yatsurtiram, ju Túrunati tusarum Nákarmena nui, imiatkinchanum wekasam chamir Enentáimjai makuuchmin Yus Wáitkiati tusarum wekasatarum.
					</seg>
					<seg id="b.2PE.23.15" type="verse">
						Ju nekaatarum. Iin uwemtikramprataj tusa Yus ti Nákarmaji. Ii aneamu yachi Páprusha Núnisan Yus ni nekatairin susamia Tímiatrusan aatrampramarme.
					</seg>
					<seg id="b.2PE.23.16" type="verse">
						Ashí Papí aarmia nui Pápruka wi tajana nuna chichaawai. Kame ni aarmari Chíkichka ishichik nekaachminiusha ainiawai. Nékachu ainia Nú shuarsha, tura Yúsnum tariarcha ainia nusha Papru aarman Yapajiáwar Nusháa jintintiainiawai. Tura Chíkich chichamsha Yus-Chichamnumia ana nuna Núnisan Túruiniawai. Túmainiakka ninki emesmamainiawai.
					</seg>
					<seg id="b.2PE.23.17" type="verse">
						Wátsek, aneamu yatsurtiram, Túruntsain ujakjarmena nu neka asarum, yajauch shuar anankramattsa wakerutmainiak awajimtikrurain tusarum, tura Yusai tariarurmena Nuyá iniaraij tusarum anearum wekasatarum.
					</seg>
					<seg id="b.2PE.23.18" type="verse">
						Tura ii Uuntri Jesukrístu iin Uwemtikkiartin ana nu, Yamái nékarmena Nú nankaamas nekaatarum. Tura Enentáimin Nú nankaamas tariarum wetarum. Yamaisha tura tuke, ii Uuntri Jesukristu Náarin uunt Awájsartí. Nu Atí.
					</seg>
				</div>
			</div>
			<div id="b.1JO" type="book">
				<div id="b.1JO.11" type="chapter">
					<seg id="b.1JO.11.1" type="verse">
						Ashí nankamamia Nú yaunchu Yusa Uchiri tuke pujuuyayi. Nusha iisha anturkaitji. Nekas ii jiijiai Wáinkiaitji. Wáinkiarsha ii uwejéjaisha antinkiuitji. Niisha Yúsan ti paant awajeak~u, Chícham Tíminiaiti. Tura tuke iwiaaku átinia nérennuiti. Nuna aateajrume.
					</seg>
					<seg id="b.1JO.11.2" type="verse">
						Iwiaaku átinia nérenniusha paant nekanamiayi, nusha Jesukrístuiti. Iisha Nii Wáinkia asar nu étsereaji. Tura tuke iwiaaku átinia nérenniuri asa tuke Yus Apajai pujuyayi. Tura yamaikia iini paant ajatramsakrin atumniasha ujaajrume.
					</seg>
					<seg id="b.1JO.11.3" type="verse">
						Ii Yus Apajaisha ni Uchiri Jesukrístujaisha tsaninkiar nekas Chikichík ajaji. Tura atumsha Núnisrumek iijiai Chikichík ajasuk tusar Wáinkiamajnia nuna anturkamajnia nunasha ujaajrume.
					</seg>
					<seg id="b.1JO.11.4" type="verse">
						Ti shiir warastarum tusan juna aatjarme.
					</seg>
					<seg id="b.1JO.11.5" type="verse">
						Yus Imiá Tsáapnin asamtai kiritin Niinkia penké atsawai. Nu chichaman Jesukrístu iin unuitiamprakrin nuna atumniasha ujaajrume.
					</seg>
					<seg id="b.1JO.11.6" type="verse">
						&quot;Niijiai tsaninkia pujaji&quot; Táyatar kiritniunam pujustinia aintsar tunaanum pujakrikia Wáitraji tura nekas pénker ana nu Túratsji.
					</seg>
					<seg id="b.1JO.11.7" type="verse">
						Yuska tuke Tsáapninium pujuwiti. Iisha Núnisrik tuke Tsáapninium pujakrikia Nuámtak nawamnaikiar pujuiniaji. Túrakrin Yus ni Uchiri Jesukrístu numpéjai Ashí ii tunaari japirtamji.
					</seg>
					<seg id="b.1JO.11.8" type="verse">
						&quot;Wi tunaan Túrichuitjai&quot; Tákurkia ímia iik ananmamaji. Nekas ana nu nékatsji.
					</seg>
					<seg id="b.1JO.11.9" type="verse">
						Antsu ii Tunáari Yus paant ujakrinkia Yuska tsankurtamprattaji. Tura ii tunaarin Asakátramprattaji. Yuska ti penker asa Nii tana nuna Tímiatrusan umikmin asa Túrattawai.
					</seg>
					<seg id="b.1JO.11.10" type="verse">
						Kame &quot;Tunaan Túrichuitjai&quot; Tákurkia nujai &quot;Yus Wáitriniaiti&quot; taji. Ni chichamesha ii Enentáin pujurtamtsuji.
					</seg>
				</div>
				<div id="b.1JO.12" type="chapter">
					<seg id="b.1JO.12.1" type="verse">
						Yus-shuartiram, tunaanum iniaarairum tusan ju Papí aateajrume. Túrasha Yus-shuar Tunáa Túramtainkia Apa Yusan ii áujturmau awai. Nuka Jesukrístuiti. Niisha ti penkeraiti. Niisha Yúsan áujturmakui Yusjai ataksha iwiaarar pujustatji.
					</seg>
					<seg id="b.1JO.12.2" type="verse">
						Jesukrístu ii tunaarin Asakártaj tusa jarutramkamiaji. Túrasha aya iiniunkechu antsu Ashí shuara tunaarin Asakártaj tusa jarukmiayi.
					</seg>
					<seg id="b.1JO.12.3" type="verse">
						Yus tana nu umirkurkia nuikia Yus nekas nékaitji.
					</seg>
					<seg id="b.1JO.12.4" type="verse">
						Tura shuar &quot;Yúsan nékaitjai&quot; tayat Yus tana nuna umirchakka Wáitrawai. Nekasa nuka ni Enentáin atsawai.
					</seg>
					<seg id="b.1JO.12.5" type="verse">
						Antsu shuar Yus tana nuna umireakka Yúsan ti shiir aneawai. Túrakur Niijiai tsaninkiar pujamu nékaji.
					</seg>
					<seg id="b.1JO.12.6" type="verse">
						&quot;Yusjai tsaninkia wekaajai&quot; tana Nú shuar Jesukrístu wekasamia Núnisan wekasatniuiti.
					</seg>
					<seg id="b.1JO.12.7" type="verse">
						Yatsuru, yamaram akupkamun aattsujrume. Ayatik Yámankamtaiknumia antukmiarum nunak Tájarme. Ashí atumin jintintiamu yaunchu akupkamuiti.
					</seg>
					<seg id="b.1JO.12.8" type="verse">
						Túmaitiat nekas yamarma aitkiasnak aateajrume. Nu akupkamun Kristusha nekas iniakmasmai. Atumiincha nu akupkamu nekas paant awajsamuiti. Nujai kiritin menkaatemka asamtai tura nekas tsaapninkia paant tsaapnirtasa pujakui nu akupkamun Ataksháa aateajrume.
					</seg>
					<seg id="b.1JO.12.9" type="verse">
						Shuar &quot;Tsáapninium pujajai&quot; Táyat Chíkich Yus-shuaran nakitiakka tuke kiritniunam wekaawai.
					</seg>
					<seg id="b.1JO.12.10" type="verse">
						Yus-shuaran aneana nu nekas Tsáapninium pujawai. Niisha iniaatsuk chikichnasha tunaanum ajuarchamniaiti.
					</seg>
					<seg id="b.1JO.12.11" type="verse">
						Tura shuar Chíkich Yus-shuaran nakitiakka kiritniunam tuke wekaawai. Tura kiritniunam iimiu asa itiuraani wea nuna nékatsui.
					</seg>
					<seg id="b.1JO.12.12" type="verse">
						Uchitirmincha, Jesukrístu jakamujai Atumí tunaari tsankurnaru asakrumin juna aateajrume.
					</seg>
					<seg id="b.1JO.12.13" type="verse">
						Uuntirmincha Yámankamtaiknumia tuke pujuuya nu Nekáa asakrumin juna aateajrume. Uunmarutirmincha uunt iwianch nupetka asakrumin juna aateajrume. Uchitirmincha, Yus Apa Nekáa asakrumin aateajrume.
					</seg>
					<seg id="b.1JO.12.14" type="verse">
						Uuntirmincha Yámankamtaiknumia tuke pujuuya nu Nekáa asakrumin juna aatjarme. Uunmarutirmincha Atumí Enentáijiai Yus-Chicham umirkarum kakaram asarum íwianch nupetka asakrumin juna aatjarme.
					</seg>
					<seg id="b.1JO.12.17" type="verse">
						Aya aentsnumia ana nu yakiyanchuiti. Apa Yus Súsachuiti. ṡWarimpiait nu? Júiti: ame ayashim wakerana nusha, ame iisam takustaj Támena nusha, tura nankaamantu ajastin. Nuka ju nunkanmaya ainiawai. Shuar aya nunak wakerak Yúsnaka aneatsui. Kame ju nunkasha amuukattawai. Ashí nu wakeruktincha ti nekas amuukattawai. Túrasha shuar Yusa wakeramurin Umíana nu tuke iwiaaku pujustatui Yusjai. Nu asamtai atumsha ju nunkanam ana nu pachikiairap. Tura aya Juyá ana nu aya Tákustin Enentáimsáip.
					</seg>
					<seg id="b.1JO.12.18" type="verse">
						Uchirú, amuukatin tsawant jeatemayi. Atumsha Kristu nemasri Tátin antukuitrume. Yamaikia Untsurí Kristu nemasri wantinkiarmatai amuukatin tsawant jeatemayi.
					</seg>
					<seg id="b.1JO.12.19" type="verse">
						Nusha ii weeak ármayi. Túmaitiat nekas Yus-shuar ácharmayi. Nekas Yus-shuar ainiakka tuke iijiai irunar pujuaraayi. Tura Jíinkiarmatai nekas Yus-shuarcha ainia nu paant nekanamniaiti.
					</seg>
					<seg id="b.1JO.12.20" type="verse">
						Antsu atumniaka Yusa Shiir Wakanin Kristu suramsamtai Ashí paant nékarme.
					</seg>
					<seg id="b.1JO.12.21" type="verse">
						Nékachuitrume tu Enentáimkiun aattsujrume. Antsu nekas chicham ana nu neka asakrumin paant aatjarme. Wáit-chichamsha nekas-chichamsha penké nushaachuk ainia.
					</seg>
					<seg id="b.1JO.12.22" type="verse">
						Wáitrin Júiti: Jesusan &quot;Yus anaikiamuka Krístuchuiti&quot; tana Núiti. Núiti nekas Kristu nemasri. Yus Apancha ni Uchirincha nakitia asa Kristu nemasrinti.
					</seg>
					<seg id="b.1JO.12.23" type="verse">
						Yusa Uchirin nakitiainia nu Yus Apajaisha tsanin pujatsui. Tura Yusa Uchirin shiir awajea nu, Yus Apajaisha tsanin pujawai.
					</seg>
					<seg id="b.1JO.12.24" type="verse">
						Yámankamtaiknumia antukmiarum nu Atumí Enentáin pujurtamsati. Nu Túrakrum atumsha Yusa Uchirijiaisha Yus Apajaisha tuke tsaninkrum pujustatrume.
					</seg>
					<seg id="b.1JO.12.25" type="verse">
						Jesukrístusha Niijiai tuke iwiaaku pujustinian tsankatramkaitji.
					</seg>
					<seg id="b.1JO.12.26" type="verse">
						Anankartin írunkui juna aatjarme.
					</seg>
					<seg id="b.1JO.12.27" type="verse">
						Atumniasha Jesukrístu Yusa Shiir Wakanin suramsakrumin, nu Wakan tuke pujurtamkurmin shuar jintintramatin atsumatsrume. Antsu Yusa Wakani Ashí jintintramprume. Ni jintintrammasha Imiá nekas asa Wáitchaiti. Tuma asamtai Nii jintintramna aintsarum Krístujai tuke tsaninkrum pujustarum.
					</seg>
					<seg id="b.1JO.12.28" type="verse">
						Yamaikia, uchiru, Krístujai tuke tsaninkrum wekasatarum. Nu Túrakrikia Nii Támatai natsamtsuk ti shiir inkiunaiktatji.
					</seg>
					<seg id="b.1JO.12.29" type="verse">
						Atumsha Jesukrístu ti penkera nu nékarme. Núnisan Ashí shuar pénkeran Túruinia nuka Yusa uchiri ainiawai. Nusha nekaatarum.
					</seg>
				</div>
				<div id="b.1JO.13" type="chapter">
					<seg id="b.1JO.13.1" type="verse">
						Maa, shiir Enentáimpratarum. Yus Apa ti anenma asa &quot;winia uchir&quot; tu anaitiamkaitji. Kame nekas ni uchirintji. Tuma asakrin Jú nunkanmaya Yús-shuarcha nekarmainiatsji. Kame Yusnasha nékainiatsui.
					</seg>
					<seg id="b.1JO.13.2" type="verse">
						Aneamu yatsurtirmea, juna Tájarme: nekas Yusa uchiri ajasuitji. Kame ukunam urukuk átaj~i nusha nékatsji. Túrasha ju paant nékaji: Jesukrístu Támatai imia Nii paant Wáinkiar Niijiai métek ajastatji.
					</seg>
					<seg id="b.1JO.13.3" type="verse">
						Tura shuar shiir Enentáijiai nuna Nákakka imia ninki shiir awajmamui Jesukrístujai métek shiir atajai tusa.
					</seg>
					<seg id="b.1JO.13.4" type="verse">
						Shuar Tunáa Túrakka Yus akupkamu umirkachuiti. Kame Núiti tunaaka Yus akupkamu umirkashtin.
					</seg>
					<seg id="b.1JO.13.5" type="verse">
						Jesukrístu ii tunaari Asakártaj tusa ju nunkanam Támia nu nékarme. Tura Ninkia tunaan Túrichuyayi.
					</seg>
					<seg id="b.1JO.13.6" type="verse">
						Tuma asamtai shuar Niijiai tsanin Wekáa nuka tunaanum wekaatsui. Antsu shuar tunaanum wekaakka nu shuar Krístun Wáinchaiti, Núnisan nékachuiti.
					</seg>
					<seg id="b.1JO.13.7" type="verse">
						Uchiru, shuar anankramawairap. Pénker Túrinkia Kristu ti penker asamtai niisha pénkeraiti.
					</seg>
					<seg id="b.1JO.13.8" type="verse">
						Antsu shuar tunaanum wekaana nu iwianchnaiti íwianch tuke tunaan Túrin asamtai. Yusa Uchiri ju nunkanam Táwiti Ashí íwianch Túramun emesrataj tusa.
					</seg>
					<seg id="b.1JO.13.9" type="verse">
						Shuar nekas Yusjai akiinia nu tunaanum wekaatsui. Yusa uchiri asa Yusa iwiaakmarijiai wekaawai. Tuma asa tunaanum tuke wekaatsui.
					</seg>
					<seg id="b.1JO.13.10" type="verse">
						Shuar pénker Túratsna nuka tura Yus-shuaran kajera nuka Yus-shuarchaiti. Nujai Yusa uchiri ainia nusha tura iwianchi uchiri ainia nusha paant nekaamniaiti.
					</seg>
					<seg id="b.1JO.13.11" type="verse">
						Atumsha Yámankamtaikniumia chicham antukmiarum nu Júiti: mai anenai ajartin.
					</seg>
					<seg id="b.1JO.13.12" type="verse">
						Iisha Kaínkia aanin áchatniuitji. Iwianch-shuar asa ni yachin Máamiayi. Tura ṡurukamtai maamia? Enentaimprata. Nii yajauch asa tura ni yachi pénker asamtai Máamiayi.
					</seg>
					<seg id="b.1JO.13.13" type="verse">
						Yatsurtiram, ju nunkanmaya shuar nakitramainiakui ti Enentáimsairap.
					</seg>
					<seg id="b.1JO.13.14" type="verse">
						Iikia Jákatniunmaya uwempra asar~i nekas iwiaaku pujaji. Túmakur Yus-shuar ainia nu aneaji. Nujai yamaram iwiaakma takakjinia nu Imiá Páantaiti. Shuar Yus-shuaran aneachkunka tuke Jákatniunam wekaawai.
					</seg>
					<seg id="b.1JO.13.15" type="verse">
						Shuar Yus-shuaran nakitiakka mankartinia Núnisaiti. Tura mankartinkia tuke amuicha iwiaakmanum pujuiniatsui. Nuka nékaji.
					</seg>
					<seg id="b.1JO.13.16" type="verse">
						Jesukrístu iin jarutramka asakrin nujai nekas iin anenmaj nu nékaji. Iisha Núnisrik Yus-shuar ainia nu ti aneakur ni yaintai tusar jarukmin átiniaitji.
					</seg>
					<seg id="b.1JO.13.17" type="verse">
						Túrasha shuar Chíkich Yus-shuar atsumana nuna takakiat waitnentachkunka nekas ni Enentáijiai Yúsan aneawash.
					</seg>
					<seg id="b.1JO.13.18" type="verse">
						Uchiru, aya Chíchamjain anenain áchatniuitji antsu nekas aneniakur pénker Túrar Yáiniaiktiniaitji.
					</seg>
					<seg id="b.1JO.13.19" type="verse">
						Jujai ii Yúsai sapijmiatsuk jeatniusha tura nekas Yus-shuaraitji nu nekaatniusha nekapmampramniaitji.
					</seg>
					<seg id="b.1JO.13.20" type="verse">
						Ii Enentái yajauch Túramun Enentáimtikramkurnisha Yus iijiai nankaamas Ashí mash nékatsuk.
					</seg>
					<seg id="b.1JO.13.21" type="verse">
						Tura, aneamu yatsurtiram, ii Enentái yajauch Túramun Enentáimtikramchakrinkia Yúsai sapijmiatsuk jeamniaitji.
					</seg>
					<seg id="b.1JO.13.22" type="verse">
						Tura ni wakeramu Túrakrikia tura ni chichamesha umiru asakrin Ashí ii seaj nuna suramsattaji.
					</seg>
					<seg id="b.1JO.13.23" type="verse">
						Júiti Yus akupkamu: ni Uchiri Jesukrístu nekas Enentáimtustin tura Kristu timia aintsarik shuartisha mai anenai ajartin.
					</seg>
					<seg id="b.1JO.13.24" type="verse">
						Shuar ni chichamen Umía nuka Yusjai tsanin wekaawai tura Yus niijiai tsanin wekaawai. Mai chikichik ajasu ainiawai. Tura Yusa Wakani ii Enentáin Pujá asamtai nujai Yus iijiai tsanin wekaana nu nékaji.
					</seg>
				</div>
				<div id="b.1JO.14" type="chapter">
					<seg id="b.1JO.14.1" type="verse">
						Aneamu yatsuru, Untsurí shuar Wáitruiniak &quot;wi Yúsnan etserniuitjai&quot; tuiniawai. Tuma asamtai Ashí shuar &quot;wi Yusa Wakanin takakkun chichaajai&quot; tuinia nu pénker nekaptsuk Enentáimtusairap. Antsu iisrum nekas Yusa Wakanímpiashit tura Chíkich wakaniashit nu nekaatarum.
					</seg>
					<seg id="b.1JO.14.2" type="verse">
						Jujai nekapsarum ya nekas Yusa Wakanin takaka nu nekaattarme: Shuar &quot;Jesus Yusa Uchiri Krístuitiat nekas aents ajas ayashimkiamiayi&quot; tana nu Yusa Wakanin nekas takakui.
					</seg>
					<seg id="b.1JO.14.3" type="verse">
						Tura Jesusan tu Enentáimtatsna nuka Yusa Wakanin takaktsui antsu Kristu Nemasrí wakanin takakui. Kame Kristu nemasri wakan Tátin tama ántichukaitrum. Nu wakan yamaikia ju nunkanam Táwiti.
					</seg>
					<seg id="b.1JO.14.4" type="verse">
						Uchiru, átumka Yusna asarum Yus Atumí Enentáin pujawai. Tura ju nunkanmaya shuara Enentáin íwianch pujawai. Atumiin pujana nuka niijiai nankaamas kakaram asamtai Wáitrin ainia nu nupetkaitrume.
					</seg>
					<seg id="b.1JO.14.5" type="verse">
						Niisha ju nunkanmaya ásar aya ju nunkanmayan áujmatainiawai. Túmainiakui ju nunkanmaya shuar ti penker anturainiawai.
					</seg>
					<seg id="b.1JO.14.6" type="verse">
						Antsu iikia Yúsnaitji. Tuma asakrin Yúsan nékainia nu anturtamainiaji. Tura Yúsnachu ainia nu anturtamainiatsji. Nujai nekas Wakanin takakusha tura Wáitrin wakanin takakusha nekaamniaiti.
					</seg>
					<seg id="b.1JO.14.7" type="verse">
						Aneamu yatsuru, anenaitin Yúsnumia asamtai mai anenai ajartai. Shuar anenkratniua nuka Yusa uchiri asa Yúsnancha nékawai.
					</seg>
					<seg id="b.1JO.14.8" type="verse">
						Shuar anenkratcha nuka Yúsnanka nékatsui. Kame Yuska tuke anenkratniuiti.
					</seg>
					<seg id="b.1JO.14.9" type="verse">
						Tuma asa ni Uchiri chikichkiniak ju nunkanam akupturmakmiaji. Iisha ni Túrunamujai nekas iwiaaku pujaji. Nujai Yus iin Yáinmak ni anenkrattain paant iniakturmasmiaji.
					</seg>
					<seg id="b.1JO.14.10" type="verse">
						Jujai nekas anenkrattainkia paant nekanamniaiti: ii Yus aneaj Núchaiti. Antsu ii ti Tunáa árinin Nii aneachmaitiatan Yuska ti anenma asa ni Uchirin ii tunaarin Asakárat tusa akupturmakmiaj nujai nekas nekanamnaiti.
					</seg>
					<seg id="b.1JO.14.11" type="verse">
						Aneamu yatsuru, Yus Núnis anenma asakrin iisha Núnisrik mai anenai ajartai.
					</seg>
					<seg id="b.1JO.14.12" type="verse">
						Chikichkisha Yúsan Wáinkiachuiti. Túmaitiat mai anenai ajakrikia Yus ii Enentáin pujurtamkui Niijiai métek anenkratin ajaji.
					</seg>
					<seg id="b.1JO.14.13" type="verse">
						Yus ni Wakanin suramsa asakrin Yus iijiai tsanin wekaana nusha tura ii Niijiai tsaninkia wekaajnia nusha, nujai nékaji.
					</seg>
					<seg id="b.1JO.14.14" type="verse">
						Yus Apa ni Uchirin Ashí shuaran uwemtikrarat tusa ju nunkanam akupkamia nu Wáinkia asar~i étsereaji.
					</seg>
					<seg id="b.1JO.14.15" type="verse">
						&quot;Jesus Yusa Uchirinti&quot; tana nu shuarjai Yus tsanin wekaawai tura niisha Yusjai tsanin wekaawai. Mai chikichik ajasu ainiawai.
					</seg>
					<seg id="b.1JO.14.16" type="verse">
						Yus iin anenmajnia nu ti nekas nékaji. Yus tuke anenkratniuiti. Tuma asamtai shuar anenkartakka Yusjai tsanin wekaawai tura Yussha niijiai tsanin wekaawai. Mai chikichik ajasu ainiawai.
					</seg>
					<seg id="b.1JO.14.17" type="verse">
						Núnisar ti penker anenkartin ajaji. Túrar~i Súmamtikiatin tsawantai natsamtsuk wajastatji. Kame ju nunkanam pujayatrik Jesukrístujai méteketji.
					</seg>
					<seg id="b.1JO.14.18" type="verse">
						Nekas anenaiyamunam Sápij atsawai. Antsu nekas anenaiyamunam Sápij menkaawai. Aya Asutiátin akui sapijmiaktinaiti. Tuma asamtai ántar sapijmiana nu nekas anenkratchaiti.
					</seg>
					<seg id="b.1JO.14.19" type="verse">
						Yus emka iin anenma asakrin iisha Nii aneaji.
					</seg>
					<seg id="b.1JO.14.20" type="verse">
						Tura shuar &quot;wi Yúsan aneajai&quot; Táyat Chíkich Yus-shuaran nakitiakka nuka Wáitriniaiti. Kame Yus-shuaran tuke wainnia nuna aneachkunka ṡitiurak Yusan Wáinchasha aneat?
					</seg>
					<seg id="b.1JO.14.21" type="verse">
						Yus incha juna turammiaji: Yúsan anea nu shuar Chíkich Yus-shuarnasha aneatniuiti.
					</seg>
				</div>
				<div id="b.1JO.15" type="chapter">
					<seg id="b.1JO.15.1" type="verse">
						Ashí &quot;Jesus Yusa Uchiri Krístuiti&quot; tu Enentáimtana Nú shuar Yusa uchirinti. Tura apari aneakrikia ni Uchirísha aneattaji.
					</seg>
					<seg id="b.1JO.15.2" type="verse">
						Yus Apa aneakur tura Nii wakera nu umirkur Yusa uchirisha Ashí aneattaji.
					</seg>
					<seg id="b.1JO.15.4" type="verse">
						Yus aneakur Nii tana nu umiktatji. Ashí Yusa uchiriya nu Yúsan nekas Enentáimta asa, Ashí ju nunkanmaya írunna nuna Núpeteawai. Nu asamtai Yus tana nu umirkatin itiurchatchaiti.
					</seg>
					<seg id="b.1JO.15.5" type="verse">
						Aya &quot;Jesus Yusa Uchirinti&quot; tu Enentáimtana Nú shuar ju nunkanmaya ana nuna awakkamniaiti.
					</seg>
					<seg id="b.1JO.15.6" type="verse">
						Jesukristu Jú nunkanam taa entsajai imiankui Yus nayaimpinmaya chichaak &quot;Juka winia aneamu Uchiruiti&quot; Tímiayi. Tura Nuyá Jesus jakamtai ni numpé puarmiayi. Entsajai imianin ni takatrin nankamamiayi Túrasha iin jarutramak ni takatrin amukmiayi ju nunkanam. Chikichkinkia Túrutsuk mai metek Túra asamtai Yusa Uchiriya nu paant nekanamniaiti. Yusa Wakanisha tuke nekas tiniua nu métek tawai.
					</seg>
					<seg id="b.1JO.15.8" type="verse">
						Nu asamtai menaint &quot;Yusa Uchirinti&quot; Jesusan tuiniawai: Nayaimpiniam Yus Apa tura Jesukristu, Chícham aa nu, tura Yus Wakancha; nunkanmasha Yus Wakancha, entsasha tura numpasha. Mash métekrak tuiniawai.
					</seg>
					<seg id="b.1JO.15.9" type="verse">
						Aents étserainiakui ántureaji. Nuna nankaamas Yus ni Uchirin tana nu nekas anturkatniuitji.
					</seg>
					<seg id="b.1JO.15.10" type="verse">
						Yusa Uchirin Enentáimtana Nú shuar ni Enentáincha nékawai. Antsu Yus ni Uchirin timian Enentáimtatsna Nú shuar Yúsan Enentáimtachu asa Yúsan &quot;Wáitriniaiti&quot; tawai.
					</seg>
					<seg id="b.1JO.15.11" type="verse">
						Yus ni Uchirín timia Júiti: Tuke iwiaaku pujutai nérenniuiti tura nu iwiaakmancha iin suramsaitji.
					</seg>
					<seg id="b.1JO.15.12" type="verse">
						Yusa Uchirijiai tsanin wekaana Nú shuar, nu iwiaakmajai iwiaaku pujuiniawai. Tura Yusa Uchirijiai tsanin wekaatsna Nú shuar, nu iwiaaku átinnium pujatsui.
					</seg>
					<seg id="b.1JO.15.13" type="verse">
						Yusa Uchiri nekas Enentáimtakrum tuke amuicha iwiaakmajai iwiaaku pujarme. Nu nekaatarum tusan juna aatjarme.
					</seg>
					<seg id="b.1JO.15.15" type="verse">
						Yus wakeramujai métek seakrinkia anturtamji. Tura anturtamkurin ii seamaj nu nekas takusua nu Enentáimpramniaitji. Nu neka asar Yus ti shiir Enentáimtaji.
					</seg>
					<seg id="b.1JO.15.16" type="verse">
						Tunáa awai Jákatniunam Júana nu. Shuar nu tunaan Túramtainkia Yus áujtustin ántraiti. Tura shuar Chíkich tunaan Túrakuinkia nuka nekas Yus áujtustiniaiti. Nekas Jákatniunam Júatsna Nú tunaan Túraitkiuinkia iwiaaku átinian Yus susattawai.
					</seg>
					<seg id="b.1JO.15.17" type="verse">
						Ashí yajauch~i ana nuka tunaiti. Tura Jákatniunam Júatsna Nú tunaasha awai.
					</seg>
					<seg id="b.1JO.15.18" type="verse">
						Nekas Yusjai akiinia Nú shuar tunaanum tuke wekaatsui. Antsu Yusa Uchiri niin ti penker wainkiui íwianch antinkiachminiaiti.
					</seg>
					<seg id="b.1JO.15.19" type="verse">
						Iikia nekas Yúsnaitji tura Ashí ju nunkanmaya shuar iwianchnia ainiawai.
					</seg>
					<seg id="b.1JO.15.20" type="verse">
						Yusa Uchiri ju nunkanam taa nekas-Yus aa nuna paant jintintramji. Yusa Uchiri Jesukrístujai tsaninkia wekaakur nekas-Yusa nujaisha tsaninkiar wekaaji. Nekas-Yus asa tuke iwiaaku átinia nuna nérenniuiti.
					</seg>
					<seg id="b.1JO.15.21" type="verse">
						Uchirú, ántar-yus írunna Nuí pachiinkiairap. Antsu nujai aneartarum. Nuke Atí.
					</seg>
				</div>
			</div>
			<div id="b.2JO" type="book">
				<div id="b.2JO.21" type="chapter">
					<seg id="b.2JO.21.1" type="verse">
						Wi Juan Yus-shuara uuntri asan ii umai Yus achikma nuna tura ni uchirincha ju papin aateajai. Wisha nekasan atumin aneajrume. Tura aya Wíkichu antsu Ashí Yus-shuar ainia nusha nekas chichaman nekaawaru ásar atumin anenmarme.
					</seg>
					<seg id="b.2JO.21.2" type="verse">
						Nekas-chicham tuke amuutsuk ii Enentáin Pujá asamtai aneajrume.
					</seg>
					<seg id="b.2JO.21.3" type="verse">
						Yus ii Aparisha tura ii Uuntri Jesukrístusha, Yus Apa Uchiri asa, atumin anenmak imiatkinchanum shiir pujustinian waitnentramak yainmakarti. Nujai nekas-chicham nekaarum anenaittiarme.
					</seg>
					<seg id="b.2JO.21.4" type="verse">
						Ame uchiram Yus Apa akupkamujai métek umiiniakui nuna nekaan ti shiir Enentáimprajai. Nekas-chichaman umin ainiawai.
					</seg>
					<seg id="b.2JO.21.5" type="verse">
						Yamaikia, umaru, Tájame: mai anenai ajartai. Yamaram akupkamun aattsujme antsu Yámankamtaik antukmiaj nunak Tájame.
					</seg>
					<seg id="b.2JO.21.6" type="verse">
						Nekas anenkartinia Nú shuar Yus akupkamun uminiaiti. Tura Yus akupkamuka &quot;anenkartin tuke atarum&quot; tawai. Nusha Yámankamtaiknumia antukuitrume.
					</seg>
					<seg id="b.2JO.21.7" type="verse">
						Ju nunkanam anankartincha ti írunui. Jesukrístu nekas aents ajas akiiniamia nuna Enentáimtuiniatsui. Nu shuar anankartin ásar Kristu nemasri ainiawai.
					</seg>
					<seg id="b.2JO.21.8" type="verse">
						Nu shuarjai aneartarum. Yajauch shuar ántar yayakrumin Yus átum takasman métek akirmakchamniaiti. Antsu aneara takasakrumin Yus métek akirmakarmi.
					</seg>
					<seg id="b.2JO.21.9" type="verse">
						Ashí shuar Kristu Jintíamun iniais &quot;nankaamas nékajai&quot; tana nu, Yúsnachuiti. Antsu Kristu Jintíamun Umíana nu shuar Yus Apajaisha tura ni Uchirijiaisha mai tsanin pujawai.
					</seg>
					<seg id="b.2JO.21.10" type="verse">
						Shuar Kristu chichamen Jintíachu Atumí jeen írmástaj tusa jeakui Awayáwairap tura &quot;shiir taume&quot; tiirap.
					</seg>
					<seg id="b.2JO.21.11" type="verse">
						Kame nu shuar &quot;shiir taume&quot; Tákumka nu shuar yajauch Jintíamu Jímiareame.
					</seg>
					<seg id="b.2JO.21.12" type="verse">
						Ti nukap atumjai áujmatsatniun wakerajai. Túrasha ju papinium mashi aatrashtatjarme. Antsu imia wiki atumin iyakun Jeátjái. Nuyá naka chichasar ti shiir warastatji.
					</seg>
					<seg id="b.2JO.21.13" type="verse">
						Ame kaim Yus achikma nuna uchiri amikmaatmainiawai. Nuke Atí.
					</seg>
				</div>
			</div>
			<div id="b.3JO" type="book">
				<div id="b.3JO.31" type="chapter">
					<seg id="b.3JO.31.1" type="verse">
						Wi Juan Yus-shuara uuntri asan winia amikrun Kayun ju papin aateajai. Wisha ti nekas aneajme.
					</seg>
					<seg id="b.3JO.31.2" type="verse">
						Aneamu Yatsurú, Yusjai pénker wekaakum ame wakanim pénker pujana Núnisan ame ayashmisha pénker Atí tusan Yúsan áujtajme.
					</seg>
					<seg id="b.3JO.31.3" type="verse">
						Ame nekas chicham umirman shuar jui taar ujatkarmayi. Tura nuna antukan ti warasmajai.
					</seg>
					<seg id="b.3JO.31.4" type="verse">
						Yus-shuar nekas chichaman umiiniakui Imiá shiir Enentáimtuiniajai.
					</seg>
					<seg id="b.3JO.31.5" type="verse">
						Aneamu Yatsurú, Chíkich Yus-shuar ti penker yayame. Kame yajaya yujainia nusha nekas yayame. Nu pénkeraiti.
					</seg>
					<seg id="b.3JO.31.6" type="verse">
						Nu shuar ame nekas anenamun jui taar Yus-shuar iruntramunam etserkarai. Ataksha irauwenakui atsumainiana nu Súsam shiir akupkarta. Pénker Wáinkiumka Yus shiir Enentáimtikrattame.
					</seg>
					<seg id="b.3JO.31.7" type="verse">
						Nu shuar Jesukrístun takarsatai tusar wekainiawai. Túrawar Yus-shuarcha ainia nuna Kuítrijiai Yurumátniun nakitrarmatai
					</seg>
					<seg id="b.3JO.31.8" type="verse">
						ii Yus-shuartikia nii atsumainia nu ajamsatniuitji. Nekas chichaman etserainia nu, yainkiartai tusar Túratniuitji.
					</seg>
					<seg id="b.3JO.31.9" type="verse">
						Ashí Yus-shuar árumna nuna papin akuptukmajrume. Kame nékajai, Tiútrepes nankaamantu Enentáimtumak ii Tájinia nuna umiktinian nakitiawai.
					</seg>
					<seg id="b.3JO.31.10" type="verse">
						Nu asamtai nui jean ni yajauch Túramun etsertuktatjai. Nii ántar ti áujmatuk tsanumprutmaji. Tura nu arantcha Yúsnan takainia nu irainiakui Awayáiniatsui. Tura Chíkich Awayátaj Tákuisha suritiawai. Tura Nuyá Yus-shuarjai iruntratniun surimiawai.
					</seg>
					<seg id="b.3JO.31.11" type="verse">
						Aneamu Yatsurú, nu yajauch Túramu jumamkiirap antsu pénker Túratarum. Pénker Túrinia nuka Yúsnaiti. Antsu Tunáa Túrinia nuka Yúsan nékachuiti.
					</seg>
					<seg id="b.3JO.31.12" type="verse">
						Imiá nekas pénker shuar asamtai Ashí shuar Timitriun pénker áujmatainiawai. Iisha Núnisrik pénker Shuáraiti Tákurin nekas Tájinia nusha nékarme.
					</seg>
					<seg id="b.3JO.31.13" type="verse">
						Wi ti nukap Títinian wakerajme. Túrasha ju papinium mashi aatrashtatjame
					</seg>
					<seg id="b.3JO.31.14" type="verse">
						Wárik iitin asan. Nui jean chichasmi. Shiir Pujustá. Juyá amikrum amikmaatmainiawai. Ii amikrisha chikichik chikichik amikmaatruata.
					</seg>
					<seg id="b.3JO.31.15" type="verse"/>
				</div>
			</div>
			<div id="b.JUD" type="book">
				<div id="b.JUD.1" type="chapter">
					<seg id="b.JUD.1.1" type="verse">
						Wi Jútas Jakupu yachintjai. Jesukrístu takarin asan Ashí Yus Apa ni shuari átinian achikma ainia nuna ju papin aateajai. Jesukrístujai tsaninkiaru ásarmatai Yus niin wainiainiawai niijiai kanakchatniun.
					</seg>
					<seg id="b.JUD.1.2" type="verse">
						Yus ti waitnentramak imiatkinchanum tuke shiir pujustinian yainmakarti. Ti anenma asa Túrati.
					</seg>
					<seg id="b.JUD.1.4" type="verse">
						Aneamu Yatsurú, iikia mai metek Yus-shuar asar ju uwempratin chichaman aatratniun wakerukjarme. Túrasha ti yajauch shuar anankramawar Atumíin pachiinkiarmai. Niisha &quot;Yus ti anenkartin asamtai Páchitsuk Tunáa Túramniaitji&quot; tuiniawai. Nu arantcha Yus iin Akuptamniuncha tura ii Uuntri Jesukrístuncha nakitin ainiawai. Nu asamtai nu shuaran &quot;yaunchu sumamawaruiti&quot; Tímiayi Yus. Tuma asamtai Tájarme &quot;Tuke Yus-Chicham Yapajiáshtinian Ashí Yus-shuar akasmatkarat tusar susamuiti. Wátsek, kakaram ajastarum&quot; Tájarme.
					</seg>
					<seg id="b.JUD.1.5" type="verse">
						Yaunchu Uunt Yus Israer-shuaran Túramia nu nékarme. Nuna atak Enentáimtikratjarme. Ejiptu nunkanmaya Júkiar Niin umirkacharua nuna Máawarmiayi.
					</seg>
					<seg id="b.JUD.1.6" type="verse">
						Nayaimpinmaya suntarsha ni pujutairin ajapa ikiukiar Yus susamun umitsuk iniaisarmiayi. Túrawarmatai Yus kiritniunam jirujai tuke Jinkiá sepunam apujas pujurainiawai. Tura Uunt Tsawant jeamtai Súmamtikiawartatui.
					</seg>
					<seg id="b.JUD.1.7" type="verse">
						Núnisan Sutuma péprusha Kumura péprusha tura Tíjiuch péprusha aishmanjaisha nuwajaisha ti yajauch nuamtak tsanirmanainiakui ti tunaan penké Túrachmin ana nunasha Túrin ármiayi. Túmainiakui Ashí shuar ashamkarat tusa Yus amuicha jinium Asutiáwarmiayi.
					</seg>
					<seg id="b.JUD.1.8" type="verse">
						Ayu. Atumíin yajauch shuar ainia nu, yaunchu Túrunamun Enentáimtsuk tuke yajauch Enentáimiainiak ni ayashin yajauch awajmamainiawai, Yusnasha nakitiainiawai, tura Ashí akupin ainia nunasha yajauch áujmatainiawai.
					</seg>
					<seg id="b.JUD.1.9" type="verse">
						Antsu Mikiar, nayaimpinmaya suntara Kapitiántrintiat, iwianchjai Máaniak Muisaisa ayashin akasmatak &quot;áaniumsha&quot; tu chicharkachmiayi. Antsu áyatik &quot;Yus Iirmastí&quot; Tímiayi.
					</seg>
					<seg id="b.JUD.1.10" type="verse">
						Túrasha ju shuarka nékainiatsna nuna Nánkamsar yajauch chicharainiawai. Tura nékainiana nuka Yawá ainis Enentáimtsuk áyatik nékainiawai. Tura Nújaisha imia ninki yajauch emesmamainiawai.
					</seg>
					<seg id="b.JUD.1.11" type="verse">
						Maa, Anearartí. Kaín yajauchin Túramia Núnis tura ásar Jákartatui. Tura Parama ainis Kuítian ti wakeruiniak imia ninki tunaanum tsankamakaru ainiawai. Tura Kurea ainis Ashí akupniun nakitin ainiak kajinkiartatui.
					</seg>
					<seg id="b.JUD.1.12" type="verse">
						Atum nuamtak anenaitiai-jisat Nájankurmin nu shuar chikichan Enentáimtutsuk Yusnasha ashamtsuk imia ninki Enentáimtumainiawai. Penké ántar ainiak yumi kiar tee ajasua Núnin ainiawai. Tura nase umpuim Yútutsuk nankamainiawai. Arak nerektin nantutin nerechua aanin ainiawai. Tuma ásar uwemu penké jaka aanin ainiawai.
					</seg>
					<seg id="b.JUD.1.13" type="verse">
						Entsa nujankrak saurin ajekeawai. Nu shuarsha Núnisar ni natsantrin natsamtsuk ajekenawai. Tura yaa waakua aanin ainiawai. Tuma ásar nekas kiritniunam tuke menkakatin ainiawai.
					</seg>
					<seg id="b.JUD.1.14" type="verse">
						Atanka tirankiyayi Enuk. Ti penker Yúsnan etserin asa juna Tímiayi &quot;Uunt Yus ti Untsurí ni shuarijiai winittiawai.
					</seg>
					<seg id="b.JUD.1.15" type="verse">
						Nuyá Ashí shuar Túrawarman nekaattawai. Tura Ashí yajauch shuarnasha ti Tunáa Túrawarua nujai tura Yúsan yajauch áujmatsarua Nújaisha Súmamtikiawartatui&quot; Tímiayi Enuk.
					</seg>
					<seg id="b.JUD.1.16" type="verse">
						Nu shuarka pénkera nujai waratsuk &quot;yajauchiiti&quot; tuiniawai. Aya ni Ayashí wakeramunak wakeruiniawai. Nankaamantu Enentáimtumainiak chichainiawai. Tura chikich shuaran shiir chicharainiaksha aya nii wakera nuna Túrutati tusa pénker chichainiawai.
					</seg>
					<seg id="b.JUD.1.17" type="verse">
						Tura atumsha, aneamu Yatsurú, ii Uuntri Jesukrístu akatramuri Yáunchu &quot;aneartarum&quot; tiarmiania nusha Enentáimtustarum.
					</seg>
					<seg id="b.JUD.1.18" type="verse">
						&quot;Amúamu tsawant ishichik ajatesmatai shuar Yúsnan wishikrar nakitrartatui. Tura ni yajauch wakeramuriniak Umíi pujuartatui&quot; tiarmiayi.
					</seg>
					<seg id="b.JUD.1.19" type="verse">
						Nu yajauch shuar Atumín akantamenawai. Ju nunkanmayanak Páchiniak Yusa Wakanin takakainiatsui.
					</seg>
					<seg id="b.JUD.1.20" type="verse">
						Tura átumka, aneamu Yatsurú, tuke Yus nekas Enentáimtusrum kakaram ajastarum. Yusa Wakaní kakarmarijiai Ashí Yus seatarum.
					</seg>
					<seg id="b.JUD.1.21" type="verse">
						Yus ti anenmakui nii wakera nu wakeruktarum atumsha. Túrarum ni anenmamu shiir nekaattarme. Tsawant winiawai, ii Uuntri Jesukrístu iin waitnentrama asa tuke shiir Niijiai pujustinian amastatji. Nu tsawant Naká pujutarum.
					</seg>
					<seg id="b.JUD.1.22" type="verse">
						Mai yapaji Ajá ainia nu naka Enentáimtikratarum.
					</seg>
					<seg id="b.JUD.1.23" type="verse">
						Chíkich shuarsha jiniumia Júsatniua aitkiasrum uwemtikratarum. Tura chikichcha ti yajauch ásarmatai anearum waitnentratarum. Tura ni pushirisha ni tunaarijiai maatra asamtai Muíjkiatniuiti.
					</seg>
					<seg id="b.JUD.1.25" type="verse">
						Yus chikichkiiti. Ti nekaiti. Iin uwemtikkiartin asa ni kakarmarijiai yainmakminiaiti tunaanum iniarchatniun. Tuma asa tunaajai Máatrachu awajtamas ni ti Shíirmarin ejetamtatrume. Túrutma ti waramtikramsattarme. Ii Uuntri Jesukrístu Túrunamujai Yuska Ninki shiir awajsatniuiti tura nankaamantu Enentáimtustiniaiti. Yáunchusha, yamaisha, tura tuke Ashí akupin Atí. Núkete.
					</seg>
				</div>
			</div>
			<div id="b.REV" type="book">
				<div id="b.REV.1" type="chapter">
					<seg id="b.REV.1.1" type="verse">
						Jú aarman Jesukrístun Yus ujakmiayi. Wárik Túrunatta nuna ni shuarin ujakarat tusa ujakmiayi. Tuma asamtai Jesukrístu ni suntarin akupak Ashí winia paant awajtursamai. Wisha Juánkaitjai.
					</seg>
					<seg id="b.REV.1.2" type="verse">
						Yus timia nunasha tura Jesukrístu ujatkamia nunasha tura wi iismaj nunasha ti paant aya nekasa nuna Tájai. Penké Wáitratsjai.
					</seg>
					<seg id="b.REV.1.3" type="verse">
						Jú papin áujea nu shuarsha tura Núnisan juna ántana nusha nekas Enentáimtuiniakka shiir ártatui. Ukunam átatna nuna ujaawai tura jeatemayi.
					</seg>
					<seg id="b.REV.1.4" type="verse">
						Wi, Juan, Asia nunkanam siati (7) péprunam Yus-shuar írunun ju papin aateajai. Yus anenma asa imiatkinchanum shiir pujustinian yainmakarti. Nu Yus tuke yaunchu pujuyayi. Núnisan yamaisha pujawai. Tura nuke winittiawai. Akupin pujutainium Yusa Wakani siati naka pujurainia nusha shiir yainmakarti.
					</seg>
					<seg id="b.REV.1.5" type="verse">
						Núnisan Jesukrístu shiir yainmakarti. Nii tana nu Imiá nekasaiti. Niisha emka jakamunmaya yamaram iwiaakmajai nantakniuiti. Tura ju nunkanmaya akupniu Uuntrinti. Iin anenma asa ni numpejai ii tunaarin nijiatramkaitji.
					</seg>
					<seg id="b.REV.1.6" type="verse">
						Túrutma akupin awajtamsaitji. Tura ni Apari Yúsnan pujursarat tusa anaitiamkaitji. Nii ti kakaram asa tuke shiir awajnasti. Núnisan Atí.
					</seg>
					<seg id="b.REV.1.7" type="verse">
						Wats, Krístuka yuranmijiai winittiawai. Tura íjiuarmia nusha tura Ashí shuarsha nuna Wáinkiartatui. Túrawar Ashí sapijmiainiak uutiartatui. Maa, nekas nunis átatui.
					</seg>
					<seg id="b.REV.1.8" type="verse">
						Krístuka &quot;Yámankamtaiknumia Amúamunmasha Ashí nérenniuitjai, tawai. Wisha A rétranmaya Y rétranam Ashí retra aintsaitjai&quot; tawai ti kakaram Uunt Kristu. Tuke yaunchu pujuyayi. Núnisan yamaisha pujawai. Tura nuke ataksha winittiawai.
					</seg>
					<seg id="b.REV.1.9" type="verse">
						Wi Juan atumjai métek waitia asan Atumí yachintjai. Núnisan nayaimpiniam, Yus akupeana nui, métek jeattaji. Tura katsuntrar Nákastinian Jesukrístu Mái métek Súramji. Yus-Chichamnasha tura Jesukrístu timiancha étsereakun nayaantsa ajapén atentramunam Pátmus nunkanam sepunam apujsamua Núnisan pujumjai.
					</seg>
					<seg id="b.REV.1.10" type="verse">
						Tumai tumin tsawantai Yusa Wakani pujurtakui winia úkuruiní kakantar untsumman antukmajai. Kachu Umpúamua Núnis ti kakarmauyayi.
					</seg>
					<seg id="b.REV.1.11" type="verse">
						Tura turutmiai &quot;Wiitjai. Yámankamtaiknumia Amúamunam Ashí nérenniuitjai. Wisha A rétranmaya Y rétranam Ashí retra aintsaitjai, Tímiai. Tuma asamtai Wáinmena ju, papinium aaram Asia nunkanam siati péprunam Yus-shuar írunna nui akuptukarta. Ju peprunam akupkarta: Ipisiusha, Ismirnasha, Pírkamusha, Tiatirasha, Sártissha, Piratírpiasha, tura Rautiséasha.&quot; Tu turutmiai.
					</seg>
					<seg id="b.REV.1.12" type="verse">
						Túrutkui yaki Túruta tusan apajasan iikman siati shirikip ikiutain kurijiai najanamun wainkiamjai.
					</seg>
					<seg id="b.REV.1.13" type="verse">
						Tura nui ajapén Aents Ajasua Núninan wajan Wáinkiamjai. Tura Pushirísha nawea timiai nuntuaru entsaruyi. Emenmamkesha Kúriniak netsepnum emenmamauyi.
					</seg>
					<seg id="b.REV.1.14" type="verse">
						Tura ni muuke Intiashísha murikiu uré nijiamua Núnisan tura micha Núnisan ti puju Chíarauyi. Tura ni jiisha jiya Núniskeyi.
					</seg>
					<seg id="b.REV.1.15" type="verse">
						Ni nawesha ti wincha asa jiru yankutaku jiamua ainis néwar ajarmiayi. Ni chichamesha ti kakaram asa uunt entsa téter Ajá aintsauyi.
					</seg>
					<seg id="b.REV.1.16" type="verse">
						Ni untsuurini siati yaan takakuyi. Tura ni weneniasha Puniá ainis tsakatskat mai ere awajsamu Jíinmiai. Ni yapisha etsa ti etsantuk iischamnia Núnisauyi.
					</seg>
					<seg id="b.REV.1.17" type="verse">
						Nuna Wáinkian jaka aintsanak naween iniaarmajai. Túrasha ni Untsuurí uwejen awaantrus turutmiayi, &quot;Ashamkaip. Wiitjai. Yámankamtaiknumia Amúamunmasha tuke pujuwitjai, timiai.
					</seg>
					<seg id="b.REV.1.18" type="verse">
						Wikia tuke iwiaakuitjai. Jakamiajai tura nantakin Jákashtinian tuke iwiaaku pujajai. Jákatniuncha tura jaka pujuinia nuna yawirin takakkun nérenniuitjai, timiai.
					</seg>
					<seg id="b.REV.1.19" type="verse">
						Tuma asamtai Wáinkiamna jusha, Yamái Wáinmena nusha, tura ukunam átatna nusha Aartá, timiai.
					</seg>
					<seg id="b.REV.1.20" type="verse">
						Wáinmena nu Júnisaiti. Siati shirikip-ikiutai Kúrik wainkiam nu, siati péprunam Yus-shuar írunun nakumeawai. Tura winia untsuuruini siati yaa wainkiam nu, siati péprunmaya Yus-shuaran Wáinniun nakumenawai, turutmiai.
					</seg>
				</div>
				<div id="b.REV.2" type="chapter">
					<seg id="b.REV.2.1" type="verse">
						Nuyá turutmiai `Ipisiunmaya Yus-shuaran Wáinin ju Aatratá: Siati yaan untsuurnum takakna nu tura Núnisan siati shirikip-ikiutai Kúrinman ajapén atenta Wekáa nu, tawai:
					</seg>
					<seg id="b.REV.2.2" type="verse">
						&quot;Ashí ame Túram nuna nékajai. Ti kakaram takaakum katsunteamuncha nékajai. Yajauch shuar nawamtsuk awemaitrume. Shuar &quot;Yus akatramuitjai&quot; ántar tuinia nu nekaamarme. Wáitrinia nusha nékaitme.
					</seg>
					<seg id="b.REV.2.3" type="verse">
						Ti Wáitiayatmek katsuntram yawetsuk Winia ti takartusuitme.
					</seg>
					<seg id="b.REV.2.4" type="verse">
						Túrin áminin juna Títiatjame. Yus aneakum Yámankamtaik ti penker wekainiuyam Núnisam Túratsme.
					</seg>
					<seg id="b.REV.2.5" type="verse">
						Tuma asam ikiuknium nu Enentáimpram yaunchu Túriniuyam Núnismek ataksha Túrata. Túrachakminkia ame shiripkirmin wari jurustatjame.
					</seg>
					<seg id="b.REV.2.6" type="verse">
						Tura ju pénker Túriniaitme. Nikiurás shuar nakitniuitrume. Nu shuar &quot;ayash wakeramu Páchitsuk Túramniaiti&quot; tuiniakui Wisha Núnisnak nakitiajai.
					</seg>
					<seg id="b.REV.2.7" type="verse">
						Kuíshtinia nu shuar Yusa Wakani Ashí Yus-shuaran timian antukti: Nupetmakunka tuke iwiaaku pujutai numi neren Yúatniun tsankatkattajai. Nu numi Yus pujana nui wajaawai.&quot; Tu Aartá' turutmiai.
					</seg>
					<seg id="b.REV.2.8" type="verse">
						Nuyá turutmiai `Ismirnanmaya Yus-shuaran Wáinin ju Aatratá: Yámankamtaiknumia Amúamunam tuke pujuwa nu tura Núnisan jaka nantakmia nu, tawai:
					</seg>
					<seg id="b.REV.2.9" type="verse">
						&quot;Ashí ame Túram nuna nékajai. Ti Wáitiam nunasha tura Kuítrinchaitmena nunasha nékajai. Antsu Yusainkia ti Kuítrinniuitme. Tura shuar uunt iwianch Satanása shuari ainiayat &quot;Israer-shuaraitjai&quot; Tuíniak yajauch áujmatramena nuna nékajai.
					</seg>
					<seg id="b.REV.2.10" type="verse">
						Ti Wáitsattamna nu ashamkaip. Iwianch Ashí nekapramsataj tusa atumiinian sepunam enkeattawai. Nui tias tsawant Wáitsattarme. Jáakmesha tuke Yus shiir Enentáimtusakminkia tawaspan nakurin susatniua Nútiksanak nekas iwiaakman tuke shiir pujustinian amastatjai.
					</seg>
					<seg id="b.REV.2.11" type="verse">
						Kuíshtinia nu shuar Yusa Wakani Ashí Yus-shuaran timian antukti: Nupetmakuka Jimiará Jákatniuka waitsashtatui.&quot; Tu Aartá' turutmiai.
					</seg>
					<seg id="b.REV.2.12" type="verse">
						Nuyá turutmiai `Pírkamunmaya Yus-shuaran Wáinin ju Aatratá: Puniá ainis tsakatskat mai ere awajsamun takakna nu, tawai:
					</seg>
					<seg id="b.REV.2.13" type="verse">
						&quot;Ashí ame Túram nuna nékajai. Uunt iwianch Satanás akupea nui pujayatmek tuke shiir Enentáimturmena nuna nékajai. Winia shiir Umirtínian Antipasan Máawarmataisha Winia Enentáimtursatin ishichkisha iniaitiuschamame. Nusha íwianch pujutainium pujakrumin Túrunamai.
					</seg>
					<seg id="b.REV.2.14" type="verse">
						Túrin áminin juna Títiatjame. Atumiinia shuar yaunchu Yúsnan etserin Param yajauch Jintíamun tuke emetainiawai. Niisha Israer-shuaran Tunáa awajsat tusa Kapitián Parakan unuiniarmiayi. Nuyá Parak Yus-sutai namanken maar Yúatniun Israer-shuaran jintintiamiayi. Núnisan ti tsanirmatniun jintintiamiayi.
					</seg>
					<seg id="b.REV.2.15" type="verse">
						Atumiinia shuarsha Nikiurás Jintíamuncha, Wi nakitiaj nuna, iniaisatniun nakitiainiawai.
					</seg>
					<seg id="b.REV.2.16" type="verse">
						Wats, Enentáimpram iniaisata. Túrachakminkia Wi wari winin winia wenuruiya Puniá jiinia nujai Máaniaktajai.
					</seg>
					<seg id="b.REV.2.17" type="verse">
						Kuíshtinia nu shuar Yusa Wakani Ashí Yus-shuaran timian antukti: Nupetmakunka Maná yurumkan uukma nuna ayurattajai. Nuyá kaya Pújun susattajai. Nu kayanam yamaram naari aarma átatui. Nunasha Chíkich shuarka penké nékatsain aya Achía nuke nekaattawai.&quot; Tu Aartá' turutmiai.
					</seg>
					<seg id="b.REV.2.18" type="verse">
						Nuyá turutmiai `Tiatiranmaya Yus-shuaran Wáinin ju Aatratá: Yusa Uchirí jii jijiai métek keena nu tura Núnisan nawe jiru yankutaku jiamua Núnis néwar ajawa nu, tawai:
					</seg>
					<seg id="b.REV.2.19" type="verse">
						&quot;Ashí ame Túram nuna nékajai. Yus shiir Enentáimtakum aneam nuna nékajai. Tura katsuntram pénker takaamna nuna nékajai. Yáunchujai nankaamas pénker Túrame yamaikia.
					</seg>
					<seg id="b.REV.2.20" type="verse">
						Túrin áminin juna Títiatjame. Nu nuwa Jesapír awematsme. &quot;Yúsnan unuiniajai&quot; tinia Wíi shuaran ti anankenawai. Tura ti tsanirmatniuncha tura ántar-yus-sutai namanken maar Yúatniun jintintiainiawai.
					</seg>
					<seg id="b.REV.2.21" type="verse">
						Niisha ni tunaarin Enentáimiar iniaisat tusan Nákasuitjai. Tura nakitiawai.
					</seg>
					<seg id="b.REV.2.22" type="verse">
						Wátsek, sunkurmatkiakan peaknum aepsattajai. Tura Chíkichcha niijiai tsanirma ainia nunasha niijiai métek ti Wáitkiastatjai. Ni tunaarin Enentáimiar iniaisacharmatainkia Túrattajai.
					</seg>
					<seg id="b.REV.2.23" type="verse">
						Ni uchirincha Mantúattajai. Nujai Ashí Yus-shuar Wi nekas shuara Enentáin nékaitjia nuna nekaawartatui. Atumniasha chikichik chikichik takasmajai métek akiktatjarme.
					</seg>
					<seg id="b.REV.2.24" type="verse">
						Tura Chíkich shuar Tiatiranmayatiram, Nú chicham Enentáimtuscharmena nu, &quot;nekas iwianchnia uukma&quot; Tútaiya nu nékachu asakrumin atakka Túratniun patatkashtatjarme.
					</seg>
					<seg id="b.REV.2.25" type="verse">
						Tura Wi jeatsain takakrum nu emetatarum.
					</seg>
					<seg id="b.REV.2.26" type="verse">
						Nupetmakunka Wi wakeraj nunak tuke initsuk Túrana nuna Untsurí nunkanam akupkatniun tsankatkattajai.
					</seg>
					<seg id="b.REV.2.27" type="verse">
						Winia Apar tsankatrukmia Núnisnak akupkatniun tsankatkattajai. Tura nuwe najanamu jirujai awati ijiakratniua ainis ti kakarmajai akupkattawai.
					</seg>
					<seg id="b.REV.2.28" type="verse">
						Yánkuam Káshik jiinia nuna susattajai.
					</seg>
					<seg id="b.REV.2.29" type="verse">
						Kuíshtinia nu shuar Yusa Wakani Ashí Yus-shuaran timian antukti.&quot; Tu Aartá' turutmiai.
					</seg>
				</div>
				<div id="b.REV.3" type="chapter">
					<seg id="b.REV.3.1" type="verse">
						Nuyá turutmiai `Sártisnumia Yus-shuaran Wáinin ju Aatratá: Siati Yusa Wakanin takakna nu tura Núnisan siati yaan takakna nu, tawai: &quot;Ashí ame Túram nuna nékajai. Iwiaakua aintsan wekayatmek Wíjiainkia Jákaitme.
					</seg>
					<seg id="b.REV.3.2" type="verse">
						Shintiarta. Kajinia nu Umpuím ekeemakta. Kame Yusjai iisam pénker Túrichuitme.
					</seg>
					<seg id="b.REV.3.3" type="verse">
						Yus-Chicham ti shiir Enentáijiai emka antukmam nu ataksha Enentáimpram emetata. Tura tunaarumsha Enentáimpram iniaisata. Tura iniaiyachkumninkia kasa Núnisnak nékatsmin jeartiatjame.
					</seg>
					<seg id="b.REV.3.4" type="verse">
						Tura Sártisnum shuar ishichik pushiri wapik Máacharu pujuiniawai. Nusha ti penker ainiak Pushí Pújun entsarar Wijiai wekasartatui.
					</seg>
					<seg id="b.REV.3.5" type="verse">
						Nupetmakuka Pushí Pújun entsartatui. Tura iwiaaku átinia nu papiniumia ni naari aarman japirashtatjai. Antsu winia Apar tura Ashí nayaimpinmaya suntar iimmianum shiir áujmattsattajai.
					</seg>
					<seg id="b.REV.3.6" type="verse">
						Kuíshtinia nu shuar Yusa Wakani Ashí Yus-shuaran timian antukti.&quot; Tu Aartá,&quot; turutmiai.
					</seg>
					<seg id="b.REV.3.7" type="verse">
						Nuyá turutmiai `Piratírpianmaya Yus-shuaran Wáinin ju Aatratá: Ti shiir Túrin tuke nekasan tana nu, uunt akupin Tawitia yawiri takaku asa uraimtai Chíkich penké epenchamniaiti. Tura epenmiatai Chíkich penké uraichminiaiti. Juna tawai:
					</seg>
					<seg id="b.REV.3.8" type="verse">
						&quot;Ashí ame Túram nuna nékajai. Kakarmachuitiatmek winia chichamur shiir Enentáimtakum Winia initiuschaitme. Tuma asakmin Wáitin uratjiame. Nuna Chíkich penké epenchamniaiti.
					</seg>
					<seg id="b.REV.3.9" type="verse">
						Wátsek. Shuar Wáitruiniak &quot;Israer-shuaraitjai&quot; Tuíniayat uunt iwianch Satanás-shuar ainiawai. Nu Shuáran, nekas ámin aneajna nuna nekaawarat tusan amiini tikishmatkiarartatjai.
					</seg>
					<seg id="b.REV.3.10" type="verse">
						Katsuntrata Tímiaj nu, shiir umirka asakmin Wisha ti Wáitsatin Ashí nunkanam átatna Nuyá uwemtikrattajme. Nu Wáitsatniujai Ashí nunkanmaya shuar nekapnasartatui.
					</seg>
					<seg id="b.REV.3.11" type="verse">
						Wárik winittiajai. Takakmena nu emetata. Akinkiatniuitmena nuna Chíkich shuar atantramkiarain.
					</seg>
					<seg id="b.REV.3.12" type="verse">
						Nupetmakunka winia Yusru jee tankirin awajsattajai. Tura Nuyá penké Jíinkichartatui. Tura niin winia Yusru Náarin aatrattajai. Tura winia Yusru pépruri Náarincha aatrattajai. Nu pépruka nayaimpinmaya yamaram Jerusarénka Yúsnumia Tára Núiti. Núnisan winia yamaram Náarun niin aatrattajai.
					</seg>
					<seg id="b.REV.3.13" type="verse">
						Kuíshtinia nu shuar Yusa Wakani Ashí Yus-shuaran timian antukti.&quot; Tu Aartá,&quot; turutmiai.
					</seg>
					<seg id="b.REV.3.14" type="verse">
						Nuyá turutmiai `Rautiséanmaya Yus-shuaran Wáinin ju Aatratá: Wáitrutsuk nekasa nunak tiniua nu tura Núnisan Ashí Yus najanamun Uuntriya nu, tawai:
					</seg>
					<seg id="b.REV.3.15" type="verse">
						&quot;Ashí ame Túram nuna nékajai. Tura michaash Míchachuitme. Núnisan tsuersha tsuérchaitme. Míchaitkiumsha tura tsuéraitkiumsha maak.
					</seg>
					<seg id="b.REV.3.16" type="verse">
						Kame Míchachu tsuercha antsu aya tsuétsuetak asakmin imiutkattajme.
					</seg>
					<seg id="b.REV.3.17" type="verse">
						Iis, &quot;Kuítrinniuitjai, ti irumpraitjai, warinkisha atsumatsjai&quot; tame. Túrasha Ashí yajauch, Wáitnenmai, Kuítrincha, kusuru, tura Misú iyajme.
					</seg>
					<seg id="b.REV.3.18" type="verse">
						Tuma asam Winí ti shiir kuri sumakam nekas Kuítrintin ajasta. Turam puju Pushí Winí sumakam Misú ajasma shiir entsarta. Pénker iimprataj tusam jiinium enketai enkeeta.
					</seg>
					<seg id="b.REV.3.19" type="verse">
						Aneajna nuna chichareajai. Nu asamtai kakaram ajasam tunaarum Enentáimpram iniaisata.
					</seg>
					<seg id="b.REV.3.20" type="verse">
						Enentáimprata. Shuar Wáitiniam wajas untsumna aintsanak Wi ámin Untsúajme. Winia anturtukam ame Enentáimin awaintiakminkia Wi Wáintiuattajme. Tura wayan ámijiai Yurumáttajai. Tura amesha Wijiai Yurumáttame.
					</seg>
					<seg id="b.REV.3.21" type="verse">
						Nupetmakuka akupin pujutainium Wijiai pujustatui. Wisha Núnisnak nupetmaku asan winia Aparjai akupin pujutainium pujusuitjai.
					</seg>
					<seg id="b.REV.3.22" type="verse">
						Kuíshtinia nu shuar Yusa Wakani Ashí Yus-shuaran timian antukti.&quot; Tu Aartá,&quot; turutmiai.
					</seg>
				</div>
				<div id="b.REV.4" type="chapter">
					<seg id="b.REV.4.1" type="verse">
						Nu nankaamasmatai nayaimpiniam waiti uranniun wainkiamjai. Tura Nuyá kakaram untsumman antukmajai. Nuik kachujai métek kakaram chichartukma nu turutmiai &quot;Juí Yakí Wakatá. Ukunam átatna nuna iniaktustatjame&quot; turutmiai.
					</seg>
					<seg id="b.REV.4.2" type="verse">
						Nu chichamaik Yusa Wakani akantukmiai. Túrutamtai nayaimpiniam akupin pujutainium pujan wainkiamjai.
					</seg>
					<seg id="b.REV.4.3" type="verse">
						Niisha jaspi kayasha tura Kurnarínia kayasha nujai métek ti Wínchauyi. Akupin pujutain tuntiak téntakuyi. Nusha ismirarta kayajai métekeyi.
					</seg>
					<seg id="b.REV.4.4" type="verse">
						Chíkich paintikuatru (24) akupin pujutain nu pujutain téntakarun wainkiamjai. Tura paintikuatru uunt Púju entsarainian tura kurin etsenkrakainian, nui pujuinian wainkiamjai.
					</seg>
					<seg id="b.REV.4.5" type="verse">
						Akuptainiumia peemsha ipiamtasha untsummasha Jíiniarmai. Tura nu pujutainium naka siati shirikip kearmai. Nusha siati Yusa Wakaninti.
					</seg>
					<seg id="b.REV.4.6" type="verse">
						Núnisan nu pujutainium naka nayaantsa aanin ti saar amai. Nu pujutainium wakenmaanisha Niisháa tanku kuatru téntakar ármiayi. Ukurinisha tura eemsha jii irunmiai.
					</seg>
					<seg id="b.REV.4.7" type="verse">
						Emka tanku uunt yawaa aanniuyi. Chíkichka turu uchichia aanniuyi. Tura chikichcha shuara yapia aanniuyi. Tura Chíkichka churuwia nanamua aanniuyi.
					</seg>
					<seg id="b.REV.4.8" type="verse">
						Nusha sais nanamtin ármai. Tura jiisha ti irunainiak Ashí wainmarmai. Káshisha tsawaisha tuke iniaitsuk juna tiniu armai: &quot;Ti nekas pénkeraiti Uunt Yus. Ashí nankaamas kakarmaiti. Tuke yaunchu pujuyayi. Núnisan yamaisha pujawai. Tura ataksha juke winittiawai&quot; tiniu armai.
					</seg>
					<seg id="b.REV.4.9" type="verse">
						Tura uunt pujutainium pujana nu tuke iwiaaku Pujú asamtai nu tanku ti shiir awajsar Yúminkiak pujuriarmai.
					</seg>
					<seg id="b.REV.4.10" type="verse">
						Túruiniakui paintikuatru uunt tuke iwiaaku pujun tikishmatainiak ni etsenkrutairin naka aepruiniak tuiniawai:
					</seg>
					<seg id="b.REV.4.11" type="verse">
						&quot;Uuntá, ii Yúsrinme. Tuke shiir awajmainme. Ashí nankaamas kakarmaitme. Amek Ashí írunna nu najanaitme. Tura aya wakerakum najanamame. Ame wakerakmin irunainiawai&quot; tuiniawai.
					</seg>
				</div>
				<div id="b.REV.5" type="chapter">
					<seg id="b.REV.5.1" type="verse">
						Nuyá akupin pujutainium pujuya nuna Untsuurín Papí penuarma aanniun wainkiamjai. Nu papisha Initiaanísha tura Pátatkesha aarmauyi. Tura urakchamnia Atí tusa siati anujtukmajai kaki peekmauyi.
					</seg>
					<seg id="b.REV.5.2" type="verse">
						Tura nayaimpinmaya suntar ti kakarma nu, ti kakantar inintran wainkiamjai. Niisha Tímiai &quot;ṡYa akupniuk ju papin kaki anujkamun jaak urakminiait?&quot;
					</seg>
					<seg id="b.REV.5.3" type="verse">
						Tura nayaimpinmayasha nunkanmayasha tura jakamunmayasha chikichkisha nu papin urakmin atsumiayi. Aujtsuk iistinniasha tujinkiarmai. Tímianu akupin atsumai.
					</seg>
					<seg id="b.REV.5.4" type="verse">
						Nu papin uraktincha tura áujsatniusha, kame iistincha atsakui ti uutmiajai.
					</seg>
					<seg id="b.REV.5.5" type="verse">
						Nuyá chikichik uunt turutmiai &quot;Ti Uutíp. Israer-shuarnumia Uunt-yawa, Jutá Weeá awai. Niisha uunt akupin Tawit weeaiti. Nupetmaku asa nu Papí siati anujtukman jaak urakminiaiti.&quot;
					</seg>
					<seg id="b.REV.5.6" type="verse">
						Nuyá uunt pujutaiya nui tura kuatru tankunam ajapén tura uuntnum ajapén Murik wajan wainkiamjai. Maamua aintsanketiat iwiaakuyi. Kachurisha Siátiyi. Ni jiisha Siátiyi. Nusha Yusa Wakani siati Ashí nunkanam akupramua nuuyi.
					</seg>
					<seg id="b.REV.5.7" type="verse">
						Nu Murik we nekas uunt Akupniun Untsuurínian nu papin achikmiayi.
					</seg>
					<seg id="b.REV.5.8" type="verse">
						Tura papin achikmatai kuatru tankusha tura paintikuatru uunt arma nusha Murikiun tikishmatrarmiayi. Ashí uunt arpa tuntuitiain takaku armai. Tura Ashí kunkuin enketain kuri najanamun takaku armai. Nu kunkuin Yus-shuar áujsamuiti.
					</seg>
					<seg id="b.REV.5.9" type="verse">
						Ju yamaram kantancha kantampriarmai: &quot;Amek Imiá nankaamas akupniuitme. Amek Papí achikiam anujtukmari Jáakminiaitme. Yus-sutai namankea ainis mantamna asam Túramniaitme. Ashí nunkanmaya shuarnumiasha Yusna árat tusam ame numpemjai iin sumakmiame.
					</seg>
					<seg id="b.REV.5.10" type="verse">
						Turam akupin awajkartusuitme tura Núnisan ii Yúsriniun pujurin awajkartusuitme. Tuma asakmin akupin ajasar ju nunkanam akupkattaji.&quot; Tu kantamainiawai.
					</seg>
					<seg id="b.REV.5.11" type="verse">
						Tura Untsurí nayaimpinmaya suntar uunt pujutaincha tankuncha tura uuntnasha énkekawarun wainkiamjai. Nusha nekapmarchamnia ti Untsurí armia nu
					</seg>
					<seg id="b.REV.5.12" type="verse">
						kakantar tiarmai: &quot;Murik mantamnamia nu akupin ajas Ashí kakarmancha, Kuítniasha, nekaatniuncha Ninki achikminiaiti. Tura nupetmaku asamtai yuminsar Niin ti shiir awajsatin ainiawai.&quot; Tu tiarmai.
					</seg>
					<seg id="b.REV.5.13" type="verse">
						Núnisan Ashí Yus najanamu, nayaimpiniam írunna nusha, nunkanam írunna nusha, Nunká init írunna nusha, nayaantsanam írunna nusha, Tuínian antukmajai: &quot;Muriksha tura akuptainium pujana nusha ti shiir tura ti kakaram ásar tuke iniaitsuk shiir awajnasarti.&quot; Tu tuiniawai.
					</seg>
					<seg id="b.REV.5.14" type="verse">
						Tura kuatru tankusha &quot;Tuke Núnisan Atí&quot; tiarmai. Tura paintikuatru uuntka nekas tuke iwiaaku Pujá nuna tikishmatar shiir awajsarmai.
					</seg>
				</div>
				<div id="b.REV.6" type="chapter">
					<seg id="b.REV.6.1" type="verse">
						Wi iyakui Murikkia Chikichík anujtukman jaakmai. Túramtai Chikichík tanku ipiamtajai métek kakantar untsumun antukmajai. &quot;Winim Iitiá&quot; turutmiai.
					</seg>
					<seg id="b.REV.6.2" type="verse">
						Túrutkui kaway Pújun wainkiamjai. Nui ekeemia nu Tíshimkiun takakuyi. Akuptai tawaspasha susamuyi. Tura tuke nupetmaktinian Jíinkimiai.
					</seg>
					<seg id="b.REV.6.3" type="verse">
						Nuyá Murik anujtukma Jímiaran Jáakmatai tanku Jímiara nu &quot;Winim Iitiá&quot; turutmiai.
					</seg>
					<seg id="b.REV.6.4" type="verse">
						Túrutkui Chíkich kawai kapaakun wainkiamjai. Nui ekeemia nuna Puniá uuntan susamuyi. Nusha shiir pujuscharat tusa Ashí Jú nunkanmaya shuaran Máanaimtikiatniun akupkamuyi.
					</seg>
					<seg id="b.REV.6.5" type="verse">
						Nuyá Murik anujtukma menaintiun Jáakmatai tanku menaintiua nu &quot;Winim Iitiá&quot; turutmiai. Túrutkui kaway mukusan wainkiamjai. Nui ekeemia nusha kijin nekapmatain takakuyi.
					</seg>
					<seg id="b.REV.6.6" type="verse">
						Tura kuatru tanku ajapénia chichaamun antukmajai. &quot;Tsawant takamtsuk takaakmesha apatkuka penké ishichik sumakmin átatme. Tura Núnisan machasha nijiamchisha amuukacharat tusam pénker Wáinkiata.&quot; Tu timiai.
					</seg>
					<seg id="b.REV.6.7" type="verse">
						Nuyá Murik anujtukma Kuátrun Jáakmatai tanku kuatrua nu &quot;Winim Iitiá&quot; turutmiai.
					</seg>
					<seg id="b.REV.6.8" type="verse">
						Túrutkui kaway yankun wainkiamjai. Nui ekeemia nusha Jákatin Náartiniuyi. Tura nuna úkurin Jatai nemarak winimiai. Nusha Ashí nunkanmaya shuar kuatru akankamunmaya chikichkin Máatniun akupkarmauyi. Nusha mesetjaisha tsukajaisha sunkurjaisha tura yajasmajai Máawarmai.
					</seg>
					<seg id="b.REV.6.9" type="verse">
						Nuyá Murik anujtukma sénkun Jáakmatai Yus-sutai kunkuin ekemtai wakenmaani iismajai. Túran Yus-Chichaman etserainiakui Máawarma wakanin wainkiamjai.
					</seg>
					<seg id="b.REV.6.10" type="verse">
						Nusha kakantar untsumainiak tiarmai &quot;Uuntá, ti penker asam Támena nu Umíatsmek. ṡUrutiak Nunká pujuinia Nú shuar ii mantamnamunam Yapajmiátruktam?&quot; tiarmai.
					</seg>
					<seg id="b.REV.6.11" type="verse">
						Tuíniakui Pushí Pújun susar tiarmai &quot;Chikichcha Krístunun etserainiakui mantamnatin ainiawai. Nu Nákakrum ishichik ayampratarum&quot; tiarmai.
					</seg>
					<seg id="b.REV.6.12" type="verse">
						Nuyásha Murik anujtukma Sáisan Jáakmatai ti úurun wainkiamjai. Tsawai-nantusha itiurchat ajasua aintsan mukusa ajasmai. Kashí-nantusha Numpá aintsan ajasmai.
					</seg>
					<seg id="b.REV.6.13" type="verse">
						Tura yaasha Wampú nere nase umpuim ti majuwa aintsan Kákekarmai.
					</seg>
					<seg id="b.REV.6.14" type="verse">
						Nayaimpisha Papí penuara Júamua aintsan menkakamai. Tura naintcha Yajá apujnasarmai. Tura nunkasha nayaantsanam ajapén atentrainia nusha Yajá apujnasarmai.
					</seg>
					<seg id="b.REV.6.15" type="verse">
						Tura Jú nunkanam akupin ainia nusha Náinnium wear Kayá Wáanam uumkarmai. Niijiaisha Ashí shuar, uuntcha, Kuítriniusha, suntara Kapitiántrisha, Ashí kakaram ainia nusha, tura takarniusha ankant ainia nujai Náinnium wearmai.
					</seg>
					<seg id="b.REV.6.17" type="verse">
						Túrawar Náinniasha kayancha tiarmai &quot;Asutniátin tsawant jeayi. ṡYaki aun katsuntrat? Nu asamtai saanakim iin yutukratata. Túrarum Murik ti Asutiámataj Nuyásha tura akupin pujana Nuyásha Uukratkatá&quot; tiarmai.
					</seg>
				</div>
				<div id="b.REV.7" type="chapter">
					<seg id="b.REV.7.1" type="verse">
						Nu nankaamasmatai kuatru nayaimpinmaya suntar, nunkaa kuatru yantamén wajan wainkiamjai. Nusha kuatru nase kukarsha, nayaantsanmasha tura kampunniunmasha nasenkacharat tusar wajatiarmai.
					</seg>
					<seg id="b.REV.7.2" type="verse">
						Kame kukarsha tura nayaantsanmasha yajauch awajsatniun akupkamu armai. Tura Chíkich suntarnasha nantu Tátainmaania winian wainkiamjai. Tuke iwiaaku Yusa anujtutairin takakauyi. Nusha kuatru suntaran kakantar untsuak Tímiai,
					</seg>
					<seg id="b.REV.7.3" type="verse">
						&quot;Ii Yusri takarin ainia nu nijiainium aarar anujtatsrinin kukarsha, nayaantsasha, tura kampunniusha nasejai yajauch awajsairap&quot; timiai.
					</seg>
					<seg id="b.REV.7.4" type="verse">
						Tura Tímiajni Untsurí aara anujtukman antukmajai. Ashí Israer-shuar tuse (12) shuar Weeá ainia Nuyá chikichik siantu kuarenta kuatru mir (144.000) armai.
					</seg>
					<seg id="b.REV.7.5" type="verse">
						Jutá weeanmaya tuse mir (12.000) anujtukma armai. Rupin weeanmayasha tuse mir anujtukma armai. Kat weeanmayasha tuse mir anujtukma armai.
					</seg>
					<seg id="b.REV.7.6" type="verse">
						Aser weeanmayasha tuse mir anujtukma armai. Niptarí weeanmayasha tuse mir anujtukma armai. Manasés weeanmayasha tuse mir anujtukma armai.
					</seg>
					<seg id="b.REV.7.7" type="verse">
						Semeun weeanmayasha tuse mir anujtukma armai. Riwí weeanmayasha tuse mir anujtukma armai. Isakar weeanmayasha tuse mir anujtukma armai.
					</seg>
					<seg id="b.REV.7.8" type="verse">
						Sapurún weeanmayasha tuse mir anujtukma armai. Jusé weeanmayasha tuse mir anujtukma armai. Pinjamín weeanmayasha tuse mir anujtukma armai.
					</seg>
					<seg id="b.REV.7.9" type="verse">
						Nuyá ti Untsurí shuaran wainkiamjai. Ashí nunkanmaya Nusháa shuaraim iruntraru ásar nekapmarchamnia armai. Tura nusha uunt akupin pujutainium tura Muriknium naka wajaarmai. Tintiuki nukea aaniun takaku armai. Tura Ashí Pújun entsaru armai.
					</seg>
					<seg id="b.REV.7.10" type="verse">
						Ashí kakantar untsumainiak tiarmai: &quot;Ii Yusri uunt akupin pujutainium eketna au tura Muriksha imia Ninki Uwemtikin ainiawai&quot; tiarmai.
					</seg>
					<seg id="b.REV.7.11" type="verse">
						Tura nayaimpinmaya suntarsha uunt akupin pujutaincha, kuatru tankuncha, tura uuntnasha téntatkar armia nu piniakum Nunká tepersar Yúsan shiir awajsar
					</seg>
					<seg id="b.REV.7.12" type="verse">
						tiarmai &quot;Nekasaiti. Tuke iniaitsuk ii Yusri ti shiir awajsatniuiti. Ninki ti neka, ti kakaram, ti akupin, tura ti penker asamtai tuke yuminsatniuiti. Núnisan Atí.&quot;
					</seg>
					<seg id="b.REV.7.13" type="verse">
						Nuyá chikichik uunt inintsamai &quot;Pújun entsaru ainia jusha ṡya ainia tura Tuyá ainia?&quot;
					</seg>
					<seg id="b.REV.7.14" type="verse">
						Túrutkui &quot;Uuntá, amek nékame&quot; Tímiajai. Tutai nii Túrutmiai &quot;Ju shuar ti waitsaru ainiawai. Túrawar Murikiu numpéjai ni pushiri nijiamawar puju awajsaru ainiawai.
					</seg>
					<seg id="b.REV.7.15" type="verse">
						Nuna Túrawaru ásar yamaikia Yusai naka pujusar tsawaisha Káshisha Yúsnan ni Jeen takainiawai. Tura akupin pujutainium eketna au tuke wainkiartatui.
					</seg>
					<seg id="b.REV.7.16" type="verse">
						Yamaikia tsukajaisha kitiakjaisha Wáitsachartatui. Tura etsasha sukuiniak yajauch awajsachartatui.
					</seg>
					<seg id="b.REV.7.17" type="verse">
						Murik, akupin pujutainium naka wajana au, ni murikrin Wáiniuk áyureak ti penker Púkuni entsa waana Nuí apujsartatui. Tura Yus ni neajkincha ukuitiurartatui.&quot; Tu Túrutmiai.
					</seg>
				</div>
				<div id="b.REV.8" type="chapter">
					<seg id="b.REV.8.1" type="verse">
						Nuyá Murik anujtukma siatin jaakmatai nayaimpiniam chikichik ura jeastatuk ajapén mitia ajasmai.
					</seg>
					<seg id="b.REV.8.2" type="verse">
						Nuyá siati suntar Yusai naka wajainia nuna wainkiamjai. Nusha siati kachun susamu armai.
					</seg>
					<seg id="b.REV.8.3" type="verse">
						Nuyá Chíkich suntar kunkuin enketain kurijiai najanamun itiamai. Tura Yus-Sútainium ayamas wajasmatai Núkap kunkuin sunasmai. Nu kunkuin Ashí Yus-shuar áujsamujai métek kunkuin ekeematainium ekeemaktiniuyi. Nu ekeematai kurijiai najanamuyi tura uunt akupin pujutainium naka pujumai.
					</seg>
					<seg id="b.REV.8.4" type="verse">
						Tura suntar ekeemakmatai kunkuinia mukuintiuri Yus-shuar áujsamujai métek Yúsan amainkiamai.
					</seg>
					<seg id="b.REV.8.5" type="verse">
						Nuyá nu kunkuin enketain suntar achik ekeematainmaya ji kapaan Káirin aimiak ju nunkanam ukaamai. Túramtai ipiamtasha untsummasha, peemsha, tura uusha armai.
					</seg>
					<seg id="b.REV.8.6" type="verse">
						Nuyá siati suntar kachun takakainia nu umpuartai tusar iwiarnararmai.
					</seg>
					<seg id="b.REV.8.7" type="verse">
						Emka suntar kachun umpuarmatai micha Kákekamai. Nunasha ji numpajai pachimpramuncha nunkanam ajapawarmai. Túmakui menaintiu nakakma Jeeán numincha tura Ashí írunna nui ekeemakmai. Tura Ashí nunkanam Chírichrin takamtsuk ekeemakmai.
					</seg>
					<seg id="b.REV.8.8" type="verse">
						Nuyá suntar Jímiara nu kachun umpuarmatai uunt naintia aanin kean nayaantsanam ajunmai. Túramtai menaintiu nakakma Jeeá nayaants numpa ajasmai.
					</seg>
					<seg id="b.REV.8.9" type="verse">
						Núnisan menaint Jeeá nayaantsanam matsatainia Jákarmai. Tura menaint Jeeá uunt kanua nu emesnararmai.
					</seg>
					<seg id="b.REV.8.10" type="verse">
						Nuyá suntar menaintiua nu kachun umpuarmatai ti uunt yaa nayaimpinmaya kapaa Kákekamai. Tura entsasha tura Púkuninmasha menaint nakakam Jeeánum Kákekamai.
					</seg>
					<seg id="b.REV.8.11" type="verse">
						Nu yaasha Yapá-numi Náartiniuyi. Tura menaintiu nakakam Jeeá entsa Yapá ajasarmai. Túrunamtai ti Untsurí shuar nu entsa Yapá Ajasmájai Jákarmai.
					</seg>
					<seg id="b.REV.8.12" type="verse">
						Nuyá suntar kuatrua nu kachun umpuarmatai menaintiu nakakam Jeeá Tsawaí-nantusha Kashí-nantusha tura yaasha emesnarar ajapén tee ajasarmai. Túrunawar tsawaisha Káshisha menaintiu nakakam Jeeánum Tsáapnircharmai.
					</seg>
					<seg id="b.REV.8.13" type="verse">
						Nuyá Chíkich suntar nayaimpiniam nanamun wainkiamjai. Nusha kakantar untsumuk timiai &quot;Maa, Chíkich menaintiu suntar umpuiniakui nunkanam pujuinia nu ti Wáitsartatui.&quot; Tu timiai.
					</seg>
				</div>
				<div id="b.REV.9" type="chapter">
					<seg id="b.REV.9.1" type="verse">
						Nuyá suntar senkua nu, kachun umpuarmatai yaan nayaimpinmaya Nunká Kákeran wainkiamjai. Tura nu yaan Tunáa shuar Jákaru matsamtai Yawirín susamuyi.
					</seg>
					<seg id="b.REV.9.2" type="verse">
						Tura uraimtai nu Nánkatkachu Wáanmaya ti mukuint jiinmiai uunt jiniumia aintsan. Tura etsancha tee awajsamai, yuranmincha tee awajsamai.
					</seg>
					<seg id="b.REV.9.3" type="verse">
						Nuyá nu mukuintiunmaya manchi Jíintrar Nunká ti yujaarmai. Tura ju nunkanmaya titinkia ainis najamin ajastinian susamu armai.
					</seg>
					<seg id="b.REV.9.4" type="verse">
						Chírichrincha Ashí arakmancha Ashí numincha yajauch awajsatin suritkiamuyi. Antsu áyatik shuar nijiainium Yusa naari aarar anujtukchamunak yajauch awajsatin armai.
					</seg>
					<seg id="b.REV.9.5" type="verse">
						Túrasha ajaktsuk senku (5) Nántutin Wáitkiastin susamu armai. Kame titin, shuaran Ijiú, najawea Núnis najaweatin susamu armai.
					</seg>
					<seg id="b.REV.9.6" type="verse">
						Nui shuar wari jakataj Tuíniayatan Jákachartatui. Ti wakeruiniayatan Jákatniun tujinkiartatui.
					</seg>
					<seg id="b.REV.9.7" type="verse">
						Manchisha iisam mesetnum weena nu kawaiya ainis armai. Kurí tawaspa ainis etsenkraku armai. Yapisha shuarna ainis armai.
					</seg>
					<seg id="b.REV.9.8" type="verse">
						Intiashísha nuwanua Núnis armai. Naisha uunt yawa naiya Núnis armai.
					</seg>
					<seg id="b.REV.9.9" type="verse">
						Netsepén namaka saepea ainis jiru péeramu armai. Tura nanamenaksha kaway karu japiiniak mesetnum tsékeena Núnisan téter ajarmai.
					</seg>
					<seg id="b.REV.9.10" type="verse">
						Ujukésha titinki ujukea ainis asa janki ajakin armai. Nujai tuke senku nantu yujarsar shuaran íjiuar Wáitkiastin armai.
					</seg>
					<seg id="b.REV.9.11" type="verse">
						Ni uuntrisha Nánkatkachu waa uraimia nuyaiti. Nusha Israer-chichamjai Apatún tutainti. Tura Kriaku-chichamjainkia Apuriún tutainti. Nuka Yajauch Awajkartin tawai.
					</seg>
					<seg id="b.REV.9.12" type="verse">
						Jujai emka Wáitsatin nankaamasai. Túrasha tuke Jímiar taasai.
					</seg>
					<seg id="b.REV.9.13" type="verse">
						Nuyá suntar saisa nu kachun umpuarmatai chichaman antukmajai. Yusai naka kunkuin ekeemaka Yus-sutai kurimpramu amai. Tura ni kuatru yantame kachu jiinmiai. Tura Nuyá chichaak
					</seg>
					<seg id="b.REV.9.14" type="verse">
						suntar kachu takakun saisa nuna timiai &quot;Kuatru suntar Eupratis Kanusá pujuinia nu atiram akupkarta.&quot;
					</seg>
					<seg id="b.REV.9.15" type="verse">
						Túramtai nu kuatru suntar wear menaintiu nakakam Untsurí shuaran maatai tusar weriarmiayi. Kame nuna Túrawarat tusar ikiusma armai. Tura nu uwitin, nu nantutin, nu tsawantin, tura nu úratin Atíatin ikiusma armai.
					</seg>
					<seg id="b.REV.9.16" type="verse">
						Tura suntarnasha kawainium eketainian wainkiamjai. Tura Timiá Untsurí nekapmarchamnia asamtai aya Númirurin antukmajai. Nusha Jimiará siantu miyun (200.000.000) armai.
					</seg>
					<seg id="b.REV.9.17" type="verse">
						Tura iimiamunam suntarnasha kawaincha Júnisan wainkiamjai: Eketainiaka netsepnum jirun entsaru armai. Nusha kapaaku winkia tura Yankú armai. Tura kawaisha uunt Yawáa muuke ainin armai. Tura ni weneyasha jisha, mukuintiusha, asuprisha ti tsuer Keá nu Jíiniarmai.
					</seg>
					<seg id="b.REV.9.18" type="verse">
						Nu menaintiu ti yajauch Wáitsamujai menaintiu nakakam shuar Untsurí Jákarmai. Jijiaisha, mukuintiujaisha, asuprijiaisha Jákarmai.
					</seg>
					<seg id="b.REV.9.19" type="verse">
						Nujai nu kaway ni wenejai Shuáran Wáitkiasarmai. Tura ni ujuké Napí Múukeya ainin ármai. Nújaisha shuaran Wáitkiasarmai.
					</seg>
					<seg id="b.REV.9.20" type="verse">
						Tura nujaisha Jákacharmia Nú shuar tuke Tunáa Túratniun iniaisacharmai. Tura yajauch wakanniasha tura ántar-yusnasha tikishmatratniun iniaisacharmai. Nu ántar-yus kurijiaisha, Kuítjaisha, jiru yankutakujaisha, kayajaisha, numijiaisha najanamu ásar wainmaktinniasha, antuktinniasha, tura wekasatniuncha tujintiainiawai.
					</seg>
					<seg id="b.REV.9.21" type="verse">
						Núnisan mankartuatniuncha, wawekratatniuncha, tsanirmatniuncha, tura kasamkatniuncha iniaisacharmai.
					</seg>
				</div>
				<div id="b.REV.10" type="chapter">
					<seg id="b.REV.10.1" type="verse">
						Nuyá Chíkich kakaram suntar nayaimpinmaya Táarun wainkiamjai. Nusha yurankim Amuámu tura Múuknum Tuntíak téntakmauyi. Yapisha etsajai métek Wínchauyi. Tura kujapésha ji Keá aintsankeyi.
					</seg>
					<seg id="b.REV.10.2" type="verse">
						Nusha papin urak takakauyi. Tura Imiá uunt asamtai ni nawé untsuurnumani nayaantsanam tura menaarini kukar tarimias wajasmai.
					</seg>
					<seg id="b.REV.10.3" type="verse">
						Tura uunt yawa kakar shiniak Chicháa ainis ti kakaram untsumkamai. Nujai siati (7) ipiamtasha chichasarmai.
					</seg>
					<seg id="b.REV.10.4" type="verse">
						Nii chichasarmatai ni chichamen aartiniujai tura nayaimpinmaya chichartak &quot;Aaráip, Túrutmiai. Juka nekanashti&quot; Túrutmiai.
					</seg>
					<seg id="b.REV.10.5" type="verse">
						Tura Nuyá, suntar nayaantsanmasha tura kukarsha tarimias wajama nu ni uwejé Untsuurín nayaimpinmaani takuimiai.
					</seg>
					<seg id="b.REV.10.7" type="verse">
						Tura timiai &quot;Penké ishichik ajasai. Suntar siatia nu Umpúakuinkia Yus Ashí yaunchu Enentáimpramia nu uminkiattawai. Emka ujatsuk ukunam ni shuarin Yúsnan etserniua nuna ujakmiayi.&quot; Tu timiai. Nuyá chichaak: &quot;Yus tuke iwiaaku pujawai. Tura Imiá kakaram asa nayaimpincha, nunkancha, nayaantsancha, tura Ashí nui írunna nunasha najanaiti&quot; timiai.
					</seg>
					<seg id="b.REV.10.8" type="verse">
						Nayaimpinmaya &quot;áaráip&quot; Túrutmia nu ataksha chichartak turutmiai &quot;Suntar nayaantsanam tura kukar tarimias wajana nu Weritiá. Turam ni untsuurini papin urak takakna nu Achiktá&quot; turutmiai.
					</seg>
					<seg id="b.REV.10.9" type="verse">
						Nuyá Túrutkui werin papichin seamjai. Tura surak turutmiai &quot;Papái. Yuátá. Tura Yúamka ti yumin átatui. Tura antsu wakeminkia yapamprattame&quot; Túrutmiai.
					</seg>
					<seg id="b.REV.10.10" type="verse">
						Nuyá papichin suntarnumia jukin yuamjai. Tura nii turutmia Núnisan wenuruinkia ti yumin nekapramjai. Tura antsu yuan wakeruinkia yapampramjai.
					</seg>
					<seg id="b.REV.10.11" type="verse">
						Tura Nuyá turutiarmai &quot;Waketkim ataksha Ashí nunkanmaya shuaran tura ni Kapitiántrincha Yus tana nu ujakartiniaitme.&quot; Tu Túrutmiai.
					</seg>
				</div>
				<div id="b.REV.11" type="chapter">
					<seg id="b.REV.11.1" type="verse">
						Nuyá karisun nekapmatia aaniun surus turutiarmai &quot;Weme Yusa Uunt Jee Nekapmartá. Túram naman-maa-Yus-sutaisha Nekapmartá. Tura nui Yúsan shiir awajeena nusha Nekapmartá.
					</seg>
					<seg id="b.REV.11.2" type="verse">
						Antsu jea áarinkia yajaya shuar susamu asamtai nekapmatsuk Ikiuktiá. Nu shuar ti shiir péprun Jerusarénkan Kuarentitús (42) nantu nui akupeenak mash yajauch awajsartatui.
					</seg>
					<seg id="b.REV.11.3" type="verse">
						Túruiniakui Wikia Wii-shuaran Jímiaran akatran akupkattajai. Nusha chikichik mir Jimiará siantu sesenta (1.260) tsawant pujusar Winian etserkartatui. Nuka menaintiu Uwí nankaamasaiti. Uutkur-entsatai pushin entsaru ártatui.&quot; Tu turutiarmai.
					</seg>
					<seg id="b.REV.11.4" type="verse">
						Nu Jímiar shuarsha nayaimpiniam nakumkamu ainiawai. Uriwiu numisha Jímiar tura shirikip ekeemataisha Jímiar nayaimpiniam awai. Nusha ju Nunká Uuntri Yusai wajainiak, Jímiar akatramua Nú shuaran nakumainiawai.
					</seg>
					<seg id="b.REV.11.5" type="verse">
						Shuar niin yajauch awajsataj tutai ni wenenia jinia jiiki nemasri Ashí aesatniuiti. Núnisan niin yajauch awajsatniun wakera nuka Jákartatui.
					</seg>
					<seg id="b.REV.11.6" type="verse">
						Nu aentska Yúsnan áujmatainiak yumi yutukaip Títinian kakarman takakainiawai. Núnisan entsancha numpa awajsatniun kakarman takakainiawai. Tura Ashí yajauchia nujai aentsun Wáitkiastinian takakainiawai. Nuna Ashí ni wakeruinia nui Páchitsuk Túramin ainiawai.
					</seg>
					<seg id="b.REV.11.7" type="verse">
						Tura ni takatrin umikiarmatai Ti Kajen Yajasma Nánkatkachu waanmaya jiinia nu mesetan najata nupetak Máawartatui.
					</seg>
					<seg id="b.REV.11.8" type="verse">
						Tura iwiarnatsuk ni ayashi uunt pepru jintiin ajapén tepeartatui. Nu péprunmasha ii Uuntri Jesukrístuncha Máawarmiayi. Nu péprunmaya shuar tuke tunaan Túrin ásarmatai Ejiptu Tuíniak tura Núnisan Sutuma Tuíniak nu péprun Páchiiniawai.
					</seg>
					<seg id="b.REV.11.9" type="verse">
						Tura menaintiu tsawant Nuyá nankaamas Ashí nunkanmaya shuar jaka tepan iisar iwiarnascharti Tiártatui.
					</seg>
					<seg id="b.REV.11.10" type="verse">
						Nu Jákarmatai Ashí nunkanam pujuinia Nú shuar ni jakamun ti wararainiak mai sunai ajartatui. Kame nu Jimiará aents Yúsnan áujmatenak Ashí shuaran Wáitkiasaru ásarmatai ti warasarmai.
					</seg>
					<seg id="b.REV.11.11" type="verse">
						Nuyá Menaintiú tsawant Nuyá nankaamas jaka tepesarmatai Yus ataksha iwiaaku awajsarmai. Tura nantakiarmatai Nuyá shuar niin wainkiar ti ashamkarmai.
					</seg>
					<seg id="b.REV.11.12" type="verse">
						Nuyá nu nantakiaru nayaimpinmaya kakaram untsumman antukarmai: &quot;Jui Yakí wakatarum.&quot; Tu untsummiai. Tutai Ashí ni nemasri iimiainiain yurankim amuam nayaimpiniam Wákarmai.
					</seg>
					<seg id="b.REV.11.13" type="verse">
						Túmainiai ti úurkamtai tias nakakam Jeeá pepru saanakmiai. Tura siati mir (7.000) shuar Jákarmai nu uujai. Chíkichkia sapijmiainiak Yus nayaimpiniam pujana nuna shiir awajsarmai.
					</seg>
					<seg id="b.REV.11.14" type="verse">
						Jímiar Wáitsatin nankaamasai. Chikichik ajasua nu Túrunatin ishichik ajasai.
					</seg>
					<seg id="b.REV.11.15" type="verse">
						Nuyá suntar siatia nu, kachun umpuarmatai Chícham kakaram chichainian nayaimpinmayan antunkamai. Juna Tímiayi: &quot;Yamaikia ii Uuntri Yus tura ni Anaikiamu Kristu Ashí shuaran akupin ajasarai. Niisha tuke amutsuk akupkartatui.&quot;
					</seg>
					<seg id="b.REV.11.16" type="verse">
						Nuyá paintikuatru uuntka akupin pujutainium Yusai naka pujuarmia nu piniakum tepersar Yúsan shiir awajenak tiarmai:
					</seg>
					<seg id="b.REV.11.17" type="verse">
						&quot;Uunt Yusá, ti kakaram asam Amijiai tujinkiatin atsawai. Yáunchusha, yamaisha, tura tuke amuutsuk iwiaaku pujuwitme. Ame ti kakarmarmijiai nekas akupkatin juarme yamaikia. Tuma asakmin yuminsajme, tiarmai.
					</seg>
					<seg id="b.REV.11.18" type="verse">
						Ashí shuar kajertamkaru ain yamaikia amesha kajerkatin tsawant jeayi. Jákarusha iniantkim ni Túramuri iisartatme. Turam amée shuarka shiir etserturmakua nusha, tura Aminiak Enentáimturmasarua nusha, tura Amin shiir awajtamsarua nusha Ashí mash ti shiira nuna Súakum akiktatme. Antsu ju nunkan emesniuka Ashí emesratniunam akupkattame.&quot; Tu tiarmai.
					</seg>
					<seg id="b.REV.11.19" type="verse">
						Tuíniakui Yusa Uunt Jee nayaimpiniam ana nu uranmiatai wakenmaani Chícham Aarma Chumpitiai paant amai. Túrunamtai peemsha, ipiamtasha, Cháarpisha, uusha amai tura michasha ti kakekamai.
					</seg>
				</div>
				<div id="b.REV.12" type="chapter">
					<seg id="b.REV.12.1" type="verse">
						Nuyá nakumkamu ti Enentáimpramnia nayaimpiniam wantinkiamai. Nuwa etsajai penuarma wantinkiamai. Nawesha nantunam ekeemai. Tura Múuknum tuse yaan etsenkrakuyi.
					</seg>
					<seg id="b.REV.12.2" type="verse">
						Nu nuwa ajamtin asa jurertaj tusa Wáitiak ti kakantar uutmiai.
					</seg>
					<seg id="b.REV.12.3" type="verse">
						Tumai ataksha ti Enentáimpramnia nayaimpiniam wantinkiamai. Ti Kajen Yajasma kapaaku wantinkiamai. Muukesha siati asa siati akuptai tawaspan etsenkraku ármai. Tura kachurisha Tiásauyi.
					</seg>
					<seg id="b.REV.12.4" type="verse">
						Menaintiu nakakam Jeeán yaan ni ujukéjai japiki akakermai. Tura Nunká utsamai. Nu Ti Kajen Yajasma nu nuwa jatema nui wajasmai. Júrermataik yuruataj tusa wajattsamai.
					</seg>
					<seg id="b.REV.12.5" type="verse">
						Tura nuwasha aishmankan jurermai. Nu uchi uunt ajas Ashí nunkanam ti kakaram akupkatin asa, nu uchi akupin pujutainium Yus pujana nui junakmiai.
					</seg>
					<seg id="b.REV.12.6" type="verse">
						Tura Núwaka atsamunam pisarmai. Nui pujustinian Yus iwiarturmai. Tura chikichik mir Jimiará siantu sesenta (1.260) tsawant ayurnat tusa akupkamai. Nuka menaintiu Uwí nankaamasaiti.
					</seg>
					<seg id="b.REV.12.7" type="verse">
						Nuyá nayaimpiniam meset amai. Nayaimpinmaya suntara Kapitiántri Mikiar ni suntarijiai Ti Kajen Yajasmajai Máanaikiarmai. Ti Kajen Yajasmasha ni suntarijiai ti Máanaikiarsha
					</seg>
					<seg id="b.REV.12.8" type="verse">
						nupetmakcharmai. Túramtai nayaimpinmaya jiiki akupkamuyi.
					</seg>
					<seg id="b.REV.12.9" type="verse">
						Núnisan Ti Kajen Yajasma Ashí ni suntarijiai Nunká akupnakmai. Nu Yajasmasha iwianchi Kapitiántri Satanás tutainti. Yáunchuya-napiiti niisha. Ashí nunkanmaya Shuáran ananniuiti.
					</seg>
					<seg id="b.REV.12.10" type="verse">
						Nuyá nayaimpinmaya kakaram untsumman antukmajai. Tura timiai: &quot;Uunt iwianch ii yachin yajauch áujmatin jiiki akupkamu asamtai yamaikia ii Yusri uwemtikratniusha tura ni kakarmarin iniakmastincha tura akupkatniusha jeayi. Anaikiamu Krístusha Ashí akupin ajastincha jeayi. Tura uunt iwianch ii yachin tsawaisha Káshisha iniaitsuk Yusai yajauch áujmatniua nuna
					</seg>
					<seg id="b.REV.12.11" type="verse">
						iiksan ii yachi nupetmakarai. Yus-susamu murikiu numpea ainis Jesukrístu numpejai nupetmakarai. Niisha Jákatniuitkiusha surimiatsuk nekas-chichaman Páchitsuk etserkarmai. Nujaisha uunt iwianchin nupetkarmai.
					</seg>
					<seg id="b.REV.12.12" type="verse">
						Tuma asamtai nayaimpiniam pujarmena nusha warastarum. Antsu Nunká tura Entsá pujarmena nusha uunt iwianch atumin tarutmarmatai, maa, waitnentajrume. Ni tsawantri ishichik ajatesman Nekáa ti kajekuiti.&quot; Tu timiai.
					</seg>
					<seg id="b.REV.12.13" type="verse">
						Nuyá Ti Kajen Yajasma Nunká ajapna nuwa aishmankan jurerma nuna aintramai.
					</seg>
					<seg id="b.REV.12.14" type="verse">
						Turakui nuwan uunt nanapen churuwia nanapea ainis sunasmai. Nujai nanamuk Yáunchuya-napiya pisar atsamunam wemai. Tura ni ayuratniunam menaintiu Uwí Nuyá sais nantu pujusmai.
					</seg>
					<seg id="b.REV.12.15" type="verse">
						Nuyá nu napi ni weneya Entsá jiiki nujankrumamai nuwan ajekrataj tusa.
					</seg>
					<seg id="b.REV.12.16" type="verse">
						Túrasha nunka nuwan yayak nakaak nu entsan mash Ukuyámai.
					</seg>
					<seg id="b.REV.12.17" type="verse">
						Túramtai nuwan ti kajerak ni Weeá Chíkich írunna nujai Máaniaktaj tusa wemai. Nu shuarsha Yus akupkamun umirainiak Jesusan ti shiir áujmaténakui, niijiai Máaniaktaj tawai.
					</seg>
				</div>
				<div id="b.REV.13" type="chapter">
					<seg id="b.REV.13.1" type="verse">
						Nuyá nayaantsa Káanmatkariin wajasan nayaantsanmaya Yajasman jiiniun wainkiamjai. Muukesha Siátitiat kachuri tias tura akuptai tawaspasha tias armai. Ashí muuken Yúsan yajauch chicharin tu aarmauyi.
					</seg>
					<seg id="b.REV.13.2" type="verse">
						Nui Wáinkiamaj nu Yajasma nekas uunt Yawáa ainniuitiat nawenka chai nawea ainniuyi. Wenesha nekas kajen Yawáa ainniuyi. Tura Ti Kajen Yajasma Entsaya Yajasman ni kakarmarincha tura ni akupkatniurincha susamai nujai ti kakaram akupkati tusa.
					</seg>
					<seg id="b.REV.13.3" type="verse">
						Entsaya Yajasma muuké chikichkin jakamnia awatmian wainkiamjai. Túrasha pénker awajnasmai. Túramtai Ashí nunkanmaya shuar nuna iisar ti Enentáimturar nemarsarmai.
					</seg>
					<seg id="b.REV.13.4" type="verse">
						Túrawar niin tikishmatrar shiir awajsar &quot;ṡYaki jujaisha Jeá. Imiá kakaram asamtai yaki niijiai Máanaikminiait?&quot; tiarmai. Tura Ti Kajen Yajasma ni kakarmarin Entsaya Yajasman susa asamtai Ashí shuar nincha tikishmatrarmai.
					</seg>
					<seg id="b.REV.13.5" type="verse">
						Núnisan nu Entsaya Yajasma waantu Enentáimtumak Yúsan yajauch chicharkatniusha tsankatnakmai. Tura Kuarentitús (42) nantutin kakaram akupkatniun sunasmai.
					</seg>
					<seg id="b.REV.13.6" type="verse">
						Núnisan Túrak Yúsan yajauch áujmatuk ni Náarincha ni Jeencha tura Ashí ni shuari nayaimpiniam pujuinia nunasha katsekkarmai.
					</seg>
					<seg id="b.REV.13.7" type="verse">
						Tura Yusna ainia nujai mesetan najana nupetkatniun tsankatnakmai. Tura Ashí nunkanmaya shuaran akupkatniun tsankatnakmai.
					</seg>
					<seg id="b.REV.13.8" type="verse">
						Túramtai Ashí shuar tuke iwiaaku átinia nu papinium ni naari Yámankamtaiknumia anujkamu Atsúarma nuka nu Yajasman tikishmatrarmai. Nu papincha Murik jaka nantakmia nu takakui.
					</seg>
					<seg id="b.REV.13.9" type="verse">
						Shuar juna ántakka Enentáimpratí:
					</seg>
					<seg id="b.REV.13.10" type="verse">
						&quot;Shuaran Emetá juinia nusha emetnattawai. Núnisan shuaran nankijiai mainia nusha nankijiai mantamnattawai.&quot; Tuma asamtai Yajasma mesetan najanamtai Yus-shuar Yus Iistí tusar tuke Enentáimtusar katsuntsar pujustin ainiawai.
					</seg>
					<seg id="b.REV.13.11" type="verse">
						Nuyá Chíkich Yajasman kukaria Wáakun wainkiamjai. Nusha murikiu aanin Jimiará kachurtiniuyi. Tura Ti Kajen Yajasma ainis kakaram chichaakuyi.
					</seg>
					<seg id="b.REV.13.12" type="verse">
						Niisha Entsaya Yajasma kakarmarin Súam akupniuyi. Tura Ashí nunkanmaya shuaran &quot;Entsaya Yajasma penké jaa tsuarma nu, shiir awajnasti&quot; Tímiai.
					</seg>
					<seg id="b.REV.13.13" type="verse">
						Núnisan shuarti Túrachminian ti turin asa Ashí shuar iimiainain nayaimpinmaya jinia Nunká ajuarmai.
					</seg>
					<seg id="b.REV.13.14" type="verse">
						Tura Entsaya Yajasma Súam aents Túrachminian ti turak Ashí nunkanmaya shuaran anankawarmai. Túrak Entsaya Yajasma nakumkamurin najanawarat tusa akupkamai. Túramtai puniajai penké jakamnia awatmia pénker ajasma nuna nakumkamurin najanawarmai.
					</seg>
					<seg id="b.REV.13.15" type="verse">
						Kukaria Yajasma kakaram sunasmai. Nujai Entsaya Yajasma najanamun iwiaaku awajsatniua aintsan ichachkiamai. Túram Ashí Níniak shiir awajeacham Máatniun susamai.
					</seg>
					<seg id="b.REV.13.16" type="verse">
						Nu arantcha Ashí shuar anujmamprarat tusa akupkamai. Uuntcha uchisha Kuítrinniusha Kuítrinchasha ankantcha ankantchasha Ashí ni nijiaincha tura wakerakka untsuurincha anujtuktiniuyi.
					</seg>
					<seg id="b.REV.13.17" type="verse">
						Entsaya Yajasma Náarin tura wakerakka ni Náari Númirurin anujtuktiniuyi. Túrachuka sumatnasha sumakchamniuyi, surutnasha surukchamniuyi.
					</seg>
					<seg id="b.REV.13.18" type="verse">
						Wats, wi Tájana ju nekaatniuka ti nekas Enentáimtustiniaiti: Entsaya Yajasma Númiruri aishmanka Númiruri asa sais siantu Seséntisáisaiti (666). Ashí ti neka ainia Nú shuar Entsaya Yajasma Númirurin nekapmar niin nekaati.
					</seg>
				</div>
				<div id="b.REV.14" type="chapter">
					<seg id="b.REV.14.1" type="verse">
						Nuyá Murikiun Seun Náinnium wajan wainkiamjai. Níijiaisha siantu Kuaréntikuátru mir (144.000) shuar wajaarmai. Nusha Nijiái Murikiu Náarincha tura ni Aparí Náarincha anujtukma aarmai.
					</seg>
					<seg id="b.REV.14.2" type="verse">
						Ti Untsurí árpan nayaimpiniam Túntuiniak teer awajenak kanusa uuntri nujankrak téter Ajá Núnisan antukmajai. Ti kakaram ipiamta Núnis amai.
					</seg>
					<seg id="b.REV.14.3" type="verse">
						Nu tuntuiyamujai siantu Kuaréntikuátru mir shuar akupin pujutainium naka wajasar yamaram Kántan Kantamáwarmai. Niisha kuatru tankunmasha tura paintikuatru uuntnumsha naka wajasar Kantamáwarmai. Nu Kántanka Chíkichka nekaachmin armai. Aya nu siantu Kuaréntikuátru mir shuarka Jú nunkanmaya shuarnumia uwempraru ásar nu Kántan kantamiarmai.
					</seg>
					<seg id="b.REV.14.4" type="verse">
						Nu shuarsha nuwajai yajauch ajascharu ásar ti shiir ainiawai. Túrawar Murik weana nui nemarainiawai. Ju nunkanmaya shuarnumia uwempraru ásarmatai Yussha tura Muriksha ti shiir Enentáimtiarmai. Niisha emka juukma ti shiira Núnisan armai.
					</seg>
					<seg id="b.REV.14.5" type="verse">
						Nu shuar penké Wáitruachu ásar Yúsaisha ti shiir Tunáa Máatrachu armai.
					</seg>
					<seg id="b.REV.14.6" type="verse">
						Nuyá nayaimpiniam suntar nanamun wainkiamjai. Nusha uwempratin chicham tuke amuukashtinia nuna Ashí nunkanam pujuinia Nú shuaran ujakartiniuyi.
					</seg>
					<seg id="b.REV.14.7" type="verse">
						Nusha ti kakantar untsumuk timiai: &quot;Yus ashamkatarum. Ninki shiir awajsatarum. Yamaikia Ashí shuaran Súmamtikiawartin tsawant jeayi. Nayaimpincha nunkancha nayaantsancha Ashí entsancha najana asamtai shiir awajsatarum.&quot;
					</seg>
					<seg id="b.REV.14.8" type="verse">
						Nuyá Chíkich suntar, Jímiara nu, taa timiai: &quot;Pai, Uunt Papirúnia pépruka penké meserai. Niisha tuke tsanirmaua Núnisan Ashí shuaran anampratniua Núnisan utsuurmai. Tuma asa niisha Nú shuarjai nupetnak tuke emesnarai.&quot;
					</seg>
					<seg id="b.REV.14.9" type="verse">
						Nuyá Chíkich suntar, menaintiua nu, taa timiai: &quot;Shuar Entsaya Yajasmancha tura ni nakumkamurincha shiir awajeakuinkia tura nijiainiumsha uwejnumsha ni naari anujtukmaitkuinkia
					</seg>
					<seg id="b.REV.14.10" type="verse">
						Yus niin kajerak ti Asutiáttawai. Yapá pachimprachman aartinia aintsan ti kajerkattawai. Túramtai asupri ti Tsúer Keá nujai jinium Wáitsartatui. Yusa suntari tura Murik iimmianum Apenáwar jinium Wáitsartatui.
					</seg>
					<seg id="b.REV.14.11" type="verse">
						Ni Wáitsatniuri ji esaak kajintsuk tuke mukuintia nuniskete. Entsaya yajasman tura ni nakumkamurin shiir awajeenak ni naari anujmamainia nuka tsawaisha Káshisha ayamtsuk Wáitsartatui.
					</seg>
					<seg id="b.REV.14.12" type="verse">
						Nu asamtai ni chichamen umirainiak Yusna ainia nuka Krístun ti shiir nemarainia ásar nu tsawantai itiurchatnum pujuiniak katsuntratin ainiawai.&quot;
					</seg>
					<seg id="b.REV.14.13" type="verse">
						Nuyá nayaimpinmaya chichaman antukmajai. Nusha turutmiai &quot;Ju Aatratá: &quot;Uunt Jesusan umirainia nu Yamái jakarusha tura ukunam jakarusha ti shiir pujusartatui.&quot; Tu Aartá&quot; timiai. `Núnisan Yusa Wakaní tawai. &quot;Eta, ti takasaru ásar jakar yawerman ayamprartatui. Tura ti penker Túrawar akinkiartatui&quot; tawai&quot; turutmiai.
					</seg>
					<seg id="b.REV.14.14" type="verse">
						Nuyá yurankim Pújun wainkiamjai. Tura yuranminiam Aents Ajasua nuna eketun wainkiamjai. Akuptai tawaspan kurijiai najanamu etsenkrakuyi. Tura machitian éren takakuyi.
					</seg>
					<seg id="b.REV.14.15" type="verse">
						Tura Chíkich suntar Yusa Uunt Jeenia jiinki yuranminiam eketun kakantar chicharuk Tímiai &quot;Arak Júuktin tsawant jeayi. Machitrumjai tsupiram Juuktá.&quot;
					</seg>
					<seg id="b.REV.14.16" type="verse">
						Tutai yuranminiam eketu ni machitrijiai Nunká arakman tsupir juukmai.
					</seg>
					<seg id="b.REV.14.17" type="verse">
						Nuyá Chíkich suntar Yusa Uunt Jee nayaimpiniam ana Nuyá Jíinkimiai. Niisha ni machitri éren takakuyi.
					</seg>
					<seg id="b.REV.14.18" type="verse">
						Tura Chíkich suntar naman maar Yus-Sútainmaya Jíinkimiai. Niisha jinia Wáinniuyi. Tura Máchit ti éren takakun kakantar chicharuk timiai &quot;Machitrum ti érea nujai uwa Nunká arakma nu tsupiram Juuktá. Mash tsamakarai.&quot;
					</seg>
					<seg id="b.REV.14.19" type="verse">
						Tutai suntar ni machitrijiai Ashí nunkanmaya uwa neren tsupir juukmai. Tura neketainiam chumpiamai. Nu neketai Yus ti kajerak Shuáran ti Asutiátta nuna nakumeawai.
					</seg>
					<seg id="b.REV.14.20" type="verse">
						Tura uunt péprunmaya arantach ijiurarmai. Tura neketainmaya numpa Jíinkimiai. Nu numpa tres siantu (300) kirumitrua nui pajamar kawayu nujijiai métek ajasmai.
					</seg>
				</div>
				<div id="b.REV.15" type="chapter">
					<seg id="b.REV.15.1" type="verse">
						Nuyá ashammain ti Enentáimpramnian nayaimpiniam wainkiamjai. Siati suntar Amúamunam Wáitkiastinia nuna takusarmai. Nujai ju nunkanam yajauch Shuáran ti Wáitkiasar Yus kajeamun umirtatui.
					</seg>
					<seg id="b.REV.15.2" type="verse">
						Nuyá antumianka aintsan ti saar jijiai pachimpramun wainkiamjai. Ni Káanmatkarincha Entsaya Yajasman tura ni nakumkamurincha nupetkarma nu nui wajaarmai. Tura niin arpa tuntuitiain Yus Súsarmai.
					</seg>
					<seg id="b.REV.15.3" type="verse">
						Túramtai Kantamáwarmai. Yusa yaintri Muisaisa kantarincha tura Murikiu kantarincha kantamainiak tiarmai: &quot;Uuntá, Ashí tujinchaitme. Ti penker tura ti Enentáimturmin Ashí najanaitme. Ashí Uunt Akupin asam Ashí nekasa nu Túrasha pénkera nu Túriniaitme.
					</seg>
					<seg id="b.REV.15.4" type="verse">
						Uuntá, ṡyaki ashampramkachat~i. Tura yaki ti shiir awajtamsachat~i? Aya Amek ti shiir tunaarinchaitme. Ashí nunkanmaya shuar ame ti shiir Túramun Wáinkiár Aminiak jeartamar ti shiir awajtamsartatui.&quot; Tu Kantamáwarmai.
					</seg>
					<seg id="b.REV.15.5" type="verse">
						Nuyá atak Yusa Uunt Jeen iisan, Ti Shiir Tesaamun uranniun wainkiamjai.
					</seg>
					<seg id="b.REV.15.6" type="verse">
						Tura Ti Shiir Tesaamunmaya siati suntar siati Wáitkiastinjai Jíinkiarmai. Niisha ti shiir Pújun entsaru armai. Netsepnumsha kurin emenmama armai.
					</seg>
					<seg id="b.REV.15.7" type="verse">
						Nuyá kuatru tankunmaya chikichik Kurí pininkian Súsarmai. Nu pinin tuke iwiaaku Yusa kajetairijiai piaku armai.
					</seg>
					<seg id="b.REV.15.8" type="verse">
						Tura Yusa kakarmari ti ashammai Ti Shiir Tesaamunam mukuintiua Núnis piakmai. Túramtai nu siati suntar Wáitkiastinian ukarar amuiniatsain Yusa Jeen wayachminiuyi.
					</seg>
				</div>
				<div id="b.REV.16" type="chapter">
					<seg id="b.REV.16.1" type="verse">
						Nuyá Imiá Shiir Tesaamunmaya ti kakaram chichaamun antukmajai. Nusha siati suntaran tiarmai &quot;Nunká werum Yusa kajetairi siati pininnum ana nu Ashí ukartarum.&quot;
					</seg>
					<seg id="b.REV.16.2" type="verse">
						Tutai emka suntar we, pininnumia kukar ukarmai. Túramtai Ashí shuar Entsaya Yajasma Náarin anujmamprar ni nakumkamurin shiir awajiarma nuna ti najamin kuchap jiintiurarmai.
					</seg>
					<seg id="b.REV.16.3" type="verse">
						Nuyá Chíkich suntar Jímiara nu, we Yusa kajetairin nayaantsanam ukarmai. Túramtai nayaants Jakáa numpéa ainis ajasmai. Tura Ashí nui pujuinia nu kajinkiarmai.
					</seg>
					<seg id="b.REV.16.4" type="verse">
						Nuyá suntar menaintiua nu, entsanam tura Púkuninmasha ukarmai. Túramtai Ashí numpa ajasarmai.
					</seg>
					<seg id="b.REV.16.5" type="verse">
						Nuyá suntar Entsá Wáinniua nuna chichamen antukmajai. &quot;Uuntá, amek ti penker Yus asam Jútikiame. Yáunchusha tuke Pujú asam ti Shíiraitme.
					</seg>
					<seg id="b.REV.16.6" type="verse">
						Iis, nu shuar amée Shuárumincha tura ame chichammin etserniuncha Máawar ni numpen ukatraru ásarmatai Amesha Núnismek numpa aarume. Maa, Páchitsuk aitkianatin ainiawai.&quot;
					</seg>
					<seg id="b.REV.16.7" type="verse">
						Tutai naman-maa-Yus-Sútainmaya chichaman antukmajai. &quot;Eta, Uuntá. Nekas kakaram asam Ashí ti tujinchaitme, Nekas Túratniua nu ti penker Túrin asam nu shuar Túramujai métek akiruitme, timiai.&quot;
					</seg>
					<seg id="b.REV.16.8" type="verse">
						Nuyá suntar kuatrua nu, tsawai nantunam ukarmai. Túramtai jijiai Shuáran esaamujai Wáitkiastin kakaram sunasmai.
					</seg>
					<seg id="b.REV.16.9" type="verse">
						Tura shuar ti Sukuám Wáitiarmia nu, nu Wáitkiastinian nérenniun Yusan yajauch chicharkarmai. Tura ni tunaarin Enentáimtsuk Niin shiir awajsatniuncha penké nakitrarmai.
					</seg>
					<seg id="b.REV.16.10" type="verse">
						Nuyá suntar senkua nu, Entsaya Yajasma akupin pujutairin ukarmai. Túramtai ni nunkeen Ashí kashi ajasmai. Tura shuar ti najaimiainiak iniaincha esamiarmai.
					</seg>
					<seg id="b.REV.16.11" type="verse">
						Tura Nújaisha yajauch Túratniuncha iniaisacharmai. Antsu Kuchapríjiaisha tura ti najaimiainiak Wáitiainiak nayaimpinmaya Yúsan ti yajauch chicharkarmai.
					</seg>
					<seg id="b.REV.16.12" type="verse">
						Nuyá suntar saisa nu, Eupratis entsanam ukarmai. Túramtai Kuyuámai. Nujai nantu Tátainmaania akupin taarti tusa jintiamnamai.
					</seg>
					<seg id="b.REV.16.13" type="verse">
						Tura Nuyá juna wainkiamjai. Ti Kajen Yajasma weneyasha, Entsaya Yajasma weneyasha tura Núnisan penké Kukaria Yajasma ántar Yúsnan etserniua nuna weneyasha puachia Núnin yajauch wakan menaint Jíiniarmai.
					</seg>
					<seg id="b.REV.16.14" type="verse">
						Iwianch ainiak aents tujintiamun Túruiniak Ashí nunkanmaya akupniun irurarmai. Ti Tujincha-Yusai ni uunt tsawantri jeamtai mesetan najanatai tusar weriarmai.
					</seg>
					<seg id="b.REV.16.15" type="verse">
						(Yamái Kristu &quot;Aneara pujustarum, tawai. Nékachmanum kasa Núnisnak jeattajai. Kánutsuk tuke iwiarnar pujak ni entsatairin pénker Wáinia Nú shuar ti shiir átatui. Misuchu asa natsaarchattawai.&quot; Tu tawai.)
					</seg>
					<seg id="b.REV.16.16" type="verse">
						Tura yajauch wakan uunt akupin ainian Armajetún nunkanam irurarmai. Israer-chichamnum nu nunka tu anaikiamuiti.
					</seg>
					<seg id="b.REV.16.17" type="verse">
						Nuyá suntar siatia nu, nasenam ukarmai. Túramtai nayaimpinmaya Yusa Uunt Jeenia ti kakaram chicham Yus akupin pujutainmaya chichaak &quot;Mash uminkiai&quot; timiai.
					</seg>
					<seg id="b.REV.16.18" type="verse">
						Tura nuyanka peemsha, Chárpisha, ipiamtasha ajamai. Tura nunkasha ti kakaram úurkamai. Maa, aents Jú nunkanam Yámankamtaik pujuarmia Nuyá Júnis úurkamuka atsuwiti.
					</seg>
					<seg id="b.REV.16.19" type="verse">
						Ti Uunt Péprusha menaint nakantramai. Ashí nunkanmaya péprusha saanakiarmai. Nuisha Yus ti kajerak Papirúnia pépruncha kajinmattsuk ni kajetairin Yapá umutaia aintsan aarmai.
					</seg>
					<seg id="b.REV.16.20" type="verse">
						Entsá ajapén atentrasha tura murasha menkaramai.
					</seg>
					<seg id="b.REV.16.21" type="verse">
						Núnisan nayaimpinmaya uunt kaya Núnisan micha Kákeramai. Ti uunt ainiak kintiarjai métek kijin armai. Shuarsha nujai ti Wáitiainiayatan áyatik Yúsan yajauch chicharkarmai.
					</seg>
				</div>
				<div id="b.REV.17" type="chapter">
					<seg id="b.REV.17.1" type="verse">
						Nuyá siati suntarnumia chikichik taruti turutmiai &quot;Winitiá. Tsanirmatai nuwa ti Asutiátniun iniaktustatjame. Nu nuwa nayaantsanam uku eketui.
					</seg>
					<seg id="b.REV.17.2" type="verse">
						Ashí ju nunkanmaya akupin niijiai tsanirmawaru ainiawai. Núnisan Ashí ju nunkanmaya shuar, nu nuwa tsanirmatniun tsankateam, nijiamanch umartinia aintsar niijiai ti yajauch Túrawar nampekarmai.&quot; Nuna taku Yusnumia kanaktinian nakumkamai.
					</seg>
					<seg id="b.REV.17.3" type="verse">
						Nuya mesekranam kampuntin atsamunam jurukmiai. Tura nui Yajasma kapaakunam nuwa eketun wainkiamjai. Nu Yajasmanmasha Ashí Yúsan yajauch chichareamu aatramuyi. Muuke Siátitiat kachuri Tiásauyi.
					</seg>
					<seg id="b.REV.17.4" type="verse">
						Nu nuwasha tarachin yamakai kapaakujaisha ti shiir iwiarmamar entsaruyi. Kurijiaisha, Shíirmach kayajaisha, ti shiir Sháukjaisha iwiarmamprauyi. Kurí pininkian Muíjmiainniasha tura Ashí ni tsanirmatairi Imiá yajauch armia nunasha piakun ajaamak takakauyi.
					</seg>
					<seg id="b.REV.17.5" type="verse">
						Nijiainiumsha ni naaria aintsan Yúpichuch nekaachminia nu Júnis aarmauyi: UUNT PAPIRUNIA, Ashí Tsanirmauncha tura Ashí Ju Nunkanam Muíjmiainian Túrinia Nunasha Nukurinti.
					</seg>
					<seg id="b.REV.17.6" type="verse">
						Nu nuwasha Yus-shuar Krístunun etserkar Máawarma ainia nuna numpen nampekuyi. Nuna Wáinkian ti Enentáimturmajai.
					</seg>
					<seg id="b.REV.17.7" type="verse">
						Túrunamtai nayaimpinmaya suntar Túrutmiai &quot;ṡUrukamtai Imiá Enentáimtam? Wats, Ashí nuwanun paant ujaktatjame. Núnisan yajasma ekenak Júana nunasha paant ujaktatjame. Muukesha Siátichukait tura kachurisha Tiáschak ainia.
					</seg>
					<seg id="b.REV.17.8" type="verse">
						Nu yajasma Wáinkiam nuka yaunchu pujuwiti tura yamaikia jui pujachiat Amúamunam tuke Játsuk Nánkatkachu Wáanmaya Jíinkíttiawai. Shuar nuna Wáinkiar ni naari tuke iwiaaku pujutai papinium Yámankamtaiknumia anujtukchamua nuka nu yajasman ashamkartatui. Nu yajasma yaunchu Pujú yamaikia atsayat atak wantinkiattawai' turutmiai.
					</seg>
					<seg id="b.REV.17.9" type="verse">
						`Nekas neka ainia nu juna Enentáimturarti: Siati muukenka siati Náintian nakumui. Nu nuwa nui eketui.
					</seg>
					<seg id="b.REV.17.10" type="verse">
						Núnisan ni siati muuke siati akupniun nakumui. Kame senku akupniuka nankaamasaru ainiawai. Chikichik tuke akupniuiti tura Chíkichka tuke taatsui. Nii taasha Núkap tsawant akupkashtatui.
					</seg>
					<seg id="b.REV.17.11" type="verse">
						Nuyá Ashí ukunmanka yaunchu amia Nú yajasma wantiniak nujai uchu akupin ajastatui. Túmaitiat Chíkich siati akupniujai iruram métek Enentáimpramniaiti. Tura nu yajasma yamaikia atsayat wantiniak akupak umik tuke emesnartinnium wétatui' turutmiai.
					</seg>
					<seg id="b.REV.17.12" type="verse">
						`Tias kachuri Wáinkiám nuka tias akupin tuke akupeenatsna Núiti. Niisha nu yajasmajai métek penké ishichik tsawant akupin ajasartatui.
					</seg>
					<seg id="b.REV.17.13" type="verse">
						Ju tias akupniusha métekrak Enentáimiainiak ni kakarmarin yajasman Súsartatui Nújaisha akupkat tusar.
					</seg>
					<seg id="b.REV.17.14" type="verse">
						Murikjaisha mesetan najanawartatui. Túrasha Murik nupetkartatui. Niisha uuntjai nankaamas Uunt asa tura Núnisan akupniujai nankaamas Akupin asa nupetmaktatui. Tura Niijiai írutraa nu, Yus Winia Atí tusa achikma ásar tura Niin tuke umirin ásar Niijiai nupetmakartatui.'
					</seg>
					<seg id="b.REV.17.15" type="verse">
						Suntar tuke chichartak turutmiai `Tsanirmatai nuwa nayaantsanam uku eketu Wáinkiachumek. Nu nayaantsaka Ashí nunkanmaya Shuáran nakumeawai.
					</seg>
					<seg id="b.REV.17.16" type="verse">
						Tura tias Káchuka yajasmanum Wáinkiam nu, tsanirmatai nuwan nakitrar ajapawar Misú ikiukiartatui. Ni Ayashíncha yuawartatui tura aesawartatui.
					</seg>
					<seg id="b.REV.17.17" type="verse">
						Nu akupniu Enentáin Yuska ni wakeramurin apujsaiti. Nii timia nu umintsain akupniusha métekrak Enentáimprar ni kakarmarin takamtsuk yajasman Súsatniun Enentáimtikramai.
					</seg>
					<seg id="b.REV.17.18" type="verse">
						Nuwa Wáinkiam nuka Ashí nunkanmaya akupniun akupeana nu pépruiti.&quot;
					</seg>
				</div>
				<div id="b.REV.18" type="chapter">
					<seg id="b.REV.18.1" type="verse">
						Nuyá nayaimpinmaya suntar Táarun wainkiamjai. Ti kakaram akupin asa nunkancha Tsáapin awajsamai.
					</seg>
					<seg id="b.REV.18.2" type="verse">
						Tura ti kakantar chichaak timiai &quot;Pai, Uunt Papirúnia penké meserai. Tura yamaikia íwianch matsamtaisha Ashí yajauch Wakaní pujutairisha ajasai. Muijmiai nanamtincha tura Ashí yajauch nanamtin ainia nusha nui pasunmainiawai.
					</seg>
					<seg id="b.REV.18.3" type="verse">
						Nu péprunmaya shuar tuke tsanirmaua Núnisan Ashí nunkanmaya shuaran anampratniua Núnisan ni ti yajauch turamujai utsuurmai. Núnisan Ashí Jú nunkanmaya akupin Yúsan iniaisar niijiai tsanirmawarua ainis ainiawai. Tura shuarsha ni yajauch wararmajai ti Kuítrintin ajasaruiti.&quot; Tu timiai.
					</seg>
					<seg id="b.REV.18.4" type="verse">
						Nuyá nayaimpinmaya ti kakantar chichaman antukmajai. &quot;Wíi shuaraitrumna nuka Nú peprunmaya Jíinkitiarum. Túrachkurmeka ni tunaari jumamkirum ni Wáitsatniurincha pachiinkiattarme.
					</seg>
					<seg id="b.REV.18.5" type="verse">
						Ni tunaarisha ti piak nayaimpiniam jeastatuk ajasai. Tuma asamtai Yus ni tunaarin kajinmatkichuiti.
					</seg>
					<seg id="b.REV.18.6" type="verse">
						Ni Tunáa Túramujai métek akikiam ataksha nuna nankaamas métek patattsata. Ni yajauch Túramu nijiamchin Ashí aararma Núnisan nuna nankaamas ti Wáitsatin nijiamanch pachimpruram susata.
					</seg>
					<seg id="b.REV.18.7" type="verse">
						Waantu Enentáimtumak yajauchin wararsama nujai métek ti Wáitkiastá yamaikia. Tunáan ti Túriniaitiat ni Enentáinkia Enentáimias &quot;Uunt Akupniuitjai. Wajechu asan penké Wáitsashtiniaitjai&quot; tu Enentáimtumawai.
					</seg>
					<seg id="b.REV.18.8" type="verse">
						Tuma asamtai ti Wárik chikichik tsawantai ni Wáitsatniuri tarittiawai. Jákatniusha ti Wáitsatniusha tura tsukasha Tarí Ashí jijiai ekeemankattawai. Uunt Yus Ashí Tujincha nu kajerkamu asa nujai Asutniáttawai.&quot; Tu timiai.
					</seg>
					<seg id="b.REV.18.9" type="verse">
						Ashí nunkanmaya akupin niijiai tsanirmawaru ainia nu Ashí yajauchin niijiai wararsaru ásar nu pepru esaak Múkuint ajakui eararmai.
					</seg>
					<seg id="b.REV.18.10" type="verse">
						Ti esaak Wáitiakui nui pachiinkiar Wáitsatniun ashamainiak arant wajasar tiartatui &quot;Maa, Papirúnia ti uunt pépruitiat nekas Wáitnenmai ajawai. Imiá Wárik ni Wáitsatniuri tarini.&quot;
					</seg>
					<seg id="b.REV.18.11" type="verse">
						Núnisan Ashí nunkanam Súrin ainia nusha nu péprun ti kuntuts Enentáimturar earartatui. Ni surutain itiamun ṡyaki sumarkat?
					</seg>
					<seg id="b.REV.18.12" type="verse">
						Kame juna itiaru ainiawai: kurincha, Kuítniasha, kaya Shíirmachincha, ti shiir Sháuknasha, ti pénker tarachniasha, akupin entsatai shiirmachin yamakaincha kapaaniuncha, sétancha, itiaru ainiawai. Núnisan Ashí kunkuin numincha, ti shiir awara najanamuncha, ti Shíiram numincha, Yankú jiruncha, penké jiruncha, Mármur kayancha itiaru ainiawai.
					</seg>
					<seg id="b.REV.18.13" type="verse">
						Núnisan ishpinnasha, Nusháa kunkuinniasha, mira kunkuinniasha, umutaincha, asuitincha, trikiu nerencha, tura trikiu ti pénker nekenmancha itiaru ainiawai. Núnisan aintstai tankuncha, murikniasha, kawaincha ni Kárurijiai, tura Nú arantka Shuárnasha suruktinian itiaru ainiawai.
					</seg>
					<seg id="b.REV.18.14" type="verse">
						Tura nu péprun tiarmai &quot;Numí neren ti wakeruk Súmauya nu yamaikia nui atsawai. Ashí ni Kuítrisha tura Ashí ni pénkerisha tuke penké amuukayi.&quot; Tu tiarmai.
					</seg>
					<seg id="b.REV.18.15" type="verse">
						Ashí nuna Súrin armia nu, nuna surukar Kuítrintin ajasaru ásar, ti Wáitsamun ashamkar arant wajasar earartatui.
					</seg>
					<seg id="b.REV.18.16" type="verse">
						Túrawar tiartatui &quot;Maa, uunt pépruitiat ti Wáitnenmai ajakai. Nuwa ti penker iwiarmampra ainis Nuyá shuar akuptai tarachin yamakaijiai kapaaku entsarmai. Kurijiaisha kaya ti Shíirmachijiaisha tura ti penker Sháukjaisha ti shiir iwiarmampraruyi.
					</seg>
					<seg id="b.REV.18.17" type="verse">
						Ti Wárik Ashí ju kuit amukaiti.&quot; Tu tiarmai. Ashí uunt Kanú Kapitiántrisha, Ashí nayaantsanam katiinia nusha, Ashí Kanú Wiánniusha, tura Ashí Kanú nérennurisha árantak wajasarmai.
					</seg>
					<seg id="b.REV.18.18" type="verse">
						Tura pepru esaak Múkuint ajan Wáinkiar ti kakantar uutainiak tiarmai &quot;Timiá shiir pepru atsuwiti.&quot;
					</seg>
					<seg id="b.REV.18.19" type="verse">
						Tiar ti kuntuts pujuiniak awatmamar kakantar uutainiak tiarmai &quot;Maa, ti uunt pépruitiat ti Wáitnenmai ajakai. Ashí uunt kanu nérentin nayaantsanam niijiai takasar Kuítrintin ajasarmai. Tura ti Wárik mash emesnarai.&quot; Tu tiarmai.
					</seg>
					<seg id="b.REV.18.20" type="verse">
						Antsu nayaimpiniam pujarumna nu, Ashí Yus akatramutirmesha, Ashí Yusna etserniutirmesha, tura Ashí Yus-shuar árumna nu ni Wáitsamujai warastarum. Nu Wáitsamujai atumin yajauch awajtamsamarmena nuna yapajtiurmakurme.
					</seg>
					<seg id="b.REV.18.21" type="verse">
						Nuyá ti kakaram nayaimpinmaya suntar ti uunt neketai kayan Jukí nayaantsanam ajun timiai &quot;Júnisan uunt pepru Papirúnia emesnar atakka wainniakchatin tuke menkakattawai.
					</seg>
					<seg id="b.REV.18.22" type="verse">
						Tura atakka jantsemma pinkiuisha tampursha shakapsha antunkashtatui. Nu arantcha nuinkia shuar penké takakmaschartatui. Túramtai nekeamusha antunkashtatui. Ashí mitia átatui.
					</seg>
					<seg id="b.REV.18.23" type="verse">
						Shiripkincha ekeemakchartatui. Nuatma nampersha antunkashtatui. Nuikkia ni shuari Súrin arma nu Ashí nunkanam nankaamantu armai. Tura Ashí nunkanmaya shuaran waweatniua aintsan Níiya Núnis ajasarat tusa anankawarmai. Túrasha Núnisan ti kakarmaitiat ju mash Túrunayi.&quot; Tu timiai.
					</seg>
					<seg id="b.REV.18.24" type="verse">
						Kame ni akupkamujai pénker shuar ti mantamnawaru asamtai nu péprunam Ashí yaunchu Yusna etserniu numpesha, Ashí Yus-shuara numpesha tura pénker shuar Ashí nunkanam maamu ainia nuna numpesha nui paant Wáinkiamniaiti.
					</seg>
				</div>
				<div id="b.REV.19" type="chapter">
					<seg id="b.REV.19.1" type="verse">
						Nuyá nayaimpinmaya ti Untsurí aents kakantar untsumainian antukmajai. &quot;Ju ti shiir Enentáimtumainti. Yuska uwempratniuncha, nekas shiir átinniasha, nankaamaku átinniasha, tura Ashí kakarmancha nekas nérenniuiti.
					</seg>
					<seg id="b.REV.19.2" type="verse">
						Niisha aya nekas pénker Túratniua nuna Túrin asa ti nukap tsanirmaun Ashí shuaran tsanirijiai utsuun ti Asutiáyi. Niin ti Wáitkias Ashí ni shuari Máawarman Yapájmiátkaiti&quot; tiarmai.
					</seg>
					<seg id="b.REV.19.3" type="verse">
						Ataksha kakantar untsumainiak tiarmai: &quot;Ti shiiraiti. Nii Wáitsatin ji esaak tuke kajintsuk Múkuint ajawai.&quot; Tu tiarmai.
					</seg>
					<seg id="b.REV.19.4" type="verse">
						Tuíniakui paintikuatru uunta nu tura kuatru tankusha Nunká piniakumawar akupin pujutainium Yus pujana nuna shiir awajsarmai. Túrawar &quot;Imiá nekasaiti. Ti shiir Túriniaitme&quot; tiarmai.
					</seg>
					<seg id="b.REV.19.5" type="verse">
						Akupin pujutainmaya Chícham Jíinkimiai. &quot;Yusna takarniutirmesha tura ni umirniutirmesha, uuntaitkiurmesha úchitkiurmesha Kapitiánitkiurmesha péejchachitkiurmesha, ii Yusri tuke shiir awajsatarum.&quot; Tu timiai.
					</seg>
					<seg id="b.REV.19.6" type="verse">
						Nuyá ti Untsurí aents chichainiak kanusa uuntri nujankrak téter Ajá Núnisan antukmajai. Ti kakaram ipiamta Núnis amai. &quot;Tí Shíiraiti, tiarmai. Ii Uuntri Yus Ashí tujincha asa Ashí akupkatniun nankaamayi.
					</seg>
					<seg id="b.REV.19.7" type="verse">
						Tuma asamtai shiir Enentáimsartai. Murikiu anajmarmari shiir iwiarnarmatai ni nuatnaikiatin tsawantri jeayi. Tuma asamtai ti shiir warasar nincha shiir awajsatai.
					</seg>
					<seg id="b.REV.19.8" type="verse">
						Murikiu anajmarmarinkia iwiarnarti tusa ti shiir Pushí sunasmai. Nusha yamaram Máatrachu asa ti Pújuiti.&quot; Tu tiarmai. Nu Pushí Yus-shuar pénker Túramun nakumeawai.
					</seg>
					<seg id="b.REV.19.9" type="verse">
						Nuyá nayaimpinmaya suntar turutmiai &quot;Ju aatrarta: &quot;Murik nuatma Námpernam ipiaamu ainia nuka ti shiir warasarti.&quot; Tu Aartá, turutmiai. Juka Yus timia asa Imiá nekasaiti.&quot;
					</seg>
					<seg id="b.REV.19.10" type="verse">
						Takui nu suntaran shiir awajsataj tusan tikishmatramjai. Túramtai turutmiai &quot;Penke ainkiaip. Wisha Yusa Yáintrintjai ámijiai métek tura yatsumjai métek Kristu nekas chichamen tuke umirin ainia nu. Yúsak shiir awajsatniuiti.&quot; Tu turutmiai. Kame Kristu Imiá nekas timia nuna Ashí Yúsnan etserainia Nú shuar paant awajkartin ainiawai.
					</seg>
					<seg id="b.REV.19.11" type="verse">
						Nuyá nayaimp uranniun wainkiamjai. Nui kaway puju wantinkiamai. Nu kawaynium ekeema nuna naari Ti Penker Umin tutaiyi. Núnisan Ti Nekas Turin tutaiyi. Ti penker Akupin asa aya nekas pénker Túrak mesetan najanaiti.
					</seg>
					<seg id="b.REV.19.13" type="verse">
						Ni jiisha jijiai métek Keeármai. Múuknumsha akuptai tawaspan Untsurí etsenkrakuyi. Nui ni naari Yus Chicham aarmauyi. Túrasha tana nuna Ninki takamtsuk nekaamai. Numpajai enkerman entsaruyi.
					</seg>
					<seg id="b.REV.19.14" type="verse">
						Ti Untsurí nayaimpinmaya suntar mesetnum weena aintsar kawainium ekemkar ti shiir Pújun entsaru Niin nemariarmai.
					</seg>
					<seg id="b.REV.19.15" type="verse">
						Nu suntara Uuntri weneeya, Ashí nunkanmaya yajauch shuaran Máatin, Puniá mai ere tsakatskatin Jíinmiai. Tura jirujai Asutiátniua aintsan ti kakaram akupkattawai. Túrak Ashí Tujincha Yusa kajetairi ti kakarma nujai Shuáran Asutiáttawai. Uwa nekenkar ijiuratniua aitkiasan Wáitkiasartatui.
					</seg>
					<seg id="b.REV.19.16" type="verse">
						Ni pushirincha makuincha ni naari aarmauyi: Ashí Akupniun Akupin tura Ashí Uunta Uuntri.
					</seg>
					<seg id="b.REV.19.17" type="verse">
						Nuyá Tsawái-nantunam suntaran eketun wainkiamjai. Nusha nayaimpiniam nanamtin nanamainian kakantar untsuak timiai &quot;Yusa uunt namperin Yurumáitiarum.
					</seg>
					<seg id="b.REV.19.18" type="verse">
						Akupniu namankésha Yuítiarum. Suntara Kapitántri namankésha, kakaram suntara namankésha, kaway namankésha tura eketainia nuna namankésha, kame Ashí shuara namankésha nankaamantu ainia Núnasha tura penké shuar ainia Núnasha Yuítiarum.&quot; Tu untsukmai.
					</seg>
					<seg id="b.REV.19.19" type="verse">
						Tura Nuyá Entsaya Yajasmancha tura Jú nunkanam akupin ainia nunasha Ashí ni suntarijiai wainkiamjai. Niisha kawainium eketka nujai tura nuna suntarijiai mesetan najanatai tusar iruntrarmai.
					</seg>
					<seg id="b.REV.19.20" type="verse">
						Tura nu mesetnum Yajasmasha tura Kukaria Yajasmasha, penké ántar Yúsnan etserniua nu, mai achinkiarmai. Nuikkia Entsaya Yajasma ni kakarmarin Súam nu Kukaria Yajasmaka aents tujintiamun ti turak Shuáran anankawarmai. Túramtai nu shuar Entsaya Yajasma Náarin apujmamsar ni nakumkamurin shiir awajsarmai. Tuma asamtai Entsaya Yajasmancha tura Kukaria Yajasmancha íwiakuk asuprijiai ti kea nu ji-antumiannum Apeáwarmai.
					</seg>
					<seg id="b.REV.19.21" type="verse">
						Chíkichka kawainium eketkanumia Puniá tsakatskatin weneya jiinmia nujai mantamnawarmai. Túramtai nanamtin ni ayashin yuawar ejemakarmai.
					</seg>
				</div>
				<div id="b.REV.20" type="chapter">
					<seg id="b.REV.20.1" type="verse">
						Nuyá nayaimpinmaya suntar Táarun wainkiamjai. Nusha Nánkatkachu waa yawirin tura jinkiatai jirun kampurman takakuyi.
					</seg>
					<seg id="b.REV.20.2" type="verse">
						Nu suntarsha Ti Kajen Yajasman jiru kampurmajai jinkiamai. Nu Yajasma iwianchi Kapitiántri Satanas tutainti. Yáunchuya-napiti niisha. Tura nu iwianchin Jinkiá mir Uwí pujusat tusa
					</seg>
					<seg id="b.REV.20.3" type="verse">
						Nánkatkachu waanam epenmiai. Tura waiti uraichminian anujtukmai. Mir Uwí nankaamatsain Ashí nunkanmaya shuaran anankawarain tusa Túramai. Antsu mir Uwí nankaamasmatai ishichik tsawant ankant akupnaktiniaiti.
					</seg>
					<seg id="b.REV.20.5" type="verse">
						Nuyá akupin pujutainium pujuinian wainkiamjai. Tura shuara Túramurin iirsarat tusa kakaram sunasarmai. Tura Núnisan muuke tsupirka maamu wakanincha wainkiamjai. Nusha Yusa chichamen etserainiak tura Kristu chichamencha etserin ásar maamu armai. Niisha Entsaya Yajasmancha ni nakumkamurincha tikishmatracharu armai. Núnisan Náarincha nijiainiumsha tura uwejnumsha anujmampracharu armai. Nu shuar ataksha nantakiar emka nantaktin tsawantnum pachiinkiarmai. Túmainiak Krístujai métek mir Uwí akupeamun wainkiamjai. Antsu Chíkich Jákaruka mir Uwí nankaamatsain nantakcharmai.
					</seg>
					<seg id="b.REV.20.6" type="verse">
						Antsu emka nantaktin tsawantnum pachiinkiarua Nú shuar, ti penker aimak, ti shiir warasmin ainiawai. Nu shuarka Jimiará Jákatniunam pachiintsuk Yusna tuke takarin tura Núnisan Krístunu tuke takarin ártatui. Tura Krístujai métek mir Uwí akupkartatui.
					</seg>
					<seg id="b.REV.20.7" type="verse">
						Tura mir Uwí nankaamasmatai uunt iwianch urani akupnaktatui.
					</seg>
					<seg id="b.REV.20.8" type="verse">
						Túram Ashí nunkanmaya Shuáran anankawartaj tusa Jíinkittiawai. Kuk nunkanmasha tura Makuk nunkanmasha Ashí pujuinia nuna anankawartatui. Tura mesetan najanataj tusa ni suntarin nekapmarchamnia ti Untsurí irurtatui.
					</seg>
					<seg id="b.REV.20.9" type="verse">
						Tura Ashí nunkan enetak Yus-shuar matsamtaincha tura Yus ti aneamu pépruncha mash énkekarmai. Túramtai Yus nayaimpinmaya jinia akuptuk mash aesawarmai.
					</seg>
					<seg id="b.REV.20.10" type="verse">
						Tura iwianchi Kapitiántri, niin anankawarmia nu, asuprijiai Keá ji-antumiannum Apenámai. Nu yaunchusha Entsaya Yajasmasha tura Kukaria Yajasmasha, penké ántar yusnan etserniua nu, nui Apenáwarmai. Nuisha tsawaisha Káshisha iniannatsuk ti Wáitsartatui.
					</seg>
					<seg id="b.REV.20.11" type="verse">
						Nuyá akupin pujutain uuntan tura ti Pújun wainkiamjai. Tura nui pujancha wainkiamjai. Niisha ti kakaram asamtai nunkasha nayaimpisha aya menkarar tuke Atsúarmai.
					</seg>
					<seg id="b.REV.20.13" type="verse">
						Tura Túrunatsain nayaantsanam Jákarua nusha Jíinkiarmai. Núnisan iwiarsamunam jaka pujuinia nusha Jíinkiarmai. Tura Jákaruncha, nankaamantu arma nunasha tura penké shuar arma nunasha, Ashí wainkiamjai. Tura Yusai naka wajaarmai. Nuyá Ashí shuar Túramu aakma Papí urantrarmai. Tura nu papinium aarma nujai métek Ashí ni turamuri paant nékaneakui Súmamtiknawarmai. Tura Chíkich papisha tuke iwiaaku pujustin Papí urankamai.
					</seg>
					<seg id="b.REV.20.14" type="verse">
						Nuyá Jákatin amuukati tusa ji-antumiannum Apenámai. Nu ji-antumiannum wétin Jimiará Jákatin Tútainti.
					</seg>
					<seg id="b.REV.20.15" type="verse">
						Tura Ashí shuar ni naari tuke iwiaaku pujustin papinium Atsúarma nusha nui Apenáwarmai.
					</seg>
				</div>
				<div id="b.REV.21" type="chapter">
					<seg id="b.REV.21.1" type="verse">
						Nuyá nayaimpisha tura nunkasha menkaramtai nayaim yamarman tura Yamá nunkancha wainkiamjai. Tura nayaantsasha atsumai.
					</seg>
					<seg id="b.REV.21.2" type="verse">
						Wi, Juan, ti shiir péprun, Yusnumia yamaram Jerusarénkan nayaimpinmaya Táarun, wainkiamjai. Anajmarma ni aishrin inkiuntaj tusa ti shiir iwiarmampra aintsan ti penker iwiaramuyi.
					</seg>
					<seg id="b.REV.21.3" type="verse">
						Nayaimpinmaya ti kakantar chichaamun antukmajai. &quot;Iisiá, Yus yamaikia aentsjai pujawai. Tuke niijiai pujakui Ashí ni shuari ártatui. Tura niijiai tuke pujak nekas tuke ni Yusri átatui.
					</seg>
					<seg id="b.REV.21.4" type="verse">
						Yus ni neajkin ujujturartatui. Tura nuik amia nuka Ashí amuukarmatai Jákatniusha, uuttincha, Wáitsatniusha, tura najaimiatniusha atsuttawai.&quot;
					</seg>
					<seg id="b.REV.21.5" type="verse">
						Tura akupin pujutainium ekema nu &quot;Iistá, Wi Ashí penké yamarman Nájanjai&quot; timiai. Nuyá nu arantcha turutmiai &quot;Juka Imiá nekas asamtai Aartá. Nekas Enentáimtustiniaiti.&quot;
					</seg>
					<seg id="b.REV.21.6" type="verse">
						Ataksha turutmiai &quot;Yamaikia mash uminkiayi. Wiitjai. Yámankamtaiknumia Amúanmasha tuke pujuwitjai. Wisha A rétranmaya Y rétranam Ashí retra aintsaitjai. Ashí kitiama Núnaka tuke iwiaaku pujutai entsan penké Kuítchajai aartatjai.
					</seg>
					<seg id="b.REV.21.7" type="verse">
						Nupetmakunka Ashí yamarma juna mash susattajai. Wisha ni Yusri átatjai. Núnisan niisha winia uchir átatui.
					</seg>
					<seg id="b.REV.21.8" type="verse">
						Antsu Sápijkia, Yúsan Enentáimtichusha, yajauchin Máatrasha, mankartincha, tsanirmatan pujurniusha, wawekratniusha, ántar-yusan tikishmatniusha, tura Ashí Wáitrincha asuprijiai Keá ji-antumiannum Apenáwartatui. Nuka Jimiará Jákatin Tútainti.&quot;
					</seg>
					<seg id="b.REV.21.9" type="verse">
						Nuyá siati suntar pinin Amúamunam Wáitkiastinjai piakun takakua Nuyá chikichik taruti Túrutmiai &quot;Winitiá. Murikiu anajmarmarin iniaktustatjame.&quot;
					</seg>
					<seg id="b.REV.21.10" type="verse">
						Taku mesekranam naint Yakí juruki Yusnumia ti shiir Jerusarén pepru nayaimpinmaya Táarun iniaktursamai.
					</seg>
					<seg id="b.REV.21.11" type="verse">
						Nu péprusha Yusa wincharijiai Tsáapniniuyi. Nu Tsáapnincha kaya ti Shíirmachia Núnis jaspi kaya Nuní saar asa ti Tsáapniniuyi.
					</seg>
					<seg id="b.REV.21.12" type="verse">
						Pepru yantamesha ti Yakí pénkramuyi tura Wáitiri tuse amai. Tura nu Wáitinium suntar wajatiarmai. Nu Wáitinmasha Israer-shuara uuntri tuse armia nuna naari aarmauyi.
					</seg>
					<seg id="b.REV.21.13" type="verse">
						Nantu Tátainmaani menaintiu waiti amai. Nantu akatainmaanisha menaintiu waiti amai. Nunkaanisha menaintiu waiti amai. Arakaanisha menaintiu waiti amai.
					</seg>
					<seg id="b.REV.21.14" type="verse">
						Ti uunt kaya tuse apujsamu armai. Tura nui ekenir pénkramuyi. Nu tuse kayanam Murikiu akatramuri tuse armia nuna naari aarmauyi.
					</seg>
					<seg id="b.REV.21.15" type="verse">
						Suntar wijiai chichaua nu, nekapmatain kurin takakuyi. Nujai pépruncha, Wáitirincha, tura pénkramurincha nekapmartiniuyi.
					</seg>
					<seg id="b.REV.21.16" type="verse">
						Pepru esantisha wankantisha yakirisha mash métekrak armai. Suntarsha péprun nekapmataijiai nekapmaram esantisha wankantisha tura Núnisan jeamkamu yakirisha Jimiará mir Jimiará siantu (2.200) Kirúmitru amai.
					</seg>
					<seg id="b.REV.21.17" type="verse">
						Nuyá pénkrincha nekapmarmai. Suntar aents nekapmataijiai nekapmaram sesentikuatru (64) mitru amai.
					</seg>
					<seg id="b.REV.21.18" type="verse">
						Nu pénkramusha jaspi kayajai najanamuyi. Péprusha aya Kúrikiyi. Nu kuri ti penker Sáarauyi.
					</seg>
					<seg id="b.REV.21.19" type="verse">
						Pen apujtukma kayasha ti shiir kaya ainia nujai najanamu asa ti shiir iwiaramuyi. Emka nu jaspi Káyauyi. Jímiara nusha sapiru Káyauyi. Menaintiua nusha ákata Káyauyi. Kuatrua nusha Ismirártauyi.
					</seg>
					<seg id="b.REV.21.20" type="verse">
						Senkua nusha únise Káyauyi. Saisa nusha kurnarinia Káyauyi. Siatia nusha krisuritiu Káyauyi. Uchua nusha periru Káyauyi. Nuiwia nusha tupasiu Káyauyi. Tiasa nusha krisuprasa Káyauyi. Auntsea nusha jasentu Káyauyi. Tusea nusha Amatísta Káyauyi. Ti kayaim apujsamu asamtai ti Shíirmachiiyi.
					</seg>
					<seg id="b.REV.21.21" type="verse">
						Pepru Wáitiri tuse ainia nu, ti shiir nayaantsanmaya shaukjai chikichik najanamu armai. Pepru jintisha aya Kúrikiiyi. Nu kuri ti penker Sáarauyi.
					</seg>
					<seg id="b.REV.21.22" type="verse">
						Yusa Uunt Jeencha wainkiachmajai. Antsu nu peprunam Uunt Yus Ashí tujincha nu tura Núnisan Muriksha nu péprun Pímiutkui takamtsuk Níiniuyi.
					</seg>
					<seg id="b.REV.21.23" type="verse">
						Nu péprunmasha Tsawaí-nantusha Kashí-nantusha atsumchamai. Antsu Yusa winchari Tsáapin awajmiai. Núnisan Muriksha Tsáapin awajmiai.
					</seg>
					<seg id="b.REV.21.24" type="verse">
						Nu Tsáapnijiaisha Ashí nunkanmaya shuar wekasartatui. Tura Ashí nunkanam akupin ainia nusha nui yujainiak ni pénkerijiai nuna shiir awajtuiniawai.
					</seg>
					<seg id="b.REV.21.25" type="verse">
						Tura kashi Atsá asamtai tuke tsawaiti. Tuma asamtai Wáitiri tuke epenchamu ártatui.
					</seg>
					<seg id="b.REV.21.26" type="verse">
						Tura Ashí nunkanam pénker ana nuna nui itiaartatui.
					</seg>
					<seg id="b.REV.21.27" type="verse">
						Tura yajauchikia penké wayashatatui. Muíjmiainian Túrincha tura anankartincha penké wayachartatui. Antsu áyatik shuar tuke iwiaaku pujutai papinium naari aarma ainia nuke wayawartatui. Nu papincha Murik takakui.
					</seg>
				</div>
				<div id="b.REV.22" type="chapter">
					<seg id="b.REV.22.1" type="verse">
						Nuyá suntar tuke iwiaaku pujutai entsan ti Sáaran iniaktursamai. Nusha uunt akupin pujutainmaya ti saawi jiinmiai. Nu pujutaisha Yusna tura Muriknauyi.
					</seg>
					<seg id="b.REV.22.2" type="verse">
						Pepru jintincha tura Entsá mai paen tuke iwiaaku pujutai numi wajamai. Nusha Ashí tuse nantutin neremai. Ni nukesha Ashí nunkanmaya shuar Tsuámatainti.
					</seg>
					<seg id="b.REV.22.4" type="verse">
						Ashí yajauchia nuka atsuttawai. Uunt akupin pujutai, Yúsnasha Murikniasha, nuin aa asamtai ni shuari ti paant wainiainiak tikishmatrartatui. Tura nijiaincha ni naari anujmamkartatui.
					</seg>
					<seg id="b.REV.22.5" type="verse">
						Tura Káshisha atsuttawai. Nui pujuinia nuka shiripkincha etsancha atsumchartatui. Uunt Yúsak tuke Tsáapin awajtiatui. Tura ni shuari tuke iniannatsuk akupkartatui.
					</seg>
					<seg id="b.REV.22.6" type="verse">
						Nuyá suntar turutmiai &quot;Ju chicham ti nekas asa nekas Enentáimtusminiaiti. Uunt Yus yaunchu Níiniun etserniun ni chichamen Enentáimtikramia Núnisan yamaikia ni suntarin akuptuk Wárik Túrunatta nuna Ashí ni shuarin ujakuiti.&quot;
					</seg>
					<seg id="b.REV.22.7" type="verse">
						&quot;Ti Wárik winittiajai&quot; tawai Murikkia. Shuar ju papinium Yusa Chichame aarman umirna nuka shiir warasminiaiti.
					</seg>
					<seg id="b.REV.22.8" type="verse">
						Wi, Juan, juna mash iisan mash antukmajai. Tura mash iisan antukan nayaimpinmaya suntar iniaktursama nuna shiir awajsataj tusan tikishmatramjai.
					</seg>
					<seg id="b.REV.22.9" type="verse">
						Túram turutmiai &quot;Penke ainkiaip. Wisha Yusa Yáintrintjai ámijiai métek tura yatsumijiai métek. Yúsnan etserin ásar tura ju papinium aarma nuna umirainiak Yusa Yáintri ainiawai niisha. Yúsak shiir awajsatniuiti.&quot;
					</seg>
					<seg id="b.REV.22.10" type="verse">
						Nuyá ataksha turutmiai &quot;Ju Papínium aarma Yusna asamtai úukam ikiusaip. Ashí Túrunatin tsawant ishichik ajatesai.
					</seg>
					<seg id="b.REV.22.11" type="verse">
						Nu jeatsainkia yajauch shuarka tuke yajauch Túruki Wetí. Núnisan Muíjmiainian Túraka tuke Túruki Wetí. Antsu pénkeran Túraka pénkeran Túruki Wetí. Núnisan esetar Enentáimniusha tuke esetar Yusjai wekasati.&quot;
					</seg>
					<seg id="b.REV.22.12" type="verse">
						Muriksha tawai &quot;Eta, ti Wárik winittiajai. Túran ti Shíirmachin Ashí pénker Túramujai métek Súsatniua nuna takukin winittiajai.
					</seg>
					<seg id="b.REV.22.13" type="verse">
						Wiitjai. Yámankamtaiknumia Amúanmasha tuke pujuwitjai. Wisha A rétranmaya Y rétranam Ashí retra aintsaitjai.&quot; Tu tawai.
					</seg>
					<seg id="b.REV.22.14" type="verse">
						Ni pushiri pénker nijiamatniua Núnisan pénker Túrinia Nú shuar shiir warasminiaiti. Nu shuar nu pepru Wáitirincha wayamniaiti. Túrar tuke iwiaaku pujutai numinmaya yuamniaiti.
					</seg>
					<seg id="b.REV.22.15" type="verse">
						Tura antsu Yúsan Enentáimtachuka, wawekratniuka, tsanirmatan pujurainia nuka, mankartinkia, ántar-yus tikishmatniuka, tura Ashí shuar Wáitian wararainiak tuke Túrin ainia nuka aa matsatainiak penké wayachmin ainiawai.
					</seg>
					<seg id="b.REV.22.16" type="verse">
						&quot;Wi, Jesus, Ashí Yus-shuaran ujakarat tusan winia suntarun akupkajai. Wikia Tawit Weeaitjai. Túrasha Tawitia Uuntrintjai. Wikia ti Tsáapin yaa, Yánkuamia aintsanketjai.&quot; Tu tawai.
					</seg>
					<seg id="b.REV.22.17" type="verse">
						Yusa Shiir Wakanisha tura Murik anajmarmasha &quot;Winitiarum&quot; tuiniawai. Tura juna ántana nusha &quot;Winitiarum&quot; Tití. Tura Ashí kitiama nuka Winití. Wakerakka tuke iwiaaku pujutai entsan penké Kuítchajai Umartí.
					</seg>
					<seg id="b.REV.22.18" type="verse">
						Ashí shuar ju papinium Yus-Chicham aarma nuna antukarun juna ujaajai: Shuar jui aarman chikichan pataakka Yus niin ti Wáitsatin jui aarma nuna patattsattawai.
					</seg>
					<seg id="b.REV.22.19" type="verse">
						Núnisan shuar jui aarman emeneakuinkia Yus ni naarin iwiaaku pujutai papiniumia japirattawai. Tura ti shiir péprunam wayatniun suritkiattawai. Nu péprusha tura nu papisha jui paant ujakma ainiawai.
					</seg>
					<seg id="b.REV.22.20" type="verse">
						Jú Papí aantratniun ujakua nu tawai &quot;Eta, ti wari winittiajai.&quot; Pai, Núnisan Atí. Wari Winitiá, Uunt Jesusá.
					</seg>
					<seg id="b.REV.22.21" type="verse">
						Ii Uuntri Jesukrístu atumniasha shiir yainmakarti. Nuke Atí.
					</seg>
				</div>
			</div>
		</body>
	</text>
</cesDoc>
