<?xml version="1.0" standalone="yes"?><cesDoc version='4'>
	<cesHeader version='2'>
		<fileDesc>
			<titleStmt>
				<h.title>Bible(QUC)</h.title>
				<respStmt>
					<respType>Constructed in accordance to CES standards.</respType>
					<respName>Christos Christodoulopoulos</respName>
				</respStmt>
			</titleStmt>
			<extent>
				<wordCount>197427</wordCount>
				<byteCount units='bytes'>1567053</byteCount>
			</extent>
			<publicationStmt>
				<distributor>Bible.is</distributor>
				<eAddress>http://bible.is</eAddress>
				<availability>free</availability>
			</publicationStmt>
			<sourceDesc></sourceDesc>
		</fileDesc>
		<encodingDesc>
			<projectDesc>This is a part of multi-lingual corpus of the bible.</projectDesc>
			<editorialDesc>
				<conformance level='1'>Corpus Encoding Standard, Version 2.0</conformance>
				<correction status='medium' method='silent'></correction>
				<segmentation>Marked up to the level of chapter and verse.</segmentation>
			</editorialDesc>
			<tagsDecl></tagsDecl>
		</encodingDesc>
		<profileDesc>
			<langUsage>
				<language iso639='quc' id='qu'>K'iche'</language>
			</langUsage>
			<wsdUsage>
				<writingSystem id='utf-8'></writingSystem>
			</wsdUsage>
		</profileDesc>
	</cesHeader>
	<text>
		<body id='Bible' lang='qu'>
			<div id='MAT' type='book'>
				<div id='MAT.1' type='chapter'>
					<seg id='MAT.1.1' type='verse'>Wuj rech ri umajibʼal uloq ri Jesus Kristo, ukʼojol ri David, ukʼojol ri Abʼraham.</seg>
					<seg id='MAT.1.2' type='verse'>Ri Abʼraham xralkʼuwaʼlaj ri Isaʼak, ri Isaʼak xralkʼuwaʼlaj ri Jakobʼ, ri Jakobʼ xralkʼuwaʼlaj ri Juda e ri erachalal,</seg>
					<seg id='MAT.1.3' type='verse'>ri Juda xralkʼuwaʼlaj, rukʼ ri Tamar, ri Fares e ri Sara, ri Fares xralkʼuwaʼlaj ri Esrom, ri Esrom xralkʼuwaʼlaj ri Aram,</seg>
					<seg id='MAT.1.4' type='verse'>ri Aram xralkʼuwaʼlaj ri Aminadabʼ, ri Aminadabʼ xralkʼuwaʼlaj ri Naʼasson, ri Naʼasson xralkʼuwaʼlaj ri Salmon,</seg>
					<seg id='MAT.1.5' type='verse'>ri Salmon xralkʼuwaʼlaj rukʼ, ri Rajabʼ, ri Bʼoʼos, ri Bʼoʼos xralkʼuwaʼlaj, rukʼ ri Rut, ri Obʼed, ri Obʼed xralkʼuwaʼlaj ri Jese,</seg>
					<seg id='MAT.1.6' type='verse'>ri Jese xralkʼuwaʼlaj ri ajawinel David. Ri David xralkʼuwaʼlaj, rukʼ ri rixoqil ri Uriʼas, ri Salomon,</seg>
					<seg id='MAT.1.7' type='verse'>ri Salomon xralkʼuwaʼlaj ri Robʼoʼam, ri Robʼoʼam xralkʼuwaʼlaj ri Abʼiʼa, ri Abʼiʼa xralkʼuwaʼlaj ri Asaf,</seg>
					<seg id='MAT.1.8' type='verse'>ri Asaf xralkʼuwaʼlaj ri Josafat, ri Josafat xralkʼuwaʼlaj ri Joram, ri Joram xralkʼuwaʼlaj ri Osiʼas,</seg>
					<seg id='MAT.1.9' type='verse'>ri Osiʼas xralkʼuwaʼlaj ri Joʼatam, ri Joʼatam xralkʼuwaʼlaj ri Akas, ri Akas xralkʼuwaʼlaj ri Esekiʼas,</seg>
					<seg id='MAT.1.10' type='verse'>ri Esekiʼas xralkʼuwaʼlaj ri Manases, ri Manases xralkʼuwaʼlaj ri Amon, ri Amon xralkʼuwaʼlaj ri Josiʼas,</seg>
					<seg id='MAT.1.11' type='verse'>ri Josiʼas xralkʼuwaʼlaj ri Jekoniʼas e ri erachalal, aretaq chiʼ xekʼam ubʼi eʼareʼ pa ri Bʼabʼiloniʼa.</seg>
					<seg id='MAT.1.12' type='verse'>Chuwach chiʼ aretaq xekʼam ubʼi ri eʼareʼ pa ri Bʼabʼiloniʼa, ri Jekoniʼas xralkʼuwaʼlaj ri Salatiʼel, ri Salatiʼel xralkʼuwaʼlaj ri Sorobʼabʼel,</seg>
					<seg id='MAT.1.13' type='verse'>ri Sorobʼabʼel xralkʼuwaʼlaj ri Abʼiʼud, ri Abʼiʼud xralkʼuwaʼlaj ri Eliʼakim, ri Eliʼakim xralkʼuwaʼlaj ri Asor,</seg>
					<seg id='MAT.1.14' type='verse'>ri Asor xralkʼuwaʼlaj ri Sadok, ri Sadok xralkʼuwaʼlaj ri Akim, ri Akim xralkʼuwaʼlaj ri Eliʼud,</seg>
					<seg id='MAT.1.15' type='verse'>ri Eliʼud xralkʼuwaʼlaj ri Eleʼasar, ri Eleʼasar xralkʼuwaʼlaj ri Mattan, ri Mattan xralkʼuwaʼlaj ri Jakobʼ,</seg>
					<seg id='MAT.1.16' type='verse'>e ri Jakobʼ xralkʼuwaʼlaj ri Jose, ri rachajil ri Mariʼy, ri rukʼ xalax wi ri Jesus, ri kbʼix Kristo chrech.</seg>
					<seg id='MAT.1.17' type='verse'>Ri ronojel rejalabʼalil ri taq mayilqʼijsaq are weriʼ: chi ri Abʼraham e kopan rukʼ ri David, kajlajuj ijaʼal: chi rukʼ ubʼi ri David kʼateʼ ri xekʼam ubʼi Bʼabʼiloniʼa, kajlajuj ijaʼal; chi arechiʼ xekʼam ubʼi Bʼabʼiloniʼa e kopan rukʼ ri Kristo, kajlajuj ijaʼal.</seg>
					<seg id='MAT.1.18' type='verse'>Ri umajibʼal uloq ri Jesus Kristo, jeriʼ ubʼantajik. Ri Mariʼy che unan, yuqul chi utzij rukʼ ri Jose kʼatekʼuriʼ arechiʼ majaʼ kkimajij utunbʼaxik ri kikʼaslemal, ri areʼ yawabʼ ixoq chik rumal ri Tyoxlaj Uxlabʼaxel.</seg>
					<seg id='MAT.1.19' type='verse'>Ri Jose che rachajil, ri areʼ rumal che jun sukʼlaj winaq man kraj taj kubʼan qʼatojtzij puwiʼ ri areʼ chkiwach ri winaq. Are kraj kuya kan ri areʼ pa awalkil e man kʼo ta jun tzij kubʼij.</seg>
					<seg id='MAT.1.20' type='verse'>Aretaq chiʼ chomatajinaq chik weriʼ rumal, chi chanim kukʼut ribʼ chuwach pa ri rachikʼ jun anjel rech ri Ajawxel e kubʼij chrech: «Jose, che at ukʼojol ri David, maxibʼij awibʼ che kakʼam ubʼi awukʼ ri Mariʼy, ri awixoqil: rumal rech che ri alkʼuwaʼltajinaq rukʼ ri areʼ rukʼ ri Tyoxlaj Uxlabʼaxel petinaq wi.</seg>
					<seg id='MAT.1.21' type='verse'>Ri areʼ kril na uwach jun ala ral, e ri at, Jesus ri ubʼiʼ kakoj na: rumal rech che ri areʼ keʼukol na riʼ ri eʼuwinaq chrech ri kimak».</seg>
					<seg id='MAT.1.22' type='verse'>E xkʼulumataj ronojel weriʼ, arech xbʼantaj ri utzij ri qʼaxal utzij ri Dyos.</seg>
					<seg id='MAT.1.23' type='verse'>Jeriʼ nakʼut, ri qʼapoj ali, kamik yawabʼ chik, kril na uwach jun alaj ala ral, e kokisax na ubʼiʼ, Emmanueʼl, che kubʼij pa qachʼabʼal: «Ri Dyos kʼo qukʼ ri uj».</seg>
					<seg id='MAT.1.24' type='verse'>Aretaq chiʼ ri Jose kkʼastajik, kubʼano jeʼ jas xubʼij ri anjel chrech: Kukʼam ubʼi ri rixoqil pa ri rachoch;</seg>
					<seg id='MAT.1.25' type='verse'>e man kuchʼobʼ ta uwach ri areʼ chi kʼateʼ na ri qʼij che kril uwach ri alaj ral, e Jesus ri ubʼiʼ kukoj chrech ri areʼ.</seg>
				</div>
				<div id='MAT.2' type='chapter'>
					<seg id='MAT.2.1' type='verse'>Alaxinaq chik ri Jesus pa ri Bʼelem rech ri Judeʼa, pa taq ri uqʼijil ri Herodes. Ekʼo taq winaq kʼo ketaʼmabʼal che usikʼixik ri kaj, xeʼel uloq xas pa ri relbʼal qʼij uloq, kepe pa ri Jerusalem.</seg>
					<seg id='MAT.2.2' type='verse'>Ri eʼareʼ kkibʼij: «¿Jawichiʼ kʼo wi ri kajawinel ri eʼajjudiʼo che alaxinaq chik? Rumal rech che xqil ri uchʼimil xwaʼlaj pa ri relbʼal qʼij, kʼatekʼuriʼ uj petinaq chech uqʼijilaxik».</seg>
					<seg id='MAT.2.3' type='verse'>Aretaq chiʼ ri Herodes kretaʼmaj weriʼ, kuxibʼij ribʼ e xoqujeʼ kkixibʼij kibʼ konojel ri tinimit Jerusalem.</seg>
					<seg id='MAT.2.4' type='verse'>Keʼumulij ksikʼixik konojel ri enimaʼq taq chuchqajawibʼ e ri ekajtzʼibʼabʼ ri tinimit. E kuta chkech jawichiʼ kalax na wi ri Kristo.</seg>
					<seg id='MAT.2.5' type='verse'>«Pa ri Bʼelem rech ri Judeʼa kecha ri eʼareʼ chrech; rumal rech che jeriʼ utzʼibʼam kan ri qʼaxal utzij ri Dyos:</seg>
					<seg id='MAT.2.6' type='verse'>E ri at, Bʼelem, rulew ri Judeʼa, man at ta ri at chʼutiʼn ujuqʼat ri Juda; rumal rech che awukʼ ri at kel na wi jun nimalaj ubʼantajik kʼamalbʼe che keʼuyuqʼuj na ri enusiwantinimit Israʼel».</seg>
					<seg id='MAT.2.7' type='verse'>Chi chanim, ri Herodes, pa kitukel wi keʼusikʼij ri eʼajsaqwachom. Kuta chkech ri qʼij che xukʼut ribʼ ri chʼumil chkiwach</seg>
					<seg id='MAT.2.8' type='verse'>e keʼutaq ubʼi pa Bʼelem. Kubʼij chkech: «Jix, jichʼobʼoʼ ronojel ri jastaq chrij ri alaj akʼal riʼ. E aretaq chiʼ kiriqaʼ e keʼulibʼij chwech ri in, arech xoqujeʼ ri in kinbʼe che uqʼijilaxik».</seg>
					<seg id='MAT.2.9' type='verse'>Aretaq chiʼ ktataj kumal ri utzij ri ajawinel, kebʼek. E ri chʼimil che xkilo aretaq chiʼ xwaʼlaj pa ri relbʼal qʼij, nabʼe chkiwach, chi kʼateʼ ktakʼiʼ na puwiʼ ri jun kʼolbʼal jawiʼ kʼo wi ri alaj akʼal.</seg>
					<seg id='MAT.2.10' type='verse'>Aretaq chiʼ kkil ri chʼimil, ri eʼareʼ sibʼalajʼ kekiʼkotik.</seg>
					<seg id='MAT.2.11' type='verse'>Keʼok pa ri ja; e kkil ri alaj akʼal rukʼ ri Mariʼy che are unan. Kkimejbʼaʼ kibʼ e kkiqʼijilaj. Chi chanim kkijaq ri utzalaj taq kikaxa, e kkisujaj chrech, qʼan pwaq, kʼokʼ qʼol e mirra.</seg>
					<seg id='MAT.2.12' type='verse'>Chi chanim kbʼix chkech pa jun ichikʼ arech ma ketzalej ta chik rukʼ ri Herodes. Kebʼe pa jun bʼe chik arech ketzalij pa ri kamaqʼ.</seg>
					<seg id='MAT.2.13' type='verse'>Aretaq chiʼ xeʼel ubʼi ri eʼareʼ, jun anjel rech ri Ajawxel kukʼut ribʼ chuwach ri Jose pa jun richikʼ, e kubʼij chrech: «Chatwaʼlijoq, cheʼakʼamaʼ ubʼi ri akʼal e ri unan awukʼ, e chatanimaj ubʼi pa Egipto. Chatkanaj kan jelaʼ kʼateʼ chik kinbʼij chi ri in chawech. Rumal rech che ri Herodes kutzukuj na we akʼal riʼ arech kukamisaj».</seg>
					<seg id='MAT.2.14' type='verse'>Kwaʼlij ubʼi ri areʼ chaqʼabʼ, keʼukʼam bʼi ri akʼal e ri unan, e kbʼe pa ri Egipto.</seg>
					<seg id='MAT.2.15' type='verse'>Kkanaj chilaʼ chi kʼateʼ na pa ri ukamikal ri Herodes, arech qastzij kbʼantajik ri utzij ri Ajawxel bʼim rumal ri qʼaxal utij ri Dyos: Chi pa ri Egipto xinsikʼij apanoq ri nukʼojol.</seg>
					<seg id='MAT.2.16' type='verse'>Ri Herodes, aretaq chiʼ kuchʼobʼo che xsubʼuxik kumal ri eʼajsikʼinel uwach ri kaj, sibʼalaj kpe royowal e ktaqanik arech kekamisax konojel ri eʼakʼalabʼ pa Bʼelem e pa ronojel ri rulew ri areʼ, che majaʼ kʼo kebʼ kijunabʼ. Jacha ri kuchʼobʼo rumal ri xuta chkech ri eʼajsikʼinel uwach ri kaj.</seg>
					<seg id='MAT.2.17' type='verse'>Xa jekʼuriʼ qastzij kbʼantaj ri utzij ri qʼaxal utzij ri Dyos, ri Jeremiʼas:</seg>
					<seg id='MAT.2.18' type='verse'>Jun riqoj chiʼaj kʼisbʼal kʼuʼx, tatajinaq pa ri Rama, sibʼalaj uwaʼl wach e sibʼalaj oqʼej: Are ri Rakel keroqʼej ri eral; e man kraj taj kkubʼisax ukʼuʼx, rumal rech che ri eʼareʼ man ekʼo ta chi chuqʼijsaq.</seg>
					<seg id='MAT.2.19' type='verse'>Aretaq chiʼ kaminaq chik ri Herodes, ri anjel rech ri Ajawxel kukʼut ribʼ chuwach ri Jose pa ri richikʼ, jelaʼ Egipto.</seg>
					<seg id='MAT.2.20' type='verse'>E kubʼij chrech: «Chatwaʼlijoq, cheʼakʼamaʼ ubʼi ri akʼal e ri unan awukʼ, jat e chasukʼubʼaʼ ubʼi pa ri rulew ri Israʼel, rumal rech che ekaminaq chik ri kkaj kkikamisaj ri akʼal».</seg>
					<seg id='MAT.2.21' type='verse'>Kwaʼlaj ri areʼ, keʼukʼam bʼi ri akʼal e ri unan, kʼatekʼuriʼ ktzalej pa ri rulew ri Israʼel.</seg>
					<seg id='MAT.2.22' type='verse'>Aretaq chiʼ kuta utzijol che are ri Arkelaʼo kajawinik kan pa ukʼexwach ri utat pa ri Judeʼa, kuxibʼij ribʼ kbʼe jelaʼ, e kbʼe pa ri rulew ri Galileʼa.</seg>
					<seg id='MAT.2.23' type='verse'>Kpetik kujeqebʼaʼ ribʼ pa jun tinamit ubʼiʼ Nasaret, arech qastzij kbʼantajik ri kitzij ri eqʼaxal taq utzij ri Dyos: Kbʼix na Nasoreʼo chrech ri areʼ.</seg>
				</div>
				<div id='MAT.3' type='chapter'>
					<seg id='MAT.3.1' type='verse'>Pa taq ri qʼij riʼ, kpe uloq ri Wxan Ajqasaljaʼ pa ri tzʼinalik ulew rech ri Judeʼa</seg>
					<seg id='MAT.3.2' type='verse'>e kubʼij: «Chikʼexaʼ ikʼuʼx, rumal rech che ri rajawibʼal ri kaj kʼo chik naqaj».</seg>
					<seg id='MAT.3.3' type='verse'>Puwiʼ ri areʼ ktzijon wi ri Isaʼiʼas, ri qʼaxal utzij ri Dyos, aretaq chiʼ kubʼij: Uchʼabʼal ri kuraqaqej uchiʼ pa ri tzʼinalik ulew: Chisukʼumaj ri ubʼe ri Ajawxel, sukʼ chibʼanaʼ chrech ri ubʼe.</seg>
					<seg id='MAT.3.4' type='verse'>Ri Xwan riʼ, ri ratzʼyaq bʼanom rukʼ rismal ri kameyo, kʼo jun tzʼum rech ximbʼal upam. Ri uwa kutijo, are ri taq sakʼ e ri uwaʼlcheʼ.</seg>
					<seg id='MAT.3.5' type='verse'>Keʼopan rukʼ ri areʼ, ri Jerusalem, ronojel ri Judeʼa e ronojel ri siwantinimit ekʼo pa ri Jordan.</seg>
					<seg id='MAT.3.6' type='verse'>Aretaq chiʼ kbʼantaj kiqasnaʼ rumal ri areʼ pa ri nimaʼ Jordan, kkiqʼalajisaj ri kimak.</seg>
					<seg id='MAT.3.7' type='verse'>Keril sibʼalaj efariseʼo e esaduseʼoʼ che epetinaq uloq arech kbʼan kiqasnaʼ, kubʼij chkech: «Kijaʼal ri itzel taq kumatz, jachin xchʼaw iwukʼ arech ri ix kixanimaj chuwach ri oyowal che petinaq uloq?</seg>
					<seg id='MAT.3.8' type='verse'>Chiyaʼaʼ bʼaʼ utz taq iwach, che taqal chrech ri kʼexbʼal kʼuʼx,</seg>
					<seg id='MAT.3.9' type='verse'>e michomaj pa iwanimaʼ: ‘Ri uj, are qatat ri Abʼrahamʼ. Rumal rech che kinbʼij chiwech, che ri Dyos, kkowinik kuya eralkʼuwaʼl ri Abʼraham rukʼ we taq abʼaj riʼ.</seg>
					<seg id='MAT.3.10' type='verse'>Ri ikej kʼo chik puwiʼ ri rabʼ ri taq cheʼ. E ronojel cheʼ che man kuya ta jun utz uwach, kchoy na ubʼik e ksetex na riʼ pa ri qʼaqʼ.</seg>
					<seg id='MAT.3.11' type='verse'>Ri in, kinbʼan ri iqasnaʼ pa ri jaʼ arech ri ix kikʼex ri ikʼuʼx. Kʼatekʼuriʼ, ri jun che petinaq uloq chwij ri in, are nim chnuwach, ri in ma insukʼ taj arech kinwesaj ri uxajabʼ; ri areʼ kubʼan na ri iqasnaʼ pa ri Tyoxlaj Uxlabʼxel e pa ri qʼaqʼ.</seg>
					<seg id='MAT.3.12' type='verse'>Pa ri uqʼabʼ ri areʼ kʼo wi ri qʼosibʼal e kuchʼojchʼobʼej na ri ukʼolbʼal. Kukʼol na ri triko pa ri kʼuja e kuporoj na ri ukʼimal pa ri jun qʼaqʼ che man kʼo ta uchupik».</seg>
					<seg id='MAT.3.13' type='verse'>Kʼatekʼuriʼ kpe uloq ri Jesus chi pa ri Galileʼa uloq, kopan pa ri Jordan rukʼ ri Xwan arech kqasax ujaʼ rumal ri areʼ.</seg>
					<seg id='MAT.3.14' type='verse'>Ri areʼ, man kraj taj e kubʼij chrech: «¡Are ri in rajawaxik chwech che ri at kabʼan ri nuqasnaʼ, kʼatekʼuriʼ ri at katpe uloq wukʼ ri in!».</seg>
					<seg id='MAT.3.15' type='verse'>Kʼatekʼuriʼ, ri Jesus kubʼij chrech: «Chayaʼaʼ kan weriʼ pa we jun qʼij riʼ: rumal rech che jewaʼ, qastzij kbʼantaj waʼ qumal ronojel uwach sukʼil». Chi chanim kuya bʼe chrech ri areʼ arech kubʼan weriʼ.</seg>
					<seg id='MAT.3.16' type='verse'>Aretaq chiʼ kbʼantaj ri uqasnaʼ ri Jesus, chanim kel uloq pa ri jaʼ. Kʼatekʼuriʼ kujaq ribʼ ri kaj; krilo ri ruxlabʼal ri Dyos che kqaj uloq jeʼ jas jun palomax e petinaq uloq puwiʼ ri areʼ.</seg>
					<seg id='MAT.3.17' type='verse'>E jun chʼabʼal kpe uloq chikaj e kubʼij: «Are waʼ ri areʼ, ri loqʼalaj nukʼojol, rukʼ ri areʼ kʼo wi ronojel nutoqʼobʼ».</seg>
				</div>
				<div id='MAT.4' type='chapter'>
					<seg id='MAT.4.1' type='verse'>Kʼatekʼuriʼ, chi chanim ri Tyoxlaj Uxlabʼaxel kukʼam ubʼi ri Jesus pa ri tzʼinalik ulew, arech ri Itzel kutaqchiʼj che ri makaj.</seg>
					<seg id='MAT.4.2' type='verse'>Kmewaj kawinaq qʼij e kawinaq chaqʼabʼ, kʼatekʼuriʼ kunaʼ numik.</seg>
					<seg id='MAT.4.3' type='verse'>Kqebʼ ri Itzel rukʼ e kubʼij chrech: «We at ukʼojol ri Dyos, chabʼij bʼaʼ jun tzij chrech we jetaq abʼaj riʼ arech kkʼextaj pa kaxlanwa».</seg>
					<seg id='MAT.4.4' type='verse'>Kʼatekʼut ri areʼ kubʼij: «Tzʼibʼatalik: Ri winaq man xuwi ta rukʼ wa kʼaslik wi xane are rumal ronojel tzij che kel uloq pa ri uchiʼ ri Dyos».</seg>
					<seg id='MAT.4.5' type='verse'>E chanim chik ri Itzel kukʼam ubʼi ri areʼ pa ri tyoxlaj nim tinamit e kutakʼabʼaʼ puwiʼ ri uxotal ri rachoch ri Dyos,</seg>
					<seg id='MAT.4.6' type='verse'>e kubʼij chrech: «We at ukʼojol ri Dyos, chakʼyaqaʼ ubʼi awibʼ pa ri ulew, rumal rech che tzʼibʼatalik: chkech ri eʼanjel katuwuqxaʼnij na ri areʼ e pa ri kiqʼabʼ katkitelej na ubʼi ri at, arech man kʼo ta jun abʼaj kuchaqʼij wi ribʼ ri awaqan».</seg>
					<seg id='MAT.4.7' type='verse'>Ri Jesus kubʼij chrech: «Xoqujeʼ tzʼibʼatalik: Mataqchiʼj ri Awajawxel, ri Adyos chrech ri makaj».</seg>
					<seg id='MAT.4.8' type='verse'>Ri Itzel, kukʼam chi ubʼi jumul ri areʼ, kukʼam ubʼi puwiʼ jun nimalaj takʼalik juyubʼ, kukʼut chuwach ronojel ri taq rajawibʼal ri uwachulew, xoqujeʼ ri nimalaj taq ubʼantajik</seg>
					<seg id='MAT.4.9' type='verse'>e kubʼij chrech: «Ronojel weriʼ kinya chawech, we kamej awibʼ chnuwach e kinaqʼijilaʼj ri in».</seg>
					<seg id='MAT.4.10' type='verse'>Chi chanim, ri Jesus kubʼij chrech: «¡Chateloq Itzel! Rumal rech che tzʼibʼatalik: Are ri Ajawxel ri Adyos chaqʼijilaj, e xaq xuwi chrech ri areʼ kaya ri qʼijilaʼnik».</seg>
					<seg id='MAT.4.11' type='verse'>Chi chanim, ri Itzel, kuya kan ri areʼ, e kbʼek. Kʼatekʼuriʼ keqebʼ ukoq nikʼaj eʼanjel e kkipatanij ri areʼ.</seg>
					<seg id='MAT.4.12' type='verse'>Aretaq chiʼ kretaʼmaj ri areʼ, che xjachtajik ri Xwan, ktzalej ubʼik pa ri Galileʼa.</seg>
					<seg id='MAT.4.13' type='verse'>E kuya kan ri Nasara, kpetik, kjaqiʼk pa ri Kafarnaʼum chuchiʼ ri polow, chunaqaj apan ri Sabʼulon e ri Neftali,</seg>
					<seg id='MAT.4.14' type='verse'>arech qastzij kbʼantajik ri utzij ri Isaʼiʼas qʼaxel utzij ri Dyos:</seg>
					<seg id='MAT.4.15' type='verse'>¡Rulew ri Sabʼulon e rulew ri Neftali, ubʼe ri polow, rulew ri Jordan, Galileʼa kech ri jetaq amaqʼ!</seg>
					<seg id='MAT.4.16' type='verse'>Ri winaq che ejeqelik pa ri qʼequʼm kilom jun nimalaj saqil; ri ejeqelik pa ri ukʼolbʼal qʼeqʼum kamikal saqarisaninaq jun saqil pakiwiʼ.</seg>
					<seg id='MAT.4.17' type='verse'>Kʼatekʼut ri Jesus kumajbʼej ubʼi ukʼutik ri tzij e kubʼij: «Chikʼexaʼ ri ikʼuʼx, rumal rech che ri rajawibʼal ri kaj, naqaj chik kʼo wi».</seg>
					<seg id='MAT.4.18' type='verse'>E aretaq chiʼ kbʼin chuchiʼ ri polow rech ri Galileʼa, keʼril ekebʼ eʼachalaxik, ri Simon, ri kbʼix Abʼaj chrech, e ri rachalal Atrix che tajin kkikʼyaq ri kʼat pa ri polow; rumal che e&#x27;ajchapal taq kär ri eʼareʼ.</seg>
					<seg id='MAT.4.19' type='verse'>E kubʼij chkech: «Chisaʼj wukʼ ri in, e kinbʼan na chiwech, ix ajchapal taq winaq».</seg>
					<seg id='MAT.4.20' type='verse'>Ri eʼareʼ, chi chanim kkiya kan ri taq kʼat e kkiterneʼbʼej ubʼi ri areʼ.</seg>
					<seg id='MAT.4.21' type='verse'>Kbʼe chi apanoq e keʼril chi ekebʼ achalaxik, ri Santiʼago ri ukʼojol ri Sebʼedeʼo, e ri rachalal Xwan, che ekʼo pa ri jukubʼ rukʼ ri Sebʼedeʼo, ri kitat. Tajin kkikʼojoj ri taq kikʼat e ri areʼ keʼusikʼij.</seg>
					<seg id='MAT.4.22' type='verse'>Kʼatekʼuriʼ ri eʼareʼ, chanim kkiya kan ri taq kikʼat, kkiya kan ri kitat e kkiterneʼbʼej ubʼi ri areʼ.</seg>
					<seg id='MAT.4.23' type='verse'>Kbʼin pa ronojel ri Galileʼa. Ktijon pa taq ri kʼolbʼal chʼabʼal, kuya ubʼixik ri kʼakʼ utzalaj utzij ri ajawibʼal e kukunaj ronojel uwach yabʼil e qʼoxomal kʼo chkech ri winaq.</seg>
					<seg id='MAT.4.24' type='verse'>Kbʼe utzijol ri areʼ pa ronojel ri Siriʼa. Kekʼam ubʼi chrech konojel ri kʼax ekʼolik rumal taq yabʼil e rumal taq kʼi uwach kʼaxkʼolil pa ri kikʼaslemal, ri kʼo Itzel kukʼ, ri echʼuʼjabʼ, ri kaminaq kibʼaqil. Ri areʼ konojel keʼukunaj.</seg>
					<seg id='MAT.4.25' type='verse'>Kʼatekʼuriʼ, sibʼalaj kemululik ri winaq kkiterneʼbʼej, eʼajgalileʼa, eʼajdekapolis, eʼajjerusalem, eʼajjudeʼa e chʼaqap uloq chrech ri Jordan.</seg>
				</div>
				<div id='MAT.5' type='chapter'>
					<seg id='MAT.5.1' type='verse'>Aretaq chiʼ keʼril ri esibʼalaj winaq, kpaqiʼ puwiʼ ri juyubʼ, e aretaq chiʼ tʼuyul chik, keqibʼ ri eʼutijoxelabʼ rukʼ.</seg>
					<seg id='MAT.5.2' type='verse'>Kumajij ubʼixik, keʼutijoj e kubʼij chkech:</seg>
					<seg id='MAT.5.3' type='verse'>«Utz kech ri emebʼaʼibʼ pa ri kuxlabʼal rumal che kech eʼareʼ ri rajawibʼal ri kaj.</seg>
					<seg id='MAT.5.4' type='verse'>Utz kech ri kiʼ kanimaʼ, rumal che kkechbʼej na ri uwachulew.</seg>
					<seg id='MAT.5.5' type='verse'>Utz kech ri keʼoqʼik, rumal che kkubʼisax na kikʼuʼx.</seg>
					<seg id='MAT.5.6' type='verse'>Utz kech ri kenumik e kchaqij kichiʼ che ri sukʼil, rumal che kinojisax na chrech.</seg>
					<seg id='MAT.5.7' type='verse'>Utz kech ri ketoqʼobʼisan wach, rumal che ktoqʼobʼisax na kiwach ri eʼareʼ.</seg>
					<seg id='MAT.5.8' type='verse'>Utz kech ri chʼajchʼoj kanimaʼ, rumal che kkil na riʼ ri Dyos.</seg>
					<seg id='MAT.5.9' type='verse'>Utz kech ri kkichakuj ubʼanik ri nimalaj utzil, rumal che eralkʼuwaʼl ri Dyos kbʼix na chkech.</seg>
					<seg id='MAT.5.10' type='verse'>Utz kech ri keʼoqatax rumal ri sukʼil, rumal che kech ri rajawibʼal ri kaj.</seg>
					<seg id='MAT.5.11' type='verse'>Utz iwech ix aretaq chiʼ kixyoqʼ rukʼ itzel taq tzij, aretaq chiʼ kixoqataxik, e aretaq chiʼ kbʼix na rukʼ tzijtal ronojel etzalal chiwech rumal wech ri in.</seg>
					<seg id='MAT.5.12' type='verse'>Sibʼalaj chixkiʼkot bʼaʼ, utz chinaʼaʼ pa ri iwanimaʼ, rumal che nimalaj riʼ ri utojbʼalil chiwech chikaj: Xoqujeʼ, jeʼ neriʼ xbʼan che koqataxik ri eqʼaxal taq utzij ri Dyos che xepe nabʼe chiwach ri ix».</seg>
					<seg id='MAT.5.13' type='verse'>«Ix, ri ix ratzʼamil ri uwachulew. Kʼatekʼuriʼ we ri atzʼam man tza ta chik, ¿jas rukʼ ktzalix na ri utzayil? Man kʼo ta chi upatan riʼ, xuwi kkʼyaq ubʼi riʼ pa ri ulew e kxaqʼleʼx riʼ kumal ri winaq».</seg>
					<seg id='MAT.5.14' type='verse'>«Ix, ri ix uchäj ri uwachulew. Jun tinamit che kʼo puwiʼ jun juyubʼ man kkowin taj kukʼu ribʼ.</seg>
					<seg id='MAT.5.15' type='verse'>Xoqujeʼ ri winaq man kkitzij ta ri kantil arech kkikoj chuxeʼ jun tem, are kkikoj cho jun chäjbʼal, arech keʼunikej ri ekʼo pa ja.</seg>
					<seg id='MAT.5.16' type='verse'>Jeriʼ bʼaʼ chnikowoq ri ichäj ri ix chkiwach ri winaq, arech ri eʼareʼ kkil ri utz taq bʼanoj kibʼano, e xa jekʼuriʼ nim kkil wi riʼ ri itat che kʼo chikaj».</seg>
					<seg id='MAT.5.17' type='verse'>«Mikoj pa ri ichomabʼal che ri in in petinaq che upaqchiʼxik ri pixabʼ on che upaqchiʼxik ri eqʼaxal utzij ri Dyos, ri in, man in petinaq ta che upaqchiʼxik le riʼ, are kinulbʼanaʼ arech qastzij kbʼantajik.</seg>
					<seg id='MAT.5.18' type='verse'>Jeʼ, qastzij kinbʼij chiwech, majoʼq che kchup uwach ri kaj e ri ulew, man kʼo ta jun utzʼibʼ ri pixabʼ che xaq kqʼax ubʼik e mat kbʼantaj na. Ronojel kpe na.</seg>
					<seg id='MAT.5.19' type='verse'>Jachin kuxalqʼatij na jun alaj pixabʼ e jeriʼ kukʼut na chkiwach nikʼaj chik, are inlaj chʼutiʼn riʼ pa ri rajawibʼal ri kaj. Kʼatekʼut ri areʼ che kukʼaslemaj pa ri ukʼaslemal ri pixabʼ riʼ, e kukʼutu, ri areʼ riʼ, are nim ubʼantajik riʼ pa ri rajawibʼal ri kaj.</seg>
					<seg id='MAT.5.20' type='verse'>«Jeriʼ kinbʼij chiwech: We ri isukʼil ri ix, man are ta nim chuwach ri kisukʼil ri eʼajtzʼibʼanelabʼ e ri efariseʼo, man kixok ta riʼ pa ri rajawibʼal ri kaj».</seg>
					<seg id='MAT.5.21' type='verse'>«Ri ix itom che xbʼix chkech ri ojer taq qatiʼt qamam: Matkamsanik, e we jun kkamsanik, kbʼan na qʼatojtzij puwiʼ ri areʼ.</seg>
					<seg id='MAT.5.22' type='verse'>¡Jeriʼ nakʼut! Ri in kinbʼij chiwech: Ri areʼ che kpe royowal chrech ri rachalal, kbʼan na qʼatojtzij puwiʼ; e we kubʼij: ‘konʼ, chrech ri rachalal, are ri enimaʼq taq eʼajqʼatojtzij kkibʼan na qʼatoj tzij puwiʼ ri areʼ; e we kubʼij: ‘¡Itzel!ʼ, chrech, kbʼe na pa ri Kʼyaqbʼal Mes rech qʼaqʼ.</seg>
					<seg id='MAT.5.23' type='verse'>Jeriʼ nakʼut, aretaq chiʼ kakʼam ubʼi ri atabʼal toqʼobʼ cho ri tabʼal, we knaʼtaj uloq chawech che kʼo kʼax pa ri ranimaʼ ri awachalal rumal awech at,</seg>
					<seg id='MAT.5.24' type='verse'>chayaʼaʼ kan ri atabʼal toqʼobʼ chuwach ri tabʼal, kʼatekʼuriʼ are nabʼe jaʼutzirisaj awibʼ rukʼ ri awachalal, e pa ukabʼ katpetik e kakʼam uloq ri atabʼal toqʼobʼ.</seg>
					<seg id='MAT.5.25' type='verse'>Chaʼutzirisaj awibʼ rukʼ ri akʼulel, aretaq chiʼ atbʼenaq rukʼ pa ri bʼe, arech man katukʼam ta ubʼi chuwach ri qʼataltzij, e ri qʼataltzij man katujach ta chrech ri mayur, e ri mayur man katukʼyaq ta pa ri cheʼ.</seg>
					<seg id='MAT.5.26' type='verse'>Qastzij, kinbʼij chawech: man katel ta uloq riʼ chilaʼ we majaʼ atojom riʼ kʼisbʼal meʼr kortiʼl».</seg>
					<seg id='MAT.5.27' type='verse'>«Ri ix, itom che kbʼixik: Matmakunik rukʼ ixoq achi.</seg>
					<seg id='MAT.5.28' type='verse'>¡Jeʼ nakʼut! Kinbʼij in chiwech: Jachin jun che kril apanoq jun ixoq e kurayij apan uwach, xas xbʼantaj wi riʼ mak rukʼ pa ri ranimaʼ.</seg>
					<seg id='MAT.5.29' type='verse'>We katmakunik rumal ri awikyaqʼabʼ awoqʼoch, chawesaj ubʼik e naj chakʼyaqaʼ ubʼik. Jeriʼ, are utz chawech che kkam ubʼik xa jun atzʼaqatil rukʼ ri kkʼyaq ubʼi ronojel ri abʼaqil pa ri Kʼyaqbʼal Mes.</seg>
					<seg id='MAT.5.30' type='verse'>E we katmakunik rumal ri awikyaqʼabʼ aqʼabʼ, chaqupij bʼik e naj chakʼyaqaʼ bʼik. Jeriʼ, are utz chawech che kkam xa jun atzʼaqatil rukʼ ri kbʼe ronojel ri abʼaqil pa ri Kʼyaqbʼal Mes».</seg>
					<seg id='MAT.5.31' type='verse'>«Xoqujeʼ kbʼixik: Jachin jun kujach ubʼi ri rixoqil, chuyaʼaʼ ubʼi ri wuj chrech jawiʼ tzʼibʼatal wi ri jachoj ibʼ.</seg>
					<seg id='MAT.5.32' type='verse'>Kʼatekʼut ri in kinbʼij chiwech: Ri achi che kujach ubʼi ri rixoqil, ekʼu ri ixoq man ekech ta nim chʼutin, ri achi kuchʼikmej ubʼi pa ri makunik rukʼ achi; e ri jun che kkʼuliʼ rukʼ jun ixoq che jachom kan rumal ri achi, kubʼan jun makaj».</seg>
					<seg id='MAT.5.33' type='verse'>«Ri ix, itom che xbʼix chkech ri ojer qatiʼt qamam: Majikibʼaʼ ubʼixik jun tzij che man tzij taj, are qas chajikibʼaʼ ri atzij chuwach ri Ajawxel.</seg>
					<seg id='MAT.5.34' type='verse'>Ri in kinbʼij chiwech, ma kʼo ta jun tzij kijikibʼaʼ ubʼixik: chuwach ri kaj, rumal rech che are utʼuyulbʼal ri Dyos;</seg>
					<seg id='MAT.5.35' type='verse'>chuwach ri uwach ulew, rumal che utakʼalbʼal raqan; chuwach ri Jerusalem, rumal che are utinimit ri nimalaj ajawinel.</seg>
					<seg id='MAT.5.36' type='verse'>Xoqujeʼ xaq majikibʼaʼ ubʼixik jun tzij rumal ri ajolom, rumal rech che ma katkowin ta wi kabʼan saq on kabʼan qʼeqʼ chrech jun awiʼ.</seg>
					<seg id='MAT.5.37' type='verse'>Chabʼanaʼ ri atzij: ‘¿We jeʼ? ¡Jeʼ!ʼ, ‘¿We jayiʼ? ¡Jayiʼ!ʼ: ri jun taq tzij chik petinaq rukʼ ri Itzel.</seg>
					<seg id='MAT.5.38' type='verse'>Ri ix, itom che xbʼixik: jun woqʼochaj utojbʼalil jun woqʼochaj e jun wareyaj utojbʼalil jun wareyaj.</seg>
					<seg id='MAT.5.39' type='verse'>Ri in kinbʼij chiwech: Mixchʼoʼjin rukʼ ri itzel. Chrech ri jun winaq che katuchʼay cho ri rikyaqʼabʼ utzaltmal apalaj, chayaʼaʼ chrech ri jun utzaltmal apalaj chik.</seg>
					<seg id='MAT.5.40' type='verse'>Ri jun che kraj kubʼan qʼatojtzij pawiʼ arech kukʼam ubʼi ri awatzʼyaq, xoqujeʼ chayaʼaʼ ubʼi ri aqʼuʼ chrech.</seg>
					<seg id='MAT.5.41' type='verse'>E ri jun che katutaqo arech katbʼin jun milla rukʼ, jat e chatbʼin kebʼ milla rukʼ.</seg>
					<seg id='MAT.5.42' type='verse'>Ri jun che kuta jun jas uwach chawech, chayaʼaʼ chrech, e ri jun che kraj kaqaj jun jas uwach chrech, matanimaj chuwach».</seg>
					<seg id='MAT.5.43' type='verse'>«Itom, che xbʼixik: Chaloqʼoqʼej ri awajil atzʼaqat e chatzʼiʼlaj ri akʼulel.</seg>
					<seg id='MAT.5.44' type='verse'>Are kʼu ri in kinbʼij chiwech: Cheʼiloqʼoqʼej ri eʼikʼulel e chixchʼaw rukʼ ri Dyos tabʼal toqʼobʼ pakiwiʼ ri kixkoqataj,</seg>
					<seg id='MAT.5.45' type='verse'>arech, ri ix, ixralkʼuwaʼl ri itat chikaj, che kukaʼyisaj ri qʼij pakiwiʼ chi eʼitzel winaq chi eʼutz winaq, e kupetisaj uloq ri jabʼ pakiwiʼ chiʼ isukʼ winaq chiʼ man esukʼ winaq taj.</seg>
					<seg id='MAT.5.46' type='verse'>Rumal che we eʼare keʼiloqʼoqʼej ri kixkiloqʼoqʼej ri ix, jas ri utojbʼalil ukʼaxel riʼ chiwech? Weriʼ, ¿la man xoq jeriʼ ta kʼu waʼ kkibʼan ri eʼajtoqʼinelabʼ?</seg>
					<seg id='MAT.5.47' type='verse'>E we xuwi kiya rutzil kiwach ri eʼiwachalal, su jun jas uwach chi apanoq kibʼan ri ix? Weriʼ, ¿la man xoq jeriʼ ta kʼu waʼ kkibʼan ri man junam ta qakojonik kukʼ?</seg>
					<seg id='MAT.5.48' type='verse'>Jeriʼ na kʼut, ri ix utz tzʼaqatlaj taq winaq chibʼanaʼ, jeʼ jas ri itat chikaj».</seg>
				</div>
				<div id='MAT.6' type='chapter'>
					<seg id='MAT.6.1' type='verse'>Qas chiwilaʼ iwibʼ, arech aretaq chiʼ kibʼan ri utzalaj taq jastaq mibʼan chkiwach ri winaq arech kiwaj kixilitaj kumal. We jeriʼ kibʼano, man kʼo ta utojbʼalil ukʼaxel rukʼ ri itat chikaj.</seg>
					<seg id='MAT.6.2' type='verse'>Xa jekʼuriʼ, aretaq chiʼ kaya ri sin pwaq, maraqaqej achiʼ che ubʼixik chkiwach ri winaq jacha kkibʼan pa taq ri Kʼolbʼal chʼabʼal e pa taq ri bʼe, ri ewinaq che kebʼ kipalaj, rumal che are kkaj nim keʼil wi kumal ri winaq. Qastzij kinbʼij chiwech, ri eʼareʼ riʼ xkʼamtaj ri utojbʼalil kumal.</seg>
					<seg id='MAT.6.3' type='verse'>E kʼu ri at, aretaq chiʼ kaya jun pwaq, maretaʼmaj ri umox aqʼabʼ ri kubʼan ri awikyaqʼabʼ,</seg>
					<seg id='MAT.6.4' type='verse'>xa jeriʼ kʼuriʼ, ri asipanik, pa awalkil kkanaj kanoq; e ri Atat che kril ri awalkil, kutzalij na ukʼaxel weriʼ chawech.</seg>
					<seg id='MAT.6.5' type='verse'>Ri ix aretaq chiʼ kixchʼaw rukʼ ri Dyos, mibʼan iwech jacha kkibʼan ri winaq che kebʼ taq kipalaj: Kqaj chkiwach kechʼaw rukʼ ri Dyos pa ri taq Kʼolbʼal chʼabʼal e pa ri taq kʼayibʼal, arech kkaj keʼilitaj kumal ri winaq. Qastzij kinbʼij chiwech, ri eʼareʼ riʼ xkʼamtaj ri utojbʼalil kumal.</seg>
					<seg id='MAT.6.6' type='verse'>E kʼu ri at, aretaq chiʼ katchʼaw rukʼ ri Dyos, jat pa ja, chatzʼapij ri uchiʼja, e chatchʼaw rukʼ ri Atat che kʼo chilaʼ pa awalkil; e ri Atat che kril ri awalkil kutzalij na ukʼaxel weriʼ chawech.</seg>
					<seg id='MAT.6.7' type='verse'>Pa ri chʼawem rukʼ ri Dyos, michololej sibʼalaj tzij, jacha kkibʼan ri man junam ta qakojonik kukʼ: rukʼ ri kewolwotik, kkichomaj che ketatbʼexik.</seg>
					<seg id='MAT.6.8' type='verse'>Mibʼan iwech ejacha ri eʼareʼ, rumal che ri Itat qastzij retaʼm chik ri rajawaxik chiwech, arechiʼ majoq kitzʼonoj chrech.</seg>
					<seg id='MAT.6.9' type='verse'>«Ri ix, jeriʼ bʼaʼ chixchʼaw rukʼ ri Dyos: Qatat, ri at kʼo chikaj, tyoxlaj ri abʼiʼ,</seg>
					<seg id='MAT.6.10' type='verse'>chpetoq ri awajawibʼal, chbʼantajoq ri awajonik jeriʼ cho ri ulew jeʼ jas chikaj.</seg>
					<seg id='MAT.6.11' type='verse'>Chayaʼaʼ bʼaʼ ri qawa qukʼyaʼ chqech rech we jun qʼij riʼ.</seg>
					<seg id='MAT.6.12' type='verse'>Chasacha bʼaʼ ri qamak jeriʼ jacha usachik ri kimak qabʼanom ri uj ri kʼo ri kimak qukʼ.</seg>
					<seg id='MAT.6.13' type='verse'>Maya bʼe chqech che kujqaj pa ri mak; kʼatekʼuriʼ chujatoʼoʼ pa ri uqʼabʼ ri itzel.</seg>
					<seg id='MAT.6.14' type='verse'>Jeriʼ, we kisach kimak ix ri winaq, xoqujeʼ ri Itat chikaj kusach ri imak ix;</seg>
					<seg id='MAT.6.15' type='verse'>kʼatekʼut we man kisach ta kimak ri ix ri winaq, xoqujeʼ ri Itat chikaj man kusach ta riʼ ri imak ix».</seg>
					<seg id='MAT.6.16' type='verse'>Aretaq chiʼ kixmewaj ri ix, mibʼano che kbʼison ipalaj, jeriʼ jacha kkibʼano ri winaq che kebʼ kipalaj. Kebʼisonik arech utz keʼilik kumal ri winaq rumal che kemewajik. Qastzij kinbʼij chiwech, ri eʼareʼ, xkʼamtaj ri utojbʼalil kumal.</seg>
					<seg id='MAT.6.17' type='verse'>Ri at, aretaq chiʼ katmewajik, are chakʼokʼarisaj ri ajolom e chachʼajaʼ ri awach,</seg>
					<seg id='MAT.6.18' type='verse'>arech, ri winaq, man ketaʼmaj taj che katmewajik, arech are ri Atat che kʼo chilaʼ pa ri awalkil, kilowik e kutzalij na weriʼ ukʼaxel chawech.</seg>
					<seg id='MAT.6.19' type='verse'>Mimulij iqʼinomal waral chuwachulew, jawijeʼ neʼ kwa wi ri ixjut, e jawiʼ kʼo wi ri qʼux, e jawijeʼ ri eʼelaqʼomabʼ kkikʼot uloq ri uxeʼ e kkelaqʼaj ri jastaq.</seg>
					<seg id='MAT.6.20' type='verse'>Are utz chimulij iqʼinomal chikaj: jelaʼ man kʼo ta ri ixjut kwaʼik e ri qʼux, man ekʼo ta eʼelaqʼomabʼ che kkikʼot uloq uxeʼ, kʼatekʼuriʼ, kkelaqʼaj ri jastaq.</seg>
					<seg id='MAT.6.21' type='verse'>Rumal che jawijeʼ kʼo wi ri aqʼinomal, xoqujeʼ chilaʼ riʼ kʼo wiʼ ri awanimaʼ.</seg>
					<seg id='MAT.6.22' type='verse'>Ri ukantil ri abʼaqil, are ri awoqʼoch. We utz ri awoqʼoch, ronojel ri abʼaqil kanikowik.</seg>
					<seg id='MAT.6.23' type='verse'>Kʼatekʼut, we yawabʼ ri awoqʼoch, ronojel riʼ ri abʼaqil kʼo pa qʼequʼmal. We qʼequʼm ri chäj kʼo awukʼ, ¡sibʼalaj jun qʼequʼm riʼ kʼolik!</seg>
					<seg id='MAT.6.24' type='verse'>Ma kʼo ta jun kkowinik keʼupatanij ekebʼ ajawibʼ: on tiʼtik riʼ kunaʼ chrech jun e kuloqʼoqʼej riʼ ri jun chik, on kuyuqabʼaʼ ribʼ riʼ chrij ri jun e kretzelaj uwach riʼ ri jun chik. Ri ix, man kixkowin taj kipatanij ri Dyos e ri Pwaq.</seg>
					<seg id='MAT.6.25' type='verse'>«Ri in, kinbʼij chiwech: Mimay ri iwa pa ri ikʼaslemal, e xoqujeʼ mimay ri iwatzʼyaq rech ri ibʼaqil. ¿La man are ta nim ubʼanik ri ikʼaslemal chuwach ri iwa, e ri ibʼaqil chuwach ri iwatzʼyaq?</seg>
					<seg id='MAT.6.26' type='verse'>Chiwilampeʼ ri taq chikop rech ri uwokaj: man kʼo ta ketikonajik, man kʼo ta kejachʼanik e man kʼo ta kkikʼol pa taq kʼuja, e ri Itat chikaj keʼutzuqu. ¿La man are ta kʼu nim ibʼanik ri ix chkiwach ri eʼareʼ?</seg>
					<seg id='MAT.6.27' type='verse'>¿Jachin jun chiwech ri ix, we kraj, kkowinik kutiq chi na apanoq uwiʼ jun qʼij che ri ukʼaslemal?</seg>
					<seg id='MAT.6.28' type='verse'>E che ri iwatzʼyaq, ¿jas rumal rech kixchoman chrech? Chiwilampeʼ jas kikʼiyik ri saq kotzʼij ekʼo cho ri ulew: man kekos taj e man kebʼatzʼan taj.</seg>
					<seg id='MAT.6.29' type='verse'>Kʼatekʼut, ri in, kinbʼij chiwech, che mineʼ ri Salomon, rukʼ ronojel ri nimalaj taq uqʼij xkʼojiʼk, ma xukoj ta jun atzʼyaq jeriʼ jas ri atzʼyaq kech ri taq kotzʼij riʼ.</seg>
					<seg id='MAT.6.30' type='verse'>We ri Dyos kuya ri atzʼyaq riʼ chrech ri qʼayes che kʼo uchanim cho ri ulew, kʼatekʼuriʼ chweʼq kʼo chi pa ri qʼaqʼ, ¿la man are ta nim chi na ri utzalaj taq jastaq kubʼan chiwech ri ix, ix winaq che xa jubʼiqʼ ikojonik kʼolik?</seg>
					<seg id='MAT.6.31' type='verse'>Mamayow ikʼuʼx e mibʼij: ¿Jas kqatij na ri uj, jas kqaqumuj na ri uj? ¿Jas qatzʼyaq kqakoj na ri uj?</seg>
					<seg id='MAT.6.32' type='verse'>Are waʼ we jastaq riʼ kemayow rukʼ ri man junam ta qakojonik kukʼ. Ri Itat chikaj retaʼm chik che ri ix rajawaxik weriʼ chiwech.</seg>
					<seg id='MAT.6.33' type='verse'>Are nabʼe chitzukuj ri Rajawibʼal e ri usukʼil, e ronojel weriʼ xaq utzʼaqat chi ukoq riʼ kya chiwech.</seg>
					<seg id='MAT.6.34' type='verse'>Mamayow ikʼuʼx rukʼ ri petinaq chweʼq: ri chweʼq kumay ribʼ riʼ. Chjujunal qʼij kʼo riʼ ri raʼlal».</seg>
				</div>
				<div id='MAT.7' type='chapter'>
					<seg id='MAT.7.1' type='verse'>«Mibʼan qʼatojtzij arech ma kbʼan ta qʼatojtzij piwiʼ ri ix;</seg>
					<seg id='MAT.7.2' type='verse'>rumal che, rukʼ ri qʼatojtzij kibʼano, kbʼan qʼatojtzij piwiʼ ri ix, e rukʼ ri jun etabʼal kixetanik ri ix, kixetaxik na.</seg>
					<seg id='MAT.7.3' type='verse'>¿Jasche ri at, are kawil ri kʼim pa ri uwoqʼoch ri awachalal? ¡E man kawil ta ri tem che kʼo pa ri awoqʼoch ri at!</seg>
					<seg id='MAT.7.4' type='verse'>On jas ubʼixik kabʼij chrech ri awachalal: “Chayaʼaʼ kan bʼe chwech ri in, arech kinwesaj ri kʼim pa ri awoqʼoch”, kʼatekʼuriʼ, ¡kʼo ri tem pa ri awoqʼoch ri at!</seg>
					<seg id='MAT.7.5' type='verse'>Kebʼ apalaj ri at, are nabʼe chawesaj ri tem kʼo pa ri awoqʼoch, kʼatekʼuriʼ, chanim riʼ katkaʼyik arech kawesaj ri kʼim kʼo pa ri uwoqʼoch ri awachalal».</seg>
					<seg id='MAT.7.6' type='verse'>«Miyaʼ ri tyoxlaj taq jastaq chkech ri jetaq tzʼiʼ. Mikʼyaq ubʼi ri kchupchatik taq abʼaj chkech ri aq, weneʼ kkixaqʼalbʼej, kʼatekʼuriʼ chi chanim chik kkisutij kibʼ chiwij e kixkichʼaqapij kan ri ix».</seg>
					<seg id='MAT.7.7' type='verse'>«Chitayij jun jasach, e kyaʼtaj na chiwech; chixtzukunoq e kʼo na ri kiriqo, chixkʼorkʼotoq e kjaq na ri uchiʼja chiwach.</seg>
					<seg id='MAT.7.8' type='verse'>Rumal che jachin kutayij, kukʼam na; jachin ktzukunik, kuriq na; jachin kkʼorkʼotik, kjaq na ri uchiʼja chuwach.</seg>
					<seg id='MAT.7.9' type='verse'>¿Jachin jun chiwech ri ix, che ri ukʼojol kuta jun kaxlanwa chrech, e kuya jun abʼaj chrech?</seg>
					<seg id='MAT.7.10' type='verse'>¿On, we kuta jun kar chrech e kuya jun kumatz chrech?</seg>
					<seg id='MAT.7.11' type='verse'>We ri ix, che ix itzel taq winaq, iwetaʼm uyaʼik utz taq jastaq chkech ri eʼiwalkʼuwaʼl, are sibʼalaj nim chi na kʼuriʼ ri utz taq jastaq kuya ri Tatxel kʼo chikaj, chkech ri ketow chrech».</seg>
					<seg id='MAT.7.12' type='verse'>«Jeriʼ nakʼut, ronojel ri jastaq che kiwaj kkibʼan ri winaq chiwech, xoqujeʼ chibʼanaʼ bʼaʼ ri ix chkech ri eʼareʼ: are waʼ ri tyoxlaj wuj e ri eqʼaxal utzij ri Dyos».</seg>
					<seg id='MAT.7.13' type='verse'>«Are chixokoq pa ri latzʼ uchiʼja. Rumal che nimalaj uwach ri uchiʼja e jamalik ri bʼe che kukʼaʼm ubʼi pa ri tzaqabʼal ibʼ, e sibʼalaj ekʼi kebʼe pa we jun bʼe riʼ;</seg>
					<seg id='MAT.7.14' type='verse'>kʼatekʼut sibʼalaj latzʼ uchiʼja e nitzʼlaj uwach ri bʼe che kukʼaʼm ubʼi pa ri kʼaslemal e man ekʼi ta ri winaq keriqow we bʼe riʼ».</seg>
					<seg id='MAT.7.15' type='verse'>«Cheʼitzʼiʼlaj ri eʼesal taq kiwach ri eqʼaxal utzij ri Dyos che kepe iwukʼ ri ix jeʼ jas echij, kʼatekʼut chkipam uloq eʼitzel taq yoʼk.</seg>
					<seg id='MAT.7.16' type='verse'>Rumal ri kiwachinik ri eʼareʼ, ri ix kichʼobʼ na kiwach. ¿La kchʼup puch uva chuwach ri kʼix? On ¿la kchʼup puch wikox chuwach ri kʼix?</seg>
					<seg id='MAT.7.17' type='verse'>Jeriʼ nakʼut, ri utz cheʼ kuya utz taq uwach, kʼatekʼut ri itzel cheʼ kuya itzel taq uwach.</seg>
					<seg id='MAT.7.18' type='verse'>Jun utz cheʼ ma kkowin taj kuya itzel taq uwach, tekʼut jun itzel cheʼ ma kkowin taj kuya utz taq uwach.</seg>
					<seg id='MAT.7.19' type='verse'>Ronojel cheʼ che man kuya ta utz taq uwach, kchoyik e kkʼyaq ubʼi pa ri qʼaqʼ.</seg>
					<seg id='MAT.7.20' type='verse'>Xa jekʼuriʼ, rumal ri kiwachinik, ri ix kichʼobʼ kiwach riʼ ri eʼareʼ».</seg>
					<seg id='MAT.7.21' type='verse'>«Man eʼareʼ ta ri kkibʼij: ‘Ajawxel, Ajawxelʼ ri keʼok na pa ri rajawibʼal ri kaj, eʼare keʼokik ri kkibʼan ri urayibʼal ri Nutat chikaj.</seg>
					<seg id='MAT.7.22' type='verse'>Sibʼalaj ekʼiʼ riʼ kkibʼij na chwech pa ri jun qʼij riʼ: ‘Ajawxel, Ajawxel, ¿la man pa ri abʼiʼ taj ri at xqaqʼaxij ri utzij ri Dyos? ¿La man pa ri abʼiʼ taj xeqakʼyaq ubʼi ri eʼitzel? ¿La man pa ri abʼiʼ taj xqabʼan sibʼalaj kʼiʼ mayibʼal taq jastaq?ʼ</seg>
					<seg id='MAT.7.23' type='verse'>Kʼatekʼuriʼ, chi chanim riʼ kinya ubʼixik chkiwach: “Man kʼo ta jumul ri in xinwetaʼmaj iwach; naj jix ubʼi chwech ixbʼanal taq itzel”.</seg>
					<seg id='MAT.7.24' type='verse'>Jeriʼ nakʼut, ri jun che kuta we tzij kinbʼij in riʼ e kukʼaslemaj pa ri ukʼaslemal, jeriʼ nakʼuriʼ jacha ri jun nim retambʼal achi, che xuyak ri rachoch puwiʼ ri abʼaj.</seg>
					<seg id='MAT.7.25' type='verse'>Xpe ri jabʼ, xbʼinik ri nimalaj jaʼ, xbʼiririk ri nimalaj kyaqiqʼ e xuchʼikmij we jun ja riʼ, e man xtzaq taj: rumal rech che tzʼaqom puwiʼ abʼaj.</seg>
					<seg id='MAT.7.26' type='verse'>Kʼatekʼuriʼ, jachin jun che kuta we tzij kinbʼij in riʼ e man kukʼaslemaj ta pa ri ukʼaslemal, jeriʼ jacha ri jun chʼuʼj achi che xuyak ri rachoch cho ri sanyibʼ.</seg>
					<seg id='MAT.7.27' type='verse'>Xpe ri jabʼ, xbʼinik ri nimalaj jaʼ, xbʼiririk ri nimalaj kyaqiqʼ, xuchʼikmij we jun ja riʼ e xtzaq ubʼik. E xchachiʼ ri ja riʼ».</seg>
					<seg id='MAT.7.28' type='verse'>Kʼatekʼuriʼ, aretaq chiʼ ri Jesus kukʼis ubʼixik we tzij riʼ, ri winaq sibʼalaj kkiya uqʼij ri ukʼutunik:</seg>
					<seg id='MAT.7.29' type='verse'>rumal che ktijonik jeriʼ jacha jun achi che kʼo reqleʼn e man je taj ejacha ri ekitzʼibʼanelabʼ.</seg>
				</div>
				<div id='MAT.8' type='chapter'>
					<seg id='MAT.8.1' type='verse'>Aretaq chiʼ kxuliʼ uloq cho ri juyubʼ, sibʼalaj winaq kkiterneʼbʼej bʼi ri areʼ.</seg>
					<seg id='MAT.8.2' type='verse'>Kʼatekʼuriʼ kqibʼ ukoq rukʼ ri areʼ jun achi che tajin kaqʼiy ri utzʼumal, kumej ribʼ chuwach, e kubʼij chrech: «Ajawxel, we kawaj at, katkowinik waʼ kinachʼajchʼobʼej ri in».</seg>
					<seg id='MAT.8.3' type='verse'>Ri areʼ, kulikʼ ri uqʼabʼ, kuchap ukoq ri areʼ e kubʼij chrech: «In kinwaj, chatchʼajchʼobʼejoq bʼaʼ». Kʼatekʼuriʼ chi xaq bʼiʼ chʼajchʼoj xkanaj kan ri utzʼumal.</seg>
					<seg id='MAT.8.4' type='verse'>E ri Jesus kubʼij chrech: «Mkʼo mabʼij wi weriʼ, are jat, jakʼutuʼ awibʼ chuwach ri chuchqajaw e chatzujuj ri jun tabʼal toqʼobʼ jeʼ jas xtaqan kan ri Moʼises, arech are jun utz kʼutbʼal chkiwach ri eʼareʼ».</seg>
					<seg id='MAT.8.5' type='verse'>Aretaq chiʼ okem kubʼan pa ri Kafarnaʼum kqibʼ ukoq rukʼ ri areʼ jun kʼamalbʼe chkech okʼal xoltato che kubʼij chrech: «</seg>
					<seg id='MAT.8.6' type='verse'>Ajawxel, ri nupataninel kaminaq ubʼaqil tutzʼulik choja, e sibʼalaj qʼoxom kʼolik».</seg>
					<seg id='MAT.8.7' type='verse'>Kubʼij ri areʼ chrech: «Kinbʼe na che ukunaxik».</seg>
					<seg id='MAT.8.8' type='verse'>Ri Kʼamalbʼe kubʼij chrech: «Man taqal ta chwech arech katok pa ri wachoch, xaq rukʼ jun tzij chabʼij, kutzir riʼ ri nupataninel.</seg>
					<seg id='MAT.8.9' type='verse'>In, che man kʼo ta jun nim weqleʼn; kʼatekʼuriʼ, keʼintaq ri enutaqoʼn. Kinbʼij chrech jun: Jat, e ri areʼ kbʼek, kinbʼij chrech jun chik: Chatpetoq e kpetik, e kinbʼij chrech ri nutaqoʼn: Chabʼanaʼ weriʼ e kubʼano».</seg>
					<seg id='MAT.8.10' type='verse'>Aretaq chiʼ ri Jesus kuta we tzij riʼ, kmayowik chrech e kubʼij chkech ri winaq che kkiterneʼbʼej ri areʼ: «Qastzij, kinbʼij chiwech: Man nuriqom ta ri in pa ri Israʼel jun kojonik jeʼ jas we jun kojonik riʼ.</seg>
					<seg id='MAT.8.11' type='verse'>¡Jeʼ neriʼ! Ri in kinbʼij chiwech, che sibʼalaj ekʼi kepe na uloq pa ri relbʼal qʼij e pa ri uqajbʼal qʼij, kʼatekʼuriʼ, kkisoklej kibʼ riʼ che waʼim rukʼ ri Abʼraham, ri Isaʼak e ri Jakobʼ pa ri rajawibʼal ri Kaj,</seg>
					<seg id='MAT.8.12' type='verse'>ekʼu ri eralkʼuwaʼl ri Ajawibʼal, kekʼyaq ubʼi riʼ pa ri qʼequʼm: chilaʼ riʼ ri oqʼej e ri quchʼuchʼem wareyaj».</seg>
					<seg id='MAT.8.13' type='verse'>Kʼatekʼuriʼ kubʼij chrech ri Kʼamalbʼe: «¡Jat! ¡Chbʼantajoq chawech jeʼ jas ri akojonik!». Kʼatekʼuriʼ pa ri jun kajbʼal riʼ utz chik ri ajpataninel.</seg>
					<seg id='MAT.8.14' type='verse'>Kok pa ri rachoch ri Simon, e kril ri chichuʼ ujiʼ ri Simon che qajinaq pa ri chʼat rumal che kʼo jun sibʼalaj qʼaqʼ chrij.</seg>
					<seg id='MAT.8.15' type='verse'>Kuchap ukoq ri uqʼabʼ e kel ubʼi ri qʼaqʼ chrij, kwaʼlajik e kok che upatanixik ri areʼ.</seg>
					<seg id='MAT.8.16' type='verse'>Aretaq chiʼ kqaj ubʼi uwach ri qʼij, kkʼam uloq chrech ri areʼ sibʼalaj ewinaq che ekʼo eʼitzel kukʼ; xaq rukʼ jun tzij keʼukʼyaq ubʼi ri eʼitzel, e keʼukunaj konojel ri eyawabʼibʼ,</seg>
					<seg id='MAT.8.17' type='verse'>arech qastzij kbʼantaj ri utzij ri Isaʼiʼas ri qʼaxal utzij ri Dyos: Ri areʼ xukʼam ri tuqaʼrlaj qabʼaqil e xreqaj ri taq qayabʼil.</seg>
					<seg id='MAT.8.18' type='verse'>Aretaq chiʼ ri Jesus krilo che xaq klaʼ wi sutim rij kumal ri winaq, ktaqanik arech keqʼax chʼaqap chik chrech ri cho.</seg>
					<seg id='MAT.8.19' type='verse'>Kʼatekʼuriʼ, jun ajtzʼibʼ kqibʼ koq rukʼ e kubʼij chrech: «Ajtij, in katinterneʼbʼej xaq pa jawijeʼ kʼolibʼal katbʼe wi na ri at».</seg>
					<seg id='MAT.8.20' type='verse'>Ri Jesus kubʼij chrech: «Ri taq yak kʼo ri kʼolbʼal kiwarbʼal, ri chikop re uwokaj kʼo ri taq kisok e kʼu ri ukʼojol ri achi ma kʼo ta jawiʼ kuqʼoybʼaʼ wi ri ujolom».</seg>
					<seg id='MAT.8.21' type='verse'>Jun chik chkech ri eʼutijoxel kubʼij chrech: «Nabʼe na chayaʼaʼ bʼe chwech arech kinmuquʼ na kanoq ri nutat».</seg>
					<seg id='MAT.8.22' type='verse'>Kʼatekʼut, ri Jesus kubʼij chrech: «Chinaterneʼbʼej kʼatekʼuriʼ chayaʼaʼ bʼe chkech ri ekaminaqibʼ kekimuq ri ekikaminaqibʼ».</seg>
					<seg id='MAT.8.23' type='verse'>Chanim kaqʼan pa ri jun jukubʼ e kkiterneʼbʼej ubʼi ri eʼutijoxelabʼ.</seg>
					<seg id='MAT.8.24' type='verse'>Kʼatekʼuriʼ chi xaqteʼ chanim kubʼalkatij ribʼ ri polow. Kok ri uqʼet pa ri jukubʼ. Kʼatekʼut, warinaq ri areʼ.</seg>
					<seg id='MAT.8.25' type='verse'>Ri eʼareʼ keqibʼ ukoq rukʼ che ukʼasuxik e kkibʼij chrech: «Chujakoloʼ Ajaw, tajin kujkamik!».</seg>
					<seg id='MAT.8.26' type='verse'>Kubʼij chkech: «¿Suche kixibʼij iwibʼ, ix winaq che xa jubʼiqʼ ikojonik?». Xaqbʼiʼ kawaʼlajik, kuyajyatej ri kyaqiqʼ e ri polow, e kqaj uwach ri kyaqiqʼ e ri polow.</seg>
					<seg id='MAT.8.27' type='verse'>E kʼu ri eʼachijabʼ riʼ mayibʼal kekanaj rukʼ weriʼ e kkibʼij: «¿Jachin kʼu waʼ we areʼ riʼ che xoqujeʼ ri kyaqiqʼ e ri polow keniman chrech?»</seg>
					<seg id='MAT.8.28' type='verse'>Aretaq chiʼ kopan chʼaqap chik, pa ri kitinamit ri gadarenos, keʼel uloq chuchiʼ ri taq kijul ri kaminaqibʼ ekebʼ winaq che echapom rumal ri itzel, kepe uloq che ukʼulaxik ri areʼ. Sibʼalaj ekʼax taq chʼuʼj ri eʼareʼ, che rumal neriʼ man kʼo ta jun kkachʼowik kqʼax pa we jun bʼe riʼ.</seg>
					<seg id='MAT.8.29' type='verse'>E chanim kkiraqaqej kichiʼ: «¿Su kawaj chqech ri uj, at ukʼojol ri Dyos? ¿La xatpe waral riʼ arech kawaʼlisaj kʼax chqech aretaq chiʼ majoʼq kopan ri qʼij?».</seg>
					<seg id='MAT.8.30' type='verse'>Ekʼo apan chilaʼ jumulaj jupuq taq aq che tajin kewaʼkat apanoq.</seg>
					<seg id='MAT.8.31' type='verse'>Kʼatekʼuriʼ ri eʼitzel kkita chrech ri Jesus: «We ri at kujakʼyaq ubʼi ri uj, chujataqaʼ ubʼi pa we jupuq aq riʼ».</seg>
					<seg id='MAT.8.32' type='verse'>«Jix», kcha ri areʼ chkech. Xas chanim keʼel uloq e keʼok pa taq ri aq. Kʼatekʼuriʼ konojel ri jupuq aq kkʼyaq ubʼi kibʼ cho ri juyubʼ pa ri jaʼ, e chilaʼ xekam wi.</seg>
					<seg id='MAT.8.33' type='verse'>Ri eʼajyuqʼabʼ kkixibʼij kibʼ e keʼanimaj ubʼik. Keʼkibʼij pa ri tinimit ronojel we jastaq riʼ, xoqujeʼ ri jastaq xbʼantaj kukʼ ri winaq che echapom rumal ri itzel.</seg>
					<seg id='MAT.8.34' type='verse'>Kʼatekʼuriʼ chi chanim konojel ri siwan tinimit keʼel uloq che ukʼulaxik ri Jesus e aretaq chiʼ kkilo, kkita toqʼobʼ chrech arech kel uloq pa ri kitinimit.</seg>
				</div>
				<div id='MAT.9' type='chapter'>
					<seg id='MAT.9.1' type='verse'>Kaqʼan pa ri jun jukubʼ, kqʼax chʼaqap, kʼatekʼuriʼ kpe pa ri utinimit.</seg>
					<seg id='MAT.9.2' type='verse'>Xas chanim kkʼam ubʼi chrech jun cheʼrinaq ubʼaqil achi qajinaq cho jun chʼat. Ri Jesus kril ri kikojonik ri eʼareʼ, kʼatekʼuriʼ kubʼij chrech ri cheʼrinaq ubʼaqil achi: «Mubʼan kebʼ akʼuʼx walkʼuwaʼl, ksachitajik ri jetaq amak».</seg>
					<seg id='MAT.9.3' type='verse'>Kʼatekʼuriʼ chi chanim ejujun eʼajtzʼibʼanelabʼ kkichomaj: «We jun riʼ tajin kubʼij itzel taq tzij chrech ri Dyos».</seg>
					<seg id='MAT.9.4' type='verse'>Ri Jesus retaʼm ri kichomabʼal, kʼatekʼuriʼ kubʼij: «¿Suche che itzel kixchoman pa ri iwanimaʼ?</seg>
					<seg id='MAT.9.5' type='verse'>¿Su ri man kʼax ta ubʼixik: ksachitaj ri amak, on chatwaʼlijoq e chatbʼinoq?</seg>
					<seg id='MAT.9.6' type='verse'>Arech kiwetaʼmaj che ri ukʼojol ri achi kkowin che usachik ri makaj chuwachulew, –kubʼij chrech ri cheʼrinaq ubʼaqil achi– chatwaʼlijoq, chakʼamaʼ bʼi le achʼat e jat cho ri awachoch».</seg>
					<seg id='MAT.9.7' type='verse'>Ri areʼ kwaʼlajik e kbʼe cho ri rachoch.</seg>
					<seg id='MAT.9.8' type='verse'>Ri winaq, aretaq chiʼ kkil weriʼ kkixibʼij kibʼ e nim kkil wi ri Dyos rumal che uyaʼom we jun kowinem riʼ chkech ri winaq.</seg>
					<seg id='MAT.9.9' type='verse'>Aretaq chiʼ elem chik kubʼan ri Jesus chilaʼ, kril jun achi, che tʼuyul cho ri mexa che rech tojbʼal taq alkabʼal, ri areʼ, Mateʼo ri ubʼiʼ, kʼatekʼuriʼ kubʼij chrech: «¡Chinaterneʼbʼej ubʼi ri in!». Kwaʼlij ubʼi ri areʼ e kateriʼ ubʼi chrij.</seg>
					<seg id='MAT.9.10' type='verse'>Aretaq chiʼ ri areʼ kʼo cho ri mexa pa ja rukʼ ri Mateʼo, sibʼalaj ekʼi eʼajtoqʼinelabʼ e eʼajmakibʼ keʼopan cho ri mexa kukʼ ri Jesus e ri eʼutijoxelabʼ.</seg>
					<seg id='MAT.9.11' type='verse'>Aretaq chiʼ ri efariseʼo kkil weriʼ, kkibʼij chkech ri eʼutijoxelabʼ, «¿Suche kwaʼ ri iwajaw kukʼ ri eʼajtoqʼinelabʼ e ri eʼajmakibʼ?».</seg>
					<seg id='MAT.9.12' type='verse'>Kʼatekʼut, aretaq chiʼ kuta ri areʼ, kubʼij: «Ri winaq che utz kiwach ekʼolik, man rajawaxik ta ajkunanel chkech, are rajawaxik chkech ri eyawabʼibʼ.</seg>
					<seg id='MAT.9.13' type='verse'>Jix e jiwetaʼmaj ri ubʼixkil weriʼ: Are kinwaj ri sachbʼal mak, man are ta kinwaj ri tabʼal toqʼobʼ. Jeriʼ nakʼut man inpetinaq ta che kisikʼixik ri esukʼ taq winaq, are inpetinaq chech kisikʼixik ri eʼajmakibʼ».</seg>
					<seg id='MAT.9.14' type='verse'>Chi chanim ri eʼutijoxelabʼ ri Xwan keqibʼ ukoq rukʼ e kkibʼij chrech: «¿Suche che ri uj e ri efariseʼo kujmewajik, kʼatekʼuriʼ ri eʼatijoxelabʼ at man kemewaj taj?».</seg>
					<seg id='MAT.9.15' type='verse'>Ri Jesus kubʼij chkech: «¿La kuyaʼo keʼoqik ri erachiʼl ri chʼabʼ ala aretaq chiʼ kʼo ri areʼ kukʼ? Kpe na kʼu riʼ ri nikʼaj taq qʼij che ri chʼabʼ ala ktoqix na ubʼi chkixoʼl, kʼatekʼut qas arechiʼ kʼuriʼ kemewajik.</seg>
					<seg id='MAT.9.16' type='verse'>Man kʼo ta jun winaq che kukoj jun chʼaqap kʼakʼ atzʼyaq chrech jun qʼeʼl atzʼyaq; rumal che ri chʼaqap kʼakʼ kujikʼ ribʼ riʼ e kunimarisaj riʼ ri teqʼ.</seg>
					<seg id='MAT.9.17' type='verse'>Xoqujeʼ man kʼo ta jun winaq kukʼol ri kʼakʼ amajaʼ pa qʼeʼl taq tzʼum ukʼolbʼal. Rumal che ri qʼeʼl taq utzʼum ukʼolbʼal kupoqʼisaj ribʼ riʼ, ktixtaj riʼ ri amajaʼ e ktzeltaj riʼ ri taq tzʼuma ukʼolbʼal. Jeriʼ nakʼut, kkʼol ri kʼakʼ amajaʼ pa kʼakʼ taq tzʼum ukʼolbʼal, e chi ekebʼ riʼ, utz riʼ, man kʼo ta jun kubʼan kʼax».</seg>
					<seg id='MAT.9.18' type='verse'>Aretaq chiʼ tajin kubʼij weriʼ chkech, jun winaq che nim ubʼantajik pa ri qʼatbʼaltzij kqibʼ ukoq rukʼ, kumej ribʼ chuwach ri Jesus e kubʼij: «Ri numiʼal kʼateriʼ xkamik; jakojoʼ na kʼut ri aqʼabʼ puwiʼ, kʼatekʼuriʼ kkʼasiʼ na kʼuriʼ».</seg>
					<seg id='MAT.9.19' type='verse'>Kwaʼlij ubʼi ri Jesus e kuterneʼbʼej ubʼik, xoqujeʼ ri eʼutijoxelabʼ kkiterneʼbʼej ubʼi ri areʼ.</seg>
					<seg id='MAT.9.20' type='verse'>Kʼatekʼuriʼ, jun ixoq che chi kabʼlajuj junabʼ uloq tajin kutzaq ukikʼel, chrij uloq kqibʼ rukʼ ri areʼ e kuchap ukoq ri uchiʼ ri ratzʼyaq.</seg>
					<seg id='MAT.9.21' type='verse'>Rumal che kuchomaj pa rech wi: «Rukʼ kinchap ukoq ri ratzʼyaq, kinutzir waʼ».</seg>
					<seg id='MAT.9.22' type='verse'>Kusutij ribʼ ri Jesus che rilik ri areʼ e kubʼij chrech: «Mubʼan kebʼ akʼuʼx numiʼal, are ri akojonik xatkolow ri at». Kʼatekʼuriʼ chi xaqbʼi kkoltaj ri ixoq.</seg>
					<seg id='MAT.9.23' type='verse'>Aretaq chiʼ kopan cho rachoch ri jun achi che nim ubʼantajik pa qʼatbʼaltzij, kerilo ri kebʼanow ri suʼ e ri winaq che ekʼaxkʼobʼinaq. Ri Jesus kubʼij:</seg>
					<seg id='MAT.9.24' type='verse'>«Chixel uloq, ri ali man kaminaq taj, ri areʼ xa warinaq». Kʼatekʼuriʼ, kkitzeʼj uwach ri areʼ.</seg>
					<seg id='MAT.9.25' type='verse'>Aretaq chiʼ keʼesataj ubʼi ri winaq, kok bʼi ri areʼ, kuchap ukoq ri ali che ri uqʼabʼ, kʼatekʼuriʼ ri areʼ kwaʼlajik.</seg>
					<seg id='MAT.9.26' type='verse'>E kbʼe utzijol pa ronojel ri tinimit we jun bʼanoj xbʼantajik riʼ.</seg>
					<seg id='MAT.9.27' type='verse'>Aretaq chiʼ kel ubʼi ri Jesus chilaʼ, kkiterneʼbʼej bʼi ekebʼ moyibʼ e kkiraqaqej kichiʼ: «Chel akʼuʼx ubʼik chqech ri uj, ukʼojol ri David».</seg>
					<seg id='MAT.9.28' type='verse'>Aretaq chiʼ keʼopan choja, ri emoyibʼ keqibʼ ukoq rukʼ, kʼatekʼuriʼ, kubʼij ri Jesus chkech: «¿La kixkojonik che kinkowin chrech ubʼanik weriʼ?»–«Kujkojonik, Ajawxel», kecha chrech.</seg>
					<seg id='MAT.9.29' type='verse'>Chanim kuchap ukoq ri kiwoqʼoch e kubʼij: «Chbʼantajoq bʼaʼ iwukʼ ri ix, jeʼ jas ri ikojonik».</seg>
					<seg id='MAT.9.30' type='verse'>Kʼatekʼuriʼ kujaq ribʼ ri kiwoqʼoch. Chi chanim, ri Jesus, keʼuyajyatej ri eʼareʼ: «Chibʼanaʼ, che man kʼo ta jun kretaʼmaj weriʼ!».</seg>
					<seg id='MAT.9.31' type='verse'>Kʼatekʼut, ri eʼareʼ, aretaq chiʼ keʼel ubʼik kkiyaʼ ubʼixik weriʼ pa ronojel ri tinimit.</seg>
					<seg id='MAT.9.32' type='verse'>Aretaq chiʼ elem na kkibʼan ri eʼareʼ, kkʼam uloq chrech, jun mem achi che chapom rumal ri itzel.</seg>
					<seg id='MAT.9.33' type='verse'>Kukʼyaq uloq ri itzel, kʼatekʼuriʼ ri mem kumajij chʼawem. Ri winaq, kakimay uwach weriʼ e kkibʼij: «Man kʼo ta jun rilom uwach pa ri Israʼel jun jas uwach jacha weriʼ!».</seg>
					<seg id='MAT.9.34' type='verse'>Kʼatekʼut ri efariseʼo kkibʼij: «Rumal ri Kinimal ri eʼitzel keʼukʼyaq ubʼi ri eʼitzel».</seg>
					<seg id='MAT.9.35' type='verse'>Ri Jesus kbʼe pa ronojel ri alaj taq tinimit e pa ri nim taq tinimit. Ktijon pa taq ri Kʼolbʼal chʼabʼal, kuya ubʼixik ri utzalaj kʼakʼ tzij rech ri ajawibʼal e kukunaj ronojel taq yabʼil e ronojel qʼoxom.</seg>
					<seg id='MAT.9.36' type='verse'>Aretaq chiʼ krilo che kemululik ri winaq, kel ukʼuʼx chkech. Rumal che kemayowik e ekosinaq ejacha chij che man kʼo ta kajyuqʼ.</seg>
					<seg id='MAT.9.37' type='verse'>Chanim kubʼij chkech ri eʼutijoxelabʼ: «Kʼo sibʼalaj qʼanarinaq triko, kʼatekʼuriʼ man ekʼi ta ri eʼajchakibʼ ekʼolik;</seg>
					<seg id='MAT.9.38' type='verse'>chita bʼaʼ toqʼobʼ chrech ri rajaw ri ulew arech keʼutaq ajchakibʼ pa ri rulew».</seg>
				</div>
				<div id='MAT.10' type='chapter'>
					<seg id='MAT.10.1' type='verse'>Keʼusikʼij ri ekabʼlajuj, kuya ri kowinem chkech pakiwiʼ ri eʼitzel taq uxlabʼal, arech kekikʼyaq ubʼik e kkikunaj ronojel yabʼil e ronojel qʼoxom.</seg>
					<seg id='MAT.10.2' type='verse'>Ri kibʼiʼ ri ekabʼlajuj etaqoʼnelabʼ are weriʼ: nabʼe ri Simon, ri kbʼix Pedro (Luʼ) chrech, e ri rachalal Atrix; ri Santiʼago ukʼojol ri Sebʼedeʼo e ri rachalal Xwan;</seg>
					<seg id='MAT.10.3' type='verse'>ri Aliʼp e ri Bʼartolome; ri Max e ri Mateʼy che ajtoqʼinel; ri Santiʼago ukʼojol ri Alfeʼo e ri Tadeʼo;</seg>
					<seg id='MAT.10.4' type='verse'>ri Simon che Selotes e ri Judas Iskariʼote, ri areʼ che kujach na ri Jesus.</seg>
					<seg id='MAT.10.5' type='verse'>Ri Jesus keʼutaq ubʼi we ekabʼlajuj riʼ rukʼ we taq tzij riʼ: «Mixbʼe pa ri kibʼe ri kʼo jun wi chik kikojonik e mixok pa jun kitinamit ri Eʼajsamariʼa.</seg>
					<seg id='MAT.10.6' type='verse'>Are chisukʼubʼaʼ ubʼik kukʼ ri esachinaq taq chij ekʼo pa ri rachoch ri Israʼel.</seg>
					<seg id='MAT.10.7' type='verse'>Pa ri bʼe, chiyaʼaʼ ubʼixik che sibʼalaj naqaj chik kʼo wi ri rajawibʼal ri kaj.</seg>
					<seg id='MAT.10.8' type='verse'>Cheʼikunaj ri eyawabʼibʼ, chiyaʼaʼ jun kʼakʼ kʼaslemal chkech ri ekaminaq taq winaq, chichʼajchʼobʼej ri kitzʼumal ri tajin kaqʼiy ri kitzʼumal, cheʼikʼyaqaʼ ubʼi ri eʼitzel. Ri ix, xa ikochim weriʼ, xoqujeʼ chiyaʼaʼ bʼaʼ jeʼ jas jun sipanik.</seg>
					<seg id='MAT.10.9' type='verse'>Mikʼam ubʼi qʼan ipwaq, saq ipwaq on ri alaj taq pwaq chutzaʼm ipas, xoq mikʼam ubʼi ikoxtar rech ri ibʼe,</seg>
					<seg id='MAT.10.10' type='verse'>xoq mikʼam ubʼi ijalbʼal, ma kebʼ ta iwatzʼyaq, ixajabʼ, ichʼimiʼy: ri ajchak kuchʼak ri uwa».</seg>
					<seg id='MAT.10.11' type='verse'>«Aretaq chiʼ kixopan pa jun nim tinimit on pa jun alaj tinimit, chitzukuj jachin jun utz winaq, kʼatekʼuriʼ chixkanaj pa ri rachoch, chi kʼateʼ arechiʼ kixel chi ubʼik.</seg>
					<seg id='MAT.10.12' type='verse'>Chiyaʼaʼ jun rutzil uwach aretaq chiʼ kixok pa ri ja».</seg>
					<seg id='MAT.10.13' type='verse'>«We eʼutz we jun ja kʼolbʼal riʼ, kopan ri nimalaj iwutzil pakiwiʼ ri eʼareʼ; we man eʼutz, ri nimalaj utzil kʼo iwukʼ ktzalej na riʼ piwiʼ.</seg>
					<seg id='MAT.10.14' type='verse'>E we man kʼo ta jun kixkʼulanik, e ktow ri itzij, chixel ubʼik pa we jun ja kʼolbʼal riʼ on pa we jun tinimit riʼ, kʼatekʼuriʼ chitotaʼ kan ri poqlaj kʼo chrij ri iwaqan.</seg>
					<seg id='MAT.10.15' type='verse'>Qastzij kinbʼij chiwech: pa ri uqʼij ri qʼatojtzij, xa jubʼiqʼ riʼ ri kʼaxkʼolil chech ri Sodoma e ri Gomorra chuwach ri kʼaxkʼolil chech ri jun tinimit riʼ.</seg>
					<seg id='MAT.10.16' type='verse'>Jeriʼ nakʼut, ri in kixintaq bʼi ri ix, ix jacha chij chkixoʼl ri eyoʼk. Qas nim iwetaʼmabʼal bʼa chkʼoloq jeʼ jas ri jetaq kumatz e qas chkʼojiʼ bʼaʼ ri utzil iwukʼ jeʼ jas ri taq palomax».</seg>
					<seg id='MAT.10.17' type='verse'>«Qas chikʼoloʼ iwibʼ chkiwach ri winaq. Rumal che kixkijach na ri ix chkech ri ebʼanal qʼatojtzij, kʼatekʼuriʼ kixkijichʼej na ri che asyar pa taq ri kʼolbʼal chʼabʼal.</seg>
					<seg id='MAT.10.18' type='verse'>Kixkikʼam na ubʼi chkiwach ri eqʼatbʼaltzij e chkiwach ri eʼajawinel rumal wech ri in, arech kiyaʼ na ubʼixik ri tzij chkiwach ri eʼareʼ e chkiwach ri kʼo jun chik kikojonik.</seg>
					<seg id='MAT.10.19' type='verse'>Kʼatekʼut, aretaq chiʼ kixkʼam na ubʼik, mitzukuj jas tzij kibʼij, on jas ubʼixik kibʼij: kyaʼtaj na ri utz tzij chiwech pa ri jun kajbʼal riʼ.</seg>
					<seg id='MAT.10.20' type='verse'>Rumal che, man ix ta riʼ ri kixchʼawik, are ri ruxlabʼaxel ri Itat riʼ ri kchʼaw na iwukʼ ri ix.</seg>
					<seg id='MAT.10.21' type='verse'>Ri jun achalaxik, kujach na ri rachalal pa ri kamikal, e ri tatxel kujach na ri ralkʼuwaʼl riʼ; kechʼoʼjin na ri eʼalkʼuwaʼlxelabʼ kukʼ ri enan tat, kʼatekʼuriʼ, keʼkikamisaj na riʼ.</seg>
					<seg id='MAT.10.22' type='verse'>Kʼatekʼuriʼ konojel riʼ ri winaq kixketzelaj na riʼ, rumal ri nubʼiʼ ri in, kʼatekʼut jachin utz uchʼijik kubʼano pa ri ukʼisbʼalil, ri areʼ kkoltaj na».</seg>
					<seg id='MAT.10.23' type='verse'>«We kixoqitax pa jun nim tinimit, chixanimaj ubʼi pa jun chik, e we xoqujeʼ kixoqtax pa we jun chik riʼ, chixanimaj ubʼi pa jun urox chik. Qastzij kinbʼij chiwech, che majaʼ riʼ kibʼinbʼej ronojel taq ri tinimit rech ri Israʼel arechiʼ kpe ri ukʼojol ri achi».</seg>
					<seg id='MAT.10.24' type='verse'>«Ri tijoxel, man are ta nim chuwach ri rajtij, e ri pataninel man are ta nim chuwach ri rajaw.</seg>
					<seg id='MAT.10.25' type='verse'>Kubʼan riʼ chrech ri tijoxel, we jeriʼ jas ri rajtij, e kubʼan riʼ chrech ri pataninel we jeriʼ jas ri rajaw. We bʼim Bʼeʼelzebʼul chrech ri rajaw ja, chi nim chi na ubʼixik riʼ chkech ri eʼuwinaq ekʼo pa ja».</seg>
					<seg id='MAT.10.26' type='verse'>«¡Mixibʼij iwibʼ chkech ri eʼareʼ! Man kʼo ta jun jas uwach che chʼuqatal uwach kamik riʼ che mat kqʼalisax na, man kʼo ta jun jas uwach kamik riʼ che awatalik che man kchʼobʼtaj na.</seg>
					<seg id='MAT.10.27' type='verse'>Ri tzij che kinbʼij in chiwech pa ri qʼequʼm chibʼij ix pa ri usaqil ri qʼij; kʼatekʼuriʼ ri tzij che kita koq pa taq ixikin, sibʼalaj chiyaʼaʼ ubʼixik puwiʼ ri xotal uloq».</seg>
					<seg id='MAT.10.28' type='verse'>«Mixibʼij iwibʼ chkech ri kkikamisaj ri bʼaqil, man kekowin ta kʼut kkikamisaj ri uxlabʼal. Are chixibʼij iwibʼ chech ri Jun che kkowinik kusach ri uxlabʼal e ri bʼaqil pa ri Kʼyaqbʼal Mes.</seg>
					<seg id='MAT.10.29' type='verse'>La man kekʼayix ta kebʼ alaj taq chikop re uwokaj rumal jun as? Jeʼ bʼaʼ riʼ, ma kʼo ta jun chkech ktzaq uloq cho ri ulew we man retaʼm ta ri Itat.</seg>
					<seg id='MAT.10.30' type='verse'>Kʼatekʼuriʼ, ri ix, xoq etaʼmatalik, ¡ri rejabʼalil ri iwiʼ!</seg>
					<seg id='MAT.10.31' type='verse'>Mixibʼij bʼaʼ iwibʼ, ri ix are nim ibʼantajik chkiwach ekʼi alaj taq chikop re uwokaj».</seg>
					<seg id='MAT.10.32' type='verse'>«Jachin ri kubʼij ri utzil panuwiʼ ri in chkiwach ri winaq, xoqujeʼ ri in kinbʼij na ri rutzilal ri areʼ chuwach ri Nutat chikaj.</seg>
					<seg id='MAT.10.33' type='verse'>Kʼatekʼut, jachin kubʼij panuwiʼ ri in chkiwach ri winaq che man kuchʼobʼ ta nuwach, xoqujeʼ ri in kinbʼij na riʼ chuwach ri Nutat chikaj che man kinchʼobʼ ta uwach».</seg>
					<seg id='MAT.10.34' type='verse'>«Michomaj che inpetinaq arech kinulkojo ri nimalaj utzil chuwach ri uwach ulew. Man inpetinaq taj arech kinulkojo ri nimalaj utzil, are inpetinaq arech kinulkojo ri chʼichʼ rech chʼoʼj.</seg>
					<seg id='MAT.10.35' type='verse'>Jeʼ nakʼut, ri in inpetinaq arech kchʼoʼjin ri achi rukʼ ri utat, ri ixoq rukʼ ri unan e ri alibʼaxel rukʼ ri ralibʼ.</seg>
					<seg id='MAT.10.36' type='verse'>E ri eʼukʼulel chjujunal winaq, eʼare nakʼuriʼ ri erachal».</seg>
					<seg id='MAT.10.37' type='verse'>«Ri jun winaq che are sibʼalaj kuloqʼoqʼej ri unan on ri utat chnuwach ri in, ma utz ta wukʼ. Ri jun winaq che are sibʼalaj kuloqʼoqʼej ri ukʼojol on ri umiʼal chnuwach ri in, man utz ta wukʼ.</seg>
					<seg id='MAT.10.38' type='verse'>Ri areʼ che man krukʼaj ta ri uripbʼal e man kteriʼ ta chwij, ma utz ta wukʼ.</seg>
					<seg id='MAT.10.39' type='verse'>Ri jun che kuriqaʼ na ri ukʼaslemal, xas are kusach na riʼ, e ri jun che kutzaq na ri ukaslemal rumal wech in, xas are kuriqaʼ na riʼ».</seg>
					<seg id='MAT.10.40' type='verse'>«Ri jun che kixukʼulaj ri ix, in ri kinukʼulaj. E ri jun che kinukʼulaj ri in, are kukʼulaj ri Jun che inutaqom uloq ri in.</seg>
					<seg id='MAT.10.41' type='verse'>Ri jun che kukʼulaj jun qʼaxel utzij ri Dyos rumal che qʼaxel utzij ri Dyos, kukʼam na riʼ jun sipanik rech qʼaxel utzij ri Dyos, kʼatekʼuriʼ ri jun che kukʼulaj jun sukʼlaj winaq rumal che sukʼlaj winaq, kukʼam na riʼ jun sipanik che rech sukʼlaj winaq.</seg>
					<seg id='MAT.10.42' type='verse'>Ri jun che kuya na juqubʼ joron chrech jun, chkech we chʼutiʼn riʼ, rumal che tijoxel, qastzij kinbʼij chiwech che man ksach ta riʼ ri utojbʼalil chrech».</seg>
				</div>
				<div id='MAT.11' type='chapter'>
					<seg id='MAT.11.1' type='verse'>Kʼatekʼuriʼ, aretaq chiʼ ri Jesus xukʼis ubʼixik we tzij chkech ri ekabʼlajuj utijoxelabʼ, kbʼe ubʼi chilaʼ arech kuyaʼaʼ ubʼixik ri tzij pa taq ri kitinimit.</seg>
					<seg id='MAT.11.2' type='verse'>Ri Xwan, che pa ri cheʼ, utom raqanil tzij puwiʼ ri taq ubʼanoj ri Kristo. Keʼutaq bʼi ejujun chkech ri eʼutijoxelabʼ arech kkibʼij chech ri areʼ:</seg>
					<seg id='MAT.11.3' type='verse'>«¿La at riʼ ri kpetik, on kqeyeʼj na jun chik?».</seg>
					<seg id='MAT.11.4' type='verse'>Ri Jesus kubʼij chkech: «Jix e jibʼij chrech ri Xwan ri kito e ri kiwilo:</seg>
					<seg id='MAT.11.5' type='verse'>ri emoyibʼ kʼo kʼakʼ kiwoqʼochʼ, kebʼinik ri etakmaʼyibʼ, ri tajin kaqʼiy ri kitzʼumal chʼajchʼoj kekanajik, kkita chik ri esoʼribʼ, kʼo jun kʼakʼ kikʼaslemal ri ekaminaqibʼ, ¡e ri utzalaj kʼakʼ tzij kya ubʼixik chkech ri emebʼaʼibʼ,</seg>
					<seg id='MAT.11.6' type='verse'>e utz rech, ri jun che man ktzaq ta rumal wech ri in!».</seg>
					<seg id='MAT.11.7' type='verse'>Aretaq chiʼ kebʼe ubʼi eʼareʼ, ri Jesus ktzijon puwiʼ ri Xwan chkech ri winaq: «Ri ix, ¿jachin xeʼiwilaʼ pa ri tzʼinalik ulew? ¿La jun aj silobʼinaq rumal ri kyaqiqʼ?</seg>
					<seg id='MAT.11.8' type='verse'>Jeʼ neriʼ, ri ix, ¿jachin xeʼiwilaʼ? ¿La jun achi che ukojom utzalaj taq ratzʼyaq? ¡Jayiʼ! Ri enikʼaj che kkikoj utzalaj taq atzʼyaq ekʼo riʼ pa ri kachoch ri eʼajawinel.</seg>
					<seg id='MAT.11.9' type='verse'>Jeʼ bʼaʼ, ¿jachin xeʼiwilaʼ? ¿La xeʼiwilaʼ jun qʼaxel utzij ri Dyos? Kinbʼij chiwech che jeʼ nakʼut, e ri jun riʼ are nim chuwach jun qʼaxel utzij ri Dyos.</seg>
					<seg id='MAT.11.10' type='verse'>Ri jun riʼ areʼ riʼ ri tzʼibʼam chrij: Nutaqom ubʼi ri nutaqoʼn nabʼe ubʼi chawach arech kusukʼumaj ri abʼe chawach.</seg>
					<seg id='MAT.11.11' type='verse'>Qastzij kinbʼij chiwech, che ma kʼo ta jun chkixoʼl ri ekal ri ixoqibʼ che are nim ri ubʼantajik chuwach ri Xwan ri Qasaljaʼ. Kʼatekʼut ri alaj chʼutiʼn pa ri rajawibʼal ri kaj are nim ubʼantajik riʼ chuwach ri areʼ.</seg>
					<seg id='MAT.11.12' type='verse'>Chi pa taq ri uqʼij uloq ri Xwan ri kʼateʼ na pa taq we qʼij kamik riʼ, ri rajawibʼal ri kaj, ukʼaxkʼolim ri chʼoʼj, e kkitoqij ri eʼajchʼoʼjabʼ.</seg>
					<seg id='MAT.11.13' type='verse'>Konojel bʼaʼ ri eqʼaxal utzij ri Dyos, xoqujeʼ ri pixabʼ, chi kʼateʼ na rukʼ ri Xwan, xkiqʼaxej ri utzij ri Dyos.</seg>
					<seg id='MAT.11.14' type='verse'>E we kiwaj kikoj ri nutzij, ri Xwan are ri Eliʼas, ri areʼ che ktzalej na uloq.</seg>
					<seg id='MAT.11.15' type='verse'>Ri jun che kʼo uxikin, chutatabʼej bʼaʼ weriʼ!»</seg>
					<seg id='MAT.11.16' type='verse'>«¿Rukʼ jachin kinjunamtisaj wi we jun mayilqʼijsaq riʼ? Cheʼujala ubʼi ri eʼakʼalabʼ che etʼuyul pa kʼayibʼal, kkiraqaqej kichiʼ chbʼil kibʼ e kkibʼij:</seg>
					<seg id='MAT.11.17' type='verse'>“¡Xqaqʼojomaj ri suʼ chiwech, e man xixxojow taj!”. ¡Xqabʼixoj jun bʼisobʼal bʼix chiwech, e man xikʼis ta ikʼuʼx!”.</seg>
					<seg id='MAT.11.18' type='verse'>Rumal che petinaq ri Xwan, che ri man kwa taj e man kqumun taj, kʼatekʼuriʼ kbʼix chrech: “Kʼo ri itzel uxlabʼal rukʼ.”</seg>
					<seg id='MAT.11.19' type='verse'>Petinaq ri ukʼojol ri achi, che kwaʼik e kqumunik, kʼatekʼuriʼ kbʼix chrech: “¡Kʼolik leʼ jun jiqʼ e jun qʼabʼarelalaj winaq, kerachiʼlaj ri eʼajtoqʼinelabʼ e ri eʼajmakibʼ winaqʼ!”. E xbʼan ri sukʼil chrech ri Etaʼmabʼal rumal ronojel ri jetaq uchak ubʼanom».</seg>
					<seg id='MAT.11.20' type='verse'>Kʼatekʼuriʼ chi chanim keʼukyaqsaqrisaj ri taq tinimit jawiʼ xiltaj wi sibʼalaj kʼi taq umaybʼal kʼatekʼut, man xkikʼex ta bʼaʼ ri kikʼuʼx.</seg>
					<seg id='MAT.11.21' type='verse'>«Kʼax awech ri at, Korasin! Kʼax awech ri at Bʼetsaʼida! Rumal che weta xbʼan pa ri Tiro on pa ri Sidon, ri maybʼal taq jastaq che xbʼan waral, ojer ta bʼaʼ riʼ xkʼextaj ri kikʼuʼx chuxeʼ ri manta atzʼyaq e chuxeʼ ri chaj.</seg>
					<seg id='MAT.11.22' type='verse'>Rumal kʼuriʼ kinbʼij chiwech, che pa ri uqʼij ri qʼatbʼaltzij, man kʼo ta jun nimalaj kʼax riʼ chrech ri Tiro e chrech ri Sidon jacha chiwech ri ix.</seg>
					<seg id='MAT.11.23' type='verse'>E kʼu ri at Kafarnaʼum. ¿La sibʼalaj katlotʼex na chi pa ri kaj? ¡Chi pa ri nimalaj siwan ri katqaj na wi! Rumal che weta xbʼan pa ri Sodoma ri maybʼal taq jastaq che xbʼan waral awukʼ ri at, kʼo na riʼ ri ukʼaslemal xas uchanim riʼ!</seg>
					<seg id='MAT.11.24' type='verse'>Jeriʼ kinbʼij chiwech, che pa ri uqʼij ri qʼatbʼaltzij xaq koʼlik riʼ ri kʼax kuriq ri Sodoma chuwach ri kʼax kariq ri at».</seg>
					<seg id='MAT.11.25' type='verse'>Pa taq ri uqʼijil riʼ, ri Jesus kubʼij: «Ri in katintewchiʼj, nutat, rajaw kaj rajaw ulew, rumal che awam we jastaq riʼ chkiwach ri kʼo ketaʼmabʼal e chkiwach ri kinoʼjinik, kʼatekʼuriʼ xaqʼalisaj chkiwach ri echʼutiʼn.</seg>
					<seg id='MAT.11.26' type='verse'>Jeʼ nakʼut Nutat, jeʼ kʼuwaʼ ri kawaj.</seg>
					<seg id='MAT.11.27' type='verse'>Ronojel xyaʼtaj chwech rumal ri Nutat. Man kʼo ta jun kchʼobʼow uwach ri Kʼojolxel, xuwi ri Tatxel. Man kʼo ta jun kchʼobʼow uwach ri Tatxel, xuwi ri Kʼojolxel, e jachin ri kraj ri Kʼojolxel kuqʼalisaj chuwach».</seg>
					<seg id='MAT.11.28' type='verse'>«Chisaʼj wukʼ ri in, iwonojel ri ix kosinaq e ri ix qʼiʼtajinaq, e ri in kinya na ri utz uxlanem chiwech.</seg>
					<seg id='MAT.11.29' type='verse'>Chiwekʼaj ri nuyunt e qas chichʼobʼoʼ wukʼ ri in. Rumal che ri in kinwonej wibʼ e kʼo rutzil ri wanimaʼ. Kʼatekʼuriʼ kiʼriqaʼ na riʼ ri jaʼmaril rech ri iwuxlabʼal.</seg>
					<seg id='MAT.11.30' type='verse'>Jeʼ nakʼut, chʼuchʼuj ri nuyuku e man kʼo ta raʼlal ri weqaʼn».</seg>
				</div>
				<div id='MAT.12' type='chapter'>
					<seg id='MAT.12.1' type='verse'>Pa jun qʼij sabʼado, kqʼatan pa jun tikonbʼal triko. E kʼu ri eʼutijoxelabʼ kenumik, kʼatekʼuriʼ kkimako kkipochʼo e kkitijo ri triko.</seg>
					<seg id='MAT.12.2' type='verse'>Aretaq chiʼ, ri efariseʼo kkil weriʼ, kkibʼij chrech: «¡Ri eʼatijoxelabʼ kkibʼan jun jas uwach che man yaʼtal taj kbʼan pa ri sabʼado!».</seg>
					<seg id='MAT.12.3' type='verse'>Kʼatekʼut ri Jesus kubʼij chkech: «¿La man isikʼim taj, ri jastaq che xubʼan ri David, aretaq chiʼ xnumik ri areʼ xoqujeʼ ri erachiʼl?</seg>
					<seg id='MAT.12.4' type='verse'>¿Jas rokik xubʼano pa ri rachoch ri Dyos, e jas utijik ri jetaq kaxlanwa rech ri tabʼal toqʼobʼ, che man yaʼtal taj kutij ri areʼ e ri erachiʼl, che are xuwi yataʼlik kkitijo ri echuchqajawibʼ?</seg>
					<seg id='MAT.12.5' type='verse'>On, ¿la xoq man isikʼim ta ri tyoxlaj wuj, che pa ri qʼij sabʼado, ri echuchqajawibʼ kkixalqʼatij ri sabʼado pa ri Rachoch ri Dyos, e man kʼo ta jun kimak.</seg>
					<seg id='MAT.12.6' type='verse'>Jeʼ neriʼ, ri in kinbʼij chiwech, che waral riʼ kʼo kʼolik che are nim chi na chuwach ri Rachoch ri Dyos.</seg>
					<seg id='MAT.12.7' type='verse'>Weta ichʼobʼom ri ix ri ubʼixkal ri tzij riʼ: “Ri in, are kinwaj ri sachbʼal mak, man are ta kinwaj ri tabʼal toqʼobʼ chuwach.” man kibʼan ta qʼatojtzij riʼ pakiwiʼ ri man kʼo ta jun kimak.</seg>
					<seg id='MAT.12.8' type='verse'>Rumal che ri ukʼojol ri achi are rajaw ri sabʼado».</seg>
					<seg id='MAT.12.9' type='verse'>Kbʼe ubʼi chilaʼ e kok pa jun Kʼolbʼal kichʼabʼal ri eʼareʼ.</seg>
					<seg id='MAT.12.10' type='verse'>Kʼatekʼuriʼ kʼo chilaʼ jun achi che kaminaq jun uqʼabʼ. Kʼatekʼuriʼ ri eʼareʼ kkikʼot uchiʼ: «¿La yaʼtalik kbʼan kunanik pa ri qʼij sabʼado?», arech kuyaʼo kkibʼan qʼatojtzij puwiʼ ri areʼ.</seg>
					<seg id='MAT.12.11' type='verse'>Kʼatekʼut kubʼij chkech: «¿Jachin chiwech ri ix, che kʼo xaq jun uchij, kʼatekʼuriʼ, weta ktzaq ubʼi pa jun jul pa qʼij sabʼado, ¿la man chanim taj kresaj?</seg>
					<seg id='MAT.12.12' type='verse'>¡Kʼatekʼuriʼ, are sibʼalaj nim ubʼantajik jun winaq chuwach jun chij! Xa jekʼuriʼ yaʼtalik kbʼan ri utzil pa sabʼado».</seg>
					<seg id='MAT.12.13' type='verse'>E kubʼij chech ri achi: «Charipibʼaʼ le jun aqʼabʼ». Ri areʼ kuripo, kʼatekʼuriʼ kkunataj ri jun uqʼabʼ, utz xkanajik jacha ri jun chik.</seg>
					<seg id='MAT.12.14' type='verse'>Aretaq chiʼ keʼel ubʼi ri efariseʼo kechʼaw chkiwach chrij ri areʼ, arech are kkaj kkichup uwach ri areʼ.</seg>
					<seg id='MAT.12.15' type='verse'>Aretaq chiʼ ri Jesus kretaʼmaj weriʼ, kbʼe ubʼi naj chrech ri chilaʼ. Sibʼalaj ewinaq kkiterneʼbʼej ubʼi ri areʼ, kʼatekʼuriʼ konojel ri eʼareʼ keʼukunaj.</seg>
					<seg id='MAT.12.16' type='verse'>Ktaqan chkech che man kʼo ta jun tzij kkibʼij puwiʼ weriʼ,</seg>
					<seg id='MAT.12.17' type='verse'>arech qastzij kbʼantaj ri utzij ri Isaʼiʼas ri qʼaxal utzij ri Dyos:</seg>
					<seg id='MAT.12.18' type='verse'>Are waʼ we nupataninel che jeʼlik xinwilo ri in: ri loqʼ chnuwach, che bʼenaq ri wanimaʼ rukʼ. Kinya na ri wuxlabʼal puwiʼ ri areʼ, kʼatekʼuriʼ kuya na ubʼixik ri sukʼil chkech ri jetaq amaqʼ.</seg>
					<seg id='MAT.12.19' type='verse'>Man kchʼoʼjin ta riʼ, xoq man kuraqaqej ta uchiʼ riʼ, xoq man kʼo ta jun riʼ kuta na ri uchʼabʼal pa taq ri kʼayibʼal.</seg>
					<seg id='MAT.12.20' type='verse'>Man kuwaqʼij ta riʼ ri paxinaq aj; xoq man kuchup ta riʼ ri utzaʼm siʼ che xaq kbʼaquwik, chi kʼateʼ na kukʼam bʼi ri sukʼil pa ri chʼakanik.</seg>
					<seg id='MAT.12.21' type='verse'>Pa ri ubʼiʼ kkiya na wi ri keyeʼbʼal ri jetaq amaqʼ.</seg>
					<seg id='MAT.12.22' type='verse'>Kkʼam ubʼi chrech ri areʼ jun winaq che chapom rumal ri itzel, ri areʼ moy e mem. Kʼatekʼuriʼ kukunaj ri areʼ, xa jeriʼ, ri mem kchʼaw chik e kkaʼy chik.</seg>
					<seg id='MAT.12.23' type='verse'>Konojel ri winaq kkimay uwach weriʼ e kkibʼij: «¿La man are ta kʼu waʼ ri ukʼojol ri David we areʼ riʼ?».</seg>
					<seg id='MAT.12.24' type='verse'>Kʼatekʼuriʼ, aretaq chiʼ kkita weriʼ ri efariseʼo, kkibʼij: «We areʼ riʼ, keʼukʼyaq ri eʼitzel xuwi rumal ri Bʼeʼelzebʼul, ri kajawinel ri eʼitzel».</seg>
					<seg id='MAT.12.25' type='verse'>Ri areʼ, retaʼm ri kichomanik e kubʼij chkech: «Ronojel rajawibʼal che kchʼoʼjin ukoq che chbʼil aqʼan ribʼ, kukʼis ribʼ riʼ. Kʼatekʼuriʼ, man kʼo ta jun tinimit, man kʼo ta jun ja kʼolibʼal, che kchʼoʼjin koq che chbʼil aqʼan ribʼ, che kkanaj na kanoq.</seg>
					<seg id='MAT.12.26' type='verse'>We ri Satanas kukʼyaq uloq ri Satanas, kchʼoʼjin chrech chbʼil aqʼan ribʼ ¿jas rajawibʼal riʼ kkanaj na?</seg>
					<seg id='MAT.12.27' type='verse'>E ri in, we rumal ri Bʼeʼelzebʼul keʼinkʼyaq ri eʼitzel, ¿jachin rumal kekikʼyaq uloq ri eʼitijoxelabʼ? Rumal kʼuriʼ, xoqujeʼ ri eʼareʼ, eʼare eqʼatal tzij chiwech ri ix.</seg>
					<seg id='MAT.12.28' type='verse'>Kʼatekʼut, we rumal ri Ruxlabʼal ri Dyos keʼinkʼyaq in ri eʼitzel, xa opaninaq chi ri rajawibʼal ri Dyos iwukʼ ri ix.</seg>
					<seg id='MAT.12.29' type='verse'>On xoqujeʼ, ¿la kkowin jun achi kok pa ri rachoch jun chik che kʼo uchoqʼabʼlaj achi, kʼatekʼuriʼ, kukʼam ubʼi ri jastaq rech, we man are nabʼe kuyut kan ri areʼ? Xa jekʼuriʼ, kuyaʼo chanim kukʼam ubʼi ri jastaq rech pa ri rachoch ri achi.</seg>
					<seg id='MAT.12.30' type='verse'>Ri jun che man kʼo ta wukʼ, nukʼulel riʼ, e ri jun che man kumulij ta ri ujastaq wukʼ, kusach riʼ ri ujastaq.</seg>
					<seg id='MAT.12.31' type='verse'>Kʼatekʼuriʼ, kinbʼij chiwech, ronojel mak e itzel chrij ri Dyos, kkuytaj na chkech ri winaq, kʼatekʼut ri itzel chrij ri Tyoxlaj Uxlabʼaxel man kkuytaj ta na.</seg>
					<seg id='MAT.12.32' type='verse'>E ri jun che kubʼij jun itzel tzij chrij ri Ukʼojol ri achi, kkuytaj na, kʼatekʼut ri jun che kubʼij itzel tzij chrij ri Tyoxlaj Uxlabʼaxel, man kkuytaj ta na pa we uwachulew riʼ e xoqujeʼ pa ri jun chik uwachulew».</seg>
					<seg id='MAT.12.33' type='verse'>«We kʼo jun utz cheʼ, utz riʼ ri uwach. We kʼo jun cheʼ man utz taj man utz ta riʼ ri uwach. Ri cheʼ etaʼmatal uwach rumal ri uwach.</seg>
					<seg id='MAT.12.34' type='verse'>¡Ix rijaʼal itzel kumatz! ¿Jas ubʼixik jun utz tzij kibʼano, che ri ix, ix itzel? Rumal rech, ri nojinaq ri animaʼ chrech, are riʼ ri kubʼij ri chiʼaj.</seg>
					<seg id='MAT.12.35' type='verse'>Ri utz winaq, rukʼ ri utz jastaq rech kukʼam ubʼi ri utz jastaq rech, e ri itzel winaq, rukʼ ri itzel jastaq rech kukʼam ubʼi ri itzel jastaq.</seg>
					<seg id='MAT.12.36' type='verse'>Jeriʼ kinbʼij chiwech: Pa ri uqʼij ri qʼatbʼaltzij kbʼan qʼatojtzij puwiʼ ronojel itzel tzij che xkibʼij ri winaq.</seg>
					<seg id='MAT.12.37' type='verse'>Rumal rech, che rukʼ ri atzij kbʼan na utz qʼatojtzij pawiʼ, e rumal ri atzij kbʼan na itzel qʼatojtzij pawiʼ».</seg>
					<seg id='MAT.12.38' type='verse'>Kʼatekʼuriʼ ejujun chkech ri eʼajtzʼibʼanelabʼ e ri efariseʼo kkibʼij chrech: «Ajtij, ri uj kqaj kabʼan jun kʼutbʼal arech kqilo».</seg>
					<seg id='MAT.12.39' type='verse'>Kubʼij chkech: «¡Itzel ijaʼal, ajmakunel ijaʼal kukʼ nikʼaj eʼajaw chik! Kkaj jun kʼutbʼal, kʼatekʼuriʼ xuwi ri ukʼutbʼal ri qʼaxal utzij ri Dyos, ri Jonas kya na chkech.</seg>
					<seg id='MAT.12.40' type='verse'>Rumal rech che jacha xkʼojiʼ kanoq ri Jonas oxibʼ qʼij e oxibʼ aqʼabʼ chupam ri jun chikop rech ri polow, xoqujeʼ jeriʼ, ri ukʼojol ri achi kkʼojiʼ na oxibʼ qʼij e oxibʼ aqʼabʼ chuxeʼ ri ulew.</seg>
					<seg id='MAT.12.41' type='verse'>Ri uwinaq ri Ninive kewaʼlaj na riʼ pa ri qʼatbʼaltzij kukʼ we jun mayilqʼijsaq riʼ, kʼatekʼuriʼ kkibʼan na qʼatojtzij pakiwiʼ. Rumal rech che ri eʼareʼ xkikʼex kikʼuʼx rukʼ ri Jonas, e waral riʼ, kʼo jun che are nim chi na ubʼantajik chuwach ri Jonas.</seg>
					<seg id='MAT.12.42' type='verse'>Ri ixoq rajawinel ri umox relbʼal qʼij kwaʼlij na riʼ pa ri qʼatbʼaltzij kukʼ we winaq rech we jun mayilqʼijsaq riʼ, kʼatekʼuriʼ kubʼan na riʼ qʼatojtzij pakiwiʼ. Rumal rech che ri areʼ chi naj xpe wi che ri uwachulew che utayik ri retaʼmabʼal ri Salomon, kʼatekʼuriʼ, waral riʼ, kʼolik jun che nim chi na chuwach ri Salomon!»</seg>
					<seg id='MAT.12.43' type='verse'>«Aretaq chiʼ ri itzel uxlabʼal kel ubʼi rukʼ jun winaq, kbʼe che bʼinem pa taq kʼax chaqiʼj taq ukʼolibʼal ulew e kutzukuj ri jaʼmaril, kʼatekʼut man kuriq taj.</seg>
					<seg id='MAT.12.44' type='verse'>Kʼatekʼuriʼ kubʼij: “Kintzalij waʼ pa ri wachoch, jawiʼ xinel uloq”. Arechiʼ kopanik ri rachoch, jamalik chik, mesom chik, e sukʼubʼaʼm chik kuluriqaʼ.</seg>
					<seg id='MAT.12.45' type='verse'>Kbʼek, kuchapaʼ wuqubʼ nimaʼq taq itzel uxlabʼal chi na chuwach ri areʼ; kokik e kjeqiʼ rukʼ jun winaq, kʼatekʼuriʼ, pa ri ukʼisbʼal, ri jun achi riʼ, are sibʼalaj kʼax chi na kuriqo chuwach ri nabʼe achi. Jewaʼ na kʼuwaʼ kuriqo we jun itzelalaj mayilqʼijsaq riʼ».</seg>
					<seg id='MAT.12.46' type='verse'>Tajin kchʼaw na chkech ri winaq, aretaq chiʼ ri unan e ri erachalal keʼopan chilaʼ, kʼatekʼuriʼ kkaj kechʼaw rukʼ ri areʼ.</seg>
					<seg id='MAT.12.48' type='verse'>Chech ri jun winaq che jeriʼ kubʼij chrech, ri Jesus kubʼij: «¿Jachin ri nunan e jachin ri ewachalal?».</seg>
					<seg id='MAT.12.49' type='verse'>Kulikʼ ri uqʼabʼ, keʼukʼutu ri eʼutijoxelabʼ, e kubʼij: «Eʼare waʼ we enunan e we ewachalal riʼ.</seg>
					<seg id='MAT.12.50' type='verse'>Rumal rech, che ri jun che kubʼan ri rajawanik ri nutat chikaj, are riʼ ri wachalal, ri wanabʼ e ri nunan».</seg>
				</div>
				<div id='MAT.13' type='chapter'>
					<seg id='MAT.13.1' type='verse'>Pa we jun qʼij riʼ, ri Jesus kel ubʼi pa ri ja riʼ, kʼatekʼuriʼ, ktʼuyiʼ chuchiʼ ri polow.</seg>
					<seg id='MAT.13.2' type='verse'>Sibʼalaj winaq kepe rukʼ ri areʼ. Xa rumal kʼuriʼ kaqʼan cho jun jukubʼ e ktʼuyiʼ uloq. Konojel ri winaq ekʼo kan chuchiʼ ri polow.</seg>
					<seg id='MAT.13.3' type='verse'>Kʼatekʼuriʼ kʼi taq tzij kubʼij chkech pa taq tzijobʼelil.</seg>
					<seg id='MAT.13.4' type='verse'>Aretaq chiʼ xujapij ri ijaʼ, jujun xtzaq chuchiʼ ri bʼe, kʼatekʼuriʼ xepe ri chikop re uwokaj e xkitij ubʼik.</seg>
					<seg id='MAT.13.5' type='verse'>Jujun ijaʼ chik xtzaq pa taq abʼaj jawichiʼ man kʼo ta wi sibʼalaj ulew, aninaq xkʼiy uloq rumal che man kʼo ta ulew.</seg>
					<seg id='MAT.13.6' type='verse'>Kʼatekʼut aretaq chiʼ xpe ri qʼij xechaqijarik e rumal rech man kʼo ta rabʼ xchaqiʼjarik.</seg>
					<seg id='MAT.13.7' type='verse'>Jujun chik xtzaq pa taq kʼix. Xoqujeʼ xkʼiyik ri taq kʼix, kʼatekʼuriʼ xkijiqʼisaj ri taq ijaʼ.</seg>
					<seg id='MAT.13.8' type='verse'>Jujun chik xtzaq pa utz ulew, e xuya ri uwach, jun okʼal rumal jun, oxkʼal rumal jun chik, juwinaqlajuj rumal jun chik.</seg>
					<seg id='MAT.13.9' type='verse'>Chutaʼ bʼaʼ we tzij riʼ ri jachin kʼo uxikin».</seg>
					<seg id='MAT.13.10' type='verse'>Ri eʼutijoxelabʼ keqebʼ ukoq rukʼ, kʼatekʼuriʼ kkibʼij chrech: «¿Jasche pa taq jujun tzijobʼelil kattzijon kukʼ?».</seg>
					<seg id='MAT.13.11' type='verse'>Ri areʼ kubʼij chkech: «Chiwech ri ix yaʼom pa chʼobʼik ri retambʼal ri rajawibʼal ri kaj. Kʼatekʼut, chkech we winaq riʼ man yaʼom taj.</seg>
					<seg id='MAT.13.12' type='verse'>Rumal rech che ri jun che kʼo ujastaq kyaʼtaj na chrech, e sibʼalaj ktoʼtaj na ujastaq riʼ, kʼatekʼuriʼ ri jun che man kʼo ta ujastaq, xoqujeʼ ri kʼo rukʼ ktoqix na ubʼi riʼ chrech.</seg>
					<seg id='MAT.13.13' type='verse'>Rumal kʼu weriʼ, ri in kintzijon kukʼ pa taq tzijobʼelil, rumal che kekaʼyik e man kekaʼy taj, kkito e man kkita taj e xoq ma kkichʼobʼ taj.</seg>
					<seg id='MAT.13.14' type='verse'>Jeʼ, qastzij neʼ che kukʼ eʼareʼ kbʼantajik ri tzij xubʼij ri Isaʼiʼas: Ri ix, kita na, kʼatekʼuriʼ man kichʼobʼ ta na riʼ; ri ix, kiwil na, kʼatekʼuriʼ man kiwil ta na riʼ.</seg>
					<seg id='MAT.13.15' type='verse'>Rumal che sipojinaq ri kanimaʼ we siwan tinimit riʼ, ktzʼapim ri kixikin, e kiyubʼaʼm ri kiwoqʼoch, arech man kekaʼy ta rukʼ ri kiwoqʼoch, arech man kkita ta rukʼ ri kixikin, arech man kkichʼobʼ ta pa ri kuxlabʼal, arech man ketzalej ta rukʼ ri Dyos, arech man keʼinkunaj ta ri eʼareʼ».</seg>
					<seg id='MAT.13.16' type='verse'>Kʼatekʼuriʼ, ri ix, utz rech ri iwoqʼoch rumal rech che kekaʼyik; utz rech ti ixikin, rumal rech che ketatbʼenik.</seg>
					<seg id='MAT.13.17' type='verse'>Qastzij kinbʼij chiwech, sibʼalaj ekʼi eqʼaxal utzij ri Dyos e ekʼi esukʼlaj taq winaq xkaj weta xkilo ri jastaq che kiwil ri ix e man xkil taj, xkaj weta xkito ri jastaq che kita ri ix e man xkita taj».</seg>
					<seg id='MAT.13.18' type='verse'>«Ri ix chitatbʼej bʼaʼ ri jun utzijobʼelil ri ajtikonnel.</seg>
					<seg id='MAT.13.19' type='verse'>Kkʼulmataj rukʼ ri jun che kuta ri utzij ri Ajawibʼal, kʼatekʼuriʼ man kuchʼobʼ ta ubʼeʼal. Kpe ri Itzel che ukʼamik ubʼiʼ ri jastaq che xtikitaj pa ri ranimaʼ, we areʼ riʼ are riʼ ri xtikitaj chuchiʼ ri bʼe.</seg>
					<seg id='MAT.13.20' type='verse'>Ri xtiktaj pa taq abʼaj, are ri kuta ri tzij, kʼatekʼuriʼ chanim kukʼam rukʼ kiʼkotemal.</seg>
					<seg id='MAT.13.21' type='verse'>Kʼatekʼut man kʼo ta urabʼ pa rech wi ri areʼ, jun winaq che man kok ta il, xa rech kebʼ oxibʼ qʼij. We kpe jun kʼax on kpe oqatanem rumal ri Tzij, chi chanim ktzaqik.</seg>
					<seg id='MAT.13.22' type='verse'>Ri xtzaq pa ri kʼix, are ri xuta ri tzij, kʼatekʼut ri taq uchomabʼal ri uwachulew e ri rayibʼal chrech ri pwaq kujiqʼisaj we tzij riʼ, e man kuya ta uwach.</seg>
					<seg id='MAT.13.23' type='verse'>E ri xtzaq pa utz ulew, are ri kuta ri tzij e kuchʼobʼ ubʼeʼal. We areʼ riʼ, kuya uwach, jun okʼal rumal jun, jun oxkʼal rumal jun, jun chik juwinaq lajuj».</seg>
					<seg id='MAT.13.24' type='verse'>Kubʼij chkech jun tzijobʼelil chik: «Ri Rajawibʼal ri Kaj jeʼ jas jun achi che xutik ri utzalaj ijaʼ pa ri rulew.</seg>
					<seg id='MAT.13.25' type='verse'>Kʼatekʼuriʼ aretaq chiʼ tajin kewar ri winaq, xpe ri ukʼulel, xutik ri itzel qʼayes chuxoʼl ri triko, kʼatekʼuriʼ xbʼek.</seg>
					<seg id='MAT.13.26' type='verse'>Aretaq chiʼ xkʼiy ri triko, e xuya ri uwach, xoqujeʼ xkʼiy uloq ri itzel qʼayes.</seg>
					<seg id='MAT.13.27' type='verse'>Ri eʼupataninelabʼ ri ajaw xebʼekibʼij chrech: “Ajaw, ¿la man xatik ta neʼ utz ijaʼ pa ri awulew? ¿Jawijeʼ neʼ xpe wiʼ ri itzel ijaʼ che kʼo chuxoʼl?”.</seg>
					<seg id='MAT.13.28' type='verse'>Ri areʼ kubʼij chkech: “Jun nukʼulel riʼ xubʼan waʼ weriʼ.” Ri eʼajpataninelabʼ xkibʼij chrech: “¿La kawaj kʼut che keqamichʼaʼ?”.</seg>
					<seg id='MAT.13.29' type='verse'>“Jayiʼ, kachaʼ ri areʼ, weneʼ aretaq chiʼ tajin kimichʼ ri itzel ijaʼ xoqujeʼ kimichʼ ubʼi ri triko.</seg>
					<seg id='MAT.13.30' type='verse'>Chiyaʼaʼ bʼe chrech arech junam kkʼiyik chi kʼateʼ na ri qʼatoj. Aretaq chiʼ kopan ri uqʼij ri qʼatoj, kinbʼij riʼ chkech ri eʼajqʼatoj: Are nabʼe chiqʼataʼ ri itzel qʼayes e chibʼanaʼ taq joytaj chrech e chiporoj. E ri triko chikʼamaʼ ubʼi pa ri nukʼuja”».</seg>
					<seg id='MAT.13.31' type='verse'>Kubʼij chkech jun tzijobʼelil chik: «Ri Ra-jawibʼal ri kaj jeʼ jas jun nitzʼalaj ijaʼ che xutik jun achi pa ri ulew.</seg>
					<seg id='MAT.13.32' type='verse'>Qastzij neʼ are nitzʼ chuwach ronojel ijaʼ, kʼatekʼut aretaq chiʼ kkʼiyik are nim chuwach ronojel tikoʼn e kubʼan jun cheʼ. Kʼatekʼuriʼ ri chikop rech uwokaj kepetik e kkibʼan kisok cho taq ri uqʼabʼ».</seg>
					<seg id='MAT.13.33' type='verse'>Kubʼij chkech jun tzijobʼelil chik: «Ri Rajawibʼal ri Kaj, jeʼ jas ri ukʼuʼx kaxlanwa che xukoj jun ixoq pa oxibʼ pajbʼal rech kʼaj, kʼatekʼuriʼ ronojel ksipoj uwach».</seg>
					<seg id='MAT.13.34' type='verse'>Ri Jesus pa jujun taq tzijobʼelil kubʼij ronojel weriʼ chkech ri winaq;</seg>
					<seg id='MAT.13.35' type='verse'>arech qastzij kbʼantaj ri utzij ri qʼaxal utzij ri Dyos: Ri in, rukʼ taq tzijobʼelil kinjaq na ri nuchiʼ, kinya na ubʼixik ri jastaq che awatalik chi aretaq chiʼ xtikitaj ri uwachulew.</seg>
					<seg id='MAT.13.36' type='verse'>Kʼatekʼuriʼ keʼujach kan ri winaq, e kbʼe choja. Ri eʼutijoxelabʼ keqibʼ ukoq rukʼ ri areʼ e kkibʼij chrech: «Chabʼij chqech ri ubʼixkil ri jun tzijobʼelil rech ri itzel qʼayes pa ri tikonbʼal».</seg>
					<seg id='MAT.13.37' type='verse'>Ri areʼ kubʼij chkech: «Ri jun che kutik ri utz ijaʼ, are ri Ukʼojol ri Achi:</seg>
					<seg id='MAT.13.38' type='verse'>ri tikonbʼal are ri uwachulew; ri utz ijaʼ eʼareʼ ri eralkʼuwaʼl ri ajawibʼal; ri itzel qʼayes eʼareʼ ri eralkʼuwaʼl ri Itzel;</seg>
					<seg id='MAT.13.39' type='verse'>ri jun kʼulel che ktikowik are ri Kʼaxtokʼ; ri qʼatoj, are ri ukʼisbʼalil ri uwachulew; e ri eʼajqʼatoj eʼare ri eʼanjelibʼ.</seg>
					<seg id='MAT.13.40' type='verse'>Jeʼ jas ukʼamik ubʼi ri itzel qʼayes e kaporoxik pa ri qʼaqʼ, xoqujeʼ jeriʼ pa ri ukʼisbʼalil ri uwachulew.</seg>
					<seg id='MAT.13.41' type='verse'>Ri Ukʼojol ri Achi keʼutaq na uloq ri eʼanjelibʼ, che ukʼamik ubʼik ronojel ri itzel jastaq e konojel ri kkibʼan ri itzel pa ri rajawibʼal,</seg>
					<seg id='MAT.13.42' type='verse'>kʼatekʼuriʼ, kekʼyaq ubʼi riʼ pa ri nimalaj qʼaqʼ: chilaʼ riʼ ri oqʼej e ri quchʼuchʼem wareyaj.</seg>
					<seg id='MAT.13.43' type='verse'>Kʼatekʼuriʼ, ri esukʼlaj taq winaq kechupchatik na riʼ ejeʼ jas qʼij pa ri Rajawibʼal ri Kitat. Ri areʼ che kʼo uxikin chutaʼ bʼaʼ».</seg>
					<seg id='MAT.13.44' type='verse'>«Ri Rajawibʼal ri Kaj jeʼ jas jun nimalaj riqonik che awatalik pa jun ulew, kʼatekʼuriʼ, kuriqaʼ jun achi. Arechiʼ kuriqo, krawaj chi kan jumul e rumal che sibʼalaj kkikʼotik, kbʼe che ukʼayixik ronojel ri ujastaq, kʼatekʼuriʼ, kuloq ri jun ulew riʼ.</seg>
					<seg id='MAT.13.45' type='verse'>Ri Rajawibʼal ri Kaj, xoqujeʼ, jeʼ jas jun ajkʼay che kutzukuj ri utz e kchupchatikalaj taq abʼaj.</seg>
					<seg id='MAT.13.46' type='verse'>Kʼatekʼuriʼ, arechiʼ xuriq jun che sibʼalaj paqalik, kbʼe che ukʼayixik ronojel ri ujastaq e kuloqʼo».</seg>
					<seg id='MAT.13.47' type='verse'>«Ri Rajawibʼal ri Kaj, xoqujeʼ jeʼ jas jun kʼat che kkʼyaq pa ri polow, kʼatekʼuriʼ, kumol kʼi taq uwach kär.</seg>
					<seg id='MAT.13.48' type='verse'>Aretaq chiʼ nojinaq chik, ri e&#x27;ajchapal taq kär kkesaj uloq chuchiʼ ri polow. Ketʼuyiʼk e kkimol pa jun chakach ri utz taq kär e kkikʼyaq ubʼi ri man eʼutz taj.</seg>
					<seg id='MAT.13.49' type='verse'>Xoqujeʼ jeriʼ kkʼulmatajik pa ri ukʼisbʼalil ri uwachulew: kepe na riʼ ri eʼanjel, e kkitas na riʼ ri eʼitzel taq winaq chkixoʼl ri esukʼ taq winaq,</seg>
					<seg id='MAT.13.50' type='verse'>arech kekʼyaq ubʼi ri eʼareʼ pa ri nimalaj qʼaqʼ, chilaʼ riʼ ri oqʼej e ri quchʼuchʼem wareyaj».</seg>
					<seg id='MAT.13.51' type='verse'>«Ri ix, ¿la kichʼobʼ ubʼeʼal ronojel weriʼ?». «Jeʼ», kqachʼobʼo kecha chrech.</seg>
					<seg id='MAT.13.52' type='verse'>E ri areʼ kubʼij chkech: «Jeriʼ nakʼut, ronojel ajtzʼibʼanel che utijoxel ri Rajawibʼal ri Kaj, ri areʼ jeʼ jas jun rajaw jun ja che kresaj uloq pa ri ukxeʼt ri ujastaq che ukʼolom, ri kʼakʼ e ri qʼel».</seg>
					<seg id='MAT.13.53' type='verse'>Kʼatekʼuriʼ aretaq chiʼ ri Jesus, kukʼis ubʼixik we taq tzijobʼelil riʼ, kbʼe ubʼi chilaʼ.</seg>
					<seg id='MAT.13.54' type='verse'>Kpe uloq pa ri utinimit, ktijon chkech ri winaq pa ri Ukʼolbʼal chʼabʼal. Kkimayij uwach ri areʼ e kkibʼij: «Jawijeʼ laʼ kpe wi chrech ri retaʼmbʼal riʼ e le taq mayibʼal leʼ?</seg>
					<seg id='MAT.13.55' type='verse'>¿La man are ta waʼ le areʼ ri ukʼojol ri ajanel? ¿La man Mariʼy ta ubʼiʼ ri unan? e kʼu ri erachalal, ¿la man are ta ri Santiʼago, ri Jose, ri Simon e ri Judas?</seg>
					<seg id='MAT.13.56' type='verse'>E ri alitomabʼ taq erachalal, ¿la man ekʼo ta konojel ri eʼareʼ chqaxoʼl ri uj? ¿Jawijeʼ kpe wi chrech ronojel we riʼ?».</seg>
					<seg id='MAT.13.57' type='verse'>E ketzaq pa ri mak rumal ri areʼ. Kʼatekʼut, ri Jesus kubʼij chkech: «Xuwi pa ri utinimit e pa ri rachoch, ketzelax wi uwach jun qʼaxal utzij ri Dyos».</seg>
					<seg id='MAT.13.58' type='verse'>Kʼatekʼuriʼ, waral riʼ man kubʼan ta kʼi maybʼal, rumal che ma kʼo ta kikojbʼal ri winaq.</seg>
				</div>
				<div id='MAT.14' type='chapter'>
					<seg id='MAT.14.1' type='verse'>Pa we taq qʼij riʼ, ri Herodes che tetrarka (ubʼiʼ jun qʼatbʼaltzij), kuta ri utz taq tzij kbʼix puwiʼ ri Jesus.</seg>
					<seg id='MAT.14.2' type='verse'>Kubʼij chkech ri eʼupataninelabʼ: «Ri areʼ, are ri Xwan ajqasaljaʼ: xkʼastaj uloq chkixoʼl ri ekaminaqibʼ, rumal kʼu waʼ kchakun rukʼ ri areʼ mayibʼal taq choqʼabʼ».</seg>
					<seg id='MAT.14.3' type='verse'>Xa rumal che chuxeʼ kan weriʼ, ri Herodes xuchapo ri Xwan, xuyutu e xukoj pa ri cheʼ, rumal ri Herodiʼas, che rixoqil ri Filipo ri rachalal ri areʼ.</seg>
					<seg id='MAT.14.4' type='verse'>Rumal rech che ri Xwan xubʼij chrech: «Man yaʼtal ta chawech che at kʼo rukʼ ri areʼ».</seg>
					<seg id='MAT.14.5' type='verse'>Kʼatekʼuriʼ kneʼbʼaʼ xraj xukamisaj ri areʼ, xuxibʼij ribʼ chkech ri winaq, rumal rech che ri areʼ qʼaxel utzij ri Dyos chkiwach ri winaq.</seg>
					<seg id='MAT.14.6' type='verse'>Kʼatekʼuriʼ pa ri nimaqʼij ri uqʼij ri Herodes, ri ral ri Herodiʼas xxojow panikʼaj chkech ri winaq, e sibʼalaj utz xril ri Herodes,</seg>
					<seg id='MAT.14.7' type='verse'>xa jekʼuriʼ rukʼ jun nimalaj tzij xuqʼalajisaj che kuya na chrech ri areʼ ri kuta na chrech.</seg>
					<seg id='MAT.14.8' type='verse'>Rumal che xokisax ukuʼx rumal ri unan; ri areʼ xubʼij: «Chayaʼaʼ bʼaʼ chwech waral pa we jun plato riʼ, ri ujolom ri Xwan Ajqasaljaʼ».</seg>
					<seg id='MAT.14.9' type='verse'>Ri ajawinel, sibʼalaj xbʼisonik, kʼatekʼut rumal ri nimalaj utzij e kumal ri winaq, xtaqanik arech kya chrech.</seg>
					<seg id='MAT.14.10' type='verse'>Xtaqanik arech kket uloq ri ujolom ri Xwan pa ri cheʼ.</seg>
					<seg id='MAT.14.11' type='verse'>Xkʼam uloq ri ujolom pa jun kʼolbʼal, tekʼuriʼ, xjach chrech ri ali, e ri areʼ xukʼam ubʼi chrech ri unan.</seg>
					<seg id='MAT.14.12' type='verse'>Ri eʼutijoxelabʼ ri Xwan xepetik, xkikʼam ubʼi ri ubʼaqil e xkimuqu. Kʼatekʼuriʼ, xebʼekibʼij weriʼ chrech ri Jesus.</seg>
					<seg id='MAT.14.13' type='verse'>Aretaq chiʼ ri Jesus retaʼm chik weriʼ, kel ubʼi chilaʼ pa jun jukubʼ, kbʼe naj pa jun tzʼinalik kʼolibʼal, naj kbʼe wi chkech ri winaq. Aretaq chiʼ ri winaq ketaʼmaj weriʼ, kkiterneʼbʼej ubʼi ri areʼ, kebʼe ubʼi chkaqan pa taq ri tinimit.</seg>
					<seg id='MAT.14.14' type='verse'>Aretaq chiʼ kqaj uloq pa ri jukubʼ, keril sibʼalaj winaq, kʼatekʼuriʼ, ri ukʼuʼx kroqʼej kiwach e keʼukunaj ri ekiyawabʼibʼ.</seg>
					<seg id='MAT.14.15' type='verse'>Qajinaq chik ri qʼij, keqibʼ ukoq rukʼ ri areʼ ri eʼutijoxelabʼ, kkibʼij chrech: «Tolonik we jun kʼolibʼal riʼ e bʼenaq chi ri qʼij. Cheʼajachaʼ bʼaʼ bʼi le winaq arech kebʼe pa taq ri tinimit che uloqʼik ri kiwa».</seg>
					<seg id='MAT.14.16' type='verse'>E ri Jesus kubʼij chkech: «Man rajawaxik taj che kebʼe ubʼik. Chiyaʼaʼ kiwa ix».</seg>
					<seg id='MAT.14.17' type='verse'>Kʼatekʼut, kkibʼij chrech: «ri uj xuwi kʼo jobʼ kaxlanwa qukʼ e kebʼ kär». Kubʼij ri areʼ chkech:</seg>
					<seg id='MAT.14.18' type='verse'>«Chikʼamaʼ bʼaʼ uloq chwech waral».</seg>
					<seg id='MAT.14.19' type='verse'>Ktaqanik chkech ri winaq arech kkisoklej kibʼ cho ri qʼayes, kʼatekʼuriʼ kukʼam ukoq ri jobʼ kaxlanwa e ri kebʼ kär, kkaʼy chikaj, kutewchiʼj, kupiro, kʼatekʼuriʼ kuya chkech ri eʼutijoxelabʼ, e ri eʼareʼ kkiya chkech ri winaq.</seg>
					<seg id='MAT.14.20' type='verse'>Konojel sibʼalaj kewaʼik e sibʼalaj kenojik. E rukʼ ri uqax taq wa: kkimol kabʼlajuj nojinaq taq chakach.</seg>
					<seg id='MAT.14.21' type='verse'>E ri ewoʼqinaq chik ejobʼ mil achijabʼ e man eʼejalam ta ri ixoqibʼ e ri akʼalabʼ.</seg>
					<seg id='MAT.14.22' type='verse'>Chi chanim sibʼalaj ktaqan chkech ri eʼutijoxelabʼ arech keʼaqʼan ubʼi pa ri jukubʼ e kenabʼeʼaj ubʼi chʼaqap chuwach ri areʼ, e ri areʼ tajin keʼujach ubʼi ri winaq.</seg>
					<seg id='MAT.14.23' type='verse'>Aretaq chiʼ ejachatajinaq chi ubʼi ri winaq, kpaqiʼ utukel puwiʼ ri juyubʼ, naj chkech ri winaq, arech kchʼaw rukʼ ri Dyos. Aretaq chiʼ xok ri aqʼabʼ, ri areʼ utukel kʼo chilaʼ.</seg>
					<seg id='MAT.14.24' type='verse'>Ri jukubʼ naj chik kʼo wi chrech ri ulew jeʼ jas kebʼ oxibʼ estadiʼo. Ri uqʼet ri polow, kuyekyaʼ ri jukubʼ, rumal rech che ri kyaqiqʼ kjumum uloq chkiwach.</seg>
					<seg id='MAT.14.25' type='verse'>Pa ri kʼisbʼal utzʼaqatil ri aqʼabʼ, kpe uloq kukʼ ri areʼ, kbʼin uloq puwiʼ ri polow.</seg>
					<seg id='MAT.14.26' type='verse'>Ri etijoxelabʼ, aretaq chiʼ tajin kkil ri areʼ che kbʼin puwiʼ ri polow, kkixibʼij kibʼ e kkibʼij: «Ri areʼ jun xibʼanel», e rukʼ xibʼrikil kkiraqaqej kichiʼ.</seg>
					<seg id='MAT.14.27' type='verse'>Kʼatekʼut, chanim, ri Jesus keʼuchʼabʼej, kubʼij chkech: «Chikubʼaʼ ikʼuʼx, in, mixibʼij iwibʼ».</seg>
					<seg id='MAT.14.28' type='verse'>Kʼatekʼuriʼ ri Luʼ kubʼij chrech: «Ajawxel, we at, chinataqaʼ bʼaʼ ri in arech kinbʼe chi awukʼ puwiʼ ri jaʼ».</seg>
					<seg id='MAT.14.29' type='verse'>«Chatasaʼj uloq», kcha ri Jesus chrech. Ri Luʼ kqaj ubʼi pa ri jukubʼ, kbʼin puwiʼ ri jaʼ e kbʼe rukʼ ri Jesus.</seg>
					<seg id='MAT.14.30' type='verse'>Kʼatekʼuriʼ, aretaq chiʼ kril ri ujumumik ri kyaqiqʼ, kuxibʼij ribʼ, e xoqujeʼ tajin kjutjubʼ ubʼik, kuraqaqej uchiʼ: «¡Ajawxel, chinakoloʼ ri in!».</seg>
					<seg id='MAT.14.31' type='verse'>Chi chanim ri Jesus kulikʼ apan ri uqʼabʼ e kuchap ri areʼ, kʼatekʼuriʼ kubʼij chrech: «Achi nitzʼ akojbʼal, ¿Suche kubʼan kebʼ akʼuʼx?».</seg>
					<seg id='MAT.14.32' type='verse'>Keʼaqʼan pa ri jukubʼ e kqaj uwach ri kyaqiqʼ.</seg>
					<seg id='MAT.14.33' type='verse'>E ri ekʼo pa ri jukubʼ kkimej kibʼ chuwach ri areʼ, kʼatekʼuriʼ kkibʼij: «¡Qastzij nakʼut che at, at ukʼojol ri Dyos!»</seg>
					<seg id='MAT.14.34' type='verse'>Kkikʼis ri bʼe, kʼatekʼuriʼ keʼopan pa rulew ri Genesaret.</seg>
					<seg id='MAT.14.35' type='verse'>Ri winaq eʼajwaral riʼ aretaq chiʼ kkichʼobʼ uwach ri areʼ, kkitaq ubʼixik ri tzij chkech konojel ri naj taq tinimit, e kkikʼam uloq chrech konojel ri eyawabʼibʼ.</seg>
					<seg id='MAT.14.36' type='verse'>Kkita chrech arech kkichap ukoq, kneʼbʼaʼ xuwi ri uchiʼ ratzʼyaq, e konojel ri kkichap ukoq, kekoltajik.</seg>
				</div>
				<div id='MAT.15' type='chapter'>
					<seg id='MAT.15.1' type='verse'>Chi chanim ejujun efariseʼo e ejujun ajtzʼibʼanelabʼ che epetinaq uloq pa ri Jerusalem, keqebʼ ukoq rukʼ ri Jesus e kkibʼij chrech:</seg>
					<seg id='MAT.15.2' type='verse'>«¿Jasche che ri eʼatijoxelabʼ keqʼax puwiʼ ri kitzij ri eʼojer enim taq qanan qatat?, rumal che man kkichʼaj ta ri kiqʼabʼ aretaq chiʼ kewaʼik».</seg>
					<seg id='MAT.15.3' type='verse'>Ri areʼ kubʼij chkech: «Ri ix, ¿jasche kixqʼax puwiʼ ri upixabʼ ri Dyos rumal ri ukʼolik ri itzij ri ix?</seg>
					<seg id='MAT.15.4' type='verse'>Rumal rech che ri Dyos xubʼij: “Nim chawilaʼ wi ri atat e ri anan, e ri jun che kubʼij itzel puwiʼ ri utat on puwiʼ ri unan, chkʼajisax uwach rukʼ ri kamikal.”</seg>
					<seg id='MAT.15.5' type='verse'>Kʼatekʼut ri ix kibʼij: “Ri jun winaq che kubʼij chrech ri utat on chrech ri unan: ‘Ri mebʼil che loqʼ kinya in chawech, man kinya taj rumal rech che kinkoj chrech ri tabʼal toqʼobʼ.ʼ</seg>
					<seg id='MAT.15.6' type='verse'>Ri jun winaq riʼ, ma rajawaxik taj nim keril wi ri eʼunan eʼutat”. Xa jeriʼ, ri ix xipaqchiʼj ri Upixabʼ ri Dyos rumal ri itzij ri ix.</seg>
					<seg id='MAT.15.7' type='verse'>¡Kebʼ ipalaj! qas utz ubʼixik xubʼij piwiʼ ri Isaʼiʼas qʼaxel utzij ri Dyos, aretaq chiʼ xubʼij:</seg>
					<seg id='MAT.15.8' type='verse'>We winaq riʼ, nim kinkil wi ri in rukʼ ri kichiʼ, kʼatekʼut, ri kanimaʼ naj kʼo wi chwech ri in.</seg>
					<seg id='MAT.15.9' type='verse'>Ma kʼo ta upatan ri qʼijlanik che kkibʼan chnuwach: rumal che xuwi are kkikʼut ri kitzij ri winaq».</seg>
					<seg id='MAT.15.10' type='verse'>Keʼusikʼij ri winaq, kʼatekʼuriʼ kubʼij chkech: «Chitaʼ bʼaʼ chichʼobʼoʼ bʼaʼ!</seg>
					<seg id='MAT.15.11' type='verse'>Man are ta ri kok ubʼi pa ri uchiʼ ri winaq ri kbʼanow itzel chrech ri winaq; are ri kel uloq pa ri uchiʼ ri kbʼanow itzel chech ri winaq».</seg>
					<seg id='MAT.15.12' type='verse'>Keqibʼ ukoq ri tijoxelabʼ e kkibʼij chrech: «¿La awetaʼm ri at, che ri efariseʼo kkipaqchiʼj we atzij riʼ?».</seg>
					<seg id='MAT.15.13' type='verse'>Kubʼij chkech: «Ronojel cheʼ, che man utikom ta ri nutat kʼo chikaj, kbʼoqitaj na xas chuxeʼ ri ukʼamal uloq.</seg>
					<seg id='MAT.15.14' type='verse'>¡Cheʼiyaʼaʼ kanoq ri eʼareʼ, ri eʼareʼ emoyibʼ che ekʼamal bʼe chkech emoyibʼ! ¡Kʼatekʼuriʼ we jun moy kʼamal bʼe chrech jun moy chik, ekebʼ riʼ kebʼetzaq na pa jun jul!».</seg>
					<seg id='MAT.15.15' type='verse'>Ri Luʼ kubʼij chrech: «Chakʼutuʼ chqawach ri ubʼixkil we tzijobʼelil riʼ».</seg>
					<seg id='MAT.15.16' type='verse'>Ri areʼ kubʼij: «¿La xoqujeʼ ri ix majaʼ kʼo ri iwetaʼmbʼal?</seg>
					<seg id='MAT.15.17' type='verse'>¿La man kichʼobʼ taj che ronojel ri kok pa ri ichiʼ kqʼax pa ri iwixkol, kʼatekʼuriʼ kel uloq pa ri teqʼ,</seg>
					<seg id='MAT.15.18' type='verse'>kʼatekʼut ri kel uloq pa ri ichiʼ petinaq uloq pa ri iwanimaʼ, e are waʼ weriʼ ri kbʼanow itzel chrech ri winaq?</seg>
					<seg id='MAT.15.19' type='verse'>Rumal rech che chi pa ri animaʼ kel uloq ri itzel taq chomanik, ri kamisanik, ri makaj rukʼ ixoq achi, ri itzel kʼaslemal, ri elaqʼ, ri itzel qʼatbʼaltzij, ri yoqʼanik puwiʼ ri winaq.</seg>
					<seg id='MAT.15.20' type='verse'>Are waʼ weriʼ ri kbʼanow itzel chrech ri winaq; xa jekʼuriʼ, che man chʼajom ta ri qʼabʼaj e kbʼan ri waʼim, man kubʼan ta itzel chrech ri winaq».</seg>
					<seg id='MAT.15.21' type='verse'>Aretaq chiʼ kel ubʼi ri Jesus chilaʼ, naj kbʼe ubʼik pa ri utinimit ri Tiro e ri Sidon.</seg>
					<seg id='MAT.15.22' type='verse'>Jun ixoq ajkananeʼa che xel uloq pa we tinimit riʼ, kuraqaqej uchiʼ e kubʼij: «Chatoqʼobʼisaj nuwach. Ajawxel, ukʼojol ri David: jun Itzel ubʼanom kʼax chrech ri wal».</seg>
					<seg id='MAT.15.23' type='verse'>Kʼatekʼuriʼ, ri areʼ man kʼo ta jun tzij kubʼij chrech. Ri eʼutijoxelabʼ keqebʼ ukoq rukʼ e kkita chrech ri areʼ: «Chayaʼaʼ chech ri kuto, rumal rech che kuraqaqej uchiʼ ujroqatam uloq».</seg>
					<seg id='MAT.15.24' type='verse'>Kʼatekʼut ri areʼ kubʼij: «Ri in xuwi intaqom uloq chkech ri chij che esachinaq pa ri rachoch ri Israʼel».</seg>
					<seg id='MAT.15.25' type='verse'>Kʼatekʼut, ri ixoq kopan chi rukʼ ri areʼ e kumej ribʼ chuwach ri areʼ e kubʼij: «¡Ajawxel, chabʼanaʼ jun toqʼobʼ chwech!».</seg>
					<seg id='MAT.15.26' type='verse'>Ri areʼ kubʼij chrech: «Man kuya taj che kkʼam ubʼi ri kikaxlanwa ri eʼalkʼuwaʼlxelabʼ arech kkʼyaq ubʼi chkech ri tzʼiʼ».</seg>
					<seg id='MAT.15.27' type='verse'>«¡Jeʼ, Ajawxel! Kcha ri areʼ, kʼatekʼut, xoqujeʼ ri alaj taq tzʼiʼ kkitijo ri kʼin jetaq uxrikʼ che ktzaq uloq chuxeʼ ri kimexa ri ekajaw!».</seg>
					<seg id='MAT.15.28' type='verse'>Kʼatekʼuriʼ ri Jesus kubʼij chrech: «¡Jeʼ nakʼut ixoq, nimalaj ri akojonik! Chpetoq bʼaʼ awukʼ ri jastaq che karayij!». Kʼatekʼuriʼ chi chanim kkuntaj ri ral.</seg>
					<seg id='MAT.15.29' type='verse'>Ri Jesus kel ubʼi chilaʼ, kʼatekʼuriʼ kpe chuchiʼ ri polow rech ri Galileʼa. Kpaqiʼ puwiʼ ri juyubʼ e ktʼuyiʼ chilaʼ.</seg>
					<seg id='MAT.15.30' type='verse'>E sibʼalaj winaq keqebʼ ukoq rukʼ. Ri eʼareʼ kkikʼam ubʼi chrech echʼokoʼ taq winaq, emoyibʼ, etʼun kiqʼabʼ, emem, e sibʼalaj ekʼi nikʼaj chik e kekiya ukoq ri eʼareʼ cho ri raqan, kʼatekʼuriʼ, keʼukunaj ri eʼareʼ.</seg>
					<seg id='MAT.15.31' type='verse'>Xa jekʼuriʼ mayibʼal kekanaj kan ri winaq aretaq chiʼ kekil ri emem che kechʼaw chik, ri tʼun kiqʼabʼ che eʼutz chik, ri echʼokoʼ che kebʼin chik, ri emoyibʼ che kekaʼy chik. Kʼatekʼuriʼ nim kkil wi ri Udyos ri Israʼel.</seg>
					<seg id='MAT.15.32' type='verse'>Kʼatekʼuriʼ, ri Jesus keʼusikʼij ri eʼutijoxelabʼ e kubʼij chkech: «Kintoqʼobʼisaj kiwach we winaq, rumal rech che oxibʼ qʼij chik che ekʼo ri eʼareʼ wukʼ e man kʼo ta ri kiwa. Ri in man kinwaj taj che rukʼ numik keʼinjach ubʼik, weneʼ ketuqarmaʼyik pa ri bʼe.</seg>
					<seg id='MAT.15.33' type='verse'>Ri eʼutijoxelabʼ kkibʼij chrech: «Jawijeʼ kqakʼamaʼ wi kaxlanwa, pa we jun tzʼinalik ulew riʼ, arech kkitij we sibʼalaj winaq riʼ?».</seg>
					<seg id='MAT.15.34' type='verse'>Ri Jesus kubʼij chkech: «¿Joropaʼ kaxlanwa kʼo iwukʼ ix?». «Wuqubʼ kecha ri eʼareʼ e kebʼ oxibʼ alaj taq kär».</seg>
					<seg id='MAT.15.35' type='verse'>Kʼatekʼuriʼ, ktaqan chkech ri winaq arech ketʼuyiʼ puwiʼ ri ulew.</seg>
					<seg id='MAT.15.36' type='verse'>Kʼatekʼuriʼ kukʼam ukoq ri wuqubʼ kaxlanwa e ri taq kär, kutewchiʼj, kupiro e kuya chkech ri etijoxelabʼ arech kkiya ri eʼareʼ chkech ri winaq.</seg>
					<seg id='MAT.15.37' type='verse'>Konojel kkitijo e kenojik, e rukʼ ri taq chʼaqap che ktoʼtajik, kkimol wuqubʼ nojinaq taq chakach!</seg>
					<seg id='MAT.15.38' type='verse'>E kijebʼ mil ri achijabʼ che xewaʼik, e man eʼejalam ta ri eʼixoqibʼ e ri eʼakʼalabʼ.</seg>
					<seg id='MAT.15.39' type='verse'>Kʼatekʼuriʼ, aretaq chiʼ xejachataj ubʼi ri winaq, ri Jesus kaqʼan pa ri jukubʼ e kbʼe ubʼi pa ri rulew ri Magadan.</seg>
				</div>
				<div id='MAT.16' type='chapter'>
					<seg id='MAT.16.1' type='verse'>Ri efariseʼo e ri esaduseʼo keqebʼ ukoq, arech kkikoj pa kʼax, kkita chrech kukʼut chkiwach jun ukʼutbʼal ri kaj.</seg>
					<seg id='MAT.16.2' type='verse'>Ri areʼ kubʼij chkech: «Aretaq chiʼ kqaj ri qʼij, ri ix kibʼij: utz kubʼan we taq qʼij riʼ rumal rech kʼo jun kyaqlaj qʼaqʼ cho ri kaj;</seg>
					<seg id='MAT.16.3' type='verse'>e aretaq chiʼ ksaqar uwach ulew, kibʼij chik: kamik kpe sibʼalaj jabʼ, rumal rech che kʼo jun kyaqlaj qʼequʼm cho ri kaj. ¡Jeʼ bʼaʼ riʼ, ri ix kichʼobʼ bʼaʼ kisikʼij uwach ri kaj, kʼatekʼuriʼ ma kixkowin ta che usikʼixik ri taq ukʼutbʼal we taq qʼij riʼ!</seg>
					<seg id='MAT.16.4' type='verse'>Itzel e makunelalaj ijaʼal kukʼ ixoq achijabʼ! Kuta jun kʼutbʼal, e xuwi kyaʼtaj na chrech ri jun ukʼutbʼal ri Jonas». Keʼuya kanoq, e kbʼe ubʼik.</seg>
					<seg id='MAT.16.5' type='verse'>Aretaq chiʼ xeqʼax chʼaqap uloq, ri etijoxelabʼ man xnaʼtaj ta ukʼamik uloq kikaxlanwa.</seg>
					<seg id='MAT.16.6' type='verse'>Ri Jesus kubʼij chkech: «Chijaqaʼ iwoqʼoch e mijikibʼaʼ ikʼuʼx chrij ri ukʼuʼx kikaxlanwa ri efariseʼo e ri esaduseʼo!».</seg>
					<seg id='MAT.16.7' type='verse'>Kʼatekʼuriʼ ri eʼareʼ kkichomaj pa kanimaʼ: «Ri uj man kʼo ta kaxlanwa qukʼam uloq».</seg>
					<seg id='MAT.16.8' type='verse'>Ri Jesus kuchʼobʼ weriʼ e kubʼij: «Ix winaq che xa jubʼiqʼ ikojonik, ¿jasche che tajin kichomaj che man kʼo ta ri ikaxlanwa?</seg>
					<seg id='MAT.16.9' type='verse'>La majaʼ kichʼobʼo, la man knaʼtaj ta chiwech ri jobʼ kaxlanwa e ri ejobʼ mil achijabʼ, e joropaʼ chakach xinojisaj na rukʼ ri ximol naʼ?</seg>
					<seg id='MAT.16.10' type='verse'>E xoqujeʼ ri wuqubʼ kaxlanwa e ri ekijebʼ mil, e joropaʼ chakach ximol na?</seg>
					<seg id='MAT.16.11' type='verse'>¿Jas che, che man kichʼobʼ taj che man are ta ri kaxlanwa kinbʼij? Jeʼ nakʼut, mijikibʼaʼ ikʼuʼx chrij ri ukʼuʼx kikaxlanwa ri efariseʼo e ri esaduseʼo!».</seg>
					<seg id='MAT.16.12' type='verse'>Kʼatekʼuriʼ, kkichʼobʼo che man are ta xubʼij ri ukʼuʼx kaxlanwa, are xubʼij ri kitzij ri efariseʼo e ri esaduseʼo.</seg>
					<seg id='MAT.16.13' type='verse'>Ri Jesus kpe pa ri utinimit ri Sesareʼa rech ri Filipo, kʼatekʼuriʼ, kubʼan jun kʼotoj chiʼaj chkech ri eʼutijoxelabʼ: «¿Jachin ri ukʼojol ri achi, kkibʼij ri winaq?».</seg>
					<seg id='MAT.16.14' type='verse'>Ri eʼareʼ kkibʼij: «Nikʼaj kkibʼij are ri Xwan Ajqasaljaʼ; nikʼaj chik kkibʼij are ri Eliʼas; nikʼaj chik are ri Jeremiʼas, on jun ojer qʼaxal utzij ri Dyos».</seg>
					<seg id='MAT.16.15' type='verse'>«Kʼatekʼut, ri ix, ¿jas kibʼij, in jachin ri in?».</seg>
					<seg id='MAT.16.16' type='verse'>Ri Simon Pedro kubʼij: «¡At ri Kristo, ri ukʼojol ri kʼaslik Dyos!».</seg>
					<seg id='MAT.16.17' type='verse'>Ri Jesus kubʼij chrech: «Utz awech ri at Simon, at ukʼojol ri Jonas, rumal rech che man are ta ri bʼaqilal e ri kikʼel kʼutuwinaq weriʼ chawach, neʼmr are ri nutat che kʼo chikaj.</seg>
					<seg id='MAT.16.18' type='verse'>Jeriʼ nakʼut, ri in kinbʼij chawech: At ri at Abʼaj, kʼatekʼuriʼ, puwiʼ we jun abʼaj riʼ, ri in kinyak na ri Nukomon Tyox, e ri uchiʼ ri Hades man kchʼakan ta chrech ri areʼ.</seg>
					<seg id='MAT.16.19' type='verse'>Ri in kinya na chawech ri at, ri ulawibʼal ri rajawibʼal ri kaj: e ri jastaq che kayut chuwachulew, kyuttajik chikaj, e ri jastaq che kakir chuwachulew, kkirtajik chikaj».</seg>
					<seg id='MAT.16.20' type='verse'>E ktaqan chkech ri etijoxelabʼ arech man kʼo ta kkibʼij wi che are ri areʼ ri Kristo.</seg>
					<seg id='MAT.16.21' type='verse'>Chi we uchanim uloq riʼ, ri Jesus kumajij ukʼutik chkech ri eʼutijoxelabʼ che rajawaxik wi che ri areʼ qas kbʼe na chi pa pa ri Jerusalem e sibʼalaj kbʼan na kʼax chrech kumal ri enimaʼq taq winaq, ri echuchqajawibʼ e ri eʼajtzʼibʼanelabʼ. Kkamisaxik ri areʼ e pa ri urox qʼij kkʼastajik uwach.</seg>
					<seg id='MAT.16.22' type='verse'>Ri Luʼ kukʼam ubʼi ri Jesus, kʼatekʼuriʼ kumajij uyajik ri areʼ: «¡Ri Dyos man kuya ta weriʼ chawech! ¡Man kkʼulmaj ta waʼ weriʼ!».</seg>
					<seg id='MAT.16.23' type='verse'>Kʼatekʼut ri areʼ, kusutij ribʼ e kubʼij chrech ri Luʼ: «¡Jat, chatel ubʼi chnuwach Satanas! ¡Kabʼan kʼax chwech, rumal rech che ri achomanik man are ta waʼ ri uchomanik ri Dyos, are kichomanik waʼ ri winaq!»</seg>
					<seg id='MAT.16.24' type='verse'>Kʼatekʼuriʼ, ri Jesus kubʼij chkech ri eʼutijoxelabʼ: «We kʼo jun kraj kteriʼ chwij ri in, munaʼtisaj chbʼil aqʼan ribʼ, chrukʼaj ri uripbʼal, kʼatekʼuriʼ chterenoq chwij.</seg>
					<seg id='MAT.16.25' type='verse'>Rumal rech, ri jun winaq che kraj kukol ri ukʼaslemal kutzaq na riʼ, kʼatekʼut, ri winaq che kutzaq na ri ukʼaslemal wumal ri in kuriq na riʼ.</seg>
					<seg id='MAT.16.26' type='verse'>¿Jas utzil chrech ri winaq che kuchʼak ronojel ri uwachulew, we kretzelaj aqʼan ribʼ ri areʼ? ¿Jas kuyaʼo kuyaʼ ri winaq che ukʼexbʼalil ri ukʼaslemal?</seg>
					<seg id='MAT.16.27' type='verse'>Rumal rech che ri ukʼojol ri achi kpe na riʼ pa ri uqʼij ri utat, kukʼ ri eʼanjel erech areʼ, kʼatekʼuriʼ, kuya na riʼ ri utojbʼalil chkech konojel jeʼ jas ri kichak.</seg>
					<seg id='MAT.16.28' type='verse'>Qastzij kinbʼij chiwech: Ejujun chkech ri ekʼo waral riʼ, man ketaʼmaj ta na uwach ri kamikal aretaq chiʼ kkil na ri ukʼojol ri achi che petinaq uloq chi pa ri rajawibʼal uloq».</seg>
				</div>
				<div id='MAT.17' type='chapter'>
					<seg id='MAT.17.1' type='verse'>Chwaqibʼ qʼij chi aqʼanoq, ri Jesus, keʼukʼam ubʼi rukʼ ri areʼ, ri Luʼ, ri Santiʼago e ri rachalal Xwan. Keʼukʼam ubʼi ri eʼareʼ puwiʼ jun nim juyubʼ.</seg>
					<seg id='MAT.17.2' type='verse'>Kʼatekʼuriʼ, ri areʼ kkʼextaj chkiwach: ri uwachbʼal kchuplinik jeʼ jas ri qʼij e ri ratzʼyaq kujal saq jeʼ jas ri saqil.</seg>
					<seg id='MAT.17.3' type='verse'>Kʼatekʼuriʼ kkikʼut kibʼ ri Moʼises e ri Eliʼas chkiwach che kechʼaw rukʼ ri areʼ.</seg>
					<seg id='MAT.17.4' type='verse'>Ri Luʼ kchʼawik, kubʼij chrech ri Jesus: «Ajawxel, utz che kujkʼojiʼ waral. We kawaj, ri in kinbʼan na waral oxibʼ ja, jun awech at, jun chik rech ri Moʼises, jun chik rech ri Eliʼas».</seg>
					<seg id='MAT.17.5' type='verse'>Tajin na kubʼij we tzij riʼ, arechiʼ kpe jun saq sutzʼ che keʼuchʼuqu chuxeʼ ri umuʼj. Kʼatekʼuriʼ kel uloq chi pa ri sutzʼ uloq jun chʼabʼal che kubʼij: «Are waʼ we loqʼalaj nukʼojol, rukʼ ri areʼ kʼo wi ronojel ri nutoqʼobʼ, chitatbʼej ri utzij».</seg>
					<seg id='MAT.17.6' type='verse'>Rukʼ we tzij riʼ, ri etijoxelabʼ kkijupabʼa ri kiwach cho ri ulew, sibʼalaj kkixibʼij kibʼ.</seg>
					<seg id='MAT.17.7' type='verse'>Kʼatekʼut, ri Jesus kpe kukʼ, keʼuchap ukoq e kubʼij chkech: «¡Chixwaʼlijoq, mixibʼij iwibʼ!».</seg>
					<seg id='MAT.17.8' type='verse'>Kʼatekʼuriʼ, aretaq chiʼ kkiyak ri kiwoqʼoch man kʼo ta jun chik kkilo, xuwi utukel ri Jesus kʼolik.</seg>
					<seg id='MAT.17.9' type='verse'>Aretaq chiʼ ixuluninaq chi uloq cho ri juyubʼ, ri Jesus kuya we jun taqanik chkech riʼ: «Mibʼij chrech jun winaq we jastaq che xiwilo riʼ, kʼateʼ na chiʼ ri ukʼojol ri achi kʼastajinaq chi uwach chkixoʼl ri ekaminaqibʼ».</seg>
					<seg id='MAT.17.10' type='verse'>E ri eʼutijoxelabʼ kkita chrech: «¿Jasche kʼut che ri eʼajtzʼibʼanelabʼ are kkibʼij, che are nabʼe kpe na ri Eliʼas?».</seg>
					<seg id='MAT.17.11' type='verse'>Ri areʼ kubʼij: «Jeʼ, qastzij nakʼut, che nabʼe kpe ri Eliʼas che usukʼumaxik ronojel ri jastaq;</seg>
					<seg id='MAT.17.12' type='verse'>e ri in kinbʼij chiwech che petinaq chik ri Eliʼas, e man xketaʼmaj ta uwach e xkibʼan chrech ri areʼ ronojel ri xkaj. Xoqujeʼ jeriʼ nakʼut ri ukʼojol ri achi, kuqʼaxej na ri kʼax xas na kumal ri eʼareʼ».</seg>
					<seg id='MAT.17.13' type='verse'>Kʼatekʼuriʼ, ri eʼutijoxelabʼ kkichʼobʼo che are ri Xwan Ajqasaljaʼ kutzijoj.</seg>
					<seg id='MAT.17.14' type='verse'>Aretaq chiʼ keʼopan chi jumul kukʼ ri winaq, jun achi kqebʼ ukoq rukʼ, kxukiʼ chuwach e kubʼij chrech:</seg>
					<seg id='MAT.17.15' type='verse'>«Ajawxel, chatoqʼobʼisaj uwach ri nukʼojol, kʼo itzel kyaqiqʼ chrech ri areʼ e sibʼalaj nimatajinaq, rumal che kʼi taq mul ktzaq ubʼi pa ri qʼaqʼ e kʼi taq mul chik pa ri jaʼ.</seg>
					<seg id='MAT.17.16' type='verse'>Ri in nukʼamom bʼi chkech ri eʼatijoxelabʼ, e man ekowininaq ta che ukunaxik».</seg>
					<seg id='MAT.17.17' type='verse'>Ri Jesus kubʼij: «¡Ayum!, ri ix che ix jun mayilqʼijsaq che man kixkojon taj e che ix itzel taq winaq. ¿Chi kʼa jumpa na kinkʼojiʼ iwukʼ? ¿Chi kʼa jumpa na kixinqʼiʼ na? Chikʼamaʼ uloq ri areʼ chwech waral».</seg>
					<seg id='MAT.17.18' type='verse'>Ri Jesus kʼax ktaqan chrech ri Itzel, e kel ubʼi rukʼ ri ala, e chi utz kkanaj uloq ri ala riʼ.</seg>
					<seg id='MAT.17.19' type='verse'>Kʼatekʼuriʼ ri etijoxelabʼ, keqibʼ ukoq rukʼ ri Jesus, naj apan chkech ri winaq, e kkibʼij chrech: «¿Jasche che ri uj man kʼo ta ri kowinem qukʼ arech xqakʼyaq ubʼi ri areʼ?».</seg>
					<seg id='MAT.17.20' type='verse'>Kubʼij chkech: «Rumal rech che xa jubʼiqʼ ri ikojonik kʼolik, kcha chkech. Ri in kinbʼij chiwech, weta kʼo ikojobʼal ix jacha jun nitzʼalaj ijaʼ, ri ix kibʼij na kʼu waʼ chrech we juyubʼ riʼ: Jat bʼi chiriʼ chi kʼa jaleʼ, kbʼe riʼ, e man kʼo ta jun jasach riʼ che ri mata kʼo ri ikowinem chrech».</seg>
					<seg id='MAT.17.22' type='verse'>Ri eʼareʼ kimulim kibʼ pa ri Galileʼa. Ri Jesus kubʼij chkech: «Ri ukʼojol ri achi kjachitaj na pa ri kiqʼabʼ ri winaq,</seg>
					<seg id='MAT.17.23' type='verse'>kkikamisaj na riʼ, e pa ri urox qʼij kkʼastaj na uwach riʼ». E ri eʼareʼ sibʼalaj kebʼisonik.</seg>
					<seg id='MAT.17.24' type='verse'>Aretaq chiʼ keʼok pa Kafarnaʼum, ri kkimol ri kebʼ drakmas keqibʼ ukoq rukʼ ri Luʼ e kkibʼij chrech: «Ri iwajtij, ¿la man kutoj ta ri kebʼ drakmas?».</seg>
					<seg id='MAT.17.25' type='verse'>Ri areʼ kubʼij: «Qastzij nakʼut». Kʼatekʼuriʼ aretaq chiʼ kopan cho ja, are nabʼe ri Jesus kubʼij chrech: «¿Jas kachomaj Simon? Ri erajawibʼal ri uwachulew, ¿jachin taq chkech kkita wi ri alkabʼal, on ri kuchuj; chkech ri kalkʼuwaʼl on chkech ri ekaxlan taq winaq?».</seg>
					<seg id='MAT.17.26' type='verse'>Aretaq chiʼ kubʼij ri areʼ: «Chkech ri ekaxlan taq winaq», ri Jesus kubʼij chrech: «Xa jekʼuriʼ, ri eʼalkʼuwaʼlxelabʼ, man kkitoj ta riʼ,</seg>
					<seg id='MAT.17.27' type='verse'>kʼatekʼut arech man kabʼan ta kʼax chkech, jat pa ri polow, jakʼyaqaʼ ri chapabʼal kär, e chachapaʼ ri nabʼe kär che kel uloq, chapochʼoʼ ri uchiʼ: kʼatekʼuriʼ kariq riʼ jun estater; chakʼamaʼ uloq e chatojoʼ rukʼ weriʼ ri alkabʼal rajawaxik kintoj ri in e ri alkabʼal rajawaxik katoj ri at».</seg>
				</div>
				<div id='MAT.18' type='chapter'>
					<seg id='MAT.18.1' type='verse'>Pa we jun kajbʼal riʼ, keqebʼ ukoq ri etijoxelabʼ rukʼ ri Jesus kʼatekʼuriʼ, kkibʼij chrech: «¿Jachin bʼaʼ ri nimalaj ubʼanik pa ri rajawibʼal ri kaj?».</seg>
					<seg id='MAT.18.2' type='verse'>Ri areʼ kusikʼij jun alaj akʼal e kuyaʼ panikʼaj chkech</seg>
					<seg id='MAT.18.3' type='verse'>kʼatekʼuriʼ kubʼij: «Qastzij kinbʼij chiwech, we ri ix man kikʼex ta iwibʼ e we man kibʼan iwibʼ ri ix, ix jeʼ jas ri eʼakʼalabʼ, man kixok ta riʼ pa ri rajawibʼal ri kaj.</seg>
					<seg id='MAT.18.4' type='verse'>Jachin ri kunitzʼirisaj na ribʼ jeʼ jas we alaj akʼal riʼ, are areʼ riʼ ri nimalaj ubʼanik pa ri rajawibʼal ri kaj».</seg>
					<seg id='MAT.18.5' type='verse'>«E Jachin kukʼulaj jun alaj akʼal jeʼ jas we areʼ riʼ rumal ri nubʼiʼ ri in, in ri kinukʼulaj.</seg>
					<seg id='MAT.18.6' type='verse'>Kʼatekʼut, ri jun winaq che kutzaq ri uchomanik jun alaj akʼal che kkojon chwech ri in, are utz riʼ chrech, che kokisax che ri uqul jun chkech ri nimalaj taq abʼaj che kkisilobʼisaj ri ebʼurix, e kjut ubʼi pa ri nim polow.</seg>
					<seg id='MAT.18.7' type='verse'>¡Kʼax rech ri uwachulew rumal ri jastaq che kutzaq ri uchomanik! Rajawaxik che kpe ri kutzaq ri chomanik, kʼatekʼut kʼax rech ri jun winaq che are kbʼanowik kkitzaq ri kichomabʼal ri winaq!».</seg>
					<seg id='MAT.18.8' type='verse'>«Jeriʼ nakʼut, we rumal ri aqʼabʼ katmakunik, chaketaʼ ubʼik e chakʼyaqaʼ ubʼi naj chawech: are utz riʼ chawech che kuʼt aqʼabʼ on kuʼt awaqan katok pa ri kʼaslemal chuwach che katkʼyaq ubʼi rukʼ ri kebʼ aqʼabʼ e rukʼ ri kebʼ awaqan pa ri junaliklaj qʼaqʼ.</seg>
					<seg id='MAT.18.9' type='verse'>E we rumal ri awoqʼoch katmakunik, chakʼotoʼ ubʼik e chakʼyaqaʼ ubʼi naj chawech: are utz riʼ chawech che attzoqʼ katok pa ri kʼaslemal chuwach ri katkʼyaq ubʼi rukʼ ri kebʼ awoqʼoch pa ri Kʼeqbʼal Mes rech ri qʼaqʼ».</seg>
					<seg id='MAT.18.10' type='verse'>«Miwetzelaj uwach jun chkech we taq enitzʼ riʼ: rumal rech che ri eʼanjel che kech eʼareʼ chikaj, ronojel qʼij kkil uwach ri Nutat chikaj».</seg>
					<seg id='MAT.18.12' type='verse'>«¿Jas kichomaj ri ix? We jun achi ekʼo okʼal uchij, kʼatekʼuriʼ ksach jun chkech, ¿la man keʼuya ta kan riʼ ri jumuchʼ bʼelejlajuj cho ri juyubʼ arech kbʼe che utzukuxik ri jun che sachinaq?</seg>
					<seg id='MAT.18.13' type='verse'>E we kuriqaʼ, qastzij kinbʼij chiwech che sibʼalaj kkiʼkotik chi na riʼ rumal ri areʼ, chuwach ri ejumuchʼ bʼelejlajuj che man esachinaq taj.</seg>
					<seg id='MAT.18.14' type='verse'>Xa jekʼuriʼ, man urayibʼal ta ri Itat chikaj, che ksachik, knebʼaʼ xaq jun chkixoʼl we taq enitzʼ riʼ».</seg>
					<seg id='MAT.18.15' type='verse'>«We kmakun ri awachalal, jat e jariqaʼ awibʼ rukʼ ri areʼ, kʼatekʼuriʼ chayajaʼ ri areʼ pa itukel wi xuwi ri at e ri areʼ. We kuta ri atzij kachʼak riʼ ri awachalal.</seg>
					<seg id='MAT.18.16' type='verse'>We ri areʼ man kuta ta ri atzij, chakʼamaʼ ubʼi awukʼ rukʼ jun chik on ekebʼ chik arech ekebʼ oxibʼ eqʼataltzij, kkibʼan qʼatojtzij puwiʼ jun jas uwach.</seg>
					<seg id='MAT.18.17' type='verse'>We ri areʼ, man kraj taj kuta ri kitzij, chabʼij bʼaʼ weriʼ chkech ri komon. E we xoqujeʼ man kuta taj ri kitzij ri komon, chabʼanaʼ bʼaʼ, che ri areʼ, jun chkixoʼl ri ma junam ta qakojonik kukʼ e jun chkech ri eʼajtoqʼinelabʼ chawach».</seg>
					<seg id='MAT.18.18' type='verse'>«Qastzij kinbʼij chiwech: Ronojel jas uwach che ri ix kiyutu chuwachulew, kayuttajik chikaj, e ronojel jas uwach che kikiro chuwachulew kkiritajik chikaj».</seg>
					<seg id='MAT.18.19' type='verse'>«Xoqujeʼ, qastzij kinbʼij chiwech, che we ekebʼ chiwech ix cho ri uwachulew, kkijunamatisaj ri kichʼabʼal, arech kkita chwech jun jas uwach, xaq apas ta neʼ, weriʼ kyaʼtaj na riʼ chkech rumal ri nutat che kʼo chikaj.</seg>
					<seg id='MAT.18.20' type='verse'>Jeʼ ne riʼ, aretaq chiʼ ekʼo kebʼ, ekʼo oxibʼ, junam kimulim kibʼ pa ri nubʼiʼ, ri in, in kʼo riʼ kukʼ chilaʼ».</seg>
					<seg id='MAT.18.21' type='verse'>Chi chanim kqibʼ ukoq ri Luʼ e kubʼij chrech: «Ajawxel, ¿joropaʼ mul rajawaxik che kinsach umak ri wachalal che kmakun chnuwach? ¿La wuqubʼ mul?».</seg>
					<seg id='MAT.18.22' type='verse'>Ri Jesus kubʼij chrech: «Man kinbʼij ta wuqubʼ mul chawech, areʼ kʼut kinbʼij oxkʼal lajuj mul wuqubʼ».</seg>
					<seg id='MAT.18.23' type='verse'>«Rumal kʼuriʼ, xoqujeʼ ri rajawibʼal ri kaj jeʼ jas jun ajawinel che xraj xrajilaj ri pwaq kukʼ ri eʼupataninelabʼ.</seg>
					<seg id='MAT.18.24' type='verse'>Aretaq chiʼ xumajij rejalaxik, xkʼam ubʼi chrech jun ajpataninel che lajuj mil talentos ri ukʼas.</seg>
					<seg id='MAT.18.25' type='verse'>Ri jun achi riʼ, man kkowin ta che utojik, rumal kʼuriʼ ri ajaw xtaqanik, arech kkʼayix ri areʼ, ri rixoqil, ri eralkʼuwaʼl e ronojel ri ujastaq, arech are kokisaxik tojbʼal ri ukʼas.</seg>
					<seg id='MAT.18.26' type='verse'>Chi chanim ri ajpataninel kukʼyaq ribʼ cho ri raqan e uqasam upalaj cho ri ulew, kubʼij chrech: “Chayaʼaʼ kebʼ oxibʼ ikʼ chwech, kʼatekʼuriʼ ronojel kintoj na riʼ chawech”.</seg>
					<seg id='MAT.18.27' type='verse'>Ri ajaw kutoqʼobʼisaj uwach ri jun ajpataninel riʼ, kutzaqapij kanoq e kuchupʼ kan ri ukʼas.</seg>
					<seg id='MAT.18.28' type='verse'>Aretaq chiʼ xel ubʼik, ri jun ajpataninel riʼ xuriq jun rachiʼl che okʼal denariʼos ukʼas rukʼ. Xuchapo e upitzʼem che ri uqul kubʼij chrech: “Chayaʼaʼ kan chwech ronojel ri akʼas”.</seg>
					<seg id='MAT.18.29' type='verse'>Ri jun rachiʼl kukʼyaq ribʼ cho ri raqan e sibʼalaj kukʼomij chrech: “Chayaʼaʼ kebʼ oxibʼ ikʼ chwech, kʼatekʼuriʼ, kinya na riʼ chawech”.</seg>
					<seg id='MAT.18.30' type='verse'>Kʼatekʼut, ri areʼ, man xraj taj, are xbʼek, e xukojoʼ kan ri jun chik pa ri cheʼ chi kʼateʼ kutoj na ronojel ri ukʼas.</seg>
					<seg id='MAT.18.31' type='verse'>Aretaq chiʼ ri erachiʼl kkil weriʼ, sibʼalaj kebʼisonik, kʼatekʼuriʼ, kebʼekibʼij chrech ri kajaw ronojel ri xkʼulumatajik.</seg>
					<seg id='MAT.18.32' type='verse'>Chi chanim ri ajaw xtaqan chrech usikʼixik e kubʼij chrech: “Itzel ajpataninel, ri in, ronojel ri akʼas xinchupu, rumal che ri at sibʼalaj xata chwech;</seg>
					<seg id='MAT.18.33' type='verse'>¿la man rajawaxik ta kʼut, che xoqujeʼ ri at xatoqʼobʼisaj uwach ri awachiʼl jeʼ jas xintoqʼobʼisaj awach ri at?”.</seg>
					<seg id='MAT.18.34' type='verse'>Kʼatekʼuriʼ pa ri royowal, ri ajaw xujach chkech ri eʼajmayur chi kʼateʼ kutoj na ronojel ri ukʼas.</seg>
					<seg id='MAT.18.35' type='verse'>Jewaʼ jas weriʼ kubʼan na chiwech ri ix, ri Nutat chikaj, we man rukʼ ta ronojel iwanimaʼ kisach chkijujunal ri kimak ri iwachalal».</seg>
				</div>
				<div id='MAT.19' type='chapter'>
					<seg id='MAT.19.1' type='verse'>Kʼatekʼuriʼ, aretaq chiʼ ri Jesus kukʼis ri ucholajil we tzij riʼ, kel ubʼi pa ri Galileʼa e kbʼe ubʼik pa ri utinimit ri Judeʼa, chʼaqap chrech ri Jordan.</seg>
					<seg id='MAT.19.2' type='verse'>Sibʼalaj ewinaq kkiterneʼbʼej ubʼi ri areʼ, e xeʼukunaj chilaʼ.</seg>
					<seg id='MAT.19.3' type='verse'>Ejujun fariseʼo keqibʼ ukoq rukʼ e kkibʼij chrech arech kkikoj ri areʼ pa kʼax: «¿La yatʼalik che jun achi kuya kan ri rixoqil, xaq apas rumal neʼ?».</seg>
					<seg id='MAT.19.4' type='verse'>Kubʼij: «¿La man isikʼim taj che ri Tikonel kʼiysanel, chi pa ri utikbʼal uloq ri uwachulew, xeʼutik ri eʼareʼ chi achi e chi ixoq,</seg>
					<seg id='MAT.19.5' type='verse'>kʼatekʼuriʼ xubʼij: Jeʼ, ri achi kuya na kan ri unan e ri utat arech kukʼam ribʼ rukʼ ri rixoqil e chi ekebʼ kkitunabʼa na kibʼ e xaq ejun bʼaqilal chi ri?.</seg>
					<seg id='MAT.19.6' type='verse'>Xa jekʼuriʼ, ri eʼareʼ man ekebʼ ta chi riʼ, xa ejun bʼaqilal chi riʼ. Xa jeʼkʼuriʼ, ri junam xutunabʼa raqan uqʼabʼ ri Dyos, man yaʼtal ta chrech ri achi kujach uwach».</seg>
					<seg id='MAT.19.7' type='verse'>Kkibʼij chrech: «¿Jas kʼu che, che ri Moʼises xtaqanik, arech kya ri wuj jawiʼ tzʼibʼatal wi ri jachoj ibʼ e kjach kanoq?».</seg>
					<seg id='MAT.19.8' type='verse'>Kubʼij chkech: «Ri Moʼises xuya bʼe weriʼ chiwech, rumal rech che ri iwanimaʼ jeʼ jas jun abʼaj, kʼatekʼut pa ri nabʼe kanoq, man jeriʼ taj.</seg>
					<seg id='MAT.19.9' type='verse'>Jeʼ, kinbʼij chiwech; ri jun achi che kuya kan ri rixoqil –man rumal taj che ri areʼ kech nim chʼutiʼn– e kkʼuliʼ rukʼ jun ixoq chik, kubʼan jun makaj riʼ rukʼ ixoq».</seg>
					<seg id='MAT.19.10' type='verse'>Ri eʼutijoxelabʼ kkibʼij chrech: «We are waʼ ri ubʼantajik ri reqaʼn ri achi rukʼ ri rixoqil, man utz ta riʼ kkʼuliʼk».</seg>
					<seg id='MAT.19.11' type='verse'>Kʼatekʼut, ri areʼ kubʼij chkech: «Man konojel ta ri winaq kkichʼobʼ ubʼeʼal we tzij riʼ, xuwi ri enikʼaj che yaʼtal chkech kkichʼobʼo.</seg>
					<seg id='MAT.19.12' type='verse'>Rumal che ekʼo emenchoʼr che ejeriʼ uloq tzi chu kisantil uloq, e ekʼo emenchoʼr che xa ibʼanom kumal ri achijabʼ, xoquje ekʼo nikʼaj che xas eʼare ri eʼareʼ kkibʼan kibʼ emenchoʼr rumal ri Rajawibʼal ri Kaj. Jachin kkowin che uchʼobʼik weriʼ, chuchʼobʼoʼ bʼaʼ».</seg>
					<seg id='MAT.19.13' type='verse'>Kʼatekʼut, kekʼam ubʼi enikʼaj akʼalabʼ chrech arech kuya ri uqʼabʼ pakiwiʼ ri eʼareʼ e arech kchʼaw rukʼ ri Dyos pakiwiʼ. Kʼatekʼuriʼ, kekiyajyatej ri etijoxelabʼ.</seg>
					<seg id='MAT.19.14' type='verse'>Chi xaqbʼiʼ kubʼij ri Jesus chkech: «Chiyaʼaʼ bʼe chkech we akʼalabʼ riʼ che kepe wukʼ e meʼiqʼilo che kepe wukʼ, rumal rech che ejachin taq ejeriʼ jacha we akʼalabʼ riʼ, kech ri Rajawibʼal ri Kaj».</seg>
					<seg id='MAT.19.15' type='verse'>Chi chanim kuya ri uqʼabʼ pakiwiʼ, kʼatekʼuriʼ, kel bʼi chilaʼ riʼ.</seg>
					<seg id='MAT.19.16' type='verse'>Kʼatekʼuriʼ jun achi kqet ukoq rukʼ e kubʼij chrech: «Ajtij, ¿su ri utz kinbʼan na ri in arech kinriq na junalik kʼaslemal?».</seg>
					<seg id='MAT.19.17' type='verse'>Ri areʼ kubʼij chrech: «¿Suche rech kata chwech puwiʼ ri utz? Xa jun ri Utz. We kawaj katok pa ri kʼaslemal chaterneʼbʼej taq ri pixabʼ».</seg>
					<seg id='MAT.19.18' type='verse'>Ri areʼ kubʼij: «¿Jachike taq kʼut ri pixabʼ?». Ri Jesus kubʼij: «Matkamsanik, matmakun rukʼ ixoq achi, matelaqʼanik, mabʼan itzel qʼatojtzij,</seg>
					<seg id='MAT.19.19' type='verse'>nim cheʼawilaʼ wi ri anan atat, e chaloqʼoqʼej ri awajil atzʼaqʼat jeʼ jas kaloqʼoqʼej awibʼ ri at».</seg>
					<seg id='MAT.19.20' type='verse'>Ri ala kubʼij chrech: «Ronojel weriʼ nubʼanom; su ri kraj na majaʼ kinbʼano?».</seg>
					<seg id='MAT.19.21' type='verse'>Ri Jesus kubʼij chrech: «We kawaj che at tzʼaqatlaj winaq, jat, jaʼkʼayij ri ajastaq kʼolik e chayaʼaʼ chkech ri emebʼaʼibʼ, kʼatekʼuriʼ kakʼojiʼ jun nimalaj aqʼinomal chikaj; kʼatekʼuriʼ chatpetoq e chinaterneʼbʼej ri in».</seg>
					<seg id='MAT.19.22' type='verse'>Aretaq chiʼ ri ala kuta we tzij riʼ, kbʼisonik kbʼek rumal rech che ri areʼ kʼo sibʼalaj umebʼil.</seg>
					<seg id='MAT.19.23' type='verse'>Kʼatekʼuriʼ ri Jesus kubʼij chkech ri eʼutijoxelabʼ: «Qastzij kinbʼij chiwech, sibʼalaj kʼax arech jun qʼinom winaq kok pa ri Rajawibʼal ri Kaj.</seg>
					<seg id='MAT.19.24' type='verse'>Jeʼ nakʼut, kinkamulij ubʼixik chiwech, are man kʼax ta rokem jun kameyo pa ri uteqʼ jun bʼaqʼ chuwach ri jun qʼinom winaq che kok pa ri Rajawibʼal ri Dyos!».</seg>
					<seg id='MAT.19.25' type='verse'>Aretaq chiʼ ri etijoxelabʼ kkita weriʼ, sibʼalaj ksach chi na kikʼuʼx e kkibʼij: «We jeriʼ, ¿jachin kʼuriʼ kkoltaj na?».</seg>
					<seg id='MAT.19.26' type='verse'>Ri Jesus, sibʼalaj keʼukaʼyej e kubʼij chkech: «Chkiwach ri winaq man kowinem ta rij weriʼ, kʼatekʼut chuwach ri Dyos ronojel kowinem rij».</seg>
					<seg id='MAT.19.27' type='verse'>Chi xaqbʼiʼ ri Luʼ kubʼij chrech: «Kawil yaʼ, ri uj ronojel ri qajastaq xqaya kanoq, e atqaterneʼbʼem ri at, ¿Su kʼuriʼ ri kqechbʼej na?».</seg>
					<seg id='MAT.19.28' type='verse'>Ri Jesus kubʼij chkech: «Qastzij kinbʼij chiwech, ri ix xiniterneʼbʼej: pa ri kʼakʼ uwachulew, aretaq chiʼ ri ukʼojol ri achi katʼuyiʼ na cho ri nimalaj utem pa ri Uqʼij, xoqujeʼ ri ix kixtʼuyiʼ na cho kabʼlajuj nimalaj taq tem, tekʼuriʼ kibʼan na qʼatojtzij riʼ pakiwiʼ ri ekabʼlajuj ujuqʼat ri Israʼel.</seg>
					<seg id='MAT.19.29' type='verse'>E ri areʼ che uyaʼom kanoq ri rachoch, ri erachalal, ri eʼunan eʼutat, ri eralkʼuwaʼl, on rulew neʼ rumal ri nubʼiʼ ri in, kukʼam na riʼ sibʼalaj ujastaq e krechbʼej na ri junalikalaj kʼaslemal».</seg>
					<seg id='MAT.19.30' type='verse'>«Kʼatekʼut, ekʼi winaq che enabʼe, eʼare ekʼisbʼal kan riʼ, e ekʼi winaq che ekʼisbʼal kanoq, eʼare enabʼe riʼ».</seg>
				</div>
				<div id='MAT.20' type='chapter'>
					<seg id='MAT.20.1' type='verse'>«Jeriʼ nakʼut, ri Rajawibʼal ri Kaj kjunamataj rukʼ jun ajaw che xel ubʼik che kitzukuxik eʼajchakibʼ aretaq chiʼ ksaqar uwachulew, arech kechakun pa ri rulew tikonbʼal uva.</seg>
					<seg id='MAT.20.2' type='verse'>Kubʼij chkech ri eʼajchakibʼ che kuya na jun denariʼo chkech tojbʼal ri kiqʼij e keʼutaq ubʼi pa ri rulew.</seg>
					<seg id='MAT.20.3' type='verse'>Kel chi bʼi jumul pa ri urox kajbʼal, keril enikʼaj chik pa ri kʼayibʼal che ma kʼo ta kichak.</seg>
					<seg id='MAT.20.4' type='verse'>Kubʼij chkech: “Xoqujeʼ ri ix, jix pa ri wulew, kʼatekʼuriʼ, utz itojik riʼ kinbʼano”.</seg>
					<seg id='MAT.20.5' type='verse'>Kʼatekʼut, ri eʼareʼ kebʼek. Kel chi ubʼi jumul pa ri uwaq kajbʼal e pa ri ubʼelej kajbʼal e xoqujeʼ junam kubʼano.</seg>
					<seg id='MAT.20.6' type='verse'>Xoqujeʼ xel ubʼik pa ri juʼlajuj kajbʼal e aretaq chiʼ keʼuriqaʼ enikʼaj chik che ekʼo chilaʼ, kubʼij chkech: “¿Suche rech, che ixtakʼal jun qʼij waral e man kixchakun taj?”.</seg>
					<seg id='MAT.20.7' type='verse'>Kkibʼij chrech: “Rumal rech che man kʼo ta jun uyaʼom jun qachak”. Kubʼij chkech: “Xoqujeʼ ri ix, jix pa ri wulew”.</seg>
					<seg id='MAT.20.8' type='verse'>Aretaq chiʼ kqaj ri qʼij, ri rajaw ri ulew kubʼij chrech ri umortoʼm: “Cheʼasikʼij ri eʼajchakʼibʼ, kʼatekʼuriʼ, chatojoʼ ri kiqʼij chkech. Chamajij kukʼ ri ekʼisbʼal taq ajchakibʼ, keʼakʼisbʼej kanoq ri enabʼe”.</seg>
					<seg id='MAT.20.9' type='verse'>Kepe kʼut ri eʼajchakibʼ rech ri ujuʼlajuj kajbʼal e jun denariʼo ri kitojbʼal kkikʼamo.</seg>
					<seg id='MAT.20.10' type='verse'>Aretaq chiʼ kepe ri enabʼe, kkichomaj che nim chi na ri kitojbʼal kkikʼam chkiwach ri enikʼaj chik. Kʼatekʼut, xoqujeʼ jun denariʼo ri kitojbʼal kkikʼamo.</seg>
					<seg id='MAT.20.11' type='verse'>Aretaq chiʼ kkikʼamo, kewixwatik chrech ri ajaw:</seg>
					<seg id='MAT.20.12' type='verse'>“We ekʼisbʼal taq ajchakibʼ riʼ, xa jun kajbʼal xechakunik, e keʼatojo jeʼ jas ri kujatoj ri uj, e ri uj xqaqʼiʼ ri ukʼaxkʼolil e ri uqʼaqʼal we jun qʼij riʼ?”.</seg>
					<seg id='MAT.20.13' type='verse'>Chi chanim kubʼij chrech we jun ajchak chkixoʼl riʼ: “Wachiʼl, man kʼo ta jun itzel kinbʼan chawech: ¿La man xujkanaj taj che jun denariʼo ri atojbʼal kinya chawech?</seg>
					<seg id='MAT.20.14' type='verse'>Chachapaʼ ri atojbʼal e jat ubʼik. Chnuwach ri in, kinwaj kinya chrech we jun kʼisbʼal riʼ junam jas ri kinya chawech ri at:</seg>
					<seg id='MAT.20.15' type='verse'>¿La man kuya taj kinbʼan rukʼ ri nupwaq jas ri kinwaj ri in kinbʼano? On ¿la itzel kinawilo rumal che ri in, in Utz winaq?”.</seg>
					<seg id='MAT.20.16' type='verse'>Jeriʼ nakʼut, ri ekʼisbʼal kanoq eʼare enabʼe riʼ, e ri enabʼe, eʼare ekʼisbʼal kan riʼ».</seg>
					<seg id='MAT.20.17' type='verse'>Ibʼenaq, tajin kepaqiʼ pa Jerusalem, keʼukʼam ubʼi pa kitukel ri ekabʼlajuj, kʼatekʼuriʼ kubʼij chkech pa ri bʼe:</seg>
					<seg id='MAT.20.18' type='verse'>«Chiwilampeʼ, kamik riʼ tajin kujpaqiʼ pa ri Jerusalem, e ri ukʼojol ri achi kjachitaj na riʼ pa kiqʼabʼ ri enimaʼq taq chuchqajawibʼ, e ri eʼajtzʼibʼanelabʼ; kamikal ri qʼatojtzij kkibʼan na puwiʼ ri areʼ,</seg>
					<seg id='MAT.20.19' type='verse'>kjachitaj na pa kiqʼabʼ ri ma junam ta kikojbʼal qukʼ, arech ri eʼareʼ kketzelaj na uwach, kkichʼiy na, e kkikoj na cho ri ripbʼal; kʼatekʼuriʼ, chuʼrox qʼij kkʼastaj na uwach riʼ».</seg>
					<seg id='MAT.20.20' type='verse'>Tekʼuriʼ, chi chanim kqet ukoq rukʼ ri areʼ ri kinan ri eʼukʼojol ri Sebʼedeʼo, achiʼlam kumal ri eral, kumej ribʼ chuwach jeʼ jas kʼo jun kuta chrech.</seg>
					<seg id='MAT.20.21' type='verse'>Ri areʼ kubʼij chrech: «¿Jas kawaj?». Ri areʼ kubʼij chrech: «Chattaqan bʼaʼ arech we ekebʼ wal riʼ, ketʼuyiʼk, jun pa ri awikyaqʼabʼ e jun pa ri amox, pa ri awajawibʼal».</seg>
					<seg id='MAT.20.22' type='verse'>Ri Jesus kubʼij: «Ri ix man kichʼobʼ taj jas ri katajin kitaʼo. ¿La kixkowin chech uqumuxik ri qumubʼal amajaʼ che kinqumuj na riʼ ri in?». Ri eʼareʼ kkibʼij chrech: «¿Jeʼ kujkowinik?».</seg>
					<seg id='MAT.20.23' type='verse'>Kubʼij chkech: «Kixqumum na riʼ pa ri nuqumubʼal amajaʼ; kʼatekʼut, ri tʼuyulem pa ri wikyaqʼabʼ on pa ri numox, man pa nuqʼabʼ ta ri in kʼo wi ri uyaʼik, weriʼ kyaʼtaj na chkech ri ejachintaq usukʼumam apanoq ri nutat chkech».</seg>
					<seg id='MAT.20.24' type='verse'>Ri elajuj chik, aretaq chiʼ kkita weriʼ, kpe koyowal chkech ri ekebʼ achalaxik.</seg>
					<seg id='MAT.20.25' type='verse'>Kʼatekʼuriʼ, ri Jesus keʼusikʼij rukʼ e kubʼij chkech: «Ri ix, iwetaʼm che ri ekʼamal taq bʼe chkech taq ri amaqʼ, kekitakʼalbʼej jacha exuwi eʼajawibʼ chkech, e ri ekinimal kekipitzʼobʼej rukʼ ri kikowinem.</seg>
					<seg id='MAT.20.26' type='verse'>Man kuya taj che jeriʼ chixoʼl ri ix, kʼatekʼut, jachin ri kraj are nim ubʼantajik chixoʼl ri ix, are okoq che ipatanijel.</seg>
					<seg id='MAT.20.27' type='verse'>E jachin ri kraj che are nabʼe chixoʼl ri ix, chuyutuʼ bʼaʼ ribʼ che ipatanaxik.</seg>
					<seg id='MAT.20.28' type='verse'>Jeriʼ ri ukʼojol ri achi che man petinaq ta uloq arech kpatanaxik, ri areʼ, are keʼulpataninoq e are kuljachaʼ ri ukʼaslemal arech kitojbʼal ekʼi winaq».</seg>
					<seg id='MAT.20.29' type='verse'>Aretaq chiʼ kel ubʼi pa ri Jeriko, sibʼalaj winaq kkiterneʼbʼej ubʼi ri areʼ.</seg>
					<seg id='MAT.20.30' type='verse'>Kʼatekʼuriʼ, ekebʼ moy che etʼuyul chuchiʼ ri bʼe, aretaq chiʼ kkito che ri Jesus katajin kqʼaxik, kkiraqaqej kichiʼ: «Ajawxel, chatoqʼobʼisaj qawach, ukʼojol ri David».</seg>
					<seg id='MAT.20.31' type='verse'>Ri winaq keʼkiyajyatej arech kkitzʼapij kichiʼ, kʼatekʼuriʼ, ri eʼareʼ sibʼalaj ko chi na kkiraqaqej kichiʼ: «Ajawxel, chatoqʼobʼisaj qawach, ukʼojol ri David!».</seg>
					<seg id='MAT.20.32' type='verse'>Ri Jesus ktakʼiʼk, keʼusikʼij e kubʼij chkech: «¿Jas ri kiwaj kinbʼan chiwech?». Kkibʼij chrech:</seg>
					<seg id='MAT.20.33' type='verse'>«Ajawxel, ¡kqaj kujaq ribʼ ri qawoqʼoch!».</seg>
					<seg id='MAT.20.34' type='verse'>Ri Jesus kutoqʼobʼisaj kiwach, kuchap ukoq ri kiwoqʼoch, tekʼuriʼ, chi xaqbʼiʼ kʼakʼ chi ri kiwoqʼoch. E kkiterneʼbʼej ubʼi ri areʼ.</seg>
				</div>
				<div id='MAT.21' type='chapter'>
					<seg id='MAT.21.1' type='verse'>Aretaq chiʼ naqaj chik ekʼo wi chrech ri Jerusalem, keʼopan pa Bʼetfage, chuxukut ri juyubʼ Olivo, ri Jesus keʼutaq ubʼi ekebʼ chkech ri eʼutijoxelabʼ.</seg>
					<seg id='MAT.21.2' type='verse'>Kubʼij chkech: «Jix pa le tinimit che kʼo apanoq chiwach. E chi chanim, keriqaʼ na jun atiʼt bʼurix che yuqulik e jun alaj bʼurix chik che kʼo naqaj chrech. Cheʼikiraʼ uloq e cheʼikʼamaʼ uloq chwech.</seg>
					<seg id='MAT.21.3' type='verse'>E we kʼo jun winaq kʼo kubʼij chiwech, chibʼij bʼaʼ chrech: “Are ri Ajawxel kajawataj chrech, e chi ukamik keʼutzalijsaj uloq waral”».</seg>
					<seg id='MAT.21.4' type='verse'>Weriʼ kkʼulmatajik arech qastzij kbʼantaj ri utzij ri qʼaxal utzij ri Dyos:</seg>
					<seg id='MAT.21.5' type='verse'>Chibʼij chrech ri umiʼal ri Siʼon: Chi uchanim riʼ, ri awajawinel petinaq uloq awukʼ, kwononik e ukejbʼem jun atiʼt bʼurix, e jun alaj bʼurix, che ral chikop rech eqaʼn.</seg>
					<seg id='MAT.21.6' type='verse'>Kebʼe nakʼut ri etijoxelabʼ, e kkibʼano jeʼ jas xeʼutaq ri Jesus chrech.</seg>
					<seg id='MAT.21.7' type='verse'>Kakikʼam uloq ri jun atiʼt bʼurix e ri jun alaj bʼurix. Kkikoj ri kiqʼuʼ chrij e ri Jesus ktʼuyiʼ chrij.</seg>
					<seg id='MAT.21.8' type='verse'>Kʼatekʼuriʼ, sibʼalaj ekʼi winaq kkilikʼ taq ri kiqʼuʼ pa ri bʼe. E kʼo nikʼaj chik kkiqʼip apan uqʼabʼ taq cheʼ che kkilikʼ pa ri bʼe.</seg>
					<seg id='MAT.21.9' type='verse'>E ri winaq che enabʼejinaq e ri eteren kanoq, kkiraqaqej kichiʼ: «¡Hosanna chrech ri ukʼojol ri David! ¡Tewchuʼtalik ri petinaq uloq pa ri ubʼiʼ ri Ajawxel! ¡Hosanna chilaʼ pa ri nimalaj kaj!».</seg>
					<seg id='MAT.21.10' type='verse'>Aretaq chiʼ kok ri areʼ pa ri Jerusalem, konojel ri siwan tinimit xewaʼalaj uloq. Kkibʼij: «¿Jachin waʼ we areʼ riʼ?»,</seg>
					<seg id='MAT.21.11' type='verse'>e kʼu ri winaq kkibʼij: «Are waʼ we areʼ riʼ Jesus qʼaxal utzij ri Dyos, Ajnasaret rech Galileʼa».</seg>
					<seg id='MAT.21.12' type='verse'>Kʼatekʼuriʼ kok pa ri nim rachoch ri Dyos, e keʼeresaj uloq konojel ri kekʼayinik e ri keloqʼomik chilaʼ: kukʼyaq ubʼi ri kimexa ri ekʼexal taq pwaq e ri kitem ri ekʼayil taq palomax.</seg>
					<seg id='MAT.21.13' type='verse'>Kʼatekʼuriʼ kubʼij chkech: «Tzʼibʼatalik: Ri wachoch kbʼix na chrech, ja rech chʼawem rukʼ ri Dyos. Kʼatekʼut, ri ix ibʼanom jun kikʼolibʼal elaqʼomabʼ chrech!».</seg>
					<seg id='MAT.21.14' type='verse'>Xoqujeʼ pa ri nim rachoch ri Dyos, kepe rukʼ ri areʼ enikʼaj moyibʼ, enikʼaj takmaʼyibʼ e keʼukunaj ri eʼareʼ.</seg>
					<seg id='MAT.21.15' type='verse'>Ri enimaʼq taq chuchqajawibʼ e ri etzʼibʼanelabʼ, aretaq chiʼ kkil ri jastaq che kubʼano, e aretaq chiʼ keʼkil ri akʼalabʼ che kkiraqaqej kichiʼ pa ri rachoch ri Dyos: «¡Hosanna chrech ri ukʼojol ri David!», ri eʼareʼ kpe koyowal.</seg>
					<seg id='MAT.21.16' type='verse'>Kʼatekʼuriʼ, kkibʼij chrech: «¿La kataʼo ri tzij kkibʼij we winaq riʼ?». –«Kintaʼo, kcha ri Jesus; kʼatekʼuriʼ kubʼij chkech: ¿La man kʼo ta jumul isikʼim ri wuj riʼ: Pa ri kichiʼ ri akʼalabʼ e pa ri kichiʼ ri enuchʼ, xasukʼumaj ri bʼixobʼal nim aqʼij?».</seg>
					<seg id='MAT.21.17' type='verse'>Keʼuya kanoq, kel ubʼi pa ri tinimit, kʼatekʼuriʼ, kbʼe ubʼi pa ri Bʼetaniʼa, e chilaʼ kuqʼaxaj wi ri aqʼabʼ.</seg>
					<seg id='MAT.21.18' type='verse'>Kqasar uwachulew, aretaq chiʼ ktzalij uloq pa ri tinimit, knumik.</seg>
					<seg id='MAT.21.19' type='verse'>Chuchiʼ ri bʼe kril jun wikox, kqibʼ ukoq rukʼ, kʼatekʼut, xuwi kuriqaʼ ri taq uxaq. Kʼatekʼuriʼ kubʼij chrech: «Mijumul mayaʼ bʼa awach!». Kʼatekʼuriʼ chi chanim kchaqiʼjirik ri wikox.</seg>
					<seg id='MAT.21.20' type='verse'>Aretaq chiʼ kkil weriʼ ri eʼutijoxelabʼ, mayibʼal kekanajik e kkibʼij: «¿Jasche che chi xaqbʼi xchaqijirik ri wikox?».</seg>
					<seg id='MAT.21.21' type='verse'>Ri Jesus kubʼij chkech: «Qastzij kinbʼij chiwech, we kʼo ikojonik e man kubʼan ta kebʼ ikʼuʼx, man xuwi taj kibʼan weriʼ rukʼ we wikox riʼ, xoqujeʼ, we kibʼij chrech we juyubʼ riʼ: “Chatel ubʼik chakʼyaqaʼ ubʼi awibʼ pa ri polow”, jeriʼ na riʼ kbʼantajik.</seg>
					<seg id='MAT.21.22' type='verse'>Kʼatekʼuriʼ ronojel ri kita rukʼ ri ikojonik pa ri ichʼawem rukʼ ri Dyos, kikʼam na riʼ ri kito».</seg>
					<seg id='MAT.21.23' type='verse'>Kopan pa ri Rachoch ri Dyos, e aretaq chiʼ tajin kukʼut ri tzij, ri enimaʼq taq chuchqajawibʼ e ri eriʼjabʼ taq winaq kepe chi rukʼ ri areʼ, kʼatekʼuriʼ kkibʼij chrech: «¿Jas rukʼ kowinem kabʼan at weriʼ? E ¿jachin yaʼowinaq chawech we kowinem riʼ?».</seg>
					<seg id='MAT.21.24' type='verse'>Ri Jesus kubʼij: «Xoqujeʼ ri in kʼo jun jas uwach kinta chiwech; we kitzalij uwach, xoqujeʼ ri in kinbʼij na chiwech jas rukʼ kowinem kinbʼan weriʼ.</seg>
					<seg id='MAT.21.25' type='verse'>Ri qasnaʼ xubʼan ri Xwan, ¿jawiʼ petinaq wi? ¿La petinaq chikaj on petinaq kukʼ ri winaq?». Kʼatekʼuriʼ, ri eʼareʼ kkichomaj weriʼ chkibʼil kibʼ: We kqabʼij: «Petinaq chikaj», ri areʼ kubʼij laʼ chqech: «¿Jas kʼu che, che ri ix man xixkojon ta chrech ri areʼ?».</seg>
					<seg id='MAT.21.26' type='verse'>E we kqabʼij: «Petinaq kukʼ ri winaq», kqaxibʼij qibʼ chkiwach ri winaq, rumal rech che konojel ri winaq ekojoninaq rech ri Xwan jun qʼaxal utzij ri Dyos .</seg>
					<seg id='MAT.21.27' type='verse'>Kkitzalij uwach ri utzij ri Jesus; jeriʼ kkibʼij: «Ri uj man qetaʼm taj». E ri Jesus kubʼij chkech: «Xoqujeʼ ri in, man kinbʼij ta chiwech, jas rukʼ kowinem kinbʼan weriʼ».</seg>
					<seg id='MAT.21.28' type='verse'>«Kʼatekʼuriʼ chibʼij bʼaʼ chwech jas ri kichomaj puwiʼ weriʼ. Jun achi kʼo kebʼ ukʼojol. Kubʼij chrech ri nabʼe: “Nukʼojol, jat kamik, jatechakunoq pa ri ulew”.</seg>
					<seg id='MAT.21.29' type='verse'>E ri areʼ kubʼij chrech: “Ri in man kinwaj taj”, kʼatekʼuriʼ kuchomaj chi na, kukʼex ukʼuʼx e kbʼe pa ri viña.</seg>
					<seg id='MAT.21.30' type='verse'>Xoqujeʼ jeriʼ kubʼij chrech ri ukabʼ; e ri areʼ kubʼij: “Jeʼ Ajawxel, kinbʼek”, tekʼuriʼ ma kbʼe taj.</seg>
					<seg id='MAT.21.31' type='verse'>¿Jachin chkech ri ekebʼ xubʼan ri rajawanik ri Tatxel?». –«Ri nabʼe». Kecha chrech. Ri Jesus kubʼij chkech: «Qastzij kinbʼij chiwech, che ri eʼajtoqʼinelabʼ e ri ixoqibʼ che ekech nim chʼutiʼn, eʼareʼ nabʼe keʼopan na chiwach ri ix pa ri rajawibʼal ri Dyos.</seg>
					<seg id='MAT.21.32' type='verse'>Rumal rech, che ri Xwan xpe uloq iwukʼ che uyaʼik ri jun bʼe rech sukʼil, kʼatekʼuriʼ man xixkojon ta chrech ri areʼ. Kʼatekʼuriʼ, ri eʼajtoqʼinelabʼ e ri ixoqibʼ che ekech nim chʼutiʼn xekojon chrech ri areʼ, ekʼu ri ix, kneʼbʼaʼ xiwil uwach, man kikʼex ta neʼ ri ikʼuʼx chuwach chi kanoq we jastaq riʼ, arech kixkojon chrech ri areʼ».</seg>
					<seg id='MAT.21.33' type='verse'>«Chitatbʼej jun tzijobʼelil chik. Jun achi kʼo jun rulew e kusukʼumaj utikik ri uva chilaʼ. Kukoj pa jun tapya, kujam jun yitzʼbʼal uva e kuyak jun tzʼuqtzʼik ja ilbʼal kʼolbʼal. Kʼatekʼuriʼ kuya pa qajik chkech nikʼaj ajchakibʼ e kbʼe ubʼik.</seg>
					<seg id='MAT.21.34' type='verse'>Aretaq chiʼ kpe ri uqʼijil uwach, keʼutaq ubʼi nikʼaj eʼajpataninel kukʼ ri ajchakibʼ, arech kkikʼamaʼ ri taq uwach.</seg>
					<seg id='MAT.21.35' type='verse'>Kʼatekʼut, ri eʼajchakibʼ keʼkichap ri eʼajpataninelabʼ, jun chkech kkichʼiyo, jun chik kkikamisaj, jun urox chik kkikʼyaq chabʼaj.</seg>
					<seg id='MAT.21.36' type='verse'>Jumul chik, keʼutaq chi ubʼi nikʼaj eʼupataninelabʼ, are ekʼi chkiwach ri enabʼe. Kʼatekʼut junam kkibʼan chkech jeʼ jas ri xkibʼan chkech ri enabʼe.</seg>
					<seg id='MAT.21.37' type='verse'>Chukʼisbʼal, kutaq ubʼi ri ukʼojol chkech, e kuchomaj: “Nim waʼ kkil wi we nukʼojol”.</seg>
					<seg id='MAT.21.38' type='verse'>Kʼatekʼut ri ajchakibʼ riʼ, aretaq chiʼ kkil ri ukʼojol, kkibʼij chkibʼil kibʼ: “Are waʼ ri echbʼanel. Joʼ, jeʼqakamisaj e chaqechbʼej kan ri rechbʼal”.</seg>
					<seg id='MAT.21.39' type='verse'>Kkichap ri areʼ, kesaj uloq pa ri tikonbʼal e kkikamisaj.</seg>
					<seg id='MAT.21.40' type='verse'>Aretaq chiʼ kpe na ri rajaw ri ulew, ¿Su kubʼan na riʼ chkech ri eʼajchakibʼ riʼ?».</seg>
					<seg id='MAT.21.41' type='verse'>Kkibʼij chrech: «Jun kʼaxlaj kikamisaxik riʼ kubʼan chkech ri eʼitzel taq eʼajchakibʼ riʼ, e kuya na riʼ pa qajik ri jun ulew chkech enikʼaj ajchakibʼ chik, che kkitoj riʼ ri uwach chrech, chi aretaq chiʼ uqʼijil».</seg>
					<seg id='MAT.21.42' type='verse'>E ri Jesus kubʼij chkech: «¿La man isikʼim ta jumul ri tzij tzʼibʼatalik: Ri abʼaj che xkikʼyaq ubʼi ri etzʼaqal taq ja, are okinaq che rajawal ja; are ri Ajawxel xbʼanow weriʼ e sibʼalaj jeʼliklaj mayibʼal chuwach taq ri qawoqʼoch?».</seg>
					<seg id='MAT.21.43' type='verse'>«Rumal kʼu waʼ kinbʼij chiwech: Ktoqix na waʼ ri rajawibʼal ri Dyos chiwech ri ix arech kya na chkech jun siwan tinimit chik che kkibʼan na arech sibʼalaj kwachin na ri uwach».</seg>
					<seg id='MAT.21.45' type='verse'>Ri enim taq chuchqajaw e ri fariseʼo, aretaq chiʼ kkita we taq utzijobʼelil riʼ, kkichʼobʼo che eʼare ri eʼareʼ tajin kuʼbʼij:</seg>
					<seg id='MAT.21.46' type='verse'>Kkaj kkichapo, kʼatekʼut kkixibʼij kibʼ chkech ri winaq, rumal che kkichʼobʼo che ri areʼ jun qʼaxal utzij ri Dyos.</seg>
				</div>
				<div id='MAT.22' type='chapter'>
					<seg id='MAT.22.1' type='verse'>Kchʼaw chi jumul ri Jesus, ktzijon kukʼ pa taq tzijobʼelil, kubʼij:</seg>
					<seg id='MAT.22.2' type='verse'>«Ri Rajawibʼal ri Kaj, kjunamtaj rukʼ jun ajawinel che kunimaqʼijrisaj ri nimalaj ulaʼnik rech ri ukʼulanem ri ukʼojol.</seg>
					<seg id='MAT.22.3' type='verse'>Keʼutaq bʼi ri eʼupataninelabʼ arech kebʼekisikʼij ri eʼulaʼ chrech ri kʼulanem. Kʼatekʼut ri eʼareʼ man kkaj taj kepetik.</seg>
					<seg id='MAT.22.4' type='verse'>Jumul chik keʼutaq chi ubʼi nikʼaj eʼupataninelabʼ, e kuchilbʼej ubʼi weriʼ chkech: “Chibʼij chkech ri eʼareʼ che keʼinsikʼij: Chiwilampeʼ, sukʼumatal chik ri wulaʼnik, xechʼoltajik ri eʼalaj taq nuwakax e ri echomaʼq taq nuchikop, ronojel utzirinaq chik, chisaʼj pa ri kʼulanem”.</seg>
					<seg id='MAT.22.5' type='verse'>Kʼatekʼut, ri eʼareʼ man kʼo ta kkaj chrech weriʼ; jun kbʼe pa ri rulew, ri jun chik kbʼe pa ri ukʼay;</seg>
					<seg id='MAT.22.6' type='verse'>ri enikʼaj chik, kekichap ri eʼajpataninelabʼ, kekibʼan kʼax chkech, kʼatekʼuriʼ kekikamisaj.</seg>
					<seg id='MAT.22.7' type='verse'>Sibʼalaj kkʼanarik ri ajawinel, keʼutaq ubʼi ri eʼuwinaq rech chʼoʼj. Kekikamisaj ri ekamisanel taq winaq riʼ e kutiʼq qʼaqʼ pa ri kitinimit.</seg>
					<seg id='MAT.22.8' type='verse'>Kʼatekʼuriʼ, kubʼij chkech ri epataninelabʼ: “Sukʼumatalik le ulaʼnik, kʼatekʼut man taqal ta chkij ri eʼulaʼ xesikʼixik.</seg>
					<seg id='MAT.22.9' type='verse'>Jix bʼaʼ pa taq ri kuriq wi ribʼ ri taq bʼe, kʼatekʼuriʼ, konojel ri winaq che keʼiriqo cheʼisikʼij uloq pa we kʼulanem riʼ.”</seg>
					<seg id='MAT.22.10' type='verse'>Ri eʼajpataninelabʼ kebʼe pa taq ri bʼe, keʼkimulij e keʼkikʼam uloq konojel ri winaq che kekiriq uloq, cheʼitzel e cheʼutz winaq. Ri nim ja rech kʼulanem knojik chkech ri winaq che xesikʼixik».</seg>
					<seg id='MAT.22.11' type='verse'>«Kpe ri ajawinel e kok ubʼik arech keril ri eʼulaʼ xesikʼix, kʼatekʼuriʼ kril jun che ukojom ratzʼyaq che man rech ta kʼulanem.</seg>
					<seg id='MAT.22.12' type='verse'>Kubʼij chrech: “Wachiʼl, ¿jasche katpe waral e man akojom ta uloq awa- tzʼyaq rech kʼulanem?”. Ri areʼ man kchʼaw taj.</seg>
					<seg id='MAT.22.13' type='verse'>Kʼatekʼuriʼ, chi chanim, ri ajawinel kubʼij chkech ri eʼupataninelabʼ: Chiyutuʼ ri raqan e ri uqʼabʼ e chikʼyaqaʼ ubʼi pa ri qʼequʼm: chilaʼ riʼ kubʼan wi ri oqʼej e ri quchʼuchʼem wareyajʼ”.</seg>
					<seg id='MAT.22.14' type='verse'>Rumal rech che sibʼalaj ekʼi kesikʼixik, kʼatekʼut, man ekʼi taj ri kechaʼik».</seg>
					<seg id='MAT.22.15' type='verse'>Kʼatekʼuriʼ ri efariseʼo kebʼek e kkimulij kibʼ chrech uchomaxik jas kkibʼan chrech ukʼamixik jun utzij ri areʼ.</seg>
					<seg id='MAT.22.16' type='verse'>Kekitaq ubʼi ri ekitijoxelabʼ e ejujun eʼajerodiʼano rukʼ, arech kebʼekibʼij chrech: «Ajtij, ri uj qetaʼm che ri at, at jun winaq saqlaj atzij e rukʼ saqlaj tzij kakʼut ri ubʼe ri Dyos. Man kaxibʼij ta awibʼ rumal jun winaq, rumal che man kawil ta ri ubʼanik, ri ukowinem ri jun winaq.</seg>
					<seg id='MAT.22.17' type='verse'>Chabʼij bʼaʼ ¿jas ri achomabʼal?: ¿la yaʼtalik ktoj ri alkabʼal chrech ri Sesar on man yaʼtal taj?».</seg>
					<seg id='MAT.22.18' type='verse'>Kʼatekʼut, ri Jesus retaʼm ri ketzalal, kubʼij chkech: «¡Kebʼ ipalaj! ¿Su che kiwaj kinikʼamij?</seg>
					<seg id='MAT.22.19' type='verse'>Chikʼutuʼ bʼaʼ chnuwach ri pwaq rech ri alkabʼal». Ri eʼareʼ kkikʼut jun denariʼo chuwach.</seg>
					<seg id='MAT.22.20' type='verse'>E kubʼij chkech: «¿Jachin uwachbʼal weriʼ e jachin ajchaqʼeʼ ri tzʼibʼatalik?». Kkibʼij chrech:</seg>
					<seg id='MAT.22.21' type='verse'>«Rech ri Sesar». Kʼatekʼuriʼ, kubʼij chkech: «Ri rech ri Sesar chitzalij chrech ri Sesar e chitzalij chrech ri Dyos ri rech ri Dyos».</seg>
					<seg id='MAT.22.22' type='verse'>Aretaq chiʼ kkita weriʼ, kemayowik, kkiyaʼ kanoq e kebʼek.</seg>
					<seg id='MAT.22.23' type='verse'>Pa ri jun qʼij riʼ, kepe uloq rukʼ ri areʼ enikʼaj saduseʼo –ri winaq riʼ man kkikoj taj che kʼo kʼastajibʼal wach– e ri eʼareʼ kkita chrech:</seg>
					<seg id='MAT.22.24' type='verse'>«Ajtij, ri Moʼises xubʼij kanoq: We kʼo jun kkamik e man kuya ta kan ralkʼuwaʼl, ri rachalal kkʼuliʼ rukʼ ri rixoqil, arech kuyaʼ rijaʼal ri rachalal.</seg>
					<seg id='MAT.22.25' type='verse'>Xa jekʼuriʼ, ekʼo kan chqaxoʼl ri uj ewuqubʼ achijabʼ eʼachalaxik. Ri nabʼeʼal, xkʼuliʼk e xkamik, man xuya ta kan rijaʼal e jekʼuriʼ xuya kan ri rixoqil chrech ri rachalal.</seg>
					<seg id='MAT.22.26' type='verse'>Xoqujeʼ jeriʼ xkʼulumatajik rukʼ ri ukabʼ, rukʼ ri urox, chi kʼateʼ rukʼ ri uwuq.</seg>
					<seg id='MAT.22.27' type='verse'>Kʼatekʼuriʼ, pa ukʼisbʼalil xkam ubʼi ri ixoq.</seg>
					<seg id='MAT.22.28' type='verse'>Pa ri kʼastajibʼal ¿jachin kʼuriʼ chkech ri ewuqubʼ riʼ are rixoqil, rumal rech che konojel xekʼuliʼ rukʼ ri areʼ?».</seg>
					<seg id='MAT.22.29' type='verse'>Ri Jesus kubʼij chkech: «Ri ix, sibʼalaj ix sachinaq rumal che man kichʼobʼ ta ri tzʼibʼatalik, e man kichʼobʼ ta ri ukowinem ri Dyos.</seg>
					<seg id='MAT.22.30' type='verse'>Pa ri kʼastajibʼal wachaj, ri eʼachijabʼ man kkikʼam ta kixoqilal, e ri ixoqibʼ man kkikʼam ta kachajilal, ri eʼareʼ keʼuxik jeʼ jas eʼanjel pa ri kaj.</seg>
					<seg id='MAT.22.31' type='verse'>E ri jastaq che bʼim puwiʼ ri kikʼastajibʼal ri kaminaqibʼ, ¿la man isikim ta ri nikʼaj utzij ri Dyos jawijeʼ kubʼij wi chiwech:</seg>
					<seg id='MAT.22.32' type='verse'>“In, in Udyos ri Abʼraham, in, in Udyos ri Isaʼak, in, in Udyos ri Jakobʼ?”. Man jun Dyos taj kech kaminaqibʼ, ri areʼ jun Dyos kech ri ekʼaslik taq winaq».</seg>
					<seg id='MAT.22.33' type='verse'>Ri winaq aretaq chiʼ kkita weriʼ, kkimay uwach ri utzij.</seg>
					<seg id='MAT.22.34' type='verse'>Ri efariseʼo, aretaq chiʼ ketaʼmaj che ri esaduseʼo man xekowin ta chik xkibʼij jun tzij chkech, kkimulij kibʼ.</seg>
					<seg id='MAT.22.35' type='verse'>E jun chkech ri eʼareʼ kukʼot uchiʼ arech kukʼamij:</seg>
					<seg id='MAT.22.36' type='verse'>«Ajtij, ¿jachinchike are nimalaj pixabbʼ chuxoʼl ri pixabʼ?».</seg>
					<seg id='MAT.22.37' type='verse'>Ri Jesus kubʼij chrech: «Kaloqʼoqʼej na ri Ajawxel ri Adyos rukʼ ronojel akʼuʼx awanimaʼ, rukʼ ronojel awalmaʼ e rukʼ ronojel awuxlabʼal;</seg>
					<seg id='MAT.22.38' type='verse'>are waʼ ri nimalaj pixabʼ e are waʼ ri nabʼe.</seg>
					<seg id='MAT.22.39' type='verse'>Ri ukabʼ kjunamataj rukʼ we jun riʼ: Kaloqʼoqʼej na ri awajil atzʼaqat jeriʼ jas uloqʼexik awibʼ ri at kabʼano.</seg>
					<seg id='MAT.22.40' type='verse'>Chrech we kebʼ pixabʼ riʼ tzuyulik ronojel ri pixabʼ e etzuyulik ri eqʼaxal utzij ri Dyos».</seg>
					<seg id='MAT.22.41' type='verse'>Aretaq chiʼ kimulim kibʼ ri efariseʼo, ri Jesus kuta we jun kʼotoj chiʼaj chkech riʼ:</seg>
					<seg id='MAT.22.42' type='verse'>«Su ichomabʼal puwiʼ ri Kristo? ¿Jachin ukʼojol?». Kkibʼij chrech: «Ukʼojol ri David».</seg>
					<seg id='MAT.22.43' type='verse'>Ri areʼ kubʼij chkech: «¿Jas kʼu che bʼaʼ, che ri David, rumal che silobʼisam pa ri Uxlabʼxel, kubʼij Ajawxel chrech, aretaq chiʼ xubʼij:</seg>
					<seg id='MAT.22.44' type='verse'>Xubʼij ri Ajawxel chrech ri wajawxel: Chattʼuyul pa ri wikyaqʼabʼ chi kʼateʼ keʼinkoj na ri eʼakʼulel chuxeʼ taq ri awaqan.</seg>
					<seg id='MAT.22.45' type='verse'>We chi are ri David kubʼij Ajawxel chrech ¿la kuya kʼuriʼ che ukʼojol?».</seg>
					<seg id='MAT.22.46' type='verse'>Man kʼo ta jun kkowin che utzalixik uwach ri utzij. E chi pa we jun qʼij ubʼik riʼ man kʼo ta chi jun kukachʼo kʼo jun kuta chrech.</seg>
				</div>
				<div id='MAT.23' type='chapter'>
					<seg id='MAT.23.1' type='verse'>Kʼatekʼuriʼ chi chanim, ri Jesus kchʼaw chkech ri winaq e chkech ri eʼutijoxelabʼ e kubʼij chkech:</seg>
					<seg id='MAT.23.2' type='verse'>«Cho ri utem ri Moʼises etʼuyulnaq ri eʼajtzʼibʼanelabʼ e ri efariseʼo.</seg>
					<seg id='MAT.23.3' type='verse'>Chibʼanaʼ bʼaʼ e chikʼoloʼ pa ri iwanimaʼ ronojel ri kkibʼij eʼareʼ chiwech, kʼatekʼut, mibʼano ri kkibʼan ri eʼareʼ, rumal rech che kkibʼij e man kkibʼan ta ri eʼareʼ weriʼ.</seg>
					<seg id='MAT.23.4' type='verse'>Kkiyutʼ al taq eqaʼn e kkikʼyaq chubʼoʼjal kij ri winaq, kʼatekʼut ri eʼareʼ man kkaj taj kkisilobʼisaj ukoq rukʼ jun uwiʼ kiqʼabʼ.</seg>
					<seg id='MAT.23.5' type='verse'>Ronojel kkibʼano arech keʼil kumal ri winaq. Nim likʼilik kkibʼan chrech ri uwach ri filakteriʼos e nimaʼq taq raqan kkibʼan chrech ri uchiʼy ri katzʼyaq.</seg>
					<seg id='MAT.23.6' type='verse'>Are kqaj chkiwach ketʼuyiʼ pa ri nabʼe taq kʼolibʼal pa ri nimalaj taq ulaʼnik e ri nabʼe taq tʼuyulbʼal pa taq ri Ukʼolbʼal chʼabʼal,</seg>
					<seg id='MAT.23.7' type='verse'>kqaj chkiwach kya rutzil kiwach pa taq ri kʼayibʼal e xoqujeʼ kqaj chkiwach che “Rabʼbʼi” kecha ri winaq chkech».</seg>
					<seg id='MAT.23.8' type='verse'>«Ri ix, miyaʼ bʼe che “Rabʼbʼi”. kecha ri winaq chiwech: rumal rech che chiwech ri ix xaq jun Ajtij kʼolik e kʼu ri ix iwonojel ix achalaxik.</seg>
					<seg id='MAT.23.9' type='verse'>Xoqujeʼ, mibʼij “Tat”. ri ix chrech jun winaq cho ri uwachulew: rumal rech che ri ix xa jun Itat kʼo chikaj.</seg>
					<seg id='MAT.23.10' type='verse'>Xoqujeʼ, miyaʼ bʼe, che “Kʼamal bʼe”. kecha ri winaq chiwech: rumal rech che xa jun nim ri kʼamalbʼe chiwech ri ix, are ri Kristo.</seg>
					<seg id='MAT.23.11' type='verse'>Ri nimalaj ubʼantajik chixoʼl ri ix, are kuxna ipatanijel.</seg>
					<seg id='MAT.23.12' type='verse'>Ri jun che sibʼalaj nim uqʼij kukoj ribʼ, kbʼan na kowinem che uqasaxik. Ri jun che kuqasaj ribʼ, man nim taj kukoj ribʼ, sibʼalaj nim na uqʼij kkojik».</seg>
					<seg id='MAT.23.13' type='verse'>«¡Kʼax iwech ix kebʼ taq ipalaj, ri ixtzʼibʼanelabʼ e ri ixfariseʼo, che kitzʼapij ri Rajawibʼal ri Kaj chkech ri winaq! Qastzij nakʼut, ri ix man kixok taj e man kiya ta bʼe chkech ri nikʼaj chik arech keʼokik.</seg>
					<seg id='MAT.23.15' type='verse'>¡Kʼax iwech ix, kebʼ taq ipalaj ri ix tzʼibʼanelabʼ e ri ix fariseʼo, che kisolij taq ri polow e ri taqʼaj, kaj uwachulew arech kixkowin chrech uchʼakik jun itijoxel, kʼatekʼuriʼ, aretaq chiʼ xchʼaktaj iwumal, kibʼan chrech che are taqal ri areʼ kokik kamul ralkʼuwaʼl ri Kʼeqbʼal Mes chiwach ri ix!</seg>
					<seg id='MAT.23.16' type='verse'>Kʼax iwech ri ix, ix moy kʼamal taq bʼe, che kibʼij: “We jun winaq kujikibʼa ri tzij puwiʼ ri Nimalaj Rachoch ri Dyos, weriʼ man utz taj, kʼatekʼut we jun kujikibʼaʼ ri utzij puwiʼ ri qʼan upwaq ri Nimalaj Rachoch ri Dyos, jun taqanik waʼ weriʼ chrech”.</seg>
					<seg id='MAT.23.17' type='verse'>¡Ix kon e ix moy taq winaq! ¿Jachike are nim ubʼanik, are ri qʼan pwaq on are ri nimalaj Rachoch ri Dyos che kutyoxrisaj ri qʼan pwaq riʼ?</seg>
					<seg id='MAT.23.18' type='verse'>Xoqujeʼ ri ix kibʼij: “We jun kujikibʼa ri utzij puwiʼ ri tabʼal toqʼobʼ, weriʼ man utz taj; kʼatekʼut, we jun riʼ, we kujikibʼaʼ utzij puwiʼ ri sipanik chrech Dyos, jun taqanik waʼ weriʼ chrech”.</seg>
					<seg id='MAT.23.19' type='verse'>Ix moy taq winaq! ¿Jas ri nimalaj ubʼanik, are ri sipanik chrech ri Dyos on are ri tabʼal toqʼobʼ che kutyoxrisaj ri sipanik chrech ri Dyos riʼ?</seg>
					<seg id='MAT.23.20' type='verse'>Xa jekʼuriʼ, ri jun che kujikibʼa ri utzij puwiʼ ri tabʼal toqʼobʼ, kujikibʼaʼ ri utzij puwiʼ ri tabʼal toqʼobʼ e puwiʼ ronojel ri kʼo chuwach;</seg>
					<seg id='MAT.23.21' type='verse'>ri jun che kujikibʼaʼ ri utzij puwiʼ ri Tyoxlaj Kʼolbʼal, kujikibʼaʼ ri utzij puwiʼ ri Nimalaj Rachoch ri Dyos, e puwiʼ ri Jun che jeqel chupam;</seg>
					<seg id='MAT.23.22' type='verse'>ri jun che kujikibʼaʼ utzij rumal ri kaj, kujikibʼaʼ ri utzij rumal ri utem ri Dyos e rumal ri jun che tʼuyul cho ri tem.</seg>
					<seg id='MAT.23.23' type='verse'>Kʼax iwech ri ix, kebʼ taq ipalaj ri ix tzʼibʼanelabʼ e ri ix fariseʼo, che kitoj ri alkabʼal puwiʼ ri kulanto, ri qʼebʼun e ri komins, kʼatekʼuriʼ man kixok ta ilo chrech ri nimalaj ubʼantajik pa ri Pixabʼ: are ri sukʼil, are ri loqʼoqʼebʼal kʼuʼx e are ri kuʼl kʼuʼx. Rajawaxik kbʼan weriʼ e man kya ta kan ubʼanik ri jun chik.</seg>
					<seg id='MAT.23.24' type='verse'>Ri ix, ix moyibʼ kʼamalbʼe, che kichaʼ ri alaj us e kibʼiqʼ bʼi ri kameyo.</seg>
					<seg id='MAT.23.25' type='verse'>Kʼax iwech ri ix, kebʼ taq ipalaj ix ajtzʼibʼanelabʼ e ix fariseʼo, rumal rech che chrij wi kichʼajchʼobʼej ri qumubʼal e ri laq, kʼatekʼuriʼ ri ix, ixnojinaq chrech sibʼalaj elaqʼ e chrech sibʼalaj itzel.</seg>
					<seg id='MAT.23.26' type='verse'>¡Moylaj fariseʼo! Are nabʼe chachʼajchʼobʼej ri upam ri qumubʼal e ri laq, arech xoqujeʼ chʼajchʼoj kkanaj kan chrij.</seg>
					<seg id='MAT.23.27' type='verse'>Kʼax iwech ix, kebʼ taq ipalaj ix ajtzʼibʼanel e ix fariseʼo, ri ix kixjunamtaj rukʼ ri saqalaj taq kijul ri ekaminaqibʼ: che chrij sibʼalaj utz kkaʼyik, kʼatekʼuriʼ nojinaq chrech ubʼaqil ri kaminaq, e chrech ronojel tzʼil;</seg>
					<seg id='MAT.23.28' type='verse'>xoqujeʼ, ix jeriʼ ri ix, chrij ri iwachbʼal kkil wi ri winaq che ix sukʼ winaq, kʼatekʼuriʼ ixnojinaq chrech kebʼ taq palajil e chrech ri ma sukʼil taj.</seg>
					<seg id='MAT.23.29' type='verse'>Kʼax iwech ix, kebʼ taq ipalaj ix ajtzʼibʼanel e ixfariseʼo, ri ix kitzʼaq ri ukʼolibʼal kijul ri eqʼaxal taq utzij ri Dyos, e kiwiq ri kijul ri esukʼlaj taq winaq,</seg>
					<seg id='MAT.23.30' type='verse'>kʼatekʼuriʼ, ri ix kibʼij: “Ri uj, weta xujkʼasiʼ pa taq ri kiqʼijil ri eqanan eqatat kanoq, man kʼo ta qech riʼ kukʼ chrech ri utojik ri kikikʼel ri eqʼaxal taq utzij ri Dyos”.</seg>
					<seg id='MAT.23.31' type='verse'>¡Xa jekʼuriʼ, chi ix wi kibʼan ri qʼatojtzij piwiʼ che ix kalkʼuwaʼl kan ri xekamisan kech ri eqʼaxal taq utzij ri Dyos!</seg>
					<seg id='MAT.23.32' type='verse'>Xoqujeʼ ri ix chinojisaj bʼaʼ ri kipajbʼal ri eʼinan eʼitat!»</seg>
					<seg id='MAT.23.33' type='verse'>«¡Ix rax taq akan! ¡Ix rijaʼal itzel kumatz! ¿La kixanimaj na riʼ chuwach ri qʼatbʼaltzij che taqal chiwech ri Kʼeqbʼal Mes?</seg>
					<seg id='MAT.23.34' type='verse'>Rumal kʼu waʼ weriʼ, keʼintaq ubʼi eqʼaxal taq utzij ri Dyos chiwech, che nim taq ketaʼmabʼal, e xoqujeʼ eʼajtzʼibʼanelabʼ: ri ix, nikʼaj waʼ chkech eʼareʼ keʼikamisaj na, e nikʼaj chik keʼirip na cho ri ripbʼal, enikʼaj chik keʼijichʼij na pa taq ri ukʼolbʼal ichʼabʼal, e nikʼaj chik oqtam kij riʼ iwumal xaq jawijeʼ tinamit kebʼe wi,</seg>
					<seg id='MAT.23.35' type='verse'>arech kturuw na piwiʼ ronojel ri sukʼilalaj kikʼel tixinaq chuwach ri uwachulew, chi kmajitaj uloq rukʼ ri ukikʼel ri sukʼlaj Abʼel, kopan chi rukʼ na ri ukikʼel ri Sakariʼas, ri ukʼojol ri Bʼarakiʼas che xeʼikamisaj ix chuxoʼl ri tyoxlaj kʼolibʼal e ri tabʼal toqʼobʼ.</seg>
					<seg id='MAT.23.36' type='verse'>Kinbʼij chiwech: Qas jeriʼ, ronojel weriʼ chyaʼtaj piwiʼ ri ix».</seg>
					<seg id='MAT.23.37' type='verse'>«Jerusalem, Jerusalem, ri at che keʼakamisaj ri eqʼaxal taq utzij ri Dyos e keʼakʼyaq chech abʼaj ri etaqom uloq chawech ¡Sibʼalaj nurayim kimulixik ri eʼawalkʼuwaʼl jeʼ jas kimulixik ri ral kubʼan jun tʼuʼq ekʼ chuxeʼ ri uxikʼ, kʼatekʼuriʼ, ri ix man iwam ta weriʼ!</seg>
					<seg id='MAT.23.38' type='verse'>Jeriʼ nakʼut, tolonik kkanaj na kan ri iwachoch.</seg>
					<seg id='MAT.23.39' type='verse'>Jeriʼ kinbʼij chiwech, rumal che man kiwil ta chi nuwach waʼ, kʼateʼ kopan na che kibʼij na: Tewchiʼtalik ri areʼ che petinaq uloq pa ri ubʼiʼ ri Ajawxel!»</seg>
				</div>
				<div id='MAT.24' type='chapter'>
					<seg id='MAT.24.1' type='verse'>Kel uloq pa ri rachoch ri Dyos e aretaq chiʼ bʼenam chik kubʼano, ri eʼutijoxelabʼ keqibʼ ukoq rukʼ arech kkikʼut chuwach ri taq ja rech ri nim rachoch ri Dyos.</seg>
					<seg id='MAT.24.2' type='verse'>Kʼatekʼuriʼ, ri areʼ kubʼij chkech: «Ri ix, ¿la kiwil ronojel we jastaq riʼ? Qastzij kinbʼij chiwech, waral riʼ man kʼo ta jun abʼaj kkanaj kan cho jun abʼaj chik che mat ktzaq na uloq cho ri ulew».</seg>
					<seg id='MAT.24.3' type='verse'>E aretaq chiʼ tʼuyul uloq puwiʼ ri juyubʼ Olivo, ri eʼutijoxelabʼ keqebʼ ukoq rukʼ pa kitukel apanoq, kʼatekʼuriʼ, kkita chrech: «Chabʼij chqech jumpa kkʼulmataj na riʼ weriʼ, e jachike riʼ jun kʼutbʼal rech ri apetbʼal ri at, e ri jun kʼutbʼal che rech xopan ri ukʼisbʼalil ri uwachulew».</seg>
					<seg id='MAT.24.4' type='verse'>E ri Jesus kubʼij chkech: «Qas chiwilaʼ bʼaʼ che man kʼo ta jun kixsubʼuwik.</seg>
					<seg id='MAT.24.5' type='verse'>Rumal rech che sibʼalaj ekʼi riʼ ri kepe na che kkiqʼaxij kibʼ pa ri nubʼiʼ ri in e kkibʼij riʼ: “In ri in Kristo”, kʼatekʼuriʼ sibʼalaj ekʼiʼ riʼ ri kekisubʼ na.</seg>
					<seg id='MAT.24.6' type='verse'>Xoqujeʼ kita na utzijoxik taq chʼoʼj riʼ, e kbʼe utzijol taq chʼoʼj riʼ; qas chiwilaʼmpeʼ mixibʼij iwibʼ: Rumal rech che weriʼ rajawaxik kkʼulmatajik, kʼatekʼut, majaʼ na riʼ ri ukʼisbʼalil.</seg>
					<seg id='MAT.24.7' type='verse'>Kchʼoʼjin na riʼ, jun amaqʼ rukʼ jun amaqʼ chik e jun ajawibʼal rukʼ jun ajawibʼal chik. E pa taq nikʼaj kʼolibʼal kkʼojiʼ wiʼjal riʼ, e kubʼan na taq kabʼraqan.</seg>
					<seg id='MAT.24.8' type='verse'>Ronojel waʼ weriʼ, are umajibʼal riʼ ri uqʼoxom, ri ukʼaxkʼolil che kaʼlax ri akʼal.</seg>
					<seg id='MAT.24.9' type='verse'>Kʼatekʼuriʼ, kixkʼam ubʼi riʼ pa ri kʼotoj chiʼaj rukʼ taq kʼax e kixkamisax na riʼ, e ketzelax na iwach kumal konojel ri jetaq amaqʼ rumal ri nubʼiʼ ri in.</seg>
					<seg id='MAT.24.10' type='verse'>Kʼatekʼuriʼ, sibʼalaj ekʼi riʼ ktzaq ri kichomanik e kkisutij kibʼ riʼ chkiwach e ktiʼtaj kibʼ riʼ chkiwach.</seg>
					<seg id='MAT.24.11' type='verse'>Xaqteʼ riʼ kekʼiy uloq ejujun che eʼesal taq uwach ri eqʼaxal utzij ri Dyos e sibʼalaj ekʼi winaq riʼ kekisubʼu.</seg>
					<seg id='MAT.24.12' type='verse'>Kʼatekʼuriʼ aretaq chiʼ kkʼiy na ri itzel, sibʼalaj ewinaq riʼ kjorobʼik ri loqʼoqʼebʼal kikʼuʼx.</seg>
					<seg id='MAT.24.13' type='verse'>Kʼatekʼut, jachin chi utz kuchʼijaʼ pa ri ukʼisbʼalil, ri are riʼ kkoltaj na.</seg>
					<seg id='MAT.24.14' type='verse'>We Utzalaj Tzij riʼ, che rech ri ajawibʼal kya na ubʼixik pa ronojel ri uwachulew, jeʼ jas jun ilbʼal kʼutbʼal bʼanoj chkiwach konojel ri siwan taq tinimit. Kʼatekʼuriʼ, kpe bʼaʼ riʼ ri Kʼisbʼalil».</seg>
					<seg id='MAT.24.15' type='verse'>«Aretaq chiʼ kiwil bʼaʼ na we nimalaj taq kʼisbʼal kʼuʼx riʼ, che bʼim rumal ri Daniʼel ri qʼaxal utzij ri Dyos, che tiktalik pa ri tyoxlaj kʼolbʼal (¡Chuchʼobʼoʼ bʼaʼ jachin kusikʼij uwach weriʼ!),</seg>
					<seg id='MAT.24.16' type='verse'>¡xa jekʼuriʼ, jachintaq ri ekʼo pa ri Judeʼa, chi chanim cheʼanimaj ubʼi pa taq ri juyubʼ,</seg>
					<seg id='MAT.24.17' type='verse'>jachin ri kʼo uloq puwiʼ ri uxotal ja, maqaj uloq che ukʼamik ubʼi ri ujastaq pa ja,</seg>
					<seg id='MAT.24.18' type='verse'>e jachin ri kʼo pa ri tikonbʼal, matzalej uloq che ukʼamik ri ratzʼyaq!</seg>
					<seg id='MAT.24.19' type='verse'>¡Kʼax kech ri eyawabʼ taq ixoqibʼ, e ri tajin kekʼiysaʼnik pa we taq qʼij riʼ!</seg>
					<seg id='MAT.24.20' type='verse'>Chixchʼaw bʼaʼ rukʼ ri Dyos, arech man kikʼulmaj ta weriʼ pa ri qʼälaj on pa qʼij sabʼado.</seg>
					<seg id='MAT.24.21' type='verse'>Rumal rech che pa taq we qʼij riʼ, kkʼojiʼ na sibʼalaj kʼisbʼal kʼuʼx riʼ, che man ilitajinaq ta uloq chi arechiʼ xkʼiyisax ri uwachulew chi kʼateʼ na we qʼij riʼ, e man kilitaj ta chi jun riʼ jacha we kʼisbʼal kʼuʼx riʼ.</seg>
					<seg id='MAT.24.22' type='verse'>E weta mata kjikʼitaj upam taq we qʼij riʼ, man kʼo ta jun riʼ che kkoltaj na. Kʼatekʼut, kumal ri echaʼtalik taq winaq, kjikʼitaj na upam we taq qʼij riʼ.</seg>
					<seg id='MAT.24.23' type='verse'>Kʼatekʼuriʼ, we kʼo jun chi aninaq kubʼij chiwech: “¡Chiwilampeʼ, ri Kristo kʼo waral!”, on “¡Chiwilampeʼ kʼo jelaʼ”, mikoj weriʼ!</seg>
					<seg id='MAT.24.24' type='verse'>Rumal rech che kepe na eʼesal taq uwach ri Kristo, e eʼesal taq kiwach ri eqʼaxal taq utzij ri Dyos che kkibʼan na nimalaj taq kʼutbʼal e nimalaj taq mayibʼal, kekowinik kesubʼunik, xoq weta kekowin chi chkech ri echaʼtalik.</seg>
					<seg id='MAT.24.25' type='verse'>Chiwilampeʼ, ri in xas xinnabʼisaj ubʼixik weriʼ chiwech».</seg>
					<seg id='MAT.24.26' type='verse'>«Xa jekʼuriʼ we kbʼix chiwech: “Ri areʼ kʼo pa ri tolonik ulew”, mixbʼe ubʼik: “Ri areʼ kʼo pa ri naj taq kʼolbʼal”, mikoj bʼaʼ weriʼ.</seg>
					<seg id='MAT.24.27' type='verse'>Jeriʼ jas ri kuypaʼ kel uloq pa ri relbʼal qʼij e sibʼalaj ksaqarsanik chi pa ri uqajbʼal qʼij, xoqujeʼ jeriʼ na kʼu riʼ aretaq chiʼ kpe na ri ukʼojol ri achi.</seg>
					<seg id='MAT.24.28' type='verse'>E chi jawichiʼ kʼo wi ri kaminaq bʼaqilal, chi chilaʼ riʼ kkimulij wi kibʼ ri jetaq kʼuch».</seg>
					<seg id='MAT.24.29' type='verse'>«Chi chanim chuwach chi apan ri kʼaxkʼol rech taq we qʼij riʼ, kqʼequʼmar uwach ri qʼij, man knikik ta chik ri ikʼ, ktzaq uloq riʼ taq chʼumil pa kaj, e ktotax na uloq taq ri ukowinem ri kaj.</seg>
					<seg id='MAT.24.30' type='verse'>Kʼatekʼuriʼ chi chanim riʼ kilitaj uwach chikaj ri ukʼutbʼal ri ukʼojol ri achi; kʼatekʼuriʼ konojel taq ri winaq rech ri uwachulew kkichʼay na riʼ ri uwokikʼuʼx; kʼatekʼuriʼ, kkilitaj na riʼ ri ukʼojol ri achi che petinaq uloq pa taq ri sutzʼ rukʼ nimalaj ukowinem e nimalaj uremelik utikʼilik.</seg>
					<seg id='MAT.24.31' type='verse'>E ri areʼ keʼutaq na ri eʼanjel rukʼ kxojilinik taq trompeta e kekimulij na uloq ri echaʼtalik winaq chi pa ri kijebʼ uxkut kyaqiqʼ uloq, chi pa jun uxkut kaj ulew chi kʼa pa ri jun chik».</seg>
					<seg id='MAT.24.32' type='verse'>«Rukʼ ri wikox, chiwetaʼmaj we jun tzijobʼelil riʼ. Aretaq chiʼ tʼon chik taq ri uqʼabʼ e ktuxnik uloq taq ri uxaq, ri ix iwetaʼm che naqaj chik kʼo wi ri säqʼij.</seg>
					<seg id='MAT.24.33' type='verse'>Xoqujeʼ ri ix, aretaq chiʼ kiwil ronojel weriʼ, chiwetaʼmaj che naqaj chik kʼo wi ri Areʼ cho taq ri uchiʼja.</seg>
					<seg id='MAT.24.34' type='verse'>Qastzij kinbʼij chiwech, che ma kqʼax ta na we jun mayilqʼijsaq riʼ, xas chuxeʼ kanoq kkʼulmataj waʼ ronojel weriʼ.</seg>
					<seg id='MAT.24.35' type='verse'>Ri kaj e ri uwachulew xa qʼaxel, e kʼu ri nutzij man qʼaxel taj.</seg>
					<seg id='MAT.24.36' type='verse'>E ri rejalbʼal qʼij riʼ, e ri kajbʼal riʼ, man kʼo ta jun etaʼmaninaq, xa ta neʼ ketaʼm ri eʼanjel chikaj, xa ta neʼ ri Kʼojolxel, xuwi ri Tatxel etaʼmaninaq».</seg>
					<seg id='MAT.24.37' type='verse'>«Jachaʼ pa taq ri uqʼij ri Noʼe, xoqujeʼ jeriʼ ri upetbʼal pa taq ri uqʼij ri ukʼojol ri achi.</seg>
					<seg id='MAT.24.38' type='verse'>Rumal rech che pa taq we qʼij riʼ che chuxeʼ kan ri nimalaj jabʼ, ri winaq xewaʼik, xeqʼabʼrik, xekʼuliʼ rukʼ ixoq rukʼ achi, kʼateʼ ri qʼij che ri Noʼe xok pa ri jukubʼ,</seg>
					<seg id='MAT.24.39' type='verse'>ri winaq man kʼo ta naʼtalik chkech, kʼateʼ aretaq chiʼ xpe ri nimalaj qʼeqalaj jabʼ che xeʼukʼam ubʼi konojel ri eʼareʼ. Xoqujeʼ jeriʼ pa ri jun qʼij che kpe na ri ukʼojol ri achi:</seg>
					<seg id='MAT.24.40' type='verse'>ekʼo kebʼ riʼ cho ri kulew, kʼatekʼuriʼ, chi chanim jun kkʼam ubʼik e kʼu ri jun chik kya kanoq.</seg>
					<seg id='MAT.24.41' type='verse'>Ekʼo kebʼ ixoqibʼ riʼ junam kiwach tajin kechakunik, jun kkʼam ubʼik, e kʼu ri jun chik kya kanoq.</seg>
					<seg id='MAT.24.42' type='verse'>Chixkʼaskʼat bʼaʼ, rumal rech che man iwetaʼm taj jas ri qʼij kpe na ri iwajaw.</seg>
					<seg id='MAT.24.43' type='verse'>Qas utz uchʼobʼik chibʼanaʼ weriʼ: Weta retaʼm ri rajaw ja, jas ukajbʼal chaqʼabʼ kpe na ri elaqʼom, klawchin riʼ e man kuya ta bʼe riʼ che kjaq ri utapayil ri rachoch.</seg>
					<seg id='MAT.24.44' type='verse'>Xoqujeʼ bʼaʼ ri ix chixkʼasaloq, rumal rech che pa ri jun kajbʼal che man kichomaj taj, kpe na riʼ ri ukʼojol ri achi».</seg>
					<seg id='MAT.24.45' type='verse'>«¿Jachin riʼ ri utzalaj ajpataninel, che ri ajtij xrokisaj kʼamalbʼe chkech ri uwinaq cho ja, arech kuya ri kiwa chi pa ri utz kajbʼal?</seg>
					<seg id='MAT.24.46' type='verse'>Utzalaj we ajpataninel riʼ, che aretaq chiʼ kpe ri rajtij kuriqaʼ tajin jeriʼ kubʼan weriʼ.</seg>
					<seg id='MAT.24.47' type='verse'>Qastzij kinbʼij chiwech che krokisaj na riʼ kʼamalbʼe chrech ronojel ri ujastaq.</seg>
					<seg id='MAT.24.48' type='verse'>Kʼatekʼut, we ri ajpatanijel riʼ kubʼij pa ri ranimaʼ: “Ri wajtij kbʼiytajik”,</seg>
					<seg id='MAT.24.49' type='verse'>kʼatekʼuriʼ, kok che kichʼayik ri erachiʼl, kok che waʼim, kok che uchobʼik sibʼalaj amajaʼ kukʼ ri eqʼabʼarelabʼ taq winaq;</seg>
					<seg id='MAT.24.50' type='verse'>ri rajtij ri patanijel kpe riʼ pa jun qʼij che man reyeʼm taj, e pa ri kajbʼal che man retaʼm taj;</seg>
					<seg id='MAT.24.51' type='verse'>sibʼalaj kukʼajisaj na uwach riʼ, e kukoj na riʼ chkixoʼl ri kebʼ taq kipalaj: chilaʼ riʼ ri oqʼej e ri quchʼuchʼem wareyaj».</seg>
				</div>
				<div id='MAT.25' type='chapter'>
					<seg id='MAT.25.1' type='verse'>«Kʼatekʼuriʼ ri Rajawibʼal ri kaj kjunamtaj na kukʼ lajuj qʼapojibʼ che keʼel ubʼi rukʼ ri kikantil arech kkikʼuluʼ ri chʼabʼ ala.</seg>
					<seg id='MAT.25.2' type='verse'>Ejobʼ chkech ri eʼareʼ, kʼax kichʼabʼexik, e ri ejobʼ chik kʼa ketaʼmabʼal.</seg>
					<seg id='MAT.25.3' type='verse'>Ri ejobʼ qʼapojibʼ che kʼax kichʼabʼexik, kkikʼam ubʼi ri kikantil, kʼatekʼut, man kkikʼam ta ubʼi ri oleʼo.</seg>
					<seg id='MAT.25.4' type='verse'>Ri eqʼapojibʼ che kʼo ketaʼmabʼal, kkikʼam ubʼi ri kikantil xoqujeʼ kkikʼam ubʼi ri oleʼo pa taq ri lmeʼt.</seg>
					<seg id='MAT.25.5' type='verse'>Kʼatekʼuriʼ, rumal che kbʼiytaj ri chʼabʼ ala, konojel ri eʼareʼ kʼax chi kiwaram e kewarik.</seg>
					<seg id='MAT.25.6' type='verse'>Kʼatekʼuriʼ pa unikʼajal aqʼabʼ ktataj jun raqow chiʼaj: “¡Kʼo chi waral ri chʼabʼ ala! ¡Chixel uloq chrech ukʼulaxik!”.</seg>
					<seg id='MAT.25.7' type='verse'>Kʼatekʼuriʼ chi chanim kekʼastaj konojel we eqapojibʼ riʼ, kkisukʼumaj ri kikantil.</seg>
					<seg id='MAT.25.8' type='verse'>Kʼatekʼuriʼ, ri kʼax kichʼabʼexik kkibʼij chkech ri kʼo ketambʼal: “Chiyaʼaʼ jubʼiqʼ qech ri oleʼo rech ri ikantil rumal rech che kchuptaj ri qakantil ri uj”.</seg>
					<seg id='MAT.25.9' type='verse'>Kʼatekʼut, ri eʼareʼ kkibʼij chkech: “Jayiʼ, xuwi kʼo ri qech uj, weneʼ man kutzaqaʼ ta chrech ri qech uj e chrech ri iwech ix; are utz laʼ kixbʼe che uloqʼik ri iwech ix kukʼ ri eʼajkʼayibʼ”.</seg>
					<seg id='MAT.25.10' type='verse'>Aretaq chiʼ xeʼel ubʼi che uloqʼik, kopan ri chʼabʼ ala, e ri nikʼaj che kisukʼubʼam chi apan kibʼ, keʼok ubʼi rukʼ ri areʼ pa ri rulabʼal ukʼulanem, e ktzʼaptajik ri uchiʼja.</seg>
					<seg id='MAT.25.11' type='verse'>Kʼatekʼuriʼ, kʼateʼ keʼopan chi ri enikʼaj qʼapojibʼ e kkibʼij: “Ajawxel, Ajawxel, chajaqaʼ ri uchiʼja chqawach!”.</seg>
					<seg id='MAT.25.12' type='verse'>Kʼatekʼut, ri areʼ kubʼij: “¡Qastzij, kinbʼij chiwech, ri in man wetaʼm ta iwach!”.</seg>
					<seg id='MAT.25.13' type='verse'>Chixkʼasal bʼaʼ, rumal rech che man iwetaʼm ta ri qʼij, e ma iwetaʼm ta ri kajbʼal».</seg>
					<seg id='MAT.25.14' type='verse'>«Xoqujeʼ jeʼ jas jun achi che kel ubʼi pa jun bʼinem. Keʼusikʼij ri erajpatanijel kʼatekʼuriʼ kuroqixaʼnij kan ri upwaq chkech.</seg>
					<seg id='MAT.25.15' type='verse'>Chrech jun kuya kan jobʼ qʼan pwaq, chrech jun chik kuya kan kebʼ, e chrech jun urox chik kuya kan xaq jun; chkech chkijujunal kuya kan ri kanaʼw chrech, kʼatekʼuriʼ, kel ubʼik. Chi chanim</seg>
					<seg id='MAT.25.16' type='verse'>ri jun che xya kan jobʼ qʼan pwaq chrech, kbʼek, kuchakuj e kuchʼak chi na jobʼ qʼan pwaq apanoq.</seg>
					<seg id='MAT.25.17' type='verse'>Xoqujeʼ ri jun che xya kan kebʼ chrech kuchʼak kebʼ qʼan pwaq chik.</seg>
					<seg id='MAT.25.18' type='verse'>Kʼatekʼut, ri jun che xya kan xaq jun pwaq chrech, kbʼek, e kubʼan jun jul pa ri ulew e chilaʼ kumuq kan ri upwaq ri rajaw.</seg>
					<seg id='MAT.25.19' type='verse'>Kʼatekʼuriʼ aretaq chiʼ okʼowinaq chi sibʼalaj qʼij, ri kajaw we eʼajpatanijel riʼ kpetik, kʼatekʼuriʼ, kusukʼumaj ri urajil kukʼ ri eʼareʼ.</seg>
					<seg id='MAT.25.20' type='verse'>Kpe ri jun che xya kan jobʼ qʼan pwaq chrech, e kujach ri jobʼ qʼan pwaq chik, e kubʼij: “Ajawxel, xaya kan jobʼ qʼan pwaq chwech: chawilaʼmpeʼ riʼ, ri in xinchʼak jobʼ qʼan pwaq chik”.</seg>
					<seg id='MAT.25.21' type='verse'>Ri ajaw kubʼij chrech: “Utz bʼaʼ riʼ, at utz e at sukʼlaj ajpatanijel, ri at, at sukʼ pa ri jubʼiqʼ, ri in katinkoj na puwiʼ kʼi jastaq; chatok bʼaʼ pa ri ukiʼkotemal ri awajaw”.</seg>
					<seg id='MAT.25.22' type='verse'>Chi chanim chik kpe chi uloq ri jun che xya kan kebʼ qʼan pwaq chrech; kubʼij: “Ajawxel, kebʼ qʼan pwaq xaya kan chwech: chawilampeʼ riʼ, ri in xinchʼak kebʼ qʼan pwaq chik”.</seg>
					<seg id='MAT.25.23' type='verse'>Ri ajaw kubʼij chrech: “Utz bʼa riʼ, at utz e at sukʼlaj ajpatanijel, ri at, at sukʼ pa ri jubʼiqʼ, ri in katinkoj na puwiʼ kʼi jastaq; chatok bʼaʼ pa ri ukiʼkotemal ri awajaw”.</seg>
					<seg id='MAT.25.24' type='verse'>Kʼatekʼuriʼ, kpe chi uloq ri jun che xa jun qʼan pwaq xya kan chrech, kubʼij: “Ajawxel, ri in wetaʼm awach, at jeriʼ jeʼ jas jun kʼaʼnlaj achi: ri at kajachʼ uwach jawijeʼ man xattikon ta wi, e katmolonik jawijeʼ man xajopij ta jun jas uwach.</seg>
					<seg id='MAT.25.25' type='verse'>Rumal kʼuriʼ, ri in xinxibʼij wibʼ, xinbʼek e xinmuq ri qʼan pwaq pa ri ulew: chawilaʼmpeʼ, kʼolik riʼ ri awech at”.</seg>
					<seg id='MAT.25.26' type='verse'>Kʼatekʼut ri rajaw kubʼij chrech: “¡At Itzel e at saqʼorlaj ajpatanijel! Ri at awetaʼm che ri in kinjachʼanik jawijeʼ man xintikon ta wi e kinmolonik jawijeʼ man xinjopin ta wi.</seg>
					<seg id='MAT.25.27' type='verse'>Taqal chawij weta xaya ri nupwaq chkech ri achijabʼ pa ri ja kʼolbʼal pwaq, arech aretaq chiʼ xintzalij uloq ri in, kinkʼamaʼ ri nujastaq che wech ri in e xoqujeʼ ri ral.</seg>
					<seg id='MAT.25.28' type='verse'>Chimajaʼ bʼaʼ ri jun qʼan pwaq chrech e chiyaʼaʼ chrech ri jun che kʼo chi lajuj qʼan pwaq rukʼ.</seg>
					<seg id='MAT.25.29' type='verse'>Rumal rech che, ronojel ri kʼo jastaq rech, kyaʼtaj na chrech e ktoʼtaj na uwiʼ riʼ; kʼatekʼut, ri jun che man kʼo ta jastaq rech, chi ktoqix na chrech ri kʼo rukʼ.</seg>
					<seg id='MAT.25.30' type='verse'>Kʼatekʼuriʼ, we itzel ajpatanijel riʼ, chikʼyaqaʼ bʼi pa ri qʼequʼm. Chilaʼ riʼ ri oqʼej e ri quchʼuchʼem wareyaj”».</seg>
					<seg id='MAT.25.31' type='verse'>«Aretaq chiʼ ri ukʼojol ri achi kpe na pa ri ukowinem, kukʼ konojel ri eʼanjel erech areʼ, kʼatekʼuriʼ chi chanim ktʼuyiʼ na riʼ cho ri utem rech ri ukowinem.</seg>
					<seg id='MAT.25.32' type='verse'>Chuwach ri areʼ kemulix na riʼ konojel ri siwan taq tinimit, kʼatekʼuriʼ ri areʼ kutas na kiwach riʼ, ri enikʼaj kukʼ ri enikʼaj chik, jeʼ jas ri ajyuqʼ che kutas kiwach ri chij kukʼ ri kʼisikʼ.</seg>
					<seg id='MAT.25.33' type='verse'>Keʼuya ri chij pa ri rikyaqʼabʼ e ri kʼisikʼ pa ri umox.</seg>
					<seg id='MAT.25.34' type='verse'>Kʼatekʼuriʼ ri ajawinel kubʼij na riʼ chkech ri ekʼo pa ri rikyaqʼabʼ: “Chisaʼj ri ixchaʼom taq winaq rech ri Nutat, chikʼamaʼ bʼaʼ ri echbʼal rech ri Ajawibʼal che sukʼumam uloq chiwech ri ix chiʼ pa ri utikik ukʼiyik uloq ri uwachulew.</seg>
					<seg id='MAT.25.35' type='verse'>Rumal rech che ri in xinnumik kʼatekʼuriʼ ri ix xiya ri nuwa, ri in xchaqij nuchiʼ kʼatekʼuriʼ ri ix xiya wukʼyaʼ, ri in man in iwinaq taj kʼatekʼuriʼ xinikʼulaj iwukʼ,</seg>
					<seg id='MAT.25.36' type='verse'>ri in, inchʼanalik kʼatekʼuriʼ ri ix xiya watzʼyaq, ri in, in yawabʼ tekʼuriʼ ri ix xinisolij, ri in, in kʼo pa cheʼ tekʼuriʼ ri ix xiniwilaʼ”.</seg>
					<seg id='MAT.25.37' type='verse'>Kʼatekʼuriʼ chi chanim riʼ, ri esukʼlaj taq winaq kkibʼij riʼ chrech: “Ajawxel, ¿jumpaʼ ri xatqil ri uj che at xatnumik tekʼuriʼ xqaya ri awa, on che ri at xchaqij achiʼ kʼatekʼuriʼ ri uj xqaya ri awukʼyaʼ,</seg>
					<seg id='MAT.25.38' type='verse'>on jumpaʼ neʼ man atqawinaq taj kʼatekʼuriʼ xatqakʼulaj qukʼ, on at chʼanalik tekʼuriʼ ri uj xqaya awatzʼyaq,</seg>
					<seg id='MAT.25.39' type='verse'>on at yawabʼ neʼ, on at kʼo neʼ pa cheʼ kʼatekʼuriʼ ri uj xatqilaʼ?”».</seg>
					<seg id='MAT.25.40' type='verse'>«Kʼatekʼuriʼ, ri ajawinel kubʼij na we tzij chkech riʼ: “Qastzij kinbʼij chiwech che aretaq chiʼ xibʼan ri jastaq riʼ chrech ri inlaj chʼutin chkixoʼl ri ewachalal, chwech ri in xibʼan weriʼ”.</seg>
					<seg id='MAT.25.41' type='verse'>Kʼatekʼuriʼ kubʼij na riʼ chkech ri winaq che ekʼo pa ri umox: “Jix, chi naj bʼi chwech ri in, itzel taq winaq, jix pa ri junalik qʼaqʼ che sukʼumam chrech ri kʼaxtokʼ e chkech ri eʼanjel che erech areʼ.</seg>
					<seg id='MAT.25.42' type='verse'>Rumal rech che ri in, xinnumik kʼatekʼuriʼ ri ix man xiya ta nuwa, ri in xchaqij nuchiʼ kʼatekʼuriʼ ri ix man xiya ta wukʼyaʼ,</seg>
					<seg id='MAT.25.43' type='verse'>ri in, man iniwinaq taj kʼatekʼuriʼ man xinikʼulaj ta iwukʼ, ri in, in chʼanalik kʼatekʼuriʼ man xiya ta watzʼyaq, ri in, in yawabʼ e in kʼo pa cheʼ kʼatekʼuriʼ man xiniwilaʼ taj”.</seg>
					<seg id='MAT.25.44' type='verse'>Chi chanim kkibʼij na we nikʼaj riʼ: “Ajawxel, ¿jumpaʼ xatqil ri uj che xatnumik, on che xchaqij achiʼ, on che man atqawinaq taj, on che at chʼanalik, on che at yawabʼ, on che at kʼo pa cheʼ, kʼatekʼuriʼ ri uj man kʼo ta jun utzil xqabʼan chawech?”.</seg>
					<seg id='MAT.25.45' type='verse'>Kʼatekʼuriʼ, ri areʼ kubʼij na riʼ chkech: “Qastzij kinbʼij chiwech, che ronojel ri jastaq che man xibʼan ta chrech ri inlaj chʼutiʼn chkixoʼl ri ewachalal, chwech ri in man xibʼan ta wi weriʼ”».</seg>
					<seg id='MAT.25.46' type='verse'>Kʼatekʼuriʼ we eʼareʼ riʼ, kebʼe na riʼ pa jun junalik kʼax, e ri esukʼlaj taq winaq kebʼe na riʼ pa jun junalik kʼaslemal».</seg>
				</div>
				<div id='MAT.26' type='chapter'>
					<seg id='MAT.26.1' type='verse'>E aretaq chiʼ ri Jesus kukʼis ubʼixik ronojel we tzij riʼ, kubʼij chkech ri eʼutijoxelabʼ:</seg>
					<seg id='MAT.26.2' type='verse'>«Ri ix iwetaʼm chik, ri Qʼaxebʼal xaq pa kebʼ qʼij chi apanoq; kʼatekʼuriʼ kjachitaj na ri ukʼojol ri achi arech kripabʼaʼxik».</seg>
					<seg id='MAT.26.3' type='verse'>Kʼatekʼuriʼ chi chanim kkimulij kibʼ ri enimaʼq taq chuchqajawibʼ e ri enimaʼq taq winaq, pa ri nimalaj rachoch ri Nim chuchqajaw che Kaʼifas ri ubʼiʼ;</seg>
					<seg id='MAT.26.4' type='verse'>e kkisukʼubʼaʼ uchomaxik arech rukʼ subʼunik kkichap ri Jesus, e kkikamisaj.</seg>
					<seg id='MAT.26.5' type='verse'>Kʼatekʼuriʼ kkibʼij: «Man kqachap taj pa ri nimaqʼij, arech man kkitukij ta kibʼ ri winaq».</seg>
					<seg id='MAT.26.6' type='verse'>Ri Jesus kʼo pa Bʼetaniʼa, pa ri rachoch ri Simon tajin kqʼiy ri ubʼaqil.</seg>
					<seg id='MAT.26.7' type='verse'>Kqibʼ ukoq jun ixoq rukʼ che rukʼam uloq jun lmeʼt bʼanom rukʼ jeʼlik taq abʼaj, nojinaq chrech kʼokʼlaj kunabʼal che sibʼalaj paqal rajil. Kʼatekʼuriʼ, kuqʼej ri kʼokʼ kunabʼal puwiʼ ri ujolom ri areʼ aretaq chiʼ tajin kwaʼik.</seg>
					<seg id='MAT.26.8' type='verse'>Aretaq chiʼ kkil weriʼ ri etijoxelabʼ man utz taj kkinaʼ chrech e kkibʼij: «¿Jasche, xaq kubʼan kʼax chrech weriʼ?</seg>
					<seg id='MAT.26.9' type='verse'>Xuya ta neʼ weta paqal rajil xkʼayixik e ri pwaq xya ta neʼ chkech ri emebʼaʼibʼ».</seg>
					<seg id='MAT.26.10' type='verse'>Ri Jesus retaʼm ri tajin kkibʼij e kubʼij chkech: «¿Jasche che kitzijoj we ixoq riʼ? Ri areʼ xubʼan jun utzalaj bʼanoj chwech ri in.</seg>
					<seg id='MAT.26.11' type='verse'>Rumal nakʼut che ri emebʼaʼibʼ kekʼojiʼ riʼ ronojel taq qʼij iwukʼ. Kʼatekʼut, ri in, man ronojel mul ta waʼ kinkʼojiʼ iwukʼ.</seg>
					<seg id='MAT.26.12' type='verse'>We kunabʼal kuqʼejej ri areʼ cho we nubʼaqil riʼ, kinsukʼumaj chuxeʼ kanoq ri numuqik.</seg>
					<seg id='MAT.26.13' type='verse'>Qastzij kinbʼij chiwech, xaq jawijeʼ neʼ kbʼix na ri Utzalaj Tzij pa ronojel ri uwachulew, xoqujeʼ kbʼix na waʼ ri xubʼan we areʼ riʼ, arech jun naʼtisabʼal rech ri areʼ».</seg>
					<seg id='MAT.26.14' type='verse'>Kʼatekʼuriʼ jun chkech ri ekabʼlajuj, ri kbʼix Judas Iskariʼote chrech, kbʼe kukʼ ri enimaʼq chuchqajawibʼ,</seg>
					<seg id='MAT.26.15' type='verse'>kʼatekʼuriʼ kubʼij chkech: «¿Jas ri kiwaj kiya chwech, kʼatekʼuriʼ ri in kinjach ri areʼ chiwech?». Ri eʼareʼ kkitoj juwinaq lajuj saq pwaq chrech.</seg>
					<seg id='MAT.26.16' type='verse'>Kʼatekʼuriʼ, chi are ubʼi chiʼ riʼ, ri areʼ kutzukuj jun utz kajbʼal arech kujach ri areʼ chkech.</seg>
					<seg id='MAT.26.17' type='verse'>Pa ri nabʼe qʼij rech kaxlanwa man kʼo ta uchʼamil (Azimos), ri etijoxelabʼ keqibʼ rukʼ, kʼatekʼuriʼ kkibʼij chrech: «¿Jawichiʼ kawaj che kqasukʼumaj chawech arech katij ri alaj chij rech Qʼaxebʼal?».</seg>
					<seg id='MAT.26.18' type='verse'>Ri areʼ kubʼij chkech: «Jix pa ri tinamit pa ri rachoch ri jun achi, kʼatekʼuriʼ chibʼij chrech: “Ri ajtij kubʼij chawech: Naqaj chik kʼo wi ri nukajbʼal, pa ri awachoch, ri in kinnimaqʼijarisaj wi ri Qʼaxebʼal kukʼ ri enutijoxelab”».</seg>
					<seg id='MAT.26.19' type='verse'>Ri etijoxelabʼ kkibʼano jeʼ jas xubʼij ri Jesus chkech, e kkisukʼumaj ri Qʼaxebʼal.</seg>
					<seg id='MAT.26.20' type='verse'>Aretaq chiʼ kqaj ri qʼij, kkʼojiʼ cho ri mexa kukʼ ri ekabʼlajuj.</seg>
					<seg id='MAT.26.21' type='verse'>Kʼatekʼuriʼ aretaq chiʼ tajin kewaʼik, ri Jesus kubʼij: «Qastzij, kinbʼij chiwech, che jun chixoʼl ri ix kinujach na ri in».</seg>
					<seg id='MAT.26.22' type='verse'>Ri eʼareʼ sibʼalaj kebʼisonik, kʼatekʼuriʼ konojel chkijujunal kkibʼij chrech: «¿La in ne lo, Ajawxel?».</seg>
					<seg id='MAT.26.23' type='verse'>Ri areʼ kubʼij: «¡Ri jun che kuya ri uqʼabʼ wukʼ ri in pa ri plato, are riʼ ri kinujach na!</seg>
					<seg id='MAT.26.24' type='verse'>Ri ukʼojol ri achi kbʼek jeriʼ jas ri tzʼibʼatalik chrij ri areʼ. Kʼatekʼut, sibʼalaj kʼax rech riʼ ri jun achi che kjachow ri ukʼojol ri achi. Are sibʼalaj utz riʼ chrech ri achi riʼ weta mat xalax na choqʼijsaq!».</seg>
					<seg id='MAT.26.25' type='verse'>Kʼatekʼuriʼ, xoqujeʼ ri Judas, ri kjachow na ri areʼ, kuta chrech: «¿La in ne lo Rabʼbʼi?». Ri Jesus kubʼij chrech: «¡Jeʼ, at katbʼin weriʼ!»</seg>
					<seg id='MAT.26.26' type='verse'>E aretaq chiʼ tajin kewaʼik, ri Jesus kukʼam ukoq ri kaxlanwa, e kutewchiʼj, kupiro, e aretaq kuya chkech ri eʼutijoxelabʼ kubʼij: «Chikʼamaʼ bʼaʼ, chitijaʼ bʼaʼ, are waʼ we nubʼaqil».</seg>
					<seg id='MAT.26.27' type='verse'>Kʼatekʼuriʼ kukʼam ukoq ri jun pajbʼal amajaʼ e aretaq kbʼantaj ri jun maltyoxinik, kuya chkech e kubʼij chkech: «Chiqumuj iwonojel,</seg>
					<seg id='MAT.26.28' type='verse'>rumal rech che are waʼ we nukikʼel rech ri chapbʼal qʼabʼ, che kqʼejej na rumal kech sibʼalaj ekʼi winaq jeʼ jas sachbʼal ri jetaq makaj.</seg>
					<seg id='MAT.26.29' type='verse'>E ri in kinbʼij chiwech, che man kinqumuj ta chi waʼ we uwaʼl ri uwach ri vid, chi kʼateʼ na ri jun qʼij chik, che kʼakʼ chik kinqumuj iwukʼ ri ix pa ri rajawibʼal ri Nutat».</seg>
					<seg id='MAT.26.30' type='verse'>Aretaq chiʼ kkibʼixoj taq ri bʼixobʼal, keʼel bʼik e kebʼe pa ri juyubʼ Olivo.</seg>
					<seg id='MAT.26.31' type='verse'>Chi chanim kubʼij ri Jesus chkech: «Iwonojel waʼ ri ix kixtzaq na waʼ chaqʼabʼ kamik riʼ, rumal wech ri in. Rumal rech che tzʼibʼatalik: Ri in, kinsok na ri ajyuqʼ, e ri taq chij kkijubʼuj na kibʼ.</seg>
					<seg id='MAT.26.32' type='verse'>Kʼatekʼut, aretaq chiʼ kinkʼastaj na, kinnabʼej na chiwach ri ix kinbʼe pa Galileʼa».</seg>
					<seg id='MAT.26.33' type='verse'>Ri Luʼ kchʼawik e kubʼij chrech: «Kneʼbʼa konojel ketzaqik rumal awech ri at, ri in xas man kintzaq ta riʼ».</seg>
					<seg id='MAT.26.34' type='verse'>Ri Jesus kubʼij chrech: «Qastzij kinbʼij chawech: Che chi chaqʼabʼ kamik riʼ, aretaq chiʼ majaʼ na koqʼ ri amaʼ ekʼ, ri at oxmul chi riʼ abʼim che man awetaʼm ta nuwach».</seg>
					<seg id='MAT.26.35' type='verse'>Ri Luʼ kubʼij chrech: «Kneʼbʼaʼ kinkam na awukʼ, ri in man kinbʼij taj che man wetaʼm ta awach». E xoqujeʼ jeriʼ kkibʼij konojel ri etijoxelabʼ.</seg>
					<seg id='MAT.26.36' type='verse'>Kopan ri Jesus kukʼ pa jun kʼolibʼal che ubʼiʼ Getsemani, e kubʼij chkech ri eʼutijoxelabʼ: «Chixkanaj kan waral, kʼatekʼuriʼ ri in kinchʼaw na rukʼ ri Dyos jelaʼ apanoq».</seg>
					<seg id='MAT.26.37' type='verse'>Keʼukʼam ubʼi rukʼ ri areʼ, ri Luʼ e ri kebʼ eʼukʼojol ri Sebʼedeʼo, e kumajij unaʼik sibʼalaj xibʼarikil e bʼisobʼal.</seg>
					<seg id='MAT.26.38' type='verse'>Kʼatekʼuriʼ kubʼij chkech: «Ri wuxlabʼal sibʼalaj kbʼisonik jeʼ jas kopan cho kamikal, chixkanaj kan waral e chixkʼasal wukʼ».</seg>
					<seg id='MAT.26.39' type='verse'>Aretaq chiʼ kbʼek knabʼej apan jubʼiqʼ, jupalik ktzaq uwach cho ri ulew, kʼatekʼuriʼ jewaʼ ri chʼawem kubʼan rukʼ ri Dyos: «¡Nutat, we kuyaʼo, oj bʼaʼ naj chwech ri in we qumubʼal riʼ! Kʼatekʼut, man are ta chbʼantajoq ri kinwaj ri in, xane are chbʼantajoq ri kawaj ri at!».</seg>
					<seg id='MAT.26.40' type='verse'>Kʼatekʼuriʼ, kpe uloq kukʼ ri etijoxelabʼ, e ewarinaq keʼuriqaʼ ri eʼareʼ. Kubʼij chrech ri Luʼ: «¡Jeʼ nakʼut, ri ix man kʼo ta ichuqʼabʼ arech kixkʼasiʼ jun kajbʼal wukʼ ri in!</seg>
					<seg id='MAT.26.41' type='verse'>Chixkʼasaloq e chixchʼawoq rukʼ ri Dyos, arech man kixqaj ta pa ri itzelal; rumal rech che ri uxlabʼal usukʼubʼam chi ribʼ, kʼatekʼut ri bʼaqilal man kʼo ta uchuqʼabʼ».</seg>
					<seg id='MAT.26.42' type='verse'>Kbʼe chi jumul, arech pa ukamul chik kchʼaw rukʼ ri Dyos, jewaʼ kubʼij: «Nutat, we man kuyaʼo che mat kinqumuj we qumubʼal che petinaq uloq riʼ, are chbʼantaj bʼaʼ ri arayibʼal ri at!».</seg>
					<seg id='MAT.26.43' type='verse'>Kʼatekʼuriʼ, kpetik, e jumul chik ewarinaq keʼuriqaʼ ri eʼareʼ, rumal rech che kʼax kiwoqʼoch che ri kiwaram.</seg>
					<seg id='MAT.26.44' type='verse'>Keʼuya kan ri eʼareʼ, kbʼe chi jumul, arech pa urox mul chik kchʼaw chi rukʼ ri Dyos e kuroxmulij ubʼixik ri tzij ubʼim kanoq.</seg>
					<seg id='MAT.26.45' type='verse'>Kʼatekʼuriʼ, kpe uloq kukʼ ri etijoxelabʼ e kubʼij chkech: «We chanim riʼ kuya chik kixwarik e kixuxlanik. Xopan ri kajbʼal: Che ri ukʼojol ri achi kjachitaj na pa kiqʼabʼ ri eʼajmakibʼ.</seg>
					<seg id='MAT.26.46' type='verse'>¡Chixwaʼlijoq! ¡Joʼ bʼaʼ! Ri jun che kinujach na ri in, naqaj chik kʼo wi».</seg>
					<seg id='MAT.26.47' type='verse'>Aretaq chiʼ tajin na kchʼawik, kopan ri Judas, jun chkech ri ekabʼlajuj, e epetinaq uloq rukʼ juqʼat ewinaq che kukʼam kichʼichʼ rech chʼoʼj rachiʼl taq cheʼ. Epetinaq uloq rumal che etaqom uloq kumal ri enimaʼq taq chuchqajawibʼ e kumal ri enimaʼq taq winaq.</seg>
					<seg id='MAT.26.48' type='verse'>Ri jun itzel rachiʼl ri areʼ che kujach na chkech ri eʼareʼ uyaʼom chkech, we jun kʼutbʼal riʼ: «Ri jun che kinya jun tzʼumanik chrech, are riʼ ri areʼ. Chichapaʼ bʼaʼ ri areʼ».</seg>
					<seg id='MAT.26.49' type='verse'>Chi chanim kqibʼ koq rukʼ ri Jesus e kubʼij chrech: «¡Utz awach Rabʼbʼi!», e kutzʼumaj ukoq.</seg>
					<seg id='MAT.26.50' type='verse'>Kʼatekʼut ri Jesus kubʼij: «Wachiʼl, chabʼanaʼ ri rumal at petinaq uloq». Kʼatekʼuriʼ kepetik e kkikoj kiqʼabʼ chrech ri Jesus e kkichapo.</seg>
					<seg id='MAT.26.51' type='verse'>Kʼatekʼuriʼ jun chkech ri ekʼo rukʼ ri Jesus, kukʼam koq ri uchʼichʼ rech chʼoʼj, kresaj uloq e kusok ri upatanijel ri nim chuchqajaw, kʼatekʼuriʼ, kuqʼat ubʼi ri uxikin.</seg>
					<seg id='MAT.26.52' type='verse'>Chi chanim kubʼij ri Jesus chrech: «Chayaʼaʼ ri achʼichʼ rech chʼoʼj pa ri ukʼolibʼal; rumal rech che ronojel ri jun che kuchap na chʼichʼ rech chʼoʼj, kkam na rukʼ ri chʼichʼ rech chʼoj.</seg>
					<seg id='MAT.26.53' type='verse'>On ¿la kachomaj che man kinkowin ta ri in kinta chrech ri Nutat, e chi chanim riʼ kuya chwech, ekʼi na chuwach kabʼlajuj jumulaj eʼanjel?</seg>
					<seg id='MAT.26.54' type='verse'>¿Jas kʼut ri ubʼanik riʼ ri Tzij che kubʼij che kbʼantaj na jeʼ jas we kbʼantajik riʼ?».</seg>
					<seg id='MAT.26.55' type='verse'>Chi chanim ri Jesus kubʼij chkech ri winaq: «¿La jacha chrij jun elaqʼom xixel uloq che nuchapik rukʼ taq chʼichʼ rech chʼoʼj e rukʼ taq cheʼ? Ronojel taq qʼij, ri in, in kʼo iwukʼ pa ri rachoch ri Dyos. Xinkʼut ri tzij, kʼatekʼuriʼ man xinichap taj».</seg>
					<seg id='MAT.26.56' type='verse'>Jeʼ nakʼut kkʼulmatajik ronojel weriʼ, arech kbʼantajik ri tzʼibʼatalik kumal ri eqʼaxal utzij ri Dyos. Kʼatekʼuriʼ konojel ri etijoxelabʼ kkiya kan utukel ri areʼ, e keʼanimajik.</seg>
					<seg id='MAT.26.57' type='verse'>Ri kechapow ubʼi ri Jesus kkikʼam ubʼi pa ri rachoch ri Kaʼifas ri Nimalaj Chuchqajaw, jawiʼ neʼ kimulin chi kibʼ ri eʼajtzʼibʼanelabʼ e ri enimaʼq taq winaq.</seg>
					<seg id='MAT.26.58' type='verse'>Kʼatekʼuriʼ ri Luʼ naj wi uterneʼm ubʼi ri areʼ, chi kopan pa ri nim rachoch ri nim Chuchqajaw. Kok ubʼik e ktʼuyiʼ kukʼ ri eʼajpatanijelabʼ arech krilo ri kukʼisbʼej kan weriʼ.</seg>
					<seg id='MAT.26.59' type='verse'>Kʼatekʼuriʼ, ri enim taq chuchqajawibʼ e konojel ri Sanedrin kkitzukuj kkiyak chrij ri Jesus jun qʼatbʼaltzij che man tzij taj, arech kkikamisaj ri areʼ;</seg>
					<seg id='MAT.26.60' type='verse'>kʼatekʼuriʼ, man kkiriq taj, kneʼbʼaʼ sibʼalaj ekʼiʼ ri eyakal taq tzij xepetik. Kʼatekʼuriʼ, pa ukʼisbʼalil kanoq kepe uloq kebʼ,</seg>
					<seg id='MAT.26.61' type='verse'>che kkibʼij: «We jun achi riʼ xubʼij: ri in kinkowin che uwilixik ri rachoch ri Dyos, kʼatekʼuriʼ kʼakʼ chik kinyako pa oxibʼ qʼij».</seg>
					<seg id='MAT.26.62' type='verse'>Ktakʼiʼk ri Nim Chuchqajaw e kubʼij chrech: «¿La man kʼo ta jun tzij kabʼij? ¿Su waʼ we kkibʼij we winaq chawij at riʼ?».</seg>
					<seg id='MAT.26.63' type='verse'>Kʼatekʼut, ri Jesus man kʼo ta jun tzij kubʼij. Ri Nimalaj Chuchqajaw kubʼij chrech: «Pa ri ubʼiʼ ri kʼaslikaj Dyos chabʼij bʼaʼ chqech, we at, at ri Kristo, ri Ukʼojol ri Dyos».</seg>
					<seg id='MAT.26.64' type='verse'>Ri Jesus kubʼij chrech: «At katbʼin weriʼ. Kʼatekʼuriʼ, ri in kinbʼij chiwech: Chi chanim ubʼik riʼ kiwil na ri ukʼojol ri achiʼ tʼuyulnaq pa ri rikyaqʼabʼ ri kowinem, e che petinaq uloq pa taq ri usutzʼ ri kaj».</seg>
					<seg id='MAT.26.65' type='verse'>Chi chanim, ri Nimalaj Chuchqajaw kuroqpij ri ratzʼyaq e kubʼij: «Ri areʼ xubʼij jun itzel tzij puwiʼ ri Dyos! ¿La rajawaxik na nikʼaj chik qʼatbʼaltzij chqech? ¡Ri ix, kʼateriʼ xito, ri itzel tzij puwiʼ ri Dyos!</seg>
					<seg id='MAT.26.66' type='verse'>¿Su kichomaj puwiʼ?». Ri eʼareʼ kkibʼij: «Taqal ri kamikal chrij».</seg>
					<seg id='MAT.26.67' type='verse'>Kʼatekʼuriʼ, kkimajij uchubʼaxik e uchʼayik chupalaj. E kʼo nikʼaj chik kkichʼayo</seg>
					<seg id='MAT.26.68' type='verse'>e kkibʼij chrech: «Chabʼanaʼ bʼaʼ at qʼaxel utzij ri Dyos, chachʼobʼoʼ ampe Kristo, chabʼij chqech, ¿jachin tajin katchʼayowik?»</seg>
					<seg id='MAT.26.69' type='verse'>Kʼatekʼuriʼ arechiʼ tajin weriʼ, ri Luʼ tʼuyul apanoq cho ja. Kqibʼ ukoq jun mokom rukʼ ri areʼ e kubʼij chrech: «Ri at, xoqujeʼ at kʼo rukʼ ri Jesus che ri jun Ajgalileʼa».</seg>
					<seg id='MAT.26.70' type='verse'>Kʼatekʼut, ri areʼ, jayiʼ, kcha chkiwach konojel ri winaq e kubʼij: «Man wetaʼm taj su ri kabʼij».</seg>
					<seg id='MAT.26.71' type='verse'>Rumal che kel apanoq cho ri uchiʼja, jun mokom chik kril ri areʼ e kubʼij chkech ri winaq che ekʼo chilaʼ: «We areʼ riʼ, jun rukʼ ri Ajnasareno».</seg>
					<seg id='MAT.26.72' type='verse'>Kʼatekʼut, ri areʼ, jumul chik, jayiʼ, kchaʼ, kujikibʼaʼ ri utzij: «Ri in man wetaʼm ta uwach we jun achi riʼ».</seg>
					<seg id='MAT.26.73' type='verse'>Kʼatekʼuriʼ, ri winaq ekʼo chilaʼ, chi chanim keqibʼ ukoq e kkibʼij chrech ri Luʼ: «Qastzij nakʼut, che ri at, at jun kukʼ ri eʼareʼ: kʼatekʼuriʼ xoqujeʼ ri achʼabʼal katuqʼalajisaj».</seg>
					<seg id='MAT.26.74' type='verse'>Xa jeʼkʼuriʼ, xujikibʼaʼ chi ri utzij kubʼij: «Ri in, man wetaʼm ta uwach ri achi riʼ». E chi chanim koqʼ jun ama ekʼ.</seg>
					<seg id='MAT.26.75' type='verse'>E ri Luʼ, knaʼtajik chrech ri tzij xubʼij ri Jesus chrech: «Majaʼ na koqʼ ri amaʼ ekʼ, oxmul chi riʼ abʼim, che ri at, man awetaʼm ta nuwach ri in». Kʼatekʼuriʼ, ri areʼ kel ubʼik, e kumajij sibʼalaj oqʼej.</seg>
				</div>
				<div id='MAT.27' type='chapter'>
					<seg id='MAT.27.1' type='verse'>Aretaq chiʼ ksaqarsan uwachulew, konojel ri enimaʼq taq chuchqajawibʼ e ri enimaʼq taq winaq chik, kkimulij kibʼ rumal ri Jesus arech kkikamisaj.</seg>
					<seg id='MAT.27.2' type='verse'>Kʼatekʼuriʼ, kkiximo, kkikʼam ubʼik e kkijach puqʼabʼ ri Pilato.</seg>
					<seg id='MAT.27.3' type='verse'>Kʼatekʼuriʼ ri Judas, ri xjachowik, aretaq chiʼ krilo che xqʼat tzij puwiʼ ri areʼ, xchaptaj ri ranimaʼ rukʼ kʼax, kutzalij ri juwinaq lajuj pwaq chkech ri enimaʼq taq chuchqajawibʼ e chkech ri enim taq winaq chik;</seg>
					<seg id='MAT.27.4' type='verse'>kubʼij: «Ri in xinmakunik rumal rech che xinjach ukikʼel jun sukʼlaj winaq». Kʼatekʼut, ri eʼareʼ kkibʼij chrech: «¿La kʼo puch qech uj chrech? At laʼ katilowik».</seg>
					<seg id='MAT.27.5' type='verse'>Chi chanim kukʼyaq kan taq ri pwaq pa ri rachoch ri Dyos, kel ubʼik, kbʼek e kuʼjitzʼaj ribʼ.</seg>
					<seg id='MAT.27.6' type='verse'>Ri enimaʼq taq chuchqajawibʼ kkimulij taq ri pwaq kʼatekʼuriʼ, kkibʼij: «Man yaʼtal taj kya pa ri kʼolibʼal pwaq, rumal rech che rajil ukikʼel winaq».</seg>
					<seg id='MAT.27.7' type='verse'>Aretaq chiʼ xchomatajik kumal, kkiloqʼ rukʼ we pwaq riʼ, «ri rulew ri jun ajbʼanal bʼoʼj», arech chilaʼ kemuq wi ri winaq che man ekiwinaqil taj.</seg>
					<seg id='MAT.27.8' type='verse'>Rumal kʼu waʼ weriʼ, we jun ulew riʼ kbʼix chrech: «rulew ukikʼel winaq», xoqujeʼ chi kbʼix na kamik riʼ.</seg>
					<seg id='MAT.27.9' type='verse'>Xa jeʼ kʼuriʼ, chanim qastzij xbʼantaj ri utzij ri Jeremiʼas ri qʼaxel utzij ri Dyos: kkimulij ri juwinaq lajuj pwaq, ri pwaq che jeriʼ rajil ri jun che sibʼalaj nim rajil, che xkikojo enikʼaj eralkʼuwaʼl ri Israʼel che uloqʼik,</seg>
					<seg id='MAT.27.10' type='verse'>kʼatekʼuriʼ, rukʼ weriʼ xkiloqʼ ri rulew ri ajbʼanal bʼoʼj, jeʼ jas xtaqan ri Ajawxel chwech.</seg>
					<seg id='MAT.27.11' type='verse'>Ri Jesus kkʼam ubʼi chuwach ri qʼatbʼaltzij e ri qʼatbʼaltzij kuta chrech ri areʼ: «¿La at riʼ, at ajawinel chkech ri eʼajjudiʼo?». Ri Jesus kubʼij chrech: «Jeʼ nakʼut, at katbʼin weriʼ».</seg>
					<seg id='MAT.27.12' type='verse'>Kʼatekʼuriʼ, aretaq chiʼ ri enimaʼq taq chuchqajawibʼ e ri enim taq winaq chik kkibʼan qʼatojtzij puwiʼ ri areʼ, man kʼo ta jun tzij kubʼij.</seg>
					<seg id='MAT.27.13' type='verse'>Kʼatekʼuriʼ, chi chanim ri Pilato kubʼij chrech: «¿La man kata taj ronojel ri jastaq kkibʼij chawij?».</seg>
					<seg id='MAT.27.14' type='verse'>E ri Jesus man kʼo ta jun tzij kubʼij chrech ri kbʼix puwiʼ ri areʼ. Xa jeʼ kʼuriʼ ri Pilato sibʼalaj ksach ukʼuʼx chrech.</seg>
					<seg id='MAT.27.15' type='verse'>Pa chjujunal nimaqʼij, ri qʼatbʼaltzij kutzaqapij chkiwach ri siwantinamit, jun chkech ri ekʼo pa cheʼ, ri jun che kkaj ri eʼareʼ.</seg>
					<seg id='MAT.27.16' type='verse'>Kʼo kʼut pa cheʼ, jun winaq che sibʼalaj etaʼmatal uwach che ubʼiʼ Bʼarrabʼas.</seg>
					<seg id='MAT.27.17' type='verse'>Ri Pilato kubʼij chkech ri winaq che kkimulim kibʼ chilaʼ: «¿La kiwaj che are kintzaqapij bʼi chiwach ri Bʼarrabʼas, on ri Jesus che Kristo kbʼix chrech?».</seg>
					<seg id='MAT.27.18' type='verse'>Rumal rech che ri areʼ retaʼm che xkijach ri areʼ, rumal tiʼtik kkinaʼ chrech.</seg>
					<seg id='MAT.27.19' type='verse'>Aretaq chiʼ ri areʼ kʼolik jawijeʼ kbʼan wi ri qʼatbʼaltzij, ri rixoqil ktaqan che ubʼixik chrech ri areʼ: «Xaq jun chatkʼol wi rukʼ we sukʼlaj winaq riʼ, rumal rech che miʼer, sibʼalaj kʼax xinriqo pa jun wichikʼ, rumal ri areʼ».</seg>
					<seg id='MAT.27.20' type='verse'>Kʼatekʼuriʼ, ri enimaʼq taq chuchqajawibʼ e ri enimaʼq taq winaq kkikoj kikʼuʼx ri winaq arech are kkitaʼo che are ktzaqapaxik ri Bʼarrabʼas e arech are kkitaʼo che are kchup uwach ri Jesus.</seg>
					<seg id='MAT.27.21' type='verse'>Ri qʼaxel qʼatbʼaltzij kubʼij chkech: «¿Jachinchike le ekebʼ che are kiwaj kintzaqapij ubʼi chiwach?». Kkibʼij: «¡Are le Bʼarrabʼas!».</seg>
					<seg id='MAT.27.22' type='verse'>Kʼatekʼuriʼ ri Pilato kubʼij chkech: «E su kʼu waʼ kinbʼan na chrech ri Jesus, ri kbʼix Kristo chrech?». Konojel junam kkibʼij: «¡Chripabʼaʼxoq ri areʼ cho ri ripabʼal!».</seg>
					<seg id='MAT.27.23' type='verse'>Kubʼij: «¿Su ri kʼax ubʼanom?». Kʼatekʼuriʼ, ri eʼareʼ sibʼalaj ko kkiraqaqej kichiʼ: «¡Chripabʼaʼxoq ri areʼ cho ri ripabʼal!».</seg>
					<seg id='MAT.27.24' type='verse'>Ri Pilato, aretaq chiʼ krilo che man kʼo ta jun jas uwach kkowinik, are ne sibʼalaj kechʼuʼjirik chi na, kukʼam ukoq ri jaʼ e kuchʼaj ri uqʼabʼ chkiwach ri winaq e kubʼij: «Ri in, man kʼo ta wech, ma kʼo ta numak chrech we ukikʼel we jun riʼ. Ix laʼ kixilowik!».</seg>
					<seg id='MAT.27.25' type='verse'>Kʼatekʼuriʼ, konojel ri siwantinimit kkibʼij: «¡Qaj puch ri ukikʼel paqawiʼ ri uj e pakiwiʼ ri eqalkʼuwaʼl!».</seg>
					<seg id='MAT.27.26' type='verse'>Chi chanim kutzaqapij ubʼi ri Bʼarrabʼas chkech, kʼatekʼuriʼ, kujach ubʼi ri Jesus pa kiqʼabʼ arechiʼ xchʼiyitajik rukʼ asyar, arech kkiripabʼaʼ cho ri ripabʼal.</seg>
					<seg id='MAT.27.27' type='verse'>Chi xaqbʼiʼ ri eʼuxoltato ri qʼatbʼaltzij kkikʼam ubʼi ri Jesus pa ri nimalaj ja, ri Pretoriʼo, e kesikʼix konojel ri kohorte chrij.</seg>
					<seg id='MAT.27.28' type='verse'>Kkichʼanabʼaʼ ri areʼ e kkichʼuq chrech jun kyaqlaj atzʼyaq.</seg>
					<seg id='MAT.27.29' type='verse'>Kkipachʼuj ri kʼix, kkibʼan jun ketakik chrech e kkikoj cho ri ujolom, e kkikoj jun aj pa ri rikyaqʼabʼ. Kʼatekʼuriʼ, kexukiʼ chuwach ri areʼ, kketzʼabʼej uwach, e kkibʼij: «¡Utzalaj awach at, at ajawinel kech ri ajjudiʼo!».</seg>
					<seg id='MAT.27.30' type='verse'>Aretaq chiʼ kchubʼataj uwach, kkikʼam ukoq jun aj e kkiqʼosij ri ujolom rukʼ.</seg>
					<seg id='MAT.27.31' type='verse'>Aretaq chiʼ ketzʼabʼetaj uwach kumal ri eʼareʼ, kkesaj ri jun kyaqlaj atzʼyaq chrech e kkikoj chi ubʼi jumul ri ratzʼyaq ri areʼ, e kkikʼam ubʼik, arech kkiripabʼaʼ cho ri ripabʼal.</seg>
					<seg id='MAT.27.32' type='verse'>Aretaq chiʼ keʼel ubʼik, kkiriq jun achi Ajsirene. Simon ri ubʼiʼ e kkitaq ri areʼ arech kukʼam ubʼi ri uripabʼal.</seg>
					<seg id='MAT.27.33' type='verse'>Aretaq chiʼ keʼopan pa ri jun kʼolibʼal che Golgota ri ubʼiʼ, e weriʼ kubʼij: kʼolibʼal rech jolomaj,</seg>
					<seg id='MAT.27.34' type='verse'>kkiya ri amajaʼ chrech, che yujtalik rukʼ ri kʼa arech kuqumuj; kʼatekʼuriʼ ri areʼ, aretaq chiʼ knaʼtajik rumal, man kraj taj kutijo.</seg>
					<seg id='MAT.27.35' type='verse'>Aretaq chiʼ ripatajinaq chik, xketzʼabʼej ubʼi ujachik ri ratzʼyaq chkiwach.</seg>
					<seg id='MAT.27.36' type='verse'>E ketʼuyiʼ kan chilaʼ arech kkilaqʼbʼej ri areʼ.</seg>
					<seg id='MAT.27.37' type='verse'>Ajsik chrech ri ujolom kkikojo jawijeʼ tzʼibʼatalik wi ri qʼatojtzij xbʼan puwiʼ: «Are waʼ we Jesus, ri ajawinel kech ri ajjudiʼo»..</seg>
					<seg id='MAT.27.38' type='verse'>Chi junam rukʼ ri areʼ keripabʼaxik ekebʼ elaqʼomabʼ, jun pa ri rikyaqʼabʼ e jun pa ri umox.</seg>
					<seg id='MAT.27.39' type='verse'>Ri winaq che keqʼax ukoq chilaʼ, kke-tzelaj uwach e kkijichʼijaʼ ri ujolom.</seg>
					<seg id='MAT.27.40' type='verse'>Kkibʼij: «¡Ri at che kakʼis tzij puwiʼ ri rachoch ri Dyos, kʼatekʼuriʼ kayak chi jumul pa oxibʼ qʼij, chakoloʼ bʼaʼ awibʼ ri at, we at ukʼojol ri Dyos, e chaqasaj uloq awibʼ cho ri ripabʼal!».</seg>
					<seg id='MAT.27.41' type='verse'>Xoqujeʼ ri enimaʼq taq chuchqajawibʼ, ri eʼajtzʼibʼanelabʼ e ri enimaʼq taq winaq ketzʼabʼej uwach chkixoʼl, eʼareʼ kkibʼij:</seg>
					<seg id='MAT.27.42' type='verse'>«¡Ri areʼ xeʼukol nikʼaj chik, kʼatekʼuriʼ, man kkowin ta chrech ukolik ribʼ areʼ! Areʼ, ajawinel chrech ri Israʼel: chqaj bʼaʼ uloq chanim riʼ cho ri ripabʼal, kʼatekʼuriʼ kujkojon laʼ chrech!</seg>
					<seg id='MAT.27.43' type='verse'>Ukubʼaʼm ukʼuʼx chrij ri Dyos, chutzaqopij bʼaʼ ri Dyos kamik riʼ, ¡we qastzij che kuloqʼaj uwach! Rumal rech che ubʼim nakʼut: ¡In, inukʼojol ri Dyos!».</seg>
					<seg id='MAT.27.44' type='verse'>Xoqujeʼ sibʼalaj kʼax ketzelaj uwach ri eʼelaqʼomabʼ eripabʼam rukʼ ri areʼ.</seg>
					<seg id='MAT.27.45' type='verse'>Aretaq chiʼ kopan ri uwaq kajbʼal, kqʼequʼmarik ronojel ri uwachulew kʼateʼ ri ubʼelej kajbʼal.</seg>
					<seg id='MAT.27.46' type='verse'>Kʼatekʼuriʼ pa ri ubʼelej kajbʼal, ri Jesus ko kuraqaqej uchiʼ: «Eli, Eli ¿lema sabaktani?». Weriʼ kubʼij: «Nudyos, Nudyos, ¿jasche kinawonbʼaʼ kanoq?».</seg>
					<seg id='MAT.27.47' type='verse'>Ejujun chkech ri ekʼo chilaʼ, aretaq chiʼ kkita ri utzij, kkibʼij: «¡Chech ri Eliʼas ksikʼin we areʼ riʼ!».</seg>
					<seg id='MAT.27.48' type='verse'>Kʼatekʼuriʼ, jun chkech ri eʼareʼ kutij anim kbʼek, e kumubʼaʼ uloq jun woʼs pa vinagre. Kukoj chech utzaʼm jun aj e kuya chrech arech kuqumuj.</seg>
					<seg id='MAT.27.49' type='verse'>Kʼatekʼut, ri enikʼaj chik kkibʼij chrech: «¡Chayaʼaʼ kanoq! ¡Chqilaʼ na we kpe ri Eliʼas chech ukolik!».</seg>
					<seg id='MAT.27.50' type='verse'>Kʼatekʼut, chi chanim chik ri Je-sus ko kuraqaqej uchiʼ e kujach ri ranimaʼ.</seg>
					<seg id='MAT.27.51' type='verse'>Pa taq weriʼ, kuroqpij ribʼ ri usuʼt ri nim rachoch ri Dyos pa kebʼ uchʼaqapil, chi ajsik uloq kʼa chuxeʼ; kbʼirir ri ulew, kuraqij ribʼ taq ri abʼaj,</seg>
					<seg id='MAT.27.52' type='verse'>kujaq ribʼ ri kijul ri kaminaqibʼ, e sibʼalaj ekʼi bʼaqilal kech ri etyoxlaj taq winaq kkʼastaj uwach kʼakʼ kikʼaslemal:</seg>
					<seg id='MAT.27.53' type='verse'>Keʼel ubʼik pa taq ri jul aretaq kʼastajinaq chi kiwach, keʼopan pa ri tyoxlaj tinimit, kʼatekʼuriʼ, sibʼalaj winaq keʼilowik ri eʼareʼ</seg>
					<seg id='MAT.27.54' type='verse'>Kʼatekʼuriʼ, ri Kʼamalbʼe chkech okʼal e ri enikʼaj achijabʼ chik che ekʼo rukʼ chech uchajixik ri Jesus, aretaq chiʼ kkil ri kabʼraqan e ronojel ri jastaq kbʼantajik, sibʼalaj kkixibʼij kibʼ e kkibʼij: «Qastzij nakʼut, we areʼ riʼ Ukʼojol ri Dyos!».</seg>
					<seg id='MAT.27.55' type='verse'>Ekʼo chilaʼ ekʼi ixoqibʼ che naj kekaʼy uloq, ri eʼareʼ che xkiterneʼbʼej uloq areʼ, aretaq chiʼ kʼo Galileʼa arech xkipatanij;</seg>
					<seg id='MAT.27.56' type='verse'>chkixoʼl ri eʼareʼ, kʼo ri Mariʼy Mataʼl, ri Mariʼy che are kinan ri koʼlik Santiʼago e ri Jose, e ri kinan ri eʼukʼojol ri Sebʼedeʼo.</seg>
					<seg id='MAT.27.57' type='verse'>Aretaq chiʼ kqaj uwach ri qʼij, kpe jun qʼinom achiʼ Ajarimateʼa, Jose ri ubʼiʼ, che xoqujeʼ okinaq utijoxel ri Jesus.</seg>
					<seg id='MAT.27.58' type='verse'>Kpetik rukʼ ri Pilato e kuta ri ubʼaqilal ri Jesus chrech. Ri Pilato, chi chanim ktaqanik arech kjach chrech.</seg>
					<seg id='MAT.27.59' type='verse'>Ri Jose kukʼam ubʼi ri ubʼaqilal, kubʼotzʼ pa jun saq atzʼyaq rech kamikal,</seg>
					<seg id='MAT.27.60' type='verse'>kʼatekʼuriʼ, kumuq kan pa jun kʼakʼ jul, che rech ri areʼ bʼanom cho ri abʼaj; kʼatekʼuriʼ, kukoj kan jun nimalaj abʼaj chuwach ri rokibʼal ri jul, kʼatekʼuriʼ, xbʼek.</seg>
					<seg id='MAT.27.61' type='verse'>Ekʼo chilaʼ, ri Mariʼy Mataʼl e ri jun Mariʼy chik, etʼuyul chuwach ri jul.</seg>
					<seg id='MAT.27.62' type='verse'>Pa ri jun qʼij chik, ri jun qʼij chuwach chi apan ri Sukʼumanik, ri enimaʼq taq chuchqajawibʼ e ri efariseʼo, junam kebʼe pa ri rachoch ri Pilato.</seg>
					<seg id='MAT.27.63' type='verse'>E kkibʼij chrech: «Ajaw, ri uj kqanaʼtaj che ri jun subʼunel riʼ, xubʼij aretaq chiʼ kʼas na: “Chi chanim, pa oxibʼ qʼij kkʼastaj na nuwach”.</seg>
					<seg id='MAT.27.64' type='verse'>Chattaqan bʼaʼ arech kalaqʼabʼexik ri ujul chi pa ri urox qʼij na, weneʼ kebʼekelaqʼaj ri eʼutijoxelabʼ, kʼatekʼuriʼ, kkibʼij chik chkech ri winaq: “Ri areʼ ¡xkʼastaj ubʼi uwach chkixoʼl ri kaminaqibʼ!”. Kʼatekʼuriʼ, ri kʼisbʼal subʼunik are nim riʼ chuwach ri nabʼe».</seg>
					<seg id='MAT.27.65' type='verse'>Ri Pilato kubʼij chkech: «Ri ix kʼo juqʼat echajinelabʼ iwukʼ; jix bʼaʼ, kʼatekʼuriʼ chijikabʼaʼ uchajixik jeʼ jas kiwaj ri ix».</seg>
					<seg id='MAT.27.66' type='verse'>Keʼel ubʼik, kʼatekʼuriʼ kkichajij ri jul, kkitzʼaqaqej ri jun abʼaj e kkikoj ri juqʼat echajinelabʼ.</seg>
				</div>
				<div id='MAT.28' type='chapter'>
					<seg id='MAT.28.1' type='verse'>Okʼowinaq chi ri qʼij sabʼado, aretaq chiʼ ksaqar uwach ri nabʼe qʼij chech ri xmano, ri Mariʼy Mataʼl e ri jun chik Mariʼy kekilaʼ ri jul.</seg>
					<seg id='MAT.28.2' type='verse'>Kʼatekʼuriʼ, chi chanim kubʼan jun nimalaj kabʼraqan: ri anjel rech ri Ajawxel kqaj uloq chikaj e kubʼalkatij ubʼi ri jun abʼaj e ktʼuyiʼ puwiʼ.</seg>
					<seg id='MAT.28.3' type='verse'>Ri uwachbʼal ri areʼ jeʼ jas jun kuypaʼ, e ri ratzʼyaq, saq, jeʼ jas ri saq tew.</seg>
					<seg id='MAT.28.4' type='verse'>Ri juqʼat echajinelabʼ, aretaq chiʼ kkil ri areʼ kebʼirbʼit rumal ri xibʼrikil e kekanajik jeʼ jas ekaminaqibʼ.</seg>
					<seg id='MAT.28.5' type='verse'>Kʼatekʼut ri anjel keʼuchʼabʼej ri ixoqibʼ e kubʼij chkech: «Ri ix, mixibʼij iwibʼ: ri in wetaʼm che are kitzukuj ri Jesus, ri Xripabʼaxik.</seg>
					<seg id='MAT.28.6' type='verse'>Man kʼo ta waral; rumal che ri areʼ xkʼastaj ubʼi uwach, jeʼ jas xubʼij. Chisaʼj jiwilaʼ ri ukʼolibʼal jawijeʼ ri xkanaj wi.</seg>
					<seg id='MAT.28.7' type='verse'>Kʼatekʼuriʼ chi chanim, jix, jibʼij chkech ri eʼutijoxelabʼ: “Ri areʼ, xkʼastaj ubʼi uwach chkixoʼl ri ekaminaqibʼ e knabʼej chiwach pa ri Galileʼa; jelaʼ na riʼ kiwil na uwach ri areʼ”. Xbʼitajik weriʼ chiwech, wumal ri in».</seg>
					<seg id='MAT.28.8' type='verse'>Chanim keʼel ubʼik pa ri ukʼolbʼal ri jul, rukʼ xibʼrikil e rukʼ nimalaj kiʼkotemal, kexakʼinik chrech ubʼixik ri jastaq riʼ chkech ri eʼutijoxelabʼ.</seg>
					<seg id='MAT.28.9' type='verse'>Kʼatekʼuriʼ ri Jesus keʼuriqaʼ ri eʼareʼ, e kubʼij chkech: «¿La utz iwach?». Ri ixoqibʼ keqibʼ rukʼ, kkichap ri raqan, e kkiqasaj ri kijolom cho ri ulew chuwach ri areʼ chrech uqʼijilaxik.</seg>
					<seg id='MAT.28.10' type='verse'>Chi chanim ri Jesus kubʼij chkech: «Mixibʼij iwibʼ, jix bʼaʼ, jibʼij chkech ri eʼiwachalal arech kebʼe pa Galileʼa, e chilaʼ kinkil na wi riʼ».</seg>
					<seg id='MAT.28.11' type='verse'>Aretaq chiʼ ebʼenaq ubʼi ri eʼareʼ, ejujun chkech ri juqʼat echajinelabʼ, kebʼe pa ri tinimit che ubʼixik ronojel we jastaq riʼ chkech ri enimaʼq taq chuchqajawibʼ.</seg>
					<seg id='MAT.28.12' type='verse'>Ri eʼareʼ riʼ kkimulij kibʼ kukʼ ri enimaʼq taq winaq, e aretaq chiʼ kbʼantaj ri kichomanik, kkiyaʼ sibʼalaj pwaq chkech ri exoltato,</seg>
					<seg id='MAT.28.13' type='verse'>chi nabʼe kkibʼij we tzij chkech riʼ: «Are chibʼij weriʼ: Ri eʼutijoxelabʼ xepe chaqʼabʼ e xkelaqʼaj bʼik aretaq chiʼ ujwarinaq ri uj».</seg>
					<seg id='MAT.28.14' type='verse'>E we kopan we jastaq ri utzijol weriʼ rukʼ ri qʼatbʼaltzij, ri uj kutzijon na rukʼ ri areʼ e kqakoj na pa ujolom arech man kʼo ta jun kʼax kpe chiwach ri ix».</seg>
					<seg id='MAT.28.15' type='verse'>Ri eʼareʼ kkikʼam ubʼi ri pwaq, e jeriʼ kkibʼano jeʼ jas ri xbʼix chkech, e ri eʼajjudiʼo jeriʼ ubʼixik kkibʼan na we tzij riʼ xas cho taq we qʼij na kamik riʼ.</seg>
					<seg id='MAT.28.16' type='verse'>Kʼatekʼuriʼ ri juʼlajuj etijoxelabʼ, kebʼe pa ri Galileʼa cho ri juyubʼ che ubʼim chi kan ri Jesus chkech.</seg>
					<seg id='MAT.28.17' type='verse'>Aretaq chiʼ kkil uwach, kkiqasaj ri kijolom cho ri ulew. E ekʼo jujun chkech kubʼan kebʼ kikʼuʼx.</seg>
					<seg id='MAT.28.18' type='verse'>Ri Jesus kqibʼ kukʼ ri eʼareʼ e jewaʼ we tzij kubʼij chkech riʼ: «Ronojel kowinem yaʼom chwech chikaj e cho ri uwach ulew.</seg>
					<seg id='MAT.28.19' type='verse'>Jix bʼaʼ, e chibʼanaʼ etijoxelabʼ chkech konojel ri winaq chuwachulew, chibʼanaʼ kiqasnaʼ pa ri ubʼiʼ ri Tatxel, pa ri ubʼiʼ ri Kʼojolxel, e pa ri ubʼiʼ ri Tyoxlaj Uxlabʼxel,</seg>
					<seg id='MAT.28.20' type='verse'>chikʼutuʼ chkiwach ri ukʼolik pa kanimaʼ ronojel ri jastaq che xinbʼij chiwech. Kʼatekʼuriʼ chiwilaʼ weriʼ, che ri in, in kʼo iwukʼ ronojel qʼij chi kʼateʼ na ri ukʼisbʼalil ri uwach ulew».</seg>
				</div>
			</div>
			<div id='MAR' type='book'>
				<div id='MAR.1' type='chapter'>
					<seg id='MAR.1.1' type='verse'>Umajibʼal ri Utzalaj Utzij ri Jesus Kristo, Ukʼojol ri Dyos.</seg>
					<seg id='MAR.1.2' type='verse'>Jeʼ jas tzʼibʼatalik pa ri uwuj ri Isaʼiʼas ri qʼaxal utzij ri Dyos: Jeʼ, kintaq ubʼi ri nupataninel chawach arech kusukʼumaj ri abʼe.</seg>
					<seg id='MAR.1.3' type='verse'>Uchʼawibʼal ri kuraqaqej uchiʼ pa ri tzʼinalik ulew: Chisukʼumaj ri ubʼe ri Ajawxel, chibʼanaʼ jikom chrech ri ubʼe.</seg>
					<seg id='MAR.1.4' type='verse'>Ri Xwan ri Qasaljaʼ xbʼe pa ri tzʼinalik ulew, kuya ubʼixik jun qasnaʼ rech kʼexoʼj kʼuʼx e sachbʼal makaj.</seg>
					<seg id='MAR.1.5' type='verse'>Kepetik, keʼopan rukʼ ri areʼ, ri winaq rech ri Judeʼa, ri winaq rech ri Jerusalem. Kubʼan ri kiqasnaʼ ri eʼareʼ e kkisol ri kimak.</seg>
					<seg id='MAR.1.6' type='verse'>Ri Xwan ukojom jun utzʼumal kameyo; e kutzuq ribʼ rukʼ taq sakʼ e rukʼ uwaʼlcheʼ.</seg>
					<seg id='MAR.1.7' type='verse'>E kubʼij: «Petinaq uloq chwij ri in, jun chik che are ko chi na chnuwach ri in. Ri in man taqal ta chwij kinmej wibʼ chuwach e che kinturu ri uxajabʼ.</seg>
					<seg id='MAR.1.8' type='verse'>Ri in, xinbʼan ri iqasnaʼ rukʼ jaʼ, kʼatekʼut ri areʼ kubʼan na riʼ ri iqasnaʼ pa ri Tyoxlaj Uxlabʼaxel».</seg>
					<seg id='MAR.1.9' type='verse'>Kʼatekʼuriʼ, pa taq we qʼij riʼ, ri Jesus kpe uloq chi pa ri Nasaret rech ri Galileʼa, kʼatekʼuriʼ ri Xwan kubʼan uqasnaʼ pa ri Jordan.</seg>
					<seg id='MAR.1.10' type='verse'>E aretaq chiʼ kpaqiʼ uloq pa ri jaʼ, krilo che kjaqataj ri kaj e ri Tyoxlaj Uxlabʼaxel jeʼ jas jun palomax che kqaj uloq puwiʼ ri areʼ.</seg>
					<seg id='MAR.1.11' type='verse'>Kʼatekʼuriʼ jun chʼabʼal kpe uloq pa ri kaj: «At ri at loqʼalaj nukʼojol, at ri kʼo ronojel nutoqʼobʼ awukʼ».</seg>
					<seg id='MAR.1.12' type='verse'>Xas uchanim riʼ, ri Uxlabʼaxel kuchʼikmej ubʼi ri areʼ pa ri tzʼinalik ulew.</seg>
					<seg id='MAR.1.13' type='verse'>E kkʼojiʼ pa ri tzʼinalik ulew kawinaq qʼij. Ri Satanas kutaqchʼij ri areʼ che ri makaj. Ri areʼ kʼo chkixoʼl ri chikop, kʼatekʼuriʼ ri eʼanjel kkipatanij ri areʼ.</seg>
					<seg id='MAR.1.14' type='verse'>Aretaq chiʼ, xjachitaj ri Xwan, ri Jesus kpe uloq pa ri Galileʼa, kuya ubʼixik ri Utzalaj Utzij ri Dyos:</seg>
					<seg id='MAR.1.15' type='verse'>«Ukamik riʼ xtzʼaqat ri kajbʼal, ri Rajawibʼal ri Dyos naqaj chik kʼo wi: Chikʼexaʼ bʼaʼ ri ikʼuʼx e chixkojon bʼaʼ chrech ri kʼakʼ Utzalaj Tzij».</seg>
					<seg id='MAR.1.16' type='verse'>Aretaq chiʼ tajin kasutin chuchiʼ ri polow ri Galileʼa, keril ri Simon e ri Atrix, che rachalal ri Simon, tajin kkikʼyaq ri kʼat pa ri polow. Ri eʼareʼ eʼajchapal taq kär.</seg>
					<seg id='MAR.1.17' type='verse'>Ri Jesus kubʼij chkech: «Chiniterneʼbʼej ri in, e kinbʼan na chiwech, ix chapal taq kär chkech ri winaq».</seg>
					<seg id='MAR.1.18' type='verse'>Kʼatekʼuriʼ, xas chanim kkiya kan ri kikʼat e kkiterneʼbʼej ri areʼ.</seg>
					<seg id='MAR.1.19' type='verse'>Kbʼin chi apanoq jubʼiqʼ e keril ri Santiʼago ukʼojol ri Sebʼedeʼo, e ri Xwan che rachalal areʼ. Xoqujeʼ ri eʼareʼ ekʼo pa ri jukubʼ e tajin kkisukʼumaj ri kikʼat.</seg>
					<seg id='MAR.1.20' type='verse'>Chi chanim keʼusikʼij. Ri eʼareʼ kkiya kan ri kikat Sebʼedeʼo pa ri jukubʼ kukʼ ri erajchakibʼ e kkiterneʼbʼej bʼi ri areʼ.</seg>
					<seg id='MAR.1.21' type='verse'>Keʼokik pa ri Kafarnaʼum. Arechiʼ qʼij sabʼado, kok pa ri ukʼolbʼal chʼabʼal kʼatekʼuriʼ, katijonik chrech ri tzij.</seg>
					<seg id='MAR.1.22' type='verse'>Utz kkita ri utzij, rumal che ktijonik jeʼ jas jun winaq che kʼo reqleʼn, man junam ta kukʼ ri etzʼibʼanel.</seg>
					<seg id='MAR.1.23' type='verse'>Kʼatekʼuriʼ, chi pa ri sinagoga kʼo jun achi che chapom rumal jun itzel uxlabʼal, xumajij kuraqaqej uchiʼ</seg>
					<seg id='MAR.1.24' type='verse'>e kubʼij: «¿Jas kawaj chqech ri uj, Jesus at Ajnasaret? ¿La xatpetik arech kakʼisaʼ tzij paqawiʼ ri uj? In wetaʼm at jachin ri at: at ri at tyoxlaj uwinaq ri Dyos».</seg>
					<seg id='MAR.1.25' type='verse'>Kʼatekʼuriʼ, ri Jesus kuyajyatej ri areʼ: «Makʼo jun tzij mabʼij, chatel uloq rukʼ ri areʼ».</seg>
					<seg id='MAR.1.26' type='verse'>Ri areʼ sibʼalaj kutzuytzaʼ ri itzel uxlabʼal, sibʼalaj kuraqaqej uchiʼ, kʼatekʼuriʼ, kel uloq rukʼ ri areʼ.</seg>
					<seg id='MAR.1.27' type='verse'>Konojel ri winaq kkixibʼij kibʼ e kkita chkibʼil kibʼ: «¿Jas waʼ weriʼ? ¡Jun kʼakʼ tzij che kuya ubʼixik rukʼ reqleʼn! ¡Xoqujeʼ ktaqan chkech ri itzel taq uxlabʼal, kʼatekʼuriʼ keniman chrech!».</seg>
					<seg id='MAR.1.28' type='verse'>Kbʼe utzijol we jastaq riʼ pa ronojel ri rulew ri Galileʼa.</seg>
					<seg id='MAR.1.29' type='verse'>Arechiʼ kel uloq pa ri ukʼolbʼal chʼabʼal, kpe kukʼ ri Santiʼago e ri Xwan pa ri rachoch ri Simon e ri Atrix.</seg>
					<seg id='MAR.1.30' type='verse'>Ri ujiʼ chichuʼ ri Simon kʼo pa chʼat rumal kʼo jun nimalaj qʼaqʼ chrij. Kʼatekʼuriʼ kkitzijoj weriʼ chrech ri Areʼ.</seg>
					<seg id='MAR.1.31' type='verse'>Kqibʼ ukoq rukʼ ri areʼ, kuchap koq ri uqʼabʼ, kʼatekʼuriʼ, kuwaʼlisaj. Ri nimalaj qʼaqʼ kel chrij, kʼatekʼuriʼ, xok che kipatanaxik.</seg>
					<seg id='MAR.1.32' type='verse'>Aretaq chiʼ kqaj ri qʼij, kkʼam ubʼi chrech konojel ri eyawabʼibʼ, xoqujeʼ ri winaq che echapom rumal ri itzel uxlabʼal.</seg>
					<seg id='MAR.1.33' type='verse'>Konojel ri siwantinamit ekʼo ukoq chuchiʼ ri ja.</seg>
					<seg id='MAR.1.34' type='verse'>Keʼukunaj sibʼalaj iyawabʼibʼ winaq, e keʼukʼyaq ubʼi sibʼalaj eʼitzel. Man kuya ta bʼe chkech ri eʼitzel che kechʼawik, rumal che ketaʼm uwach ri areʼ.</seg>
					<seg id='MAR.1.35' type='verse'>Aretaq chiʼ kpakak uloq ri uxeʼ kaj, kwaʼlajik, kel ubʼik e kbʼe pa jun tzʼinalik ulew. Chilaʼ kchʼaw rukʼ ri Dyos.</seg>
					<seg id='MAR.1.36' type='verse'>Ri Simon e ri erachiʼl kkiterneʼbʼej ubʼi ri areʼ.</seg>
					<seg id='MAR.1.37' type='verse'>Aretaq chiʼ kkiriqo, kkibʼij chech: «Konojel ri winaq katkitzukuj».</seg>
					<seg id='MAR.1.38' type='verse'>Ri areʼ kubʼij chkech: «Joʼ pa jun kʼolibʼal chik, pa taq ri nikʼaj tinimit chik, arech, xoqujeʼ kintijonik chech ri tzij chilaʼ; ¡xa rumal kʼu waʼ weriʼ inpetinaq uloqʼ!».</seg>
					<seg id='MAR.1.39' type='verse'>Kbʼe pa ronojel ri Galileʼa, ktijonik chrech ri tzij pa taq ri ukʼolbʼal chʼabʼal e keʼukʼyaq ubʼi ri eʼitzel.</seg>
					<seg id='MAR.1.40' type='verse'>Jun winaq che tajin kaqʼiy ri utzʼumal, kpe rukʼ ri areʼ, kuta toqʼobʼ chrech, kxuliʼ chuwach e kubʼij chrech: «Weta kawaj, kuyaʼ waʼ kinakunaj ri in».</seg>
					<seg id='MAR.1.41' type='verse'>Ri Jesus kel ukʼuʼx chrech, ri areʼ kulikʼ ri uqʼabʼ, kuchapo ukoq kʼatekʼuriʼ, kubʼij chrech: «Kinwaj, chatkunatajoq».</seg>
					<seg id='MAR.1.42' type='verse'>Kʼatekʼuriʼ, xas chanim chʼajchʼoj chik ri utzʼumal e kkunatajik.</seg>
					<seg id='MAR.1.43' type='verse'>Kujach ubʼi ri areʼ e kuqʼat uwach, arech man kubʼij ta weriʼ,</seg>
					<seg id='MAR.1.44' type='verse'>kubʼij chrech: «Man kʼo ta jun tzij kabʼij: are jat kʼut e jakʼutuʼ awibʼ chuwach ri chuchqajaw. Jaʼsujaj ri tabʼal toqʼobʼ rumal rech che at utz chik, jacha xtaqan ri Moʼises, arech jun ilabʼal chkiwach».</seg>
					<seg id='MAR.1.45' type='verse'>Ekʼut ri areʼ, aretaq chiʼ xel ubʼik, sibʼalaj rukʼ kiʼkotemal kok che ubʼixik we jasach riʼ, xa jekʼuriʼ ri Jesus man kkowin ta chik utz rokibʼal kubʼan pa jun tinamit. Are kkanaj kanoq pa ri taq tolonik kolibʼal, kʼatekʼuriʼ, ri winaq kepe uloq rukʼ ri areʼ.</seg>
				</div>
				<div id='MAR.2' type='chapter'>
					<seg id='MAR.2.1' type='verse'>Aretaq chiʼ kok chi jumul pa ri Kafarnaʼum, etaʼmatalik chik che ri areʼ kʼo cho ja.</seg>
					<seg id='MAR.2.2' type='verse'>Sibʼalaj winaq kepetik, kʼatekʼuriʼ xoqujeʼ man kʼo ta chi kʼolibʼal chuwach ri uchiʼja. Ri areʼ kuya ubʼixik ri tzij chkech.</seg>
					<seg id='MAR.2.3' type='verse'>Kkʼam ubʼi chuwach, jun chi che cheʼrinaq ubʼaqil, kʼamom ubʼi kumal ekijebʼ achijabʼ.</seg>
					<seg id='MAR.2.4' type='verse'>Man kekowin taj keʼopan rukʼ ri areʼ rumal rech che ekʼo sibʼalaj winaq, kkipaqabʼaʼ puwiʼ ri uxotal ri ja jawichiʼ kʼo wi ri areʼ. Kkibʼan jun teqʼ, kʼatekʼuriʼ kkiqasaj ri chʼat jawiʼ qʼoyol wi ri kaminaq ubʼaqil achi.</seg>
					<seg id='MAR.2.5' type='verse'>Ri Jesus kril ri kikojonik, kʼatekʼuriʼ kubʼij chrech ri kaminaq ubʼaqil achi: «Walkʼuwaʼl, ksachitaj ri amak».</seg>
					<seg id='MAR.2.6' type='verse'>Etʼuyul chilaʼ enikʼaj ajtzʼibʼanel che kkichomaj pa kanimaʼ:</seg>
					<seg id='MAR.2.7' type='verse'>«¿Jasche che we achi riʼ kubʼij we tzij riʼ? Tajin kubʼij itzel tzij yoqʼabʼal rech ri Dyos! ¿Jachin kkowinik kusach ri makaj? Xaq xuwi ri Dyos».</seg>
					<seg id='MAR.2.8' type='verse'>Xas chanim, ri Jesus kunaʼ ri jastaq che kkichomaj pa ri kanimaʼ; kʼatekʼuriʼ, kubʼij chkech: «¿Jasche kichomaj weriʼ pa ri iwanimaʼ?</seg>
					<seg id='MAR.2.9' type='verse'>¿Jachinchike man kʼax ta ubʼixik: ksachitaj ri amak, on chatwaʼlijoq, chakʼamaʼ ukoq ri achʼat, kʼatekʼuriʼ chatbʼinoq?.</seg>
					<seg id='MAR.2.10' type='verse'>Xa jekʼuriʼ arech kiwetaʼmaj che ri ukʼojol ri achi kʼo ri ukowinem arech kusach ri makaj chuwachulew,</seg>
					<seg id='MAR.2.11' type='verse'>kintaqan chawech –kubʼij chrech ri kaminaq ubʼaqil achi– chatwaʼlijoq, chakʼamaʼ ubʼi ri achʼat, kʼatekʼuriʼ, jat cho ri awachoch».</seg>
					<seg id='MAR.2.12' type='verse'>Kwaʼlajik ri areʼ, kʼatekʼuriʼ, chanim kukʼam ubʼi ri uchʼatʼ e kel uloq chkiwach ri winaq. Ri winaq ksach kikʼuʼx kʼatekʼuriʼ, nim kkil wi ri Dyos, kkibʼij: «Man kʼo ta jumul qilom jun jasach che jeʼ jas weriʼ».</seg>
					<seg id='MAR.2.13' type='verse'>Kel chi ubʼi jumul chuchiʼ ri polow, kʼatekʼuriʼ, konojel ri winaq kepe rukʼ ri areʼ, ri areʼ kukʼut ri tzij chkiwach.</seg>
					<seg id='MAR.2.14' type='verse'>Kbʼek, kʼatekʼuriʼ kril ri Levi, ri ukʼojol ri Alfeʼo, che tʼuyul pa ri jun kʼolbʼal jawiʼ kmol wi ri alkabʼal. Kubʼij chrech: «Chinaterneʼbʼej ri in». Ri areʼ kwaʼlajik e kuterneʼbʼej ri areʼ.</seg>
					<seg id='MAR.2.15' type='verse'>Aretaq chiʼ kʼo cho ri mexa pa ri rachoch ri Levi, sibʼalaj eʼajtoqʼinel pwaq e eʼajmakibʼ ekʼo cho ri mexa rukʼ ri Jesus e ri eʼutijoxelabʼ, rumal rech che sibʼalaj ekʼi ri kkiterneʼbʼej ri areʼ.</seg>
					<seg id='MAR.2.16' type='verse'>Ri ekitzʼibʼanelabʼ ri efariseʼo, aretaq chiʼ kkil ri areʼ che kwaʼ kukʼ ri ajmakibʼ, kukʼ ri eʼajtoqʼinel pwaq, kkibʼij chkech ri eʼutijoxelabʼ: «¿Suche? ¿La kwaʼ kukʼ ri eʼajtoqʼinel pwaq e kukʼ ri ajmakibʼ?».</seg>
					<seg id='MAR.2.17' type='verse'>Ri Jesus kuta weriʼ, kʼatekʼuriʼ kubʼij chkech: «Ri winaq kʼo kichuqʼabʼ man rajawaxik ta jun ajkunanel chkech, are rajawaxik chkech ri eyawabʼibʼ winaq. Ri in man inulpetinaq taj, arech keʼinulsikʼij ri esukʼ winaq, are kʼut inulpetinaq che kisikʼixik ri eʼajmakibʼ».</seg>
					<seg id='MAR.2.18' type='verse'>Ri eʼutijoxelabʼ ri Xwan e ri efariseʼo tajin kemewajik. Rumal kʼuriʼ ekʼo jujun kebʼekibʼij chrech ri areʼ: «¿Suche, che ri eʼutijoxelabʼ ri Xwan e ri ekitijoxelabʼ ri efariseʼo kemewajik, kʼatekʼuriʼ ri eʼatijoxelabʼ ri at man kemewaj taj?».</seg>
					<seg id='MAR.2.19' type='verse'>Ri Jesus kubʼij chkech: «¿La kuyaʼo che ri erachil ri chʼabʼ ala kemewajik aretaq chiʼ ri areʼ kʼo kukʼ? Aretaq chiʼ ri chʼabʼ ala kʼo kukʼ ri areʼ man kuya ta riʼ kemewajik.</seg>
					<seg id='MAR.2.20' type='verse'>Kʼatekʼut, kpe na riʼ nikʼaj taq qʼij aretaq chiʼ ri chʼabʼ ala kesax ubʼi chkech ri eʼareʼ, kʼatekʼuriʼ kemewaj bʼaʼ riʼ pa we jun qʼij riʼ.</seg>
					<seg id='MAR.2.21' type='verse'>Man kʼo ta jun kukʼajij jun qʼel atzʼyaq rukʼ uchʼaqapil jun kʼakʼ atzʼyaq. We jeriʼ, ri chʼaqap kʼakʼ atzʼyaq kujikʼej riʼ ri qʼel atzʼyaq, kʼatekʼuriʼ, kunimarisaj riʼ ri utelbʼalil.</seg>
					<seg id='MAR.2.22' type='verse'>Man kʼo ta jun kuya pa kʼolik ri kʼakʼ amajaʼ pa qʼeʼl taq tzʼum; we jeriʼ, ri amajaʼ kuraqij riʼ ri tzʼum. Kchachiʼ riʼ ri amajaʼ xoqujeʼ ri taq tzʼum kʼolibʼal rech. ¡Are kʼutʼ, ri kʼakʼ amajaʼ rajawaxik kkʼolik pa kʼakʼ taq tzʼum!».</seg>
					<seg id='MAR.2.23' type='verse'>Pa jun sabʼado, bʼenaq pa ri tikbʼal triko. Ri eʼutijoxelabʼ kkimichʼ ri triko arech kkibʼan jun bʼe.</seg>
					<seg id='MAR.2.24' type='verse'>Ri efariseʼo kkibʼij chrech: «¡Chawilampeʼ! ¿Suche kkibʼano ri man yatal taj kbʼanik pa ri qʼij sabʼado?».</seg>
					<seg id='MAR.2.25' type='verse'>Kubʼij chkech: «¿La man isikʼim taj ri jastaq xubʼan ri David e ri eʼutijoxelabʼ, aretaq chiʼ ri eʼareʼ rajawaxik chkech e aretaq chiʼ xkinaʼ numik,</seg>
					<seg id='MAR.2.26' type='verse'>jas rokik xubʼan pa ri rachoch ri Dyos, aretaq chiʼ are nim chuchqajaw ri Abʼiʼatar, kʼatekʼuriʼ, xutij ri taq kaxlanwa rech ri tabʼal toqʼobʼ, che xuwi ri echuchqajawibʼ kuyaʼo kkitijo. Kʼatekʼuriʼ, xoqujeʼ xuya ri kaxlanwa chkech ri erachiʼl?».</seg>
					<seg id='MAR.2.27' type='verse'>Kʼatekʼuriʼ kubʼij chkech: «Ri sabʼado bʼanom, rech toqʼobʼ chkech ri winaq, ri winaq man bʼanom taj che rech toqʼobʼ chrech ri sabʼado.</seg>
					<seg id='MAR.2.28' type='verse'>Ri ukʼojol ri achi, xoqujeʼ ajaw chrech ri sabʼado».</seg>
				</div>
				<div id='MAR.3' type='chapter'>
					<seg id='MAR.3.1' type='verse'>Kok chi jumul pa jun ukʼolibʼal chʼabʼal, kʼo chilaʼ jun achi che kaminaq ri uqʼabʼ.</seg>
					<seg id='MAR.3.2' type='verse'>Sibʼalaj kkikaʼyej ri areʼ arech kkilo we kukunaj ri achi pa ri Sabʼado. Are kkaj kkibʼan qʼatojtzij puwiʼ ri areʼ.</seg>
					<seg id='MAR.3.3' type='verse'>Ri areʼ kubʼij chrech ri achi che kaminaq ri uqʼabʼ: «Chatwaʼlajoq, chatkʼol panikʼaj chkech le winaq».</seg>
					<seg id='MAR.3.4' type='verse'>Kʼatekʼuriʼ, kubʼij chkech: «¿La yaʼtalik che pa Sabʼado kbʼan ri utzil chuwach che are kbʼan ri itzel, kkol jun kʼaslemal chuwach ri kkʼis tzij puwiʼ?». Kʼatekʼut, ri eʼareʼ ma kechʼaw taj.</seg>
					<seg id='MAR.3.5' type='verse'>Ri areʼ sibʼalaj ko keʼukaʼyej ri eʼareʼ, kbʼisonik rumal rech che ko ri kanimaʼ, kʼatekʼuriʼ, kubʼij chrech ri achi: «Chalikʼaʼ ri aqʼabʼ». Ri areʼ kulikʼ ri uqʼabʼ, e kkunatajik.</seg>
					<seg id='MAR.3.6' type='verse'>Aretaq chiʼ keʼel ubʼi ri efariseʼo, kechʼaw kukʼ ri eʼajherodiʼano rumal rech che are kkaj kkikʼis uwach ri areʼ.</seg>
					<seg id='MAR.3.7' type='verse'>Ri Jesus, erachiʼl ri eʼutijoxelabʼ kbʼe naj chi pa ri polow. Sibʼalaj winaq kkiterneʼbʼej ubʼi ri areʼ. Ewinaq rech ri Galileʼa, rech ri Judeʼa,</seg>
					<seg id='MAR.3.8' type='verse'>winaq rech ri Jerusalem, winaq rech chʼaqʼap chech ri Jordan, winaq rech taq ri rulew ri Tiro e ri Sidon, sibʼalaj winaq che aretaq chiʼ kkitaʼo ronojel ri kubʼano, kepe uloq rukʼ ri areʼ.</seg>
					<seg id='MAR.3.9' type='verse'>Kʼatekʼuriʼ, kubʼij chkech ri eʼutijoxelabʼ che kkisukʼumaj jun alaj jukubʼ chrech, kumal ri winaq, arech man kkichʼikimej ta ri areʼ.</seg>
					<seg id='MAR.3.10' type='verse'>Rumal rech che keʼukunaj sibʼalaj winaq, kʼatekʼuriʼ konojel ri eyawabʼibʼ winaq kkikʼyaq kibʼ chrij ri areʼ arech kkichap ukoq ri areʼ.</seg>
					<seg id='MAR.3.11' type='verse'>Kʼatekʼuriʼ, ri eʼitzel taq uxlabʼal, aretaq chiʼ kkil ri areʼ, kkikʼyaq kibʼ chuwach ri raqan e kkiraqaqej kichiʼ e kkibʼij: «At, ri at ukʼojol ri Dyos!».</seg>
					<seg id='MAR.3.12' type='verse'>Kʼatekʼuriʼ, sibʼalaj ktaqan chkech arech man kkiqʼalajisaj ta ri areʼ chkiwach ri winaq.</seg>
					<seg id='MAR.3.13' type='verse'>Kpaqiʼ pa ri juyubʼ e ksikʼin chkech ri kraj ri areʼ. Kepetik jawiʼ kʼo wi ri areʼ.</seg>
					<seg id='MAR.3.14' type='verse'>Keʼuʼuxisaj kabʼlajuj arech kekʼojiʼ che erachiʼl ri areʼ, e keʼutaq ubʼi che ubʼixik ri tzij.</seg>
					<seg id='MAR.3.15' type='verse'>E kuya chkech ri kowinem arech kekikʼyaq ubʼi ri eʼitzel.</seg>
					<seg id='MAR.3.16' type='verse'>Jeʼ, keʼuʼuxisaj ri ekabʼlajuj, kʼatekʼuriʼ, Pedro ri ubʼiʼ ri Simon kukojo,</seg>
					<seg id='MAR.3.17' type='verse'>ri Santiʼago ri ukʼojol ri Sebʼedeʼo e ri Xwan ri rachalal ri Santiʼago, e kukoj chkech ri eʼareʼ ri bʼiʼaj Bʼoʼanerges, che kubʼij: ralkʼuwaʼl ri kaqulja,</seg>
					<seg id='MAR.3.18' type='verse'>ri Atrix, ri Felipe, ri Bʼartolome, ri Mateʼo, ri Max, ri Santiʼago ri ukʼojol ri Alfeʼo, ri Tadeʼo, ri Simon ri Ajkananeʼo,</seg>
					<seg id='MAR.3.19' type='verse'>e ri Judas Iskariʼote, ri areʼ che kujach na ri areʼ.</seg>
					<seg id='MAR.3.20' type='verse'>Kpe cho ja. E kepe chi jumul ri winaq, rumal kʼuriʼ man kuya taj kkitij ri kiwa.</seg>
					<seg id='MAR.3.21' type='verse'>Kʼatekʼuriʼ, ri erachalaxik aretaq chiʼ kketaʼmaj weriʼ, kebʼek, e kkaj ketakʼi chrij ri areʼ, rumal rech che kbʼixik: «¡Ri areʼ moxirinaq!».</seg>
					<seg id='MAR.3.22' type='verse'>Ri etzʼibʼanelabʼ che xepe uloq chi pa ri Jerusalem uloq kkibʼij: «Ri Bʼeʼelzebʼul chapowinaq ri areʼ», e xoqujeʼ: «Rumal ri kanimal eʼitzel, kukʼyaq ubʼi ri areʼ ri jetaq itzel».</seg>
					<seg id='MAR.3.23' type='verse'>Ri areʼ keʼusikʼij ri eʼareʼ, kʼatekʼuriʼ kubʼij chkech pa taq tzijobʼelil: «¿La kkowin, ri Satanas kukʼyaq ubʼi ri Satanas?</seg>
					<seg id='MAR.3.24' type='verse'>We kʼo jun ajawibʼal kchʼoʼjin rukʼ jun utzʼaqatil rajawibʼal chik, we jun ajawibʼal riʼ man naj taj kuqʼiʼo.</seg>
					<seg id='MAR.3.25' type='verse'>We kʼo jun ja kchʼoʼjin rukʼ jun utzʼaqatil chik che aj upaja, we jun ja riʼ man naj taj kuqʼiʼo.</seg>
					<seg id='MAR.3.26' type='verse'>Kʼatekʼuriʼ, ri Satanas we kchʼoʼjin rukʼ ri Satanas, we ujachom uwach, ri areʼ man naj taj kuqʼiʼo. Kukʼis ribʼ riʼ pa utukel wi.</seg>
					<seg id='MAR.3.27' type='verse'>Kʼatekʼut, man kʼo ta jun kkowinik kok pa ri rachoch jun achi che kʼo sibʼalaj uchoqʼabʼ, e che kukʼam ubʼi ronojel ri ujastaq, kkowin riʼ we nabʼe kuyut ri winaq kʼatekʼuriʼ loqʼ nakʼuriʼ kukʼam ubʼi ri ujastaq».</seg>
					<seg id='MAR.3.28' type='verse'>«Qastzij kinbʼij chiwech, ksach ronojel ri kimak ri winaq, xoqujeʼ ronojel ri itzel taq tzij kbʼix na chrij ri Dyos.</seg>
					<seg id='MAR.3.29' type='verse'>Kʼatekʼut, ri jun winaq che kubʼij na jun itzel tzij chrij ri Tyoxlaj Uxlabʼaxel, man ksachitaj ta riʼ ri umak. Kʼo jun junalikalaj umak riʼ».</seg>
					<seg id='MAR.3.30' type='verse'>Rumal rech che kkibʼij: «Jun itzel uxlabʼal chapowinaq ri areʼ».</seg>
					<seg id='MAR.3.31' type='verse'>Ri unan e ri erachalal keʼopanik chilaʼ, kʼatekʼuriʼ man keʼok ta ubʼik kekanaj kan chuxkut ri ja, ketaqan chkech ri winaq arech kkisikʼij uloq ri areʼ.</seg>
					<seg id='MAR.3.32' type='verse'>Sibʼalaj winaq etʼuyul chuxkut ri areʼ, kʼatekʼuriʼ, ekʼo jujun kkibʼij chrech: «Ri anan, ri eʼawachalal e ri eʼawanabʼ ekʼo chuxkut ri ja, kʼatekʼuriʼ, katkitzukuj ri at».</seg>
					<seg id='MAR.3.33' type='verse'>Ri areʼ kubʼij chkech: «¿Jachin ri nunan? ¿Jachin ri ewachalal?».</seg>
					<seg id='MAR.3.34' type='verse'>Keʼukaʼyej ri etʼuyul chuxkut ri areʼ, kʼatekʼuriʼ, kubʼij: «Eʼare waʼ ri enunan e ri ewachalal.</seg>
					<seg id='MAR.3.35' type='verse'>Jachin ri kubʼan ri jastaq che kraj ri Dyos, are riʼ ri wachalal, are riʼ ri wanabʼ e are riʼ ri nunan».</seg>
				</div>
				<div id='MAR.4' type='chapter'>
					<seg id='MAR.4.1' type='verse'>Kʼatekʼuriʼ, jumul chik ktijon che ri tzij chuchiʼ ri polow. E sibʼalaj winaq kepe chi rukʼ ri areʼ. Rumal kʼuwaʼ weriʼ kaqʼan pa jun jukubʼ e aretaq chiʼ kʼo chi uloq pa ri polow, ktʼuyiʼ uloq, konojel ri winaq ekʼo kan cho ri ulew chuchiʼ ri polow.</seg>
					<seg id='MAR.4.2' type='verse'>Keʼutijoj chrech sibʼalaj jastaq pa taq tzijobʼelil, e kubʼij chkech pa ri utzij:</seg>
					<seg id='MAR.4.3' type='verse'>«Chitatabʼej: Ri ajtikonel xel ubʼik che utikik ri utikoʼn.</seg>
					<seg id='MAR.4.4' type='verse'>Kʼatekʼuriʼ arechiʼ xutiko, jujun taq ijaʼ xtzaq chuchiʼ ri bʼe, e ri chikop ajuwokaj xepetik e xkitij ubʼi ronojel.</seg>
					<seg id='MAR.4.5' type='verse'>Jujun taq ijaʼ chik xtzaq pa taq abʼaj jawichiʼ man kʼo ta sibʼalaj ulew. Xaqbʼiʼ xkiʼiyik rumal che xaq kʼo ukoq.</seg>
					<seg id='MAR.4.6' type='verse'>E aretaq chiʼ xel uloq ri qʼij, xkʼat ri taq utux e xchaqiʼjarik rumal rech che man kʼo ta ri urabʼ.</seg>
					<seg id='MAR.4.7' type='verse'>Jujun taq ijaʼ chik xtzaq pa taq kʼix, xkʼiy ri kʼix e xkijiqʼisaj ri taq ijaʼ. Kʼatekʼuriʼ, man xuya ta uwach.</seg>
					<seg id='MAR.4.8' type='verse'>Jujun taq ijaʼ chik xtzaq pa ri utz ulew, aretaq chiʼ xkʼiyik xuya ri uwach, kʼo jujun taq ijaʼ chjujunal xuya juwinaq lajuj uwach, jujun taq ijaʼ chik oxkʼal uwach, jujun chik oʼkʼal».</seg>
					<seg id='MAR.4.9' type='verse'>Kʼatekʼuriʼ kubʼij: «Chutaʼ bʼaʼ ri jun winaq che kʼo uxikin arech kuto!».</seg>
					<seg id='MAR.4.10' type='verse'>Aretaq chiʼ ri areʼ, naj chik kʼo chkech ri winaq, ri erachiʼl che junam kkiterneʼbʼem ubʼi kukʼ ri ekabʼlajuj, kkikʼot uchiʼ ri areʼ puwiʼ ri taq tzijobʼelil.</seg>
					<seg id='MAR.4.11' type='verse'>Kubʼij chkech: «Xyaʼtaj chiwech ri ix pa chʼobʼik ri nimalaj taq kʼax uchʼobʼik puwiʼ ri rajawibʼal ri Dyos, kʼatekʼut, chkech ri winaq che naj ekʼo wi chrech, ronojel ri jastaq kopan kukʼ ri eʼareʼ xa pa taq tzijobʼelil,</seg>
					<seg id='MAR.4.12' type='verse'>arech, kneʼbʼaʼ sibʼalaj kekaʼyik, xas man kekaʼy taj, arech, kneʼbʼaʼ sibʼalaj kkito, xas man kkichʼobʼ taj, weneʼ kkikʼex ri kikʼuʼx, kʼatekʼuriʼ, ksachitaj ri kimak».</seg>
					<seg id='MAR.4.13' type='verse'>Kʼatekʼuriʼ, kubʼij chkech: «Ri ix, ¿la man kichʼobʼ ta ubʼixkal we tzijobʼelil riʼ? ¿Jas kʼu uchʼobʼik kibʼan riʼ ronojel ri jetaq tzijobʼelil?</seg>
					<seg id='MAR.4.14' type='verse'>Ri ajtikonel kutik ri Tzij.</seg>
					<seg id='MAR.4.15' type='verse'>Ri ekʼo chuchiʼ ri bʼe jawiʼ katik wi ri tzij, eʼareʼ nakʼuriʼ ri kkita ri tzij, kʼatekʼuriʼ aretaq chiʼ kkito, chanim kpe ri Satanas e kresaj ri tzij xtik pa ri kikʼuʼx.</seg>
					<seg id='MAR.4.16' type='verse'>Xoqujeʼ ri ketik chuxoʼl ri taq abʼaj, eʼare nakʼuriʼ ri kkita ri tzij, aretaq chiʼ kkita ri tzij xas chanim kekiʼkotik.</seg>
					<seg id='MAR.4.17' type='verse'>Kʼatekʼuriʼ, man kʼo ta urabʼ ri kanimaʼ, man keʼok ta il. Aretaq chiʼ kpe jun nimalaj kʼax rumal rech ri tzij, xas aninaq ketzaqik, kubʼan kebʼ kikʼuʼx.</seg>
					<seg id='MAR.4.18' type='verse'>Ri jujun chik che ketik pa taq ri kʼix. Eʼareʼ nakʼuriʼ riʼ ri xkita ri tzij.</seg>
					<seg id='MAR.4.19' type='verse'>Ri elem chʼuʼj pa ri kanimaʼ rukʼ we uwach ulew riʼ, ri kichʼakik rumal ri qʼinomal e ri nikʼaj taq tiʼtik chik, kok pa ri kanimaʼ e kujiqʼisaj ri Tzij, xa jekʼuriʼ man kuya ta uwach.</seg>
					<seg id='MAR.4.20' type='verse'>Kʼatekʼuriʼ, ri ketikik pa ri utz ulew. Eʼare nakʼuriʼ ri kkita ri tzij, kkikʼulaj, kʼatekʼuriʼ kkiya kiwach, nikʼaj kkiwachij juwinaq lajuj chkijujunal, ri nikʼaj chik kkiwachij oxkʼal, ri nikʼaj chik okʼxal».</seg>
					<seg id='MAR.4.21' type='verse'>E kubʼij chkech: «¿La kkʼam uloq ri kantil arech kokisax chuxeʼ ri tem on chuxeʼ ri chʼat? ¿La man xa ta kokisax pa ri ukʼolbʼal?</seg>
					<seg id='MAR.4.22' type='verse'>Rumal rech che man kʼo ta jun jasach che xa rech awatalik xane rech kqʼalajanik, e man kʼo ta jun jasach xbʼantaj pa awatalik, xane arech kpe na pa qʼalajisanik.</seg>
					<seg id='MAR.4.23' type='verse'>¡Jachin ri kʼo ri uxikin che utayik, chutatabʼej bʼaʼ!»</seg>
					<seg id='MAR.4.24' type='verse'>E kubʼij chkech: «¡Chixchomanoq puwiʼ ri jastaq che kitatabʼej! Rukʼ ri etabʼal che kixetanik ri ix, kixetax na, kʼatekʼuriʼ, kya chi na uwiʼ apanoq.</seg>
					<seg id='MAR.4.25' type='verse'>Rumal rech che jachin, kʼo jastaq rech, kyaʼtaj na chrech, kʼatekʼut, jachin man kʼo ta jastaq rech, xoqujeʼ ri ujastaq che kʼo rukʼ, ktoqix na riʼ chrech».</seg>
					<seg id='MAR.4.26' type='verse'>Xoqujeʼ kubʼij: «Ri Rajawibʼal ri Dyos, jeʼ jas jun achi che kutik ri ijaʼ pa ri ulew:</seg>
					<seg id='MAR.4.27' type='verse'>We kwarik, we kwaʼlaj neʼ chi chaqʼabʼ, chi paqʼij, ri ijaʼ kkʼiyik, kneʼbʼaʼ ri areʼ man retaʼm taj jas ri ukʼiyik.</seg>
					<seg id='MAR.4.28' type='verse'>Ri ulew utukel kwachinik, nabʼe ktuxnik, pa ukabʼ kwatzikʼik, pa urox kuya sibʼalaj uwach pa ri ochʼ.</seg>
					<seg id='MAR.4.29' type='verse'>Kʼatekʼuriʼ, aretaq chiʼ qʼan chi ri uwach, xas chanim kubʼan ri qʼatoj ri achi, rumal rech che xuriqaʼ ri qʼij che utz chik ri uwach».</seg>
					<seg id='MAR.4.30' type='verse'>Xoqujeʼ kubʼij: «¿Jas rukʼ kqajunamatisaj wi ri Rajawibʼal ri Dyos? ¿Jas rukʼ tzijobʼelil kqakʼut ubʼixik?</seg>
					<seg id='MAR.4.31' type='verse'>Jeʼ jas jun alaj nitzʼ ijaʼ, che aretaq chiʼ ktikitaj pa ri ulew are sibʼalaj nitzʼ chuwach ronojel ijaʼ.</seg>
					<seg id='MAR.4.32' type='verse'>Kʼatekʼut, aretaq chiʼ ktikitajik, kkʼiyik, e are nim chkiwach konojel ri nikʼaj chik. Nim taq uqʼabʼ kkʼiyik, e ri jetaq chikop eʼajuwokaj kepetik che ubʼanik ri kisok chuxeʼ ri umuʼj».</seg>
					<seg id='MAR.4.33' type='verse'>Rukʼ kʼya taq tzijobʼelil jeʼ jas we nikʼaj riʼ, kuya ubʼixik chkech ri Tzij, jeʼ jas uchʼobʼik kekowin chrech.</seg>
					<seg id='MAR.4.34' type='verse'>E kuya ubʼixik chkech xaq rukʼ ri jetaq tzijobʼelil, kʼatekʼut ronojel ri jastaq riʼ kukʼut ri ubʼixkal chkech ri utijoxelabʼ.</seg>
					<seg id='MAR.4.35' type='verse'>Che we qʼij riʼ aretaq chiʼ kqaj ri qʼij, kubʼij chkech: «Joʼ chʼaqap chik che ri polow».</seg>
					<seg id='MAR.4.36' type='verse'>Kekiya kan ri winaq, kʼatekʼuriʼ, kkikʼam ubʼi ri areʼ. Ri areʼ bʼenaq pa ri jukubʼ e ebʼenaq nikʼaj taq jukubʼ chik rukʼ ri areʼ.</seg>
					<seg id='MAR.4.37' type='verse'>Kʼatekʼuriʼ, kpe jun nimalaj kyaqiqʼ, e ri uqʼeʼtal ri polow sibʼalaj kok pa ri jukubʼ, kʼatekʼuriʼ knojik.</seg>
					<seg id='MAR.4.38' type='verse'>Ri areʼ kʼo chilaʼ, chrij jawiʼ kbʼinsax wi ri jukubʼ, tajin kwarik uqʼoyobʼaʼm ri ujolom cho jun chʼakat. Ri eʼareʼ kkikʼasuj, kʼatekʼuriʼ, kkibʼij chrech: «Ajtij, ¿la man katok ta ilo che ri uj kujkamik?».</seg>
					<seg id='MAR.4.39' type='verse'>Aretaq chiʼ ri areʼ kkʼastajik, kuyaj ri kyaqiqʼ, kʼatekʼuriʼ, kubʼij chrech ri polow: «¡Chaqasaj awach! ¡Matchʼaw chik!». Ri kyaqiqʼ ktaniʼk, kʼatekʼuriʼ kqaj uwach ri polow.</seg>
					<seg id='MAR.4.40' type='verse'>Chi chanim kubʼij chkech: «¿Suche kixibʼij iwibʼ? ¿La man kʼo ta ikojonik ri ix?».</seg>
					<seg id='MAR.4.41' type='verse'>Chi chanim ri eʼareʼ sibʼalaj kkixibʼij kibʼ, kʼatekʼuriʼ kkibʼij chkibʼil kibʼ: «¿Jachin kuwaʼ we areʼ riʼ, che ri kyaqiqʼ e ri polow xoqujeʼ kunimaj ri utzij?»</seg>
				</div>
				<div id='MAR.5' type='chapter'>
					<seg id='MAR.5.1' type='verse'>Ri eʼareʼ kʼeʼopan chʼaqap chik che ri polow, pa ri kitinamit ri eʼajgerasa.</seg>
					<seg id='MAR.5.2' type='verse'>Chi chanim, aretaq chiʼ ri Jesus kqaj uloq pa ri jukubʼ cho ri ulew, kpe uloq che ukʼulaxik chuxol taq ri kijul kaminaqibʼ, jun achi che kʼo jun itzel uxlabʼal rukʼ.</seg>
					<seg id='MAR.5.3' type='verse'>Kʼo ri rachoch pa taq ri jul, kʼatekʼuriʼ man kʼo ta jun kkowin che uyutik ri areʼ kneʼbʼaʼ rukʼ chʼichʼ.</seg>
					<seg id='MAR.5.4' type='verse'>Rumal rech che kʼya taq mul yutum chik rukʼ taq tem e rukʼ chʼichʼ, kʼatekʼut, ri areʼ ujoqʼapim ri jetaq tem e ri jetaq chʼichʼ. Man kʼo ta jun kkowin che uqasaxik uwach ri areʼ.</seg>
					<seg id='MAR.5.5' type='verse'>Kʼatekʼuriʼ, ronojel mul chi paqʼij, chi chaqʼabʼ kʼo pa taq ri jul, kʼo pa taq juyubʼ, kuraqaqej uchiʼ, kʼatekʼuriʼ kusok ribʼ rukʼ taq ri abʼaj.</seg>
					<seg id='MAR.5.6' type='verse'>Aretaq chiʼ naj na kʼo wi ri Jesus, kril apanoq, kxakʼinik kopan rukʼ ri areʼ, kumej ribʼ chuwach ri areʼ.</seg>
					<seg id='MAR.5.7' type='verse'>Sibʼalaj kuraqaqej uchiʼ, kʼatekʼuriʼ, kubʼij: «¿Su kawaj chwech, Jesus, at ukʼojol ri Dyos, ri Nimalaj Ubʼantajik? ¡Nimalaj toqʼobʼ kinta chawech ri at, rumal ri Dyos, minatzuytzaʼ ri in!».</seg>
					<seg id='MAR.5.8' type='verse'>Rumal rech che ri areʼ kubʼij chrech: «¡Chatel uloq rukʼ we achi riʼ itzel uxlabʼal!».</seg>
					<seg id='MAR.5.9' type='verse'>Kʼatekʼuriʼ, ri areʼ kutaʼ chrech: «¿Su ri abʼiʼ?». Kubʼij ri areʼ: «Jumulaj ri nubʼiʼ rumal rech che ri uj sibʼalaj uj kʼya!».</seg>
					<seg id='MAR.5.10' type='verse'>Kʼatekʼuriʼ, sibʼalaj kuta toqʼobʼ chrech ri areʼ arech man keʼukʼyaq ta ubʼi ri eʼareʼ naj chrech ri tinimit.</seg>
					<seg id='MAR.5.11' type='verse'>Kʼo chilaʼ cho ri juyubʼ jumulaj jupuq aq che tajin kkitij kechaʼ.</seg>
					<seg id='MAR.5.12' type='verse'>Ri itzel taq uxlabʼal kkita toqʼobʼ chrech ri Jesus e kkibʼij chrech: «Chujataqaʼ ubʼi ri uj kukʼ taq ri aq arech kqanim qibʼ chkipam ri eʼareʼ».</seg>
					<seg id='MAR.5.13' type='verse'>Kʼatekʼuriʼ, kuya bʼe chkech. Chi chanim ri itzel taq uxlabʼal keʼel ubʼik e keʼok pa taq ri aq. Ri jumulaj jupuq aq, kkikʼyaq kibʼ pa ri polow chi puwiʼ ri juyubʼ uloq. Ri aq ekʼo juwinaq tokʼ (2.000) che kejiqʼ pa ri polow.</seg>
					<seg id='MAR.5.14' type='verse'>Ri ajyuqʼabʼ chkech ri aq keʼaninajik, kʼatekʼuriʼ, kkiya ubʼixik we jastaq riʼ pa taq ri tinamit e pa taq ri juyubʼ. Ri winaq kepe uloq che rilik ri jastaq che xubʼan ri areʼ.</seg>
					<seg id='MAR.5.15' type='verse'>Ri eʼareʼ keʼopan naqaj ukoq rukʼ ri Jesus e kkil ri achi che xkʼojiʼ ri itzel rukʼ, tʼuyulik, ukojom ra- tzʼyaq, kʼo pa rax uwinaqil, kʼatekʼuriʼ ri eʼareʼ sibʼalaj kkixibʼij kibʼ.</seg>
					<seg id='MAR.5.16' type='verse'>Ri xeʼilowik, kkiya ubʼixik ri jastaq che xukʼulumaj ri achi che okinaq ri itzel rukʼ, xoqujeʼ ri jastaq che xkʼulmatajik kukʼ ri aq.</seg>
					<seg id='MAR.5.17' type='verse'>Kʼatekʼuriʼ, chi chanim kkita chrech ri Jesus arech ri areʼ naj kbʼe ubʼi wi chrech ri kitinamit.</seg>
					<seg id='MAR.5.18' type='verse'>Aretaq chiʼ kaqʼan puwiʼ ri jukubʼ, ri achi che xkʼojiʼ ri itzel uxlabʼal rukʼ, kuta chrech ri areʼ, arech kkʼojiʼ rukʼ ri areʼ.</seg>
					<seg id='MAR.5.19' type='verse'>Man kuya ta weriʼ chrech, kʼatekʼut, kubʼij chrech: «Jat pa ri atinimit, kukʼ ri eʼawachalaxik, jabʼij chkech ri jastaq xubʼan ri Ajawxel chawech e ri uloqʼoqʼebʼal ukʼuʼx awukʼ».</seg>
					<seg id='MAR.5.20' type='verse'>Kbʼe ubʼik ri areʼ, kʼatekʼuriʼ, kuya ubʼixik pa ri Dekapolis ri jastaq che xubʼan ri Jesus chrech, e konojel ri winaq kkimayo uwach we jastaq riʼ.</seg>
					<seg id='MAR.5.21' type='verse'>Aretaq chiʼ ri Jesus kbʼe chi jumul chʼaqap che ri polow, sibʼalaj winaq kepe rukʼ ri areʼ, ri areʼ kʼo chuchiʼ ri polow.</seg>
					<seg id='MAR.5.22' type='verse'>Kpe jun kanimal ri ukʼolbʼal chʼabʼal, Jaʼiro ri ubʼiʼ, aretaq chiʼ kril ri areʼ, kumej ribʼ che xukulem cho ri raqan,</seg>
					<seg id='MAR.5.23' type='verse'>kʼatekʼuriʼ sibʼalaj kukʼomij chrech areʼ, kubʼij: «Chi chanim riʼ kjaluw ri numiʼal, chasaʼj jaʼulkajoʼ ri aqʼabʼ puwiʼ ri ujolom arech kkoltajik e kkʼasiʼk».</seg>
					<seg id='MAR.5.24' type='verse'>Kbʼe ubʼi rukʼ ri areʼ, kʼatekʼuriʼ, sibʼalaj winaq kkiterneʼbʼej ubʼik e sibʼalaj kkipitzʼej ri areʼ.</seg>
					<seg id='MAR.5.25' type='verse'>Kʼatekʼuriʼ, kʼo jun ixoq che yawabʼ, kutzaq ukikʼel chi kabʼlajuj junabʼ chi uloq.</seg>
					<seg id='MAR.5.26' type='verse'>Ri areʼ ukʼaxkʼolim chik kukʼ ekʼi eʼajkunanelabʼ. Ri areʼ usachom chik ronojel ri upwaq, kʼatekʼuriʼ, man kʼo ta kutzirik. Xa neʼ nimatajinaq.</seg>
					<seg id='MAR.5.27' type='verse'>Ri areʼ xuta utzijol ri kbʼix puwiʼ ri Jesus. Kpe uloq chrij ri areʼ chkixoʼl ri winaq, kʼatekʼuriʼ kuchap ukoq ri ratzʼyaq.</seg>
					<seg id='MAR.5.28' type='verse'>Rumal rech che ri areʼ kuchomaj: «Kneʼbʼaʼ ri in xuwi kinchap ukoq ri ratzʼyaq kinkoltaj waʼ».</seg>
					<seg id='MAR.5.29' type='verse'>Kʼatekʼuriʼ, xas chanim kataniʼk jawiʼ kel uloq ri ukikʼel. Ri areʼ kuchʼobʼo che utz chik ri ubʼaqil.</seg>
					<seg id='MAR.5.30' type='verse'>Chi chanim, ri Jesus kuchʼobʼo che jun choqʼabʼ xel uloq xas rukʼ ri areʼ. Ri areʼ ksutin ukaʼybʼal chkixoʼl ri winaq, kʼatekʼuriʼ, kubʼij: «¿Jachin xuchap ri watzʼyaq?».</seg>
					<seg id='MAR.5.31' type='verse'>Ri eʼutijoxelabʼ kkibʼij chrech: «Ri at tajin kawilo che le winaq tajin kechʼikmanik, kʼatekʼuriʼ kabʼij: ¿Jachin xinuchap ri in?».</seg>
					<seg id='MAR.5.32' type='verse'>Keʼukaʼyej ri winaq arech kqʼalijanik jachin ri xchapow ukoq.</seg>
					<seg id='MAR.5.33' type='verse'>Xas chanim ri ixoq kuxibʼij ribʼ. Ri areʼ retaʼm ri xukʼulmaj. Kpetik chi rukʼ ri areʼ, kʼatekʼuriʼ kumej ribʼ che xukulem cho ri raqan e ronojel ri saqalaj tzij kuya ubʼixik chrech.</seg>
					<seg id='MAR.5.34' type='verse'>Ri areʼ kubʼij chrech: «Walkʼuwaʼl, are ri akojonik xatkolowik. Jat rukʼ ri nimalaj utzil, e chatkuntajoq che ri ayabʼil».</seg>
					<seg id='MAR.5.35' type='verse'>Aretaq chiʼ tajin kchʼaw na, keʼopan nikʼaj winaq che epetinaq uloq cho ja rukʼ ri kanimal pa ri ukʼolbʼal chʼabʼal, kʼatekʼuriʼ, kkibʼij: «Xkamik ri amiʼal. ¿Su rumal kachʼuʼjarisaj na ri Ajtij?».</seg>
					<seg id='MAR.5.36' type='verse'>Kʼatekʼut, ri Jesus che xuta ri tzij xbʼixik, kubʼij chrech ri kanimal pa ri ukʼolbʼal chʼabʼal: «Maxibʼij awibʼ, xuwi chatkojonoq».</seg>
					<seg id='MAR.5.37' type='verse'>Kʼatekʼuriʼ, man kraj taj che kʼo jun kbʼe ubʼi rukʼ, xuwi neʼ ri Luʼ, ri Santiʼago e ri Xwan che rachalal ri Santiʼago.</seg>
					<seg id='MAR.5.38' type='verse'>Keʼopan pa ri rachoch ri kanimal pa ri sinagoga, keʼukaʼyej ri winaq che echʼujarinaq, ekʼo nikʼaj keʼoqʼik, ekʼo nikʼaj che kkiraqaqej kichiʼ.</seg>
					<seg id='MAR.5.39' type='verse'>Kok ubʼik, kʼatekʼuriʼ, kubʼij chkech: «¿Suche ixchʼujarinaq, suche we oqʼej riʼ? Ri ali man kaminaq taj, ri areʼ xa warinaq».</seg>
					<seg id='MAR.5.40' type='verse'>Ri eʼareʼ kkitzeʼj uwach. Kʼatekʼut, ri areʼ keʼeresaj ubʼi konojel ri eʼareʼ e keʼukʼam ubʼik, ri utat, ri unan ri akʼal, xoqujeʼ ri ekiterneʼbʼem ri areʼ, kʼatekʼuriʼ kok ubʼik jawichiʼ kʼo wi ri ali.</seg>
					<seg id='MAR.5.41' type='verse'>Kuchap ri uqʼabʼ ri ali, kʼatekʼuriʼ, kubʼij chrech: «Talita kum», we ubʼixkal weriʼ kubʼij: «Alaj numiʼal, chawech ri at kinbʼij wi, chatwaʼlijoq».</seg>
					<seg id='MAR.5.42' type='verse'>Chi chanim kwaʼlaj ri alaj ali, kʼatekʼuriʼ, kbʼinik, xane ri areʼ kabʼlajuj ujunabʼ kʼolik. Kʼatekʼuriʼ, ri eʼareʼ sibʼalaj kkixibʼij kibʼ.</seg>
					<seg id='MAR.5.43' type='verse'>Ri areʼ sibʼalaj ktaqan chkech arech man kʼo ta jun kretaʼmaj weriʼ. Kʼatekʼuriʼ kubʼij chkech arech kkiya ri uwa ri ali.</seg>
				</div>
				<div id='MAR.6' type='chapter'>
					<seg id='MAR.6.1' type='verse'>Kel uloq chilaʼ, kʼatekʼuriʼ, kbʼe pa ri utinamit; ri eʼutijoxelabʼ kkiterneʼbʼej ubʼi ri areʼ.</seg>
					<seg id='MAR.6.2' type='verse'>Pa ri Sabʼado kukʼut ri tzij pa ri ukʼolbʼal chʼabʼal. Ri winaq, aretaq chiʼ kkita ri utzij, kkimayo che utz weriʼ e kkibʼij: «¿Jawichiʼ kpe wi weriʼ chrech? ¿Su waʼ we jun etaʼmabʼal riʼ che yaʼom chrech? ¿E su waʼ we nim taq mayibʼal che ubʼanom rukʼ ri uqʼabʼ?</seg>
					<seg id='MAR.6.3' type='verse'>¿La man are ta waʼ ri ajanel, ri ral ri Mariʼy, ri rachalal ri Santiʼago, rachalal ri Joset, rachalal ri Judas, rachalal ri Simon? E kʼu ri eranabʼ, ¿la man ekʼo ta chqaxoʼl ri uj?». Kʼatekʼuriʼ ri eʼareʼ itzel ri kkichomaj chrij ri areʼ.</seg>
					<seg id='MAR.6.4' type='verse'>Ri Jesus kubʼij chkech: «Jun qʼaxal utzij ri Dyos, xaq xuwi pa ri utinamit, chkixoʼl ri erachalaxik e pa ri rachoch wi ketzelax uwach».</seg>
					<seg id='MAR.6.5' type='verse'>Kʼatekʼuriʼ, man kkowin taj kubʼan jun mayibʼal waral riʼ. Xaq xuwi keʼukunaj kebʼ oxibʼ iyawabʼibʼ aretaq chiʼ kuya ri uqʼabʼ pakiwiʼ.</seg>
					<seg id='MAR.6.6' type='verse'>Sibʼalaj ksach ukʼuʼx rumal rech che ri eʼareʼ man kkaj taj kekojonik.</seg>
					<seg id='MAR.6.7' type='verse'>Keʼusikʼij ri ekabʼlajuj, kʼatekʼuriʼ keʼutaq ubʼik chi eʼakakabʼ. Kuya kowinem chkech puwiʼ ri itzel taq uxlabʼal.</seg>
					<seg id='MAR.6.8' type='verse'>Kubʼij chkech che xuwi kkikʼam ubʼi jun kichʼamiʼy rech ri kibʼe, man kkikʼam ta ubʼi kiwa, kikoxtar, kimeʼr kikortiʼl pa ri uximbʼal kipam.</seg>
					<seg id='MAR.6.9' type='verse'>Kʼatekʼut: «Jix chikojoʼ ubʼi ri ixajabʼ, mikoj ubʼi kebʼ iqʼuʼ».</seg>
					<seg id='MAR.6.10' type='verse'>Kʼatekʼuriʼ, kubʼij chkech: «Jawiʼ kixok wi pa jun ja, chixkanaj kan chilaʼ, chi kʼateʼ chiʼ kixel ubʼi chilaʼ.</seg>
					<seg id='MAR.6.11' type='verse'>We pa jun kʼolibʼal man kixkʼulax taj e man ktayix ta ri itzij, chixel ubʼi chilaʼ, e chitotaʼ kanoq ri ulew kʼo cho taq ri iwaqan. Weriʼ kukʼutu che xas jun qʼatojtzij pakiwiʼ ri eʼareʼ».</seg>
					<seg id='MAR.6.12' type='verse'>Keʼel ubʼik e kkiyaʼ ubʼixik arech kkikʼex kikʼuʼx ri winaq.</seg>
					<seg id='MAR.6.13' type='verse'>Kkikʼyaq ubʼi sibʼalaj eʼitzel e kkikoj ri aseʼite pakiwiʼ sibʼalaj eyawabʼibʼ e keʼkikunaj ri eʼareʼ.</seg>
					<seg id='MAR.6.14' type='verse'>Ri ajawinel Herodes kuta utzijol ri areʼ, rumal rech che ri ubʼiʼ nimalaj utzijobʼexik bʼenaq, ekʼo nikʼaj kkibʼij: «Ri Xwan ri ajqasaljaʼ xkʼastaj uloq chkixoʼl ri kaminaqibʼ, rumal kʼuwaʼ kchakun rukʼ ri areʼ nimalaj taq choqʼabʼ che ubʼanik ri maybʼal taq jastaq».</seg>
					<seg id='MAR.6.15' type='verse'>Ekʼo nikʼaj chik kkibʼij: «Ri areʼ, are ri Eliʼas». Nikʼaj chik kkibʼij: «Ri areʼ, jun qʼaxal utzij ri Dyos jeʼ jas ri enikʼaj eqʼaxal utzij ri Dyos chik».</seg>
					<seg id='MAR.6.16' type='verse'>Ri Herodes, aretaq chiʼ xuta utzijol ri areʼ, kubʼij: «¡Ri Xwan che ri in xintʼen ri ujolom, are ri areʼ xkʼastaj uloq!»</seg>
					<seg id='MAR.6.17' type='verse'>Jeriʼ nakʼut, are ri Herodes xtaqanik che kchap uloq ri Xwan, kʼatekʼuriʼ xyutik pa ri cheʼ, weriʼ rumal rech ri Herodiʼas, che rixoqil ri Filipo, ri rachalal, rukʼ ri areʼ xkʼuliʼ ri areʼ.</seg>
					<seg id='MAR.6.18' type='verse'>Rumal rech che ri Xwan ubʼim chrech ri Herodes: «Man yaʼtal taj chawech che awixoqil kabʼan chrech ri rixoqil ri awatz».</seg>
					<seg id='MAR.6.19' type='verse'>Ri Herodiʼas, sibʼalaj kachkatik kunaʼ chrech ri areʼ, e kraj kukamisaj. Kʼatekʼut, man kkowin taj,</seg>
					<seg id='MAR.6.20' type='verse'>xoqujeʼ rumal che ri Herodes kuxibʼij ribʼ chuwach ri Xwan. Ri areʼ retaʼm che ri Xwan jun sukʼalaj e tyoxlaj winaq. E kutoʼ uwach. Aretaq chiʼ xuta ri utzij, ri areʼ sibʼalaj sachibʼal kʼuʼx xkanajik, kʼatekʼuriʼ kqaj chuwach kutatabʼej ri utzij.</seg>
					<seg id='MAR.6.21' type='verse'>Kʼatekʼuriʼ, xopan ri jun qʼij, aretaq chiʼ ri Herodes xutzʼaqatisaj chi jun ujunabʼ, xubʼan jun nimaqʼij chkech ri enim taq winaq rech ri rajawibʼal, chkech ri ekanimal ri exoltato, e chkech ri winaq che nim kiqʼij pa ri Galileʼa.</seg>
					<seg id='MAR.6.22' type='verse'>Xok ubʼi ri ral ri Herodiʼas, kʼatekʼuriʼ xxojowik e sibʼalaj xqaj chuwach ri Herodes, xoqujeʼ xqaj chkiwach ri winaq. Chi xaqbʼiʼ ri ajawinel xubʼij chrech ri ali: «Chataʼ bʼaʼ chwech ri jastaq che kawaj, ri in kinya na chawech».</seg>
					<seg id='MAR.6.23' type='verse'>E kuchiʼj ri utzij chrech: «¡Kinya na chawech ronojel ri jastaq kata chwech, xoqujeʼ kneʼbʼaʼ upanikʼajal ri wajawibʼal!».</seg>
					<seg id='MAR.6.24' type='verse'>Xel uloq ri ali, kʼatekʼuriʼ, xubʼij chrech ri unan: «¿Su ri kintaʼo?». –«Ri ujolom ri Xwan ri Qasaljaʼ», xcha ri areʼ.</seg>
					<seg id='MAR.6.25' type='verse'>Chi chanim xok ubʼik jawiʼ kʼo wi ri ajawinel, ri ali xutaʼ chrech: «Kinwaj che xas chanim riʼ kaya chwech pa jun kʼolbʼal ri ujolom ri Xwan Qasaljaʼ».</seg>
					<seg id='MAR.6.26' type='verse'>Ri ajawinel sibʼalaj xbʼisonik, kʼatekʼuriʼ, rumal rech che ri areʼ xujikibʼaʼ ri utzij, xoqujeʼ kumal ri winaq, man xraj taj che mata kubʼan chik ri utzij xubʼij.</seg>
					<seg id='MAR.6.27' type='verse'>Chi xaqbʼiʼ ri ajawinel xutaq ubʼi jun ajchʼimiʼy, xtaqan ubʼi chrech arech kukʼam uloq ri ujolom ri Xwan.</seg>
					<seg id='MAR.6.28' type='verse'>Ri ajchʼimiʼy xel ubʼik, kʼatekʼuriʼ, xutʼen uloq ri ujolom ri Xwan pa ri cheʼ e xukʼam ubʼi pa jun kʼolbʼal, kʼatekʼuriʼ, xuya chrech ri ali e ri ali xuya chrech ri unan.</seg>
					<seg id='MAR.6.29' type='verse'>Ri eʼutijoxelabʼ ri Xwan, aretaq chiʼ xketaʼmaj weriʼ, xepetik, kʼatekʼuriʼ, xkikʼam ubʼi ri ubʼaqil. Xkimuqo pa jun ujul kaminaq.</seg>
					<seg id='MAR.6.30' type='verse'>Ri etaqoʼnelabʼ kepetik e kkimulij kibʼ rukʼ ri Jesus, kʼatekʼuriʼ kkibʼij chrech ri areʼ ronojel ri jastaq che xkibʼano e konojel ri xkikʼutu.</seg>
					<seg id='MAR.6.31' type='verse'>Kʼatekʼuriʼ, ri areʼ kubʼij chkech: «Chisaʼj ri ix pa jun tzʼinalik kʼolibʼal naj chkech ri winaq e jaʼmaril waʼ kixkanajik». Rumal rech che ri kepetik e ri kebʼek sibʼalaj ekʼi, kʼatekʼuriʼ, ri etaqoʼnelabʼ man kijameʼ ta ukoq kiwach che utijik kiwa.</seg>
					<seg id='MAR.6.32' type='verse'>Keʼaqʼan ubʼi pa jun jukubʼ e kebʼe pa jun naj tzʼinalik ulew.</seg>
					<seg id='MAR.6.33' type='verse'>Kʼatekʼuri,ʼ keʼiltajik aretaq chiʼ ri eʼareʼ kebʼek, sibʼalaj winaq kkichʼobʼo weriʼ e xas konojel winaq rech taq ri tinamit, kkitij anim e kebʼe jelaʼ, kʼatekʼuriʼ nabʼe keʼopan chkiwach ri eʼareʼ.</seg>
					<seg id='MAR.6.34' type='verse'>Aretaq chiʼ kqaj uloq cho ri ulew, keril sibʼalaj winaq, kutoqʼobʼisaj kiwach, rumal rech che ri eʼareʼ ejacha jupuq chij che man kʼo ta kajyuqʼ. Kʼatekʼuriʼ, sibʼalaj kukʼut ri tzij chkiwach.</seg>
					<seg id='MAR.6.35' type='verse'>Xas chanim kbʼe ri qʼij, kʼatekʼuriʼ ri eʼutijoxelabʼ keʼopan rukʼ ri areʼ e kkibʼij chrech: «We jun kʼolibʼal riʼ sibʼalaj tzʼinalik ulew, kʼatekʼuriʼ kbʼe ri qʼij;</seg>
					<seg id='MAR.6.36' type='verse'>cheʼajachaʼ ubʼi ri eʼareʼ, arech kebʼe pa taq ri nitzʼ e nimaʼq taq tinamit e kbʼekiloqʼoʼ ri kiwa arech kewaʼik».</seg>
					<seg id='MAR.6.37' type='verse'>Kʼatekʼuriʼ ri areʼ kubʼij chkech: «Chiyaʼa kiwa ri ix arech kewaʼik». Kkibʼij ri eʼareʼ chrech: «¿La kujbʼe che uloqʼik lajujkʼal (200) denariʼos rech kaxlanwa, arech kqaya chkech arech kewaʼik?».</seg>
					<seg id='MAR.6.38' type='verse'>Ri areʼ kubʼij chkech: «¿Joropaʼ kaxlanwa kʼo iwukʼ ix? Jiwilaʼ bʼaʼ». Aretaq chiʼ ri eʼareʼ ketaʼm chik, kkibʼij chrech: «Kʼo jobʼ kaxlanwa e kebʼ kär».</seg>
					<seg id='MAR.6.39' type='verse'>Xas chanim ktaqan chkech arech ri eʼareʼ kekikubʼaʼ ri winaq pa taq juqʼat cho ri suqʼunbʼal.</seg>
					<seg id='MAR.6.40' type='verse'>Kekubʼiʼ cho ri qʼayes pa taq okʼal e pa taq kawinaqlajuj.</seg>
					<seg id='MAR.6.41' type='verse'>Chi xaqbʼiʼ, ri areʼ kukʼam ukoq ri jobʼ kaxlanwa rachiʼl ri kebʼ kär, kkaʼy chikaj, kutewchiʼj, kʼatekʼuriʼ kupir ri jetaq kaxlanwa e kuya chkech ri eʼutijoxelabʼ arech kkijach chkech ri winaq. Xoqujeʼ kupir ri kebʼ kär arech kkijach chkech.</seg>
					<seg id='MAR.6.42' type='verse'>Konojel sibʼalaj kewaʼik e kinojik.</seg>
					<seg id='MAR.6.43' type='verse'>Kʼatekʼuriʼ, kkimol ri ktoʼtaj na, kabʼlajuj nojinaq taq chakach rukʼ ri uchʼaqap taq kär kkimolo.</seg>
					<seg id='MAR.6.44' type='verse'>Ri xkitij ri kaxlanwa ekawinaqlajuj tokʼ (5.000) achijabʼ.</seg>
					<seg id='MAR.6.45' type='verse'>Xas chanim kubʼan laʼ ri areʼ arech ri eʼutaqʼoʼnelabʼ keʼaqʼan pa ri jukubʼ arech kkisukʼubʼaʼ ubʼik chʼaqap che ri Bʼetsaʼida, kʼatekʼuriʼ ri areʼ keʼujach na ubʼi ri winaq.</seg>
					<seg id='MAR.6.46' type='verse'>Aretaq chiʼ xejachitaj ubʼi ri winaq, kbʼe pa ri juyubʼ, kʼatekʼuriʼ kchʼaw rukʼ ri Dyos.</seg>
					<seg id='MAR.6.47' type='verse'>Aretaq chiʼ okinaq chi ri aqʼabʼ, ri jukubʼ kʼo pa ri upanikʼajal ri polow, kʼatekʼuriʼ ri areʼ utukel kʼo kan cho ri ulew.</seg>
					<seg id='MAR.6.48' type='verse'>Ri areʼ krilo che ri eʼareʼ sibʼalaj kekosik che ubʼinsaxik ri jukubʼ rumal rech che ri kyaqiqʼ, xas chkiwach petinaq wi uloq. Pa taq ri ukaj kajbʼal che ri aqʼabʼ, kpe uloq kukʼ ri eʼareʼ. Kbʼin puwiʼ ri jaʼ, kʼatekʼuriʼ chi chanim knabʼej ubʼi chkiwach.</seg>
					<seg id='MAR.6.49' type='verse'>Aretaq chiʼ ri eʼareʼ kkil uwach che kbʼin puwiʼ ri polow, kkichomaj che jun xibʼinel, kʼatekʼuriʼ, sibʼalaj kkiraqaqej kichiʼ.</seg>
					<seg id='MAR.6.50' type='verse'>Rumal rech che konojel ri eʼareʼ kkilo, kʼatekʼuriʼ, man kkichʼobʼ taj su weriʼ. Kʼatekʼut, ri areʼ chi chanim kubʼij chkech: «Chikubʼaʼ ikʼux chwij ri in, mixibʼij iwibʼ».</seg>
					<seg id='MAR.6.51' type='verse'>Chanim kaqʼan kukʼ ri eʼareʼ pa ri jukubʼ, kʼatekʼuriʼ kqaj ri kyaqiqʼ. Pa kanimaʼ ri eʼareʼ sibʼalaj man kkichʼobʼ taj su waʼ weriʼ.</seg>
					<seg id='MAR.6.52' type='verse'>Rumal rech che man kkichʼobʼ ta ri maybʼal rech ri taq kaxlanwa. Ri kuxlabʼal ri eʼareʼ xas tzʼapatalik.</seg>
					<seg id='MAR.6.53' type='verse'>Kkʼis ri bʼinem, kʼatekʼuriʼ keʼopan cho ulew pa ri Genesaret, keqaj uloq e kkixim ri jukubʼ.</seg>
					<seg id='MAR.6.54' type='verse'>Aretaq chiʼ keʼel uloq pa ri jukubʼ, chi chanim ekʼo jujun winaq che kkichʼobʼ laʼ uwach ri areʼ,</seg>
					<seg id='MAR.6.55' type='verse'>kebʼe pa ronojel ri tinamit, kʼatekʼuriʼ kebʼekikʼam ubʼi ri eyawabʼibʼ cho taq ri kichʼat, chi jawiʼ kkita wi che kʼo wi ri areʼ.</seg>
					<seg id='MAR.6.56' type='verse'>Kʼatekʼuriʼ, pa ronojel kʼolibʼal xaq jawiʼ ne kok wi, pa nimaʼq tinamit, pa nitzʼ tinimit, kkiya ri eyawabʼibʼ pa taq ri kʼaybʼal. Kkita chrech ri areʼ che kkichap koq ri uchiʼ ratzʼyaq. E konojel ri kkichap ukoq ri ratzʼyaq, kekoltajik.</seg>
				</div>
				<div id='MAR.7' type='chapter'>
					<seg id='MAR.7.1' type='verse'>Ri efariseʼo, xoqujeʼ ejujun ajtzʼibʼanelabʼ epetinaq uloq chi pa ri Jerusalem, keqibʼ ukoq rukʼ.</seg>
					<seg id='MAR.7.2' type='verse'>Kʼatekʼuriʼ, kekil ejujun chkech ri eʼutijoxelabʼ ri areʼ che kewaʼik rukʼ tzʼil taq kiqʼabʼ, man kichʼajom taj.</seg>
					<seg id='MAR.7.3' type='verse'>Ri efariseʼo, xoqujeʼ konojel ri eʼajjudiʼo man kewaʼ taj we man kichʼajom ta ri kiqʼabʼ chi pa taq ri kichʼuʼk, rumal rech che are kkirawasij ri kbʼan ojer tzij.</seg>
					<seg id='MAR.7.4' type='verse'>Man kewaʼ taj aretaq chiʼ kepe uloq pa ri kʼaybʼal we man xkichʼaj kibʼ, xoqujeʼ kkirawasij sibʼalaj nikʼaj jastaq chik: kkichʼaj ri taq qumubʼal amajaʼ, ri jetaq qʼebʼal, xoqujeʼ ri taq laq.</seg>
					<seg id='MAR.7.5' type='verse'>Xa jekʼuriʼ ri efariseʼo e ri ajtzʼibʼanelabʼ kkikʼot uchiʼ: «¿Su che, che ri eʼatijoxelabʼ man kkirawasij ta ri jastaq che rajawaxik krawasaxik, xane rukʼ tzʼil taq kiqʼabʼ kewaʼik?».</seg>
					<seg id='MAR.7.6' type='verse'>Kubʼij chkech: «Ri Isaʼiʼas, utz xubʼij, piwiʼ ri ix, kebʼ ipalaj, jacha ri tzʼibʼatalik: We jun siwantinimit riʼ nim kinril wi ri in rukʼ ri uchiʼ; Kʼatekʼut, ri ranimaʼ naj uyaʼom wi chwech ri in.</seg>
					<seg id='MAR.7.7' type='verse'>Man kʼo ta upatan ri qʼijlanik che kkibʼan chwech, ri jetaq pixabʼ che kkikʼutu, xaq taqanik kech winaq.</seg>
					<seg id='MAR.7.8' type='verse'>Ri ix kiya kan ri upixabʼ ri Dyos, kʼatekʼuriʼ, kiyut iwibʼ chrij ri kitaqanik ri winaq».</seg>
					<seg id='MAR.7.9' type='verse'>Xoqujeʼ kubʼij chkech: «Jeʼ nakʼut, ri ix, utz uyaʼik kibʼan kanoq ri upixabʼ ri Dyos, arech are qas kibʼan ri kitaqanik ri winaq.</seg>
					<seg id='MAR.7.10' type='verse'>Rumal rech che ri Moʼises xubʼij: Nim chawilaʼ wi ri anan ri atat, kʼatekʼuriʼ: Ri jun che kretzelaj uwach ri unan utat, kkamisax riʼ ri areʼ.</seg>
					<seg id='MAR.7.11' type='verse'>Kʼatekʼut, ri ix kibʼij: We jun winaq kubʼij chrech ri unan on chrech ri utat: Ri jastaq che rajawaxik kinya chawech, kinya ubʼixik che Korban (tabʼal toqʼobʼ pa qachʼabʼal)</seg>
					<seg id='MAR.7.12' type='verse'>ri ix man kiya ta chi bʼe chrech ri winaq, arech kubʼan jun jas uwach chrech ri unan on ri utat.</seg>
					<seg id='MAR.7.13' type='verse'>Xa jekʼuriʼ ri ix kichup uwach ri utzij ri Dyos rumal che kitoqʼij ubʼanik ri rawasim ri ibʼantajik e che iqʼaxim chkiwach taq ri mayilqʼijsaq. Kʼatekʼuriʼ ri ix kʼi jastaq kibʼano jeriʼ jacha weriʼ».</seg>
					<seg id='MAR.7.14' type='verse'>Keʼusikʼij chi jumul ri winaq rukʼ ri areʼ, e kubʼij chkech: «Chitaʼ bʼaʼ we nutzij kʼatekʼuriʼ chichʼobʼoʼ bʼaʼ.</seg>
					<seg id='MAR.7.15' type='verse'>Man kʼo ta jun jasach che kok ubʼi pa ri winaq che kutzʼilobʼisaj ri areʼ, kʼatekʼut ri jasach che kel uloq pa ri winaq, are waʼ ri ktzʼilobʼan rech ri winaq.</seg>
					<seg id='MAR.7.16' type='verse'>¡Jachin jun kʼo uxikin che utatbʼexik, chutatbʼej bʼaʼ!».</seg>
					<seg id='MAR.7.17' type='verse'>Aretaq chiʼ naj chik kʼo wi chkech ri winaq, xok pa ja, ri eʼutijoxelabʼ kkikʼot uchiʼ ri areʼ puwiʼ ri jun tzijobʼelil.</seg>
					<seg id='MAR.7.18' type='verse'>Ri areʼ kubʼij chkech: «¿La xoqujeʼ ri ix man kichʼobʼ ta ubʼixkal weriʼ? ¿La man kichʼobʼ taj che jun jas uwach che kok ubʼi pa ri winaq ma kuya taj kutzʼilobʼisaj ri areʼ?</seg>
					<seg id='MAR.7.19' type='verse'>Rumal rech che, man kok ta pa ri animaʼ, xane are kok chupam kʼatekʼut, kel uloq pa ri teqʼ» (Xa jeriʼ kʼut chʼajchʼoj xubʼij chrech ronojel ri tzuqbʼal qech).</seg>
					<seg id='MAR.7.20' type='verse'>Kʼatekʼuriʼ kubʼij: «Ri kel uloq pa ranimaʼ ri winaq, are riʼ ri katzʼilkobʼisan rech ri winaq.</seg>
					<seg id='MAR.7.21' type='verse'>Rumal rech che pa ranimaʼ ri winaq kel wi uloq ri itzel taq jastaq: ri itzel kʼaslemal, ri elaqʼ, ri kamisanik,</seg>
					<seg id='MAR.7.22' type='verse'>ri ekʼya rachajil rixoqil, ri sibʼalaj rayibʼal xuʼyal, ri jetaq etzelal, ri subʼunik, ri xaq apas ubʼanik kʼaslemal, ri tiʼtem, ri itzel taq tzij, ri nimal, ri itzel taq chomanik.</seg>
					<seg id='MAR.7.23' type='verse'>Ronojel we itzel taq jastaq riʼ, kel uloq chi pa ranimaʼ e kutzʼilobʼisaj ri winaq».</seg>
					<seg id='MAR.7.24' type='verse'>Kel ubʼi chilaʼ e kok pa ri rulew ri Tiro 110. Kok pa jun ja, kʼatekʼuriʼ kraj che man kʼo ta jun kretaʼmaj weriʼ, kʼatekʼut, man je ta xeʼeloq.</seg>
					<seg id='MAR.7.25' type='verse'>Rumal rech che xas chanim, jun ixoq che utom utzijol ri areʼ, che ri ral kʼo jun itzel uxlabʼal chrech, kpetik e kqaj che xukulem xeʼ raqan uqʼabʼ.</seg>
					<seg id='MAR.7.26' type='verse'>We ixoq riʼ, ajgriʼega, ajsirofenisiʼa, e kuta chrech arech kukʼyaq ubʼi ri Itzel chrech ri ral.</seg>
					<seg id='MAR.7.27' type='verse'>E ri Jesus kubʼij chrech: «Nabʼe, chayaʼa bʼe chkech ri eʼalkʼuwaʼlxel arech kewaʼik e sibʼalaj kenoj na, rumal rech che man utz taj we kkʼam ubʼi ri kiwa ri eʼalkʼuwaʼlxel e kya chkech ri alaj taq tzʼiʼ».</seg>
					<seg id='MAR.7.28' type='verse'>Kʼatekʼut, ri ixoq kubʼij: «¡Jeʼ, Ajawxel! Xoqujeʼ ri alaj taq tzʼiʼ kkitij ri uxräkʼ kiwa ri akʼalabʼ chuxeʼ ri mexa!».</seg>
					<seg id='MAR.7.29' type='verse'>Ri areʼ xas chanim kubʼij chrech: «Rumal rech we tzij kabʼij riʼ, jat ubʼik, ri itzel xeltajik uloq chrech ri awal».</seg>
					<seg id='MAR.7.30' type='verse'>Ri ixoq kbʼe cho rachoch e kuriqaʼ ri akʼal qʼoyol cho ri uchʼat e ri itzel elenaq chi ubʼi rukʼ.</seg>
					<seg id='MAR.7.31' type='verse'>Kel ubʼi pa ri rulew ri Tiro, e kbʼe ubʼi pa ri Sidon, kusukʼabʼaʼ ubʼi pa ri polow Galileʼa, kqʼatan pa ri rulew ri Dekapolis.</seg>
					<seg id='MAR.7.32' type='verse'>E kkʼam ubʼi jun soʼr achi chuwach ri areʼ, we achi riʼ kmeʼmetik e kkita chrech arech kukoj ri uqʼabʼ puwiʼ ri areʼ.</seg>
					<seg id='MAR.7.33' type='verse'>Ri areʼ kukʼam ubʼi ri achi naj chkech ri winaqʼ, kunim ri uwiʼ taq uqʼabʼ pa ri taq uxikin e rukʼ ri ukʼaxaj kuchap ukoq ri raqʼ.</seg>
					<seg id='MAR.7.34' type='verse'>Kkaʼy chikaj, kukʼis ukʼuʼx e kubʼij: «Effata», che kubʼij: «Chattortajoq!».</seg>
					<seg id='MAR.7.35' type='verse'>Kutor ribʼ ri uxikin, e chanim kukir ribʼ ri raqʼ, kʼatekʼuriʼ, utz kchʼaw chik.</seg>
					<seg id='MAR.7.36' type='verse'>Ri Jesus ktaqan chkech arech man kkibʼij taj we jastaq riʼ, kʼatekʼut, aretaq chiʼ sibʼalaj keʼuqʼatej are sibʼalaj kkiya chi na ubʼixik we jastaq riʼ.</seg>
					<seg id='MAR.7.37' type='verse'>Ri eʼareʼ sibʼalaj man kkichʼobʼ ta weriʼ e kkibʼij: «Ronojel utz ubʼanom ri jastaq, kubʼano che kkita ri esoʼr winaq e keʼuchʼawisaj ri emem».</seg>
				</div>
				<div id='MAR.8' type='chapter'>
					<seg id='MAR.8.1' type='verse'>Pa we taq qʼij riʼ, jumul chik ekʼo sibʼalaj winaq e man kʼo ta kiwa arech kkitijo, keʼusikʼij ri eʼutijoxelabʼ e kubʼij chkech:</seg>
					<seg id='MAR.8.2' type='verse'>«Ri in kintoqʼobʼisaj kiwach we winaq riʼ, rumal rech che chi oxibʼ qʼij chik ekʼo wukʼ, kʼatekʼuriʼ man kʼo ta kiwa arech kkitijo.</seg>
					<seg id='MAR.8.3' type='verse'>We keʼinjach ubʼik rukʼ numik, keqʼiʼtaj waʼ pa ri taq bʼe. Kʼatekʼuriʼ, ejujun chkech ri eʼareʼ epetinaq uloq pa naj taq kʼolbʼal».</seg>
					<seg id='MAR.8.4' type='verse'>Ri eʼutijoxelabʼ kkibʼij chrech: «¿Jawichiʼ kqakʼama wi ri wa pa we jun tzʼinalik kʼolbʼal riʼ arech kqaya chkech we winaq riʼ?».</seg>
					<seg id='MAR.8.5' type='verse'>Kʼatekʼuriʼ, ri areʼ kuta chkech: «Joropaʼ kaxlanwa kʼo iwukʼ ri ix?». –«Wuqubʼ», kechʼa eʼareʼ.</seg>
					<seg id='MAR.8.6' type='verse'>E ktaqan chkech ri winaq arech ketʼuyiʼ cho ri ulew. E kukʼam ukoq ri wuqubʼ kaxlanwa, kubʼan jun maltyoxinik, kupiro e kuya chkech ri eʼutijoxelabʼ arech ri eʼareʼ kkiya chkech ri winaq. Kʼatekʼut, ri eʼareʼ kkiya chkech ri winaq.</seg>
					<seg id='MAR.8.7' type='verse'>Xoqujeʼ kʼo kukʼ ri eʼareʼ kebʼ oxibʼ tzaʼy kär. Nabʼe kutewchiʼj, kʼatekʼuriʼ xoqujeʼ ktaqanik arech kkijacho.</seg>
					<seg id='MAR.8.8' type='verse'>¡Ri eʼareʼ sibʼalaj kewaʼik e kejonik, e kkikʼol ri taq chʼaqap ktoʼtajik: ¡wuqubʼ chakach!</seg>
					<seg id='MAR.8.9' type='verse'>Ri winaq ekijebʼ mil. Kʼatekʼuriʼ, ri Jesus keʼujach ubʼi ri eʼareʼ.</seg>
					<seg id='MAR.8.10' type='verse'>Xas chanim kaqʼan ubʼiʼ pa ri jukubʼ kukʼ ri eʼutijoxelabʼ, e kbʼe ubʼi pa ri rulew ri tinimit Dalmanuta.</seg>
					<seg id='MAR.8.11' type='verse'>E ri efariseʼo keʼel uloq e kechʼaw rukʼ ri areʼ. Kkita jun kʼutbʼal chrech che kpe uloq chikaj. Are kkaj kkilo jas ubʼanik kkikoj ri areʼ pa kʼax.</seg>
					<seg id='MAR.8.12' type='verse'>Kukʼis ukʼuʼx chi pa ri ruxlabʼal uloq, kʼatekʼuriʼ kubʼij: «¿Suche, che we jun mayilqʼijsaq riʼ kuta jun kʼutbʼal? Qastzij kinbʼij chiwech, man kya ta na jun kʼutbʼal chrech we mayilqʼijsaq riʼ».</seg>
					<seg id='MAR.8.13' type='verse'>Keʼuya kan ri eʼareʼ chilaʼ, kʼatekʼuriʼ kaqʼan chi jumul pa ri jukubʼ e kbʼe chʼaqap che ri polow.</seg>
					<seg id='MAR.8.14' type='verse'>Man xkikʼam ta chi ubʼik nikʼaj taq kaxlanwa, kʼatekʼuriʼ xuwi kikʼamom ubʼi jun kaxlanwa kukʼ pa ri jukubʼ.</seg>
					<seg id='MAR.8.15' type='verse'>Ri areʼ kubʼij chkech we jun pixabʼanik riʼ: «Qas chixkaʼyoq e mikʼam ri ukʼuʼx kaxlanwa kech ri efariseʼo e ri rech ri Herodes».</seg>
					<seg id='MAR.8.16' type='verse'>E ri eʼareʼ kkibʼij chbʼil kibʼ, che man kʼo ta kikaxlanwa.</seg>
					<seg id='MAR.8.17' type='verse'>Ri areʼ retaʼm weriʼ, kʼatekʼuriʼ, kubʼij chkech: «¿Suche, che kixchoman jeriʼ, che ri ix man kʼo ta ikaxlanwa? ¿La majaʼ kichʼobʼo? ¿La man kixkaʼy taj? ¿La itzel ri iwuxlabʼal ri ix?</seg>
					<seg id='MAR.8.18' type='verse'>¿La kʼo ri iwoqʼoch, kʼatekʼuriʼ man kixkaʼy taj chrech weriʼ? ¿La kʼo ri ixikin kʼatekʼuriʼ, man kita ta weriʼ? ¿La man knaʼtaj ta chiwech,</seg>
					<seg id='MAR.8.19' type='verse'>aretaq chiʼ xinpir ri jobʼ kaxlanwa chkech ri jobʼ mil winaq, joropaʼ nojinaq taq chakach ximol na rukʼ ri taq uchʼaqapil xtoʼtajik?». Ri eʼareʼ kkibʼij chrech: «Kabʼlajuj chakach».</seg>
					<seg id='MAR.8.20' type='verse'>–«E rukʼ ri wuqubʼ kaxlanwa xinjach chkech ri ekijebʼ mil winaq, ¿joropaʼ nojinaq taq chakach ximol na rukʼ ri taq uchʼaqapil xtoʼtajik?». Ri eʼareʼ kkibʼij: «Wuqubʼ chakach».</seg>
					<seg id='MAR.8.21' type='verse'>Chi chanim kubʼij chkech: «¿La majaʼ kʼut kichʼobʼo riʼ?»</seg>
					<seg id='MAR.8.22' type='verse'>Kepe pa ri Bʼetsaʼida kʼatekʼuriʼ kkʼam ubʼi jun moy achi chuwach e kkita chrech arech kuchap ukoq ri areʼ.</seg>
					<seg id='MAR.8.23' type='verse'>Kukʼam ukoq ri moy achi chrech ri uqʼabʼ, e kukʼam ubʼik, kresaj ubʼi pa ri tinamit. Nabʼe kukoj ukʼaxaj cho ri uwoqʼoch, kʼatekʼuriʼ, kuya chik ri uqʼabʼ puwiʼ, pa ukabʼ chik kuta chech: «¿La kʼo kawiloʼ?».</seg>
					<seg id='MAR.8.24' type='verse'>Ri areʼ che xa jubʼiqʼ kkaʼyik, kubʼij: «Keʼinwil le winaq ejeʼ jas ejujun taq cheʼ che kebʼinik».</seg>
					<seg id='MAR.8.25' type='verse'>Kʼatekʼuriʼ, kukoj chi jumul ri uqʼabʼ cho ri uwoqʼoch ri moy achi, e rukʼ weriʼ qas kkaʼy chik e xoqujeʼ krilo ri jastaq che naj kʼo wi.</seg>
					<seg id='MAR.8.26' type='verse'>Ri Jesus kutaq ubʼi ri areʼ cho rachoch e kubʼij chrech: «Matok neʼ pa ri tinimit».</seg>
					<seg id='MAR.8.27' type='verse'>Kbʼe ubʼi ri Jesus kukʼ ri eʼutijoxelabʼ, kebʼe pa taq ri tinimit rech ri Sesareʼa rech Filipo. Pa ri bʼe kuta chkech ri eʼutijoxelabʼ: «¿In jachin ri in kkibʼij ri winaq?».</seg>
					<seg id='MAR.8.28' type='verse'>Ri eʼareʼ kkibʼij chrech: «Ejujun kkibʼij at ri Xwan Qasaljaʼ, ejujun chik kkibʼij che at ri Eliʼas, ejujun chik kkibʼij che at jun qʼaxal utzij ri Dyos».</seg>
					<seg id='MAR.8.29' type='verse'>Kʼatekʼut, kuta chkech: «¿E kʼu ri ix, in jachin ri in kibʼij?». Ri Luʼ kubʼij chrech: «Ri at, at ri Kristo!».</seg>
					<seg id='MAR.8.30' type='verse'>Kʼatekʼuriʼ, chanim ktaqan chkech, arech man kʼo ta jun kkibʼij wi weriʼ.</seg>
					<seg id='MAR.8.31' type='verse'>E xumajij chi ukʼutik chkiwach: «Ri ukʼojol ri achi, rajawaxik che kukʼaxkʼolij na pa ri ukʼaslemal. Ri enim taq winaq, ri enim taq chuchqajawibʼ, e ri eʼajtzʼibʼanelabʼ kkikʼyaq na ubʼi ri areʼ. Kkikamisaj na, kʼatekʼuriʼ pa ri urox qʼij kkʼastaj na ri areʼ.</seg>
					<seg id='MAR.8.32' type='verse'>E qas utz ubʼixik kubʼan weriʼ. Kʼatekʼuriʼ ri Luʼ kukʼam ubʼi ri areʼ rukʼ e kok che uyajik.</seg>
					<seg id='MAR.8.33' type='verse'>Kʼatekʼut, ri Jesus kuchʼikmej apanoq, kkʼaʼy chkech ri eʼutijoxelabʼ e kubʼij chrech ri Luʼ: «¡Chatel ubʼi chnuwach ri at Satanas! Rumal rech che ri achomabʼal man are ta ri uchomabʼal ri Dyos, ri achomabʼal are uchomabʼal winaq».</seg>
					<seg id='MAR.8.34' type='verse'>Keʼusikʼij ri winaq xoqujeʼ ri eʼutijoxelabʼ, e kubʼij chkech: «We kʼo jun kraj kateriʼ ubʼi chwij ri in, munaʼtisaj chi aqʼan ribʼ, chukʼamaʼ ubʼi ri uripbʼal e chinuterneʼbʼej ubʼi ri in.</seg>
					<seg id='MAR.8.35' type='verse'>Jachin ri kraj kukol ri ukʼaslemal, kutzaq na riʼ, kʼatekʼuriʼ jachin ri kutzaq ri ukʼaslemal wumal ri in e rumal ri utzalaj kʼakʼ tzij, kukol na riʼ.</seg>
					<seg id='MAR.8.36' type='verse'>¿Jas kupatanij chrech ri winaq we kuchʼak ronojel ri uwachulew, we kutzaq ri ukʼaslemal?</seg>
					<seg id='MAR.8.37' type='verse'>¿Jas rajil, kuya na ri winaq arech kujalbʼej ri ukʼaslemal?</seg>
					<seg id='MAR.8.38' type='verse'>Rumal che, jachin ri kkʼix chwech ri in e chrech ri nutzij pa we jun kech nim chʼutiʼn e ajmakunanel mayilqʼijsaq riʼ, xoqujeʼ ri ukʼojol ri achi kkʼix na riʼ chrech ri areʼ, aretaq chiʼ kpe na pa ri uqʼijil ri utat, kukʼ ri etyoxlaj taq anjel».</seg>
				</div>
				<div id='MAR.9' type='chapter'>
					<seg id='MAR.9.1' type='verse'>E kubʼij chkech: «Qastzij kinbʼij chiwech, ekʼo ejujun chixoʼl waral, che man kkil ta na ri kamikal we majaʼ kkil na ri Rajawibʼal ri Dyos che kpe rukʼ uchoqʼabʼ».</seg>
					<seg id='MAR.9.2' type='verse'>Okʼowinaq waqibʼ qʼij chik, ri Jesus keʼukʼam ubʼi rukʼ ri areʼ, ri Luʼ, ri Santiʼago e ri Xwan, kitukel eʼareʼ keʼukʼam ubʼi naj chkech ri winaq, kebʼe puwiʼ jun nimalaj juyubʼ. E ri areʼ kujal ri uwachbʼal chkiwach.</seg>
					<seg id='MAR.9.3' type='verse'>Ri taq ratzʼyaq sibʼalaj kchupchatik e sibʼalaj saq tuntuj, che xa jeriʼ kʼut, man kʼo ta jun winaq chuwachulew che kkowin che usaqarisaxik.</seg>
					<seg id='MAR.9.4' type='verse'>Kʼatekʼuriʼ, kkil ri Eliʼas e ri Moʼises che tajin kechʼaw rukʼ ri Jesus.</seg>
					<seg id='MAR.9.5' type='verse'>Chanim kubʼij ri Luʼ chrech ri Jesus: «Rabʼbʼi, utz che kujkʼojiʼ waral. Chqabʼanaʼ oxibʼ ja, jun awech ri at, jun rech ri Moʼises e ri jun chik rech ri Eliʼas».</seg>
					<seg id='MAR.9.6' type='verse'>Ri areʼ man retaʼm ta ri tzij kubʼij, rumal rech che sibʼalaj uxibʼim ribʼ.</seg>
					<seg id='MAR.9.7' type='verse'>Kʼatekʼuriʼ, kpe jun sutzʼ che keʼuchʼuq ri eʼareʼ rukʼ ri umuʼj e jun chʼabʼal kchʼaw uloq tzi pa ri sutzʼ: «Ri areʼ are loqʼlaj nukʼojol, chitatbʼej ri utzij».</seg>
					<seg id='MAR.9.8' type='verse'>Xas chanim kʼälaʼ kekaʼy wi e man kʼo ta jun winaq kkilo, xuwi ri Jesus kʼo kukʼ.</seg>
					<seg id='MAR.9.9' type='verse'>Aretaq chiʼ kexuliʼ uloq cho ri juyubʼ, ktaqan chkech che man kʼo ta jun kkibʼij wi ri xkilo, kʼateʼ aretaq chiʼ ri ukʼojol ri achi kkʼastaj uloq chkixoʼl ri kaminaqibʼ.</seg>
					<seg id='MAR.9.10' type='verse'>Ri eʼareʼ kkikʼol ri xchilbʼex chkech, kʼatekʼut kkita chkibʼil kibʼ, jas kraj kubʼij: «Kkʼastaj na chkixoʼl ri kaminaqibʼ».</seg>
					<seg id='MAR.9.11' type='verse'>E kkita chrech: «¿Suche, che ri etzʼibʼanelabʼ kkibʼij che nabʼe kpe na ri Eliʼas?».</seg>
					<seg id='MAR.9.12' type='verse'>Kubʼij chkech: «Jeʼ, nabʼe kpe na ri Eliʼas e kulusukʼabʼaʼ na ronojel ri jastaq. ¿E jas tzʼibʼam puwiʼ ri ukʼojol ri achi che sibʼalaj kunaʼ na ri kʼachaqiʼjchiʼ pa ri ukʼaslemal e ketzelax na uwach?</seg>
					<seg id='MAR.9.13' type='verse'>Kʼatekʼut, kinbʼij chiwech: Ri Eliʼas petinaq chik, xkibʼan chrech ri areʼ ronojel ri xkaj, jeʼ jas tzʼibʼam kan chrij ri areʼ».</seg>
					<seg id='MAR.9.14' type='verse'>Aretaq chiʼ kopan kukʼ ri eʼutijoxelabʼ, keril sibʼalaj ewinaq che kisutim kij ri eʼareʼ, xoqujeʼ ejujun eʼajtzʼibʼanelabʼ che kechʼaw kukʼ.</seg>
					<seg id='MAR.9.15' type='verse'>Ri winaq, aretaq chiʼ, kkil ri areʼ, ksach kikʼuʼx, kʼatekʼuriʼ kexakʼinik che uyaʼik jun rutzil uwach.</seg>
					<seg id='MAR.9.16' type='verse'>E kubʼij chkech: «¿Su ri kitzijoj kukʼ ri eʼareʼ?».</seg>
					<seg id='MAR.9.17' type='verse'>Jun, chi chkixoʼl uloq ri winaq, kubʼij chrech: «Ajtij, ri in nukʼamom uloq ri nukʼojol chawech che kʼo jun mem uxlabʼal chrech.</seg>
					<seg id='MAR.9.18' type='verse'>Xaq jawichiʼ neʼ kraj kuchap wi ri areʼ, kukʼyaq cho ri ulew, kukalawasaj ukʼaxaj chuchiʼ, kuqachʼachʼej uware, e kuya kanoq jeʼ jas jun cheʼ. In chʼawinaq chi kukʼ ri eʼatijoxelabʼ, arech kkikʼyaq uloq ri areʼ, kʼatekʼuriʼ man ekowininaq taj».</seg>
					<seg id='MAR.9.19' type='verse'>Kubʼij ri areʼ chkech: «Ix jun mayilqʼijsaq che man kixkojon taj, che kʼateʼ jumpaʼ na kinkʼojiʼ iwukʼ ri ix? ¿Kʼateʼ jumpaʼ na ri in kixinqiʼ na? Chikʼamaʼ uloq ri areʼ chwech».</seg>
					<seg id='MAR.9.20' type='verse'>E ri eʼareʼ kkikʼam uloq ri areʼ chrech. Chi xaq bʼiʼ, aretaq chiʼ ri jun uxlabʼal kril uwach ri Jesus, sibʼalaj kujichʼjaʼ ri akʼal, che ktzaq pulew, kubʼalkʼatij ribʼ e kkalaw ri ukʼaxaj chuchiʼ.</seg>
					<seg id='MAR.9.21' type='verse'>Ri Jesus kukʼot uchiʼ ri utat: «¿Chi kʼa jumpaʼ chik umojom weriʼ chrech?». —«Xumajij laʼ, aretaq chiʼ lochʼ na ri areʼ,</seg>
					<seg id='MAR.9.22' type='verse'>e kʼya taq mul chik ukʼyaqom ri areʼ pa ri qʼaqʼ on pa ri jaʼ arech kukamisaj ri areʼ. Kʼatekʼut, we katkowinik kujatoʼo, chatoqʼobʼisaj bʼaʼ ri qawach».</seg>
					<seg id='MAR.9.23' type='verse'>—Jeʼ, kcha ri Jesus: «¡Jas riʼ we katkowinik!… Ri jun che kkojon chrech ri Dyos, ronojel kbʼan kowinem chrech chuwach».</seg>
					<seg id='MAR.9.24' type='verse'>Xaq bʼiʼ, kuraqej uchiʼ ri utat ri akʼal: «¡Ri in kinkojon chrech ri Dyos! Chsaʼj e chanimirisaj chi apanoq jubʼiqʼ ri nukojbʼal kʼolik!».</seg>
					<seg id='MAR.9.25' type='verse'>Ri Jesus, krilo che kepe ekʼya winaq. Kuyajyatej ri itzel uxlabʼal e kubʼij chech: «Mem e soʼr uxlabʼal, in kintaqan chawech, chatel uloq rukʼ ri areʼ e matok chi jumul rukʼ ri areʼ».</seg>
					<seg id='MAR.9.26' type='verse'>Ri itzel uxlabʼal kuraqej uchiʼ e kujichʼijaʼ ri akʼal, e kel uloq. Ri akʼal kkanaj jeʼ jas jun kaminaq. Ekʼi winaq, kkibʼij: «¡Ri areʼ xkamik!».</seg>
					<seg id='MAR.9.27' type='verse'>Kʼatekʼuriʼ, ri Jesus kukʼam ukoq chrech ri uqʼabʼ, kuwaʼlisaj e ri areʼ ktakʼiʼk.</seg>
					<seg id='MAR.9.28' type='verse'>Aretaq chiʼ ri Jesus kʼo chi pa ja, ri eʼutijoxelabʼ kkita chrech pa utukel wi: «¿Su che, che ri uj man xujkowin ta che ukʼyaqik uloq ri areʼ?».</seg>
					<seg id='MAR.9.29' type='verse'>Kubʼij chkech: «We jun ijaʼal riʼ, kel uloq xuwi rukʼ ri chʼawem rukʼ ri Dyos».</seg>
					<seg id='MAR.9.30' type='verse'>Keʼel ubʼik waral riʼ e kebʼin ubʼi pa ri rulew ri Galileʼa. Ri areʼ man kraj taj che kʼo jun kretaʼmaj weriʼ.</seg>
					<seg id='MAR.9.31' type='verse'>Rumal rech che ri areʼ tajin kukʼut ri tzij chkech ri eʼutijoxelabʼ e kubʼij chkech: «Ri ukʼojol ri achi kjachitaj na pa ri kiqʼabʼ ri winaq, kkikamisaj na e aretaq chiʼ kamisam chik, churox qʼij ri areʼ kkʼastaj na uloq».</seg>
					<seg id='MAR.9.32' type='verse'>Kʼatekʼut, ri eʼareʼ, man kkichʼobʼ ta we tzij kubʼij chkech riʼ e kkixibʼij kibʼ arech kkita chrech ri areʼ.</seg>
					<seg id='MAR.9.33' type='verse'>Keʼopan pa ri Kafarnaʼum; arechiʼ ekʼo chik pa ja, kukʼot kichiʼ: «¿Su ri jastaq xetzijoj pa ri bʼe?».</seg>
					<seg id='MAR.9.34' type='verse'>Ri eʼareʼ, mem kekanajik, rumal rech che pa ri bʼe, are xkitzijoj chkixoʼl, jachin ri nim ubʼantajik.</seg>
					<seg id='MAR.9.35' type='verse'>Xaqbʼiʼ ktʼuyiʼk, keʼusikʼij ri ekabʼlajuj e kubʼij chkech: «We kʼo jun winaq, are kraj che are nabʼe, are kʼol chukʼisbʼal chkech konojel e are chok patanijel chkech konojel ri winaq».</seg>
					<seg id='MAR.9.36' type='verse'>Chanim kukʼam apanoq jun alaj akʼal, kuya chkixoʼl, kuqʼaluj, kʼatekʼuriʼ kubʼij chkech:</seg>
					<seg id='MAR.9.37' type='verse'>«¿Jachin kukʼulaj jun alaj akʼal jeʼ jas we areʼ riʼ chi pa ri nubʼiʼ ri in, in ri kinukʼulaj? ¿E jachin ri kinukʼulaj ri in, ma in taj kinukʼulaj are kukʼulaj ri Xintaqow uloq ri in?»</seg>
					<seg id='MAR.9.38' type='verse'>Ri Xwan kubʼij chrech: «Ajtij, qilom jun winaq che keʼukʼyaq uloq ri jetaq itzel pa ri abʼi ri at. Ri areʼ jun winaq che man kujuterneʼbʼej ta ri uj. Ri uj xqaj xqaqʼatej ri areʼ, rumal rech che man ujuterneʼbʼem ta ri uj».</seg>
					<seg id='MAR.9.39' type='verse'>Kʼatekʼuriʼ, ri Jesus kubʼij: «Miqʼatej ri areʼ, rumal rech che man kʼo ta jun winaq che kkowin chrech jun mayibʼal pa ri nubʼi ri in, kʼatekʼuriʼ, itzel chik kutzijoj chwij.</seg>
					<seg id='MAR.9.40' type='verse'>Jachin bʼaʼ ri man kujukʼuleʼlaj taj, ri areʼ kʼo riʼ qukʼ».</seg>
					<seg id='MAR.9.41' type='verse'>«Ri jun che kuya na juqubʼ ijoron, rumal rech che ix uwinaq ri Kristo, qastzij kinbʼij chiwech, che man ksach ta riʼ ri tojbʼal ukʼaxel chrech».</seg>
					<seg id='MAR.9.42' type='verse'>«Kʼatekʼuriʼ ri jun winaq che kubʼan itzel chuwach jun chʼutiʼn winaq che kkojon chrech ri Dyos, are utz ri chrech, che kxim chuqul jun nimalaj abʼaj e kkʼyaq ubʼi pa ri polow.</seg>
					<seg id='MAR.9.43' type='verse'>E we ri at katmakun rumal ri aqʼabʼ, chakutuʼ ubʼik. Are utz riʼ, at tʼun katok pa ri kʼaslemanik, chuwach ri katok rukʼ ri kebʼ aqʼabʼ pa ri gehenna, jawijeʼ makchup ta wi ri qʼaqʼ.</seg>
					<seg id='MAR.9.45' type='verse'>Xoqujeʼ, we ri at katmakun rumal ri awaqan, chakutuʼ ubʼik. Are utz riʼ at takmaʼy katok pa ri kʼaslemanik, chuwach ri katkʼyaq ubʼi rukʼ ri kebʼ awaqan pa ri gehenna.</seg>
					<seg id='MAR.9.47' type='verse'>Xoqujeʼ, we ri at katmakun rumal ri awoqʼoch, chakʼotoʼ ubʼik. Are utz riʼ rukʼ jun awoqʼoch katok pa ri Rajawibʼal ri Dyos, chuwach ri katkʼyaq ubʼi rukʼ ri kebʼ awoqʼoch pa ri gehenna</seg>
					<seg id='MAR.9.48' type='verse'>jawijeʼ ri ixjut man kkam taj e ri qʼaqʼ man kchup taj.</seg>
					<seg id='MAR.9.49' type='verse'>Xa jekʼuriʼ, konojel riʼ ketzayixik na rukʼ ri qʼaqʼ.</seg>
					<seg id='MAR.9.50' type='verse'>Utz ri atzʼam, tekʼuriʼ we ri atzʼam man ktzayin ta chik, su utzayixik kbʼanik? Chikʼoloʼ ri itzayil iwukʼ e chikʼaslemaj ri nimalaj utzil chixoʼl».</seg>
				</div>
				<div id='MAR.10' type='chapter'>
					<seg id='MAR.10.1' type='verse'>Kel ubʼi chilaʼ, e kbʼe pa ri rulew utinamit ri Judeʼa, chʼaqap chrech ri Jordan. Jumul chik, sibʼalaj winaq kepe rukʼ ri areʼ, e jacha naqʼatal chrech kukʼut ri tzij chkiwach.</seg>
					<seg id='MAR.10.2' type='verse'>Kepe ejujun taq fariseʼo, kʼatekʼuriʼ kkita chrech arech kkikajmaj ri areʼ: «¿La yaʼtal che jun achajilal che kresaj ubʼi ri rixoqil?». Kkaj kkikoj ri areʼ pa jun kʼax.</seg>
					<seg id='MAR.10.3' type='verse'>Ri areʼ kubʼij chkech: «¿Su ktaqan ri Moʼises chiwech?».</seg>
					<seg id='MAR.10.4' type='verse'>—Kkibʼij chrech: «Rukʼ ri Moʼises, yaʼtalik che ktzʼibʼax ri wuj rech ri jachoj ibʼ e kʼatekʼuriʼ kjach ubʼi ri ixoq».</seg>
					<seg id='MAR.10.5' type='verse'>Xaqbʼiʼ, ri Jesus kubʼij chkech: «Rumal rech che abʼaj ri iwanimaʼ, ri areʼ xutzʼibʼaj we pixabʼ chiwech riʼ.</seg>
					<seg id='MAR.10.6' type='verse'>Kʼatekʼut, chi aretaq xukʼiysaj uloq ri uwachulew: ri Areʼ xeʼuwinaqarisaj eʼareʼ chi achi, chi ixoq.</seg>
					<seg id='MAR.10.7' type='verse'>Xa jekʼuriʼ, ri achi keʼuya kan riʼ ri eʼunan eʼutat,</seg>
					<seg id='MAR.10.8' type='verse'>e ri ekebʼ xa jun bʼaqilal keʼuxik. Xa jeriʼ kʼut, man ekebʼ ta chik, xa ejun bʼaqilal chi.</seg>
					<seg id='MAR.10.9' type='verse'>Jeriʼ kʼut, ri kutunbʼaʼ raqan uqʼabʼ ri Dyos, mujach bʼaʼ uwach ri winaq».</seg>
					<seg id='MAR.10.10' type='verse'>Aretaq chiʼ ekʼo chik cho ja, ri etijoxelabʼ, kkita chi jumul chrech ri areʼ puwiʼ weriʼ.</seg>
					<seg id='MAR.10.11' type='verse'>E kubʼij chkech: «Ri jun che kujach ubʼi ri rixoqil e kkʼuliʼ rukʼ jun chik, kubʼan jun mak rukʼ ixoq;</seg>
					<seg id='MAR.10.12' type='verse'>e we ri ixoq kujach ubʼi ri rachaqil e kkʼuliʼ rukʼ jun chik achi, kubʼan jun mak rukʼ achi».</seg>
					<seg id='MAR.10.13' type='verse'>Kekʼam ubʼi ejujun eʼalaj taq akʼalabʼ chrech arech keʼuchapo, kʼatekʼut ri etijoxelabʼ kekiyajyatej ri eʼareʼ.</seg>
					<seg id='MAR.10.14' type='verse'>Aretaq chiʼ ri Jesus kril weriʼ, kpe royowal e kubʼij chkech: «Chiyaʼaʼ alaj chkech we eʼakʼalabʼ che kepe wukʼ ri in. Meʼiqʼatej ri eʼareʼ, rumal rech che ejachin ejeʼ jas ri eʼareʼ, eʼajchaqʼeʼ ri Rajawibʼal ri Dyos.</seg>
					<seg id='MAR.10.15' type='verse'>Qastzij kinbʼij chiwech: Jachin man kukʼam ta ri Rajawibʼal ri Dyos jeʼ jas jun alaj akʼal, man kok ta ubʼi riʼ chilaʼ».</seg>
					<seg id='MAR.10.16' type='verse'>Chi chanim keʼuqʼaluj ri akʼalabʼ e keʼutewchij, kʼatekʼuriʼ kukoj uqʼabʼ pakiwiʼ ri eʼareʼ.</seg>
					<seg id='MAR.10.17' type='verse'>Bʼenam chik kubʼano, aretaq chiʼ jun winaq kutij anim che ukʼulaxik, kxukiʼ chuwach ri areʼ, kʼatekʼuriʼ kuta chrech: «Utzalaj ajtij, ¿Su rajawaxik kinbʼan na ri in arech kinwechbʼej ri junalik kʼaslemal?».</seg>
					<seg id='MAR.10.18' type='verse'>Ri Jesus kubʼij chrech: «¿Su che, utz katcha chwech? Ma kʼo ta jun utz, xuwi ri Dyos.</seg>
					<seg id='MAR.10.19' type='verse'>Ri at, awetaʼm chik ri pixabʼ: Matkamsanik, matmakun rukʼ ixoq achi, matelaqʼanik, mabʼan tzijtal, mabʼan jun itzel qʼatoj-tzij, nim cheʼawilaʼ wi ri anan atat».</seg>
					<seg id='MAR.10.20' type='verse'>Ri areʼ kubʼij chrech: «Ajtij, ronojel weriʼ, nubʼanom uloq chi pa nuchʼutiʼnal uloq».</seg>
					<seg id='MAR.10.21' type='verse'>Ri Jesus, sibʼalaj kukaʼyej e kuloqʼoqʼej ri areʼ. Kʼatekʼuriʼ, kubʼij chrech: «Xuwi jun jas uwach kraj na chawech: Jat, ronojel ri ajastaq che kʼolik, jaʼkʼayij e jaʼyaʼaʼ chkech ri emebʼaʼibʼ, xa jekʼuriʼ, kʼo jun nimalaj aqʼinomal riʼ chikaj; kʼatekʼuriʼ chatpetoq e chinaterneʼbʼej ri in».</seg>
					<seg id='MAR.10.22' type='verse'>Kʼatekʼut ri areʼ, aretaq kuta we tzij riʼ, ksach ukʼuʼx e sibʼalaj kbʼisonikʼ xbʼek rumal rech che ri areʼ kʼo sibʼalaj umebʼil.</seg>
					<seg id='MAR.10.23' type='verse'>Xaqbʼiʼ, ri Jesus, kʼälaʼ kkaʼy wi chrech areʼ, e kubʼij chkech ri eʼutijoxelabʼ: «Sibʼalaj kʼax kokem pa ri Rajawibʼal ri Dyos, ri winaq che kʼo sibʼalaj kiqʼinomal!».</seg>
					<seg id='MAR.10.24' type='verse'>Ri etijoxelabʼ man kkichʼobʼ ta we tzij riʼ. Kʼatekʼut, ri Jesus, kubʼij chi jumul chkech: «¡Ix walkʼuwaʼl, sibʼalaj kʼax ri okem pa ri Rajawibʼal ri Dyos!</seg>
					<seg id='MAR.10.25' type='verse'>Are man kʼax ta rokem jun kameyo pa ri uteqʼ jun bʼaq, chuwach ri jun qʼinom winaq che kok pa ri Rajawibʼal ri Dyos!».</seg>
					<seg id='MAR.10.26' type='verse'>Ri eʼareʼ sibʼalaj ksach chi na kikʼuʼx e kkibʼij chkibʼil kibʼ: «¿Jachin kʼuriʼ kkoltaj na?».</seg>
					<seg id='MAR.10.27' type='verse'>Ri Jesus, sibʼalaj keʼukaʼyej e kubʼij chkech: «Chkiwach ri winaq man kowinem ta rij; are nakʼut man je taj chuwach ri Dyos, rumal rech che chuwach ri Areʼ, ronojel kbʼan kowinem chrech».</seg>
					<seg id='MAR.10.28' type='verse'>Chi chanim, kubʼij ri Luʼ chech: «Ri uj, ronojel ri qajastaq xqya kanoq e atqaterneʼbʼem ri at».</seg>
					<seg id='MAR.10.29' type='verse'>Ri Jesus kubʼij: «Qastzij kinbʼij chiwech, man kʼo ta jun che uyaʼom kanoq ri rachoch, ri erachalal, ri eʼunan eʼutat, ri eralkʼuwaʼl, on rulew neʼ, rumal wech ri in e rumal rech ri utzalaj tzij,</seg>
					<seg id='MAR.10.30' type='verse'>che mata kukʼam na ri utojbʼalil jun okʼal chik chuwach weriʼ, chi pa we ukamik riʼ, kyaʼtaj chrech, rachoch, erachalal, eʼunan eʼutat, eralkʼuwaʼl, e rulew, rukʼ sibʼalaj kʼax, kʼatekʼuriʼ, pa jun petinaq uwachulew chik, kyaʼtaj chrech jun junaliklaj kʼaslemal.</seg>
					<seg id='MAR.10.31' type='verse'>Kʼatekʼuriʼ, esibʼalaj ekʼi riʼ ri enabʼe che are kekʼisbʼan kanoq, kʼatekʼuriʼ ri ekʼisbʼal kanoq are kenabʼej na riʼ».</seg>
					<seg id='MAR.10.32' type='verse'>Ibʼenaq, tajin kepaqiʼ pa Jerusalem, e ri Jesus nabʼe chkiwach ri eʼareʼ, e ri eʼareʼ ksach kikʼuʼx, e ri eteren chrij kixibʼim kibʼ. Keʼukʼam chi ubʼi jumul ri ekabʼlajuj rukʼ, kʼatekʼuriʼ kuya ubʼixik chkech ri kukʼulmaj na ri areʼ:</seg>
					<seg id='MAR.10.33' type='verse'>«Kamik riʼ, ri uj, paqalem kqabʼan pa ri Jerusalem, e ri ukʼojol ri achi kjachitaj na pa kiqʼabʼ ri enim taq chuchqajawibʼ, ri etzʼibʼanelabʼ, kamikal na ri qʼatojtzij kkibʼan na puwiʼ, kʼatekʼuriʼ kjachitaj na pa kiqʼabʼ ri ma junam ta kikojbʼal qukʼ.</seg>
					<seg id='MAR.10.34' type='verse'>Ri eʼareʼ kketzelaj na uwach, kkichubʼaj na uwach, kkichʼay na e kkikamisaj na. Kʼatekʼuriʼ, churox qʼij kkʼastaj na uwach riʼ».</seg>
					<seg id='MAR.10.35' type='verse'>Ri Santiʼago e ri Xwan che eʼukʼojol ri Sebʼedeʼo, keqibʼ koq rukʼ ri areʼ, kʼatekʼuriʼ kkibʼij chrech: «Ajtij, ri uj kqaj che kaya chqech ri kqata chawech».</seg>
					<seg id='MAR.10.36' type='verse'>Kubʼij chkech: «¿Su ri kiwaj ix che kinya ri in chiwech?».</seg>
					<seg id='MAR.10.37' type='verse'>Ri eʼareʼ kkibʼij chrech: «Chayaʼa chqech, che ri uj, kujtʼuyiʼ pa ri atremel wi, pa ri attikʼil wi, jun pa ri awikyaqʼabʼ e ri jun chik pa ri amox».</seg>
					<seg id='MAR.10.38' type='verse'>Ri Jesus kubʼij chkech: «Ri ix, man kichʼobʼ ta ri kitaʼo. ¿La kixkowin che uqumuxik ri pajbʼal amajaʼ che kinqumuj na ri in e la kixkowin che ukʼamik ri qasnaʼ che kinkʼam na ri in?».</seg>
					<seg id='MAR.10.39' type='verse'>Ri eʼareʼ kkibʼij chrech: «Ri uj kujkowinik». Ri Jesus kubʼij chkech: «Ri pajbʼal amajaʼ che kinqumuj na ri in, kiqumuj na ri ix e ri qasnaʼ che kinkʼam na ri in, kikʼam na ri ix.</seg>
					<seg id='MAR.10.40' type='verse'>Kʼatekʼuriʼ, ri tʼuyulem pa ri wikyaqʼabʼ e pa ri numox man in taj kinyaʼowik, weriʼ kech riʼ ri sukʼubʼam apan chkech».</seg>
					<seg id='MAR.10.41' type='verse'>Ri elajuj chik, aretaq chiʼ xkita weriʼ, kpe koyowal chkech ri Santiʼago e ri Xwan.</seg>
					<seg id='MAR.10.42' type='verse'>Ri Jesus, keʼusikʼij ri eʼareʼ rukʼ e kubʼij chkech: «Ri ix, iwetaʼm che ri eʼokinaq ekʼamal taq bʼe chkech ri jetaq amaqʼ, kekitakʼalbʼej jacha xuwi eʼareʼ eʼajawibʼ chkech, e ri ekanimal kekipitzʼej rukʼ ri kikowinem.</seg>
					<seg id='MAR.10.43' type='verse'>Man kʼo ta jeriʼ chi- xoʼl ri ix. Kʼatekʼuriʼ, jachin ri kraj che are nim ubʼantajik chixoʼl ri ix, are okoq che ipataninel,</seg>
					<seg id='MAR.10.44' type='verse'>Jachin ri kraj che are nabʼe chixoʼl ri ix, chuyutuʼ ribʼ che ipatanaxik.</seg>
					<seg id='MAR.10.45' type='verse'>Jeʼ jas ri ukʼojol ri achi, man petinaq ta uloq arech kpatanaxik, ri areʼ are keʼulpatanij ri winaq e kuljacha ri ukʼaslemal rech kitojbʼal ekʼi winaq».</seg>
					<seg id='MAR.10.46' type='verse'>Keʼopan pa ri Jeriko. E aretaq chiʼ elem kubʼan ubʼik kukʼ ri eʼutijoxelabʼ e kukʼ sibʼalaj winaq, ri ukʼojol ri Timeʼo (Bʼartimeʼo), che sin molonel moy, tʼuyul chuchiʼ ri bʼe.</seg>
					<seg id='MAR.10.47' type='verse'>Aretaq chiʼ kretaʼmaj che are ri Jesus ri Ajnasaret, kuraqaqej uchiʼ e kubʼij: «Ukʼojol ri David, Jesus, chatoqʼobʼisaj nuwach».</seg>
					<seg id='MAR.10.48' type='verse'>Ekʼya winaq kkiyaj ri areʼ arech kutzʼapij uchiʼ, kʼatekʼuriʼ ri areʼ sibʼalaj ko chi na kuraqaqej uchiʼ, kubʼij: «Ukʼojol ri David, chatoqʼobʼisaj nuwach».</seg>
					<seg id='MAR.10.49' type='verse'>Ri Jesus, ktakʼiʼk e kubʼij: «Chisikʼij uloq». Kkisikʼij ri moy, kkibʼij chrech: «Mubʼan kebʼ akʼuʼx, chatwaʼlijoq, katusikʼij».</seg>
					<seg id='MAR.10.50' type='verse'>Ri areʼ kukʼyaq kan ri uqʼuʼ, kchʼoplinik e kopan rukʼ ri Jesus.</seg>
					<seg id='MAR.10.51' type='verse'>Chi chanim, kubʼij ri Jesus chrech: «¿Su kawaj ri at kinbʼan chawech?». Ri moy achi kubʼij chrech: «¡Rabʼbʼuni, are kinwaj kinkaʼyik!».</seg>
					<seg id='MAR.10.52' type='verse'>Ri Jesus kubʼij chrech: «Jat, are ri akojobʼal xatkolowik». Kʼatekʼuriʼ, chi chanim kʼo chi kʼakʼ uwoqʼoch e kuterneʼbʼej ubʼi ri areʼ pa ri bʼe.</seg>
				</div>
				<div id='MAR.11' type='chapter'>
					<seg id='MAR.11.1' type='verse'>Aretaq chiʼ, naqaj chik ekʼo wi chrech ri Jerusalem, kkil chi apanoq ri Bʼetfage e ri Bʼetaniʼa, chuxeʼ ri juyubʼ Olivo, keʼutaq ubʼi ekebʼ chkech ri eʼutijoxelabʼ</seg>
					<seg id='MAR.11.2' type='verse'>Kubʼij chkech: «Jix pa le tinimit che kʼo apam chiwach. E chi aretaq kixok ubʼik, kiriqaʼ na jun alaj bʼurix che yuqulik, che man kʼo ta jun winaq kojowinaq na. Chikiraʼ uloq e chikʼamaʼ uloq.</seg>
					<seg id='MAR.11.3' type='verse'>E we kʼo jun winaq kubʼij chiwech: “¿Su kibʼan ri ix?”, chibʼij bʼaʼ chrech: “Are ri Ajawxel kajawataj chrech, e chi kamik kutzalijisaj uloq waral”».</seg>
					<seg id='MAR.11.4' type='verse'>Kebʼek ri eʼareʼ e kkiriqaʼ ri jun alaj bʼurix che yuqul naqaj chrech jun uchiʼja pa ri tinimit e kkikiro.</seg>
					<seg id='MAR.11.5' type='verse'>Ejujun chkech ri ekʼo chilaʼ, kkibʼij chkech: «¿Suche kikir we alaj bʼurix riʼ?».</seg>
					<seg id='MAR.11.6' type='verse'>Ri eʼareʼ, kkibʼij ri tzij xubʼij ri Jesus chkech, e keʼkiya kanoq arech qas kkibʼan weriʼ.</seg>
					<seg id='MAR.11.7' type='verse'>Kkikʼam uloq ri alaj bʼurix chrech ri Jesus, kkikoj ri kiqʼuʼ chrij e ri areʼ katʼuyiʼ chrij.</seg>
					<seg id='MAR.11.8' type='verse'>Ekʼya winaq kkilikʼ ri kiqʼuʼ pa ri bʼe. Ekʼo nikʼaj chik kkilikʼ uqʼabʼ taq cheʼ che kkiqʼip apanoq.</seg>
					<seg id='MAR.11.9' type='verse'>E ri enabʼejinaq e ri ekʼisbʼal kanoq, sibʼalaj ko kkibʼij. «Hosanna! ¡Tewchiʼtalik ri petinaq uloq pa ri ubʼi ri Ajawxel!</seg>
					<seg id='MAR.11.10' type='verse'>¡Tewchiʼtalik ri ajawibʼal, ri petinaq uloq pa ri ubʼiʼ ri qatat David! ¡Hosanna chilaʼ pa ri nimalaj kaj!».</seg>
					<seg id='MAR.11.11' type='verse'>Kʼatekʼuriʼ, kok pa ri Jerusalem pa ri Nim Rachoch ri Dyos, nabʼe kunikʼoj e kukaʼyej ronojel ri jastaq; aretaq chiʼ bʼenaq chi qʼij, kel ubʼik e kbʼe ubʼi kʼukʼ ri ekabʼlajuj pa ri Bʼetaniʼa.</seg>
					<seg id='MAR.11.12' type='verse'>Chukabʼ qʼij, aretaq chiʼ keʼel ubʼi pa ri Bʼetaniʼa, ri areʼ knumik.</seg>
					<seg id='MAR.11.13' type='verse'>Naj apanoq, kril jun wikox che kʼo taq uxaq, kbʼe che rilik weneʼ kuriqaʼ jun uwach. Kʼatekʼuriʼ, aretaq chiʼ naqaj chik kʼo wi chrech, xuwi xuriqaʼ ri taq uxaq, rumal rech che man uqʼijil ta ri wikox.</seg>
					<seg id='MAR.11.14' type='verse'>E kubʼij chrech ri wikox: «Man kʼo ta chi jumul waʼ, jun winaq, kutij ri awach». E ri eʼutijoxelabʼ kkitaʼo we utzij riʼ.</seg>
					<seg id='MAR.11.15' type='verse'>Keʼopan pa ri Jerusalem. Kok pa ri rachoch ri Dyos e keʼeresaj uloq ri eʼajkʼayibʼ e ri eloqʼomanelabʼ che ekʼo chilaʼ. Kukʼyaq ubʼi ri kitem ri eʼajkʼexal taq pwaq e ri ekʼayil taq palomax.</seg>
					<seg id='MAR.11.16' type='verse'>E man kuya ta bʼe che kʼo jun winaq kʼo jun jas uwach kukʼam ubʼi pa ri rachoch ri Dyos.</seg>
					<seg id='MAR.11.17' type='verse'>E kukʼut ri tzij chkiwach, kubʼij: «¿La man tzʼibʼatalik taj: Ri wachoch kbʼix na chrech, ja rech chʼawem rukʼ ri Dyos kech konojel winaq? Kʼatekʼut ri ix ibʼanom jun kikʼolibʼal elaqʼomabʼ chrech!».</seg>
					<seg id='MAR.11.18' type='verse'>Ri enim taq chuchqajawibʼ e ri etzʼibʼanelabʼ kketaʼmaj weriʼ. Kkitzukuj jas ukamisaxik kkibʼano. Kixibʼim kibʼ, rumal rech che konojel ri winaq kkiloqʼoqʼej ri utzij.</seg>
					<seg id='MAR.11.19' type='verse'>Aretaq chiʼ kqaj ri qʼij, kel ubʼi pa ri tinimit.</seg>
					<seg id='MAR.11.20' type='verse'>Aqʼabʼil chik, kkilo, che ri wikox chaqʼij chik chi pa ri urabʼ uloq.</seg>
					<seg id='MAR.11.21' type='verse'>Ri Luʼ knaʼtaj chrech ri iwir kanoq, kubʼij chrech: «Rabʼbʼi, chawilampeʼ. Le jun wikox che xakyaqsaqarisaj chaqʼij chik».</seg>
					<seg id='MAR.11.22' type='verse'>Ri Jesus, kubʼij chkech: «Rajawaxik che kkʼojiʼ ri ikojonik.</seg>
					<seg id='MAR.11.23' type='verse'>Qastzij kinbʼij chiwech, we jun winaq kubʼij chrech we juyubʼ riʼ: “Chateloq e chakʼyaqaʼ awibʼ pa ri polow”, e man kubʼan ta kebʼ ukʼuʼx, chi are kukojo che kbʼantaj na we riʼ, kyaʼtaj na riʼ chrech.</seg>
					<seg id='MAR.11.24' type='verse'>Rumal kʼuriʼ chi kinbʼij chiwech: ronojel ri jas uwach che kita pa ri ichʼawem rukʼ ri Dyos, chikojoʼ bʼaʼ che xkʼamtaj iwumal, kʼatekʼuriʼ kyaʼtaj riʼ chiwech.</seg>
					<seg id='MAR.11.25' type='verse'>Aretaq chiʼ ixtakʼalik kibʼan ri ichʼawem rukʼ ri Dyos, chixkuyunoq we kʼo jun kʼo umak chiwach, arech ri itat kʼo chikaj, xoqujeʼ kukuy ri imak ri ix».</seg>
					<seg id='MAR.11.27' type='verse'>Kepe chi jumul pa ri Jerusalem. Kʼatekʼuriʼ, aretaq chiʼ kbʼinkatik pa ri Rachoch ri Dyos, ri enim taq chuchqajawibʼ, ri eʼajtzʼibʼanelabʼ, e ri eriʼjabʼ taq winaq, kepe rukʼ ri areʼ.</seg>
					<seg id='MAR.11.28' type='verse'>Kkibʼij chrech: «¿Jas rukʼ kowinem kabʼan at weriʼ? On ¿jachin xyaʼow chawech we kowinem riʼ, arech kabʼan at weriʼ?».</seg>
					<seg id='MAR.11.29' type='verse'>Ri Jesus kubʼij chkech: «Ri in xuwi jun jas uwach kinta chiwech. Chitzalej uwach, kʼatekʼuriʼ kinbʼij na chiwech jas rukʼ kowinem kinbʼan weriʼ.</seg>
					<seg id='MAR.11.30' type='verse'>Ri qasnaʼ kubʼan ri Xwan, ¿la petinaq chikaj on petinaq kukʼ ri winaq? Chitzalej ubʼixik chwech».</seg>
					<seg id='MAR.11.31' type='verse'>Ri eʼareʼ kkichomaj weriʼ chkibʼil kibʼ: «We kqabʼij: “Petinaq chikaj”, ri areʼ kubʼij laʼ: “¿Su che, ri ix man xixkojon ta chrech ri areʼ?”.</seg>
					<seg id='MAR.11.32' type='verse'>Kʼatekʼut, we kqabʼij: “Petinaq kukʼ ri winaq”». Kkixibʼij kibʼ chkiwach ri winaq, rumal rech che ri winaq kkikojom che ri Xwan, jun qʼaxal utzij ri Dyos.</seg>
					<seg id='MAR.11.33' type='verse'>Kkitzalej uwach ri utzij ri Jesus, jeriʼ kkibʼij: «Ri uj man qetaʼm taj». E ri Jesus kubʼij chkech: «Xoqujeʼ ri in, man kinbʼij ta chiwech, jas rukʼ kowinem kinbʼan in weriʼ».</seg>
				</div>
				<div id='MAR.12' type='chapter'>
					<seg id='MAR.12.1' type='verse'>Kubʼij jun tzijobʼelil chkech: «Jun achi kusukʼumaj jun rulew. Kukoj pa jun tapya, kujam jun yitzʼabʼal uva e kuyak jun keqʼteʼ. Kʼatekʼuriʼ kuya pa qajik chkech enikʼaj ajchakibʼ e kbʼe ubʼi naj.</seg>
					<seg id='MAR.12.2' type='verse'>Aretaq kuriqaʼ ri uqʼijil kutaq ubʼi jun ajpataninel kukʼ ri eʼajchakibʼ, arech kukʼamaʼ uloq kukʼ, panikʼaj chrech ri uwach ri ulew.</seg>
					<seg id='MAR.12.3' type='verse'>Kʼatekʼut, ri eʼareʼ kkichapo, kkichʼayo, jamalik uqʼabʼ kkijach ubʼi ri areʼ.</seg>
					<seg id='MAR.12.4' type='verse'>Kutaq chi ubʼi jumul, jun ajpataninel chik. Xoqujeʼ, kkichʼayo ri areʼ pa ri ujolom e sibʼalaj kketzelaj uwach.</seg>
					<seg id='MAR.12.5' type='verse'>Kutaq ubʼi jun chik. Ri areʼ, kkikamisaj, xoqujeʼ jeriʼ kkibʼan chkech sibʼalaj ekʼya chik: kekichʼay nikʼaj, kekikamisaj nikʼaj chik.</seg>
					<seg id='MAR.12.6' type='verse'>Kkanaj na jun rukʼ ri areʼ, are ri loqʼalaj ukʼojol. Kutaq ubʼi chkech e kuchomaj: “Nim waʼ kkil wi we nukʼojol”.</seg>
					<seg id='MAR.12.7' type='verse'>Kʼatekʼut ri nikʼaj ajchakibʼ riʼ, kkibʼij chkibʼil kibʼ: “Areʼ, are waʼ ri echbʼanel. Jeqakamisaj, kʼatekʼuriʼ, uj riʼ kqechbʼej na ri rechbʼal”.</seg>
					<seg id='MAR.12.8' type='verse'>Kkichapo ri areʼ, kkikamisaj e kkikʼyaq uloq ri areʼ pa ri ulew.</seg>
					<seg id='MAR.12.9' type='verse'>¿Su kubʼan na riʼ ri rajaw ri ulew? Kpe na riʼ e keʼukamisaj na riʼ ri eʼajchakibʼ e kuya na riʼ ri ulew chkech enikʼaj chik.</seg>
					<seg id='MAR.12.10' type='verse'>¿La man isikʼim ta ri tzij tzʼibʼatalik riʼ: Ri abʼaj che xkikʼyaq ubʼi ri ajchakibʼ, are okinaq che rajawal ja;</seg>
					<seg id='MAR.12.11' type='verse'>¿weriʼ, are ri Ajawxel xbʼanowik e sibʼalaj utz mayibʼal chuwach ri qawoqʼoch?».</seg>
					<seg id='MAR.12.12' type='verse'>Kkaj kkichap ri areʼ, kʼatekʼuriʼ kkixibʼij kibʼ chkech ri winaq. Ri eʼareʼ utz uchʼobʼik kkibʼano, che ri jun tzijobʼelil, xubʼij rumal kech ri eʼareʼ. Kkiya kanoq e keʼel ubʼik.</seg>
					<seg id='MAR.12.13' type='verse'>Kekitaq ubʼi rukʼ ri areʼ, ejujun fariseʼo e ejujun eʼajherodiʼano, arech kkikʼamij jun utzij ri areʼ.</seg>
					<seg id='MAR.12.14' type='verse'>Keʼopanik e kkibʼij chrech: «Ajtij, ri uj qetaʼm che ri at, at sukʼlaj winaq e man kaxibʼij ta awibʼ rumal jun winaq. Man kawil ta ri kikowinem ri winaq, areʼ kʼut, kattijonik pa ri qastzij ubʼe ri Dyos. ¿La yaʼtalik on man yaʼtal taj kqatoj ri alkabʼal chrech ri Sesar? ¿La kqatojo, on man kqatoj taj?».</seg>
					<seg id='MAR.12.15' type='verse'>Kʼatekʼut, ri areʼ retaʼm che kebʼ kipalaj ri eʼareʼ, kubʼij chkech: «¿Suche xisukʼumaj jun kʼambʼal chwech? Chikʼamaʼ uloq jun pwaq denariʼo chwech, arech kinwil na».</seg>
					<seg id='MAR.12.16' type='verse'>Kkikʼam uloq jun denariʼo chrech e ri areʼ kubʼij chkech: «¿Jachin rech we jun wachbʼal riʼ e ri tzij tzʼibʼatalik?». Kkibʼij chrech: «Rech ri Sesar».</seg>
					<seg id='MAR.12.17' type='verse'>Chi xaq bʼiʼ, ri Jesus kubʼij chkech: «Ri rech ri Sesar, chiyaʼa bʼaʼ chrech ri Sesar, ri rech ri Dyos chiyaʼa bʼaʼ chrech ri Dyos». E sibʼalaj ksach kikʼuʼx chrech ri areʼ.</seg>
					<seg id='MAR.12.18' type='verse'>Xaqbʼi kepe uloq enikʼaj Saduseʼo –we winaq riʼ, kkibʼij che man kʼo ta jun kkʼastaj chi na uloq– e kkita chrech:</seg>
					<seg id='MAR.12.19' type='verse'>«Ajtij, ri Moʼises utzʼibʼam kan chqech che: “We kʼo jun kkam ri rachalal, kuya kan ri ixoq, kʼatekʼut man kuya ta kan ralkʼuwaʼl, ri rachalal chukamaʼ ri ixoq arech kuya rijaʼal ri rachalal”.</seg>
					<seg id='MAR.12.20' type='verse'>Ekʼo wuqubʼ achijabʼ eʼalaxik. Ri nabʼeʼal xkʼuliʼk, xkamik e man xuya ta kan rijaʼal.</seg>
					<seg id='MAR.12.21' type='verse'>Ri ukabʼ xkʼuliʼ rukʼ ri ixoq, xkamik e xoqujeʼ man xuya ta kan rijaʼal, xoqujeʼ jeriʼ ri urox.</seg>
					<seg id='MAR.12.22' type='verse'>Man kʼo ta jun chkech ri wuqubʼ xuya kan jun rijaʼal. Xoqujeʼ xkam ri ixoq.</seg>
					<seg id='MAR.12.23' type='verse'>Aretaq chiʼ kekʼastaj na, ¿jachin rixoqil riʼ chkech ri eʼareʼ? Rumal rech che chi ewuqubʼ xekʼuliʼ rukʼ ri areʼ».</seg>
					<seg id='MAR.12.24' type='verse'>Ri Jesus kubʼij chkech: «¿La man sibʼalaj ixsachinaq taj xas rumal weriʼ, che man iwetaʼm ta ri tzʼibʼatalik tzij, e ri ukowinem ri Dyos?</seg>
					<seg id='MAR.12.25' type='verse'>Rumal rech che aretaq chiʼ jun kkʼastaj uloq jun chkixoʼl ri kaminaqibʼ, ri achi man kukʼam ta rixoqil, e ri ixoq man kukʼam ta rachajil, ri eʼareʼ ejeriʼ jas eʼanjel chikaj.</seg>
					<seg id='MAR.12.26' type='verse'>E ri bʼim che kekʼastaj ri ekaminaqibʼ, ¿la man isikʼim ta pa ri uwuj ri Moʼises, jawiʼ ktzijox wi ri alaj cheʼ zarza, jas xubʼij ri Dyos chrech: In, ri in Unudyos ri Abʼraham, in Unudyos ri Isaʼak, in Unudyos ri Jakobʼ?</seg>
					<seg id='MAR.12.27' type='verse'>Man jun Dyos taj kech kaminaqibʼ areʼ jun Dyos kech ri ekʼaskʼoj. Qastzij sibʼalaj ixsachinaq».</seg>
					<seg id='MAR.12.28' type='verse'>Kqibʼ ukoq jun chkech ri ajtzʼibʼanelabʼ che xuta we tzij riʼ, kuchʼobʼo che sibʼalaj utz ri utzij xutzalij chkech e kuta chrech: «¿Jachinchike are ri nabʼe chuxoʼl ronojel ri jetaq pixabʼ?».</seg>
					<seg id='MAR.12.29' type='verse'>Ri Jesus kubʼij chrech: «Are nabʼe: chatatabʼej, Israʼel, ri Ajawxel ri Qadyos are riʼ ri xuwi Ajawxel</seg>
					<seg id='MAR.12.30' type='verse'>e kaloqʼoqʼej na ri Ajawxel ri Adyos rukʼ ronojel ukʼuʼx awanimaʼ, rukʼ ronojel awalmaʼ, rukʼ ronojel awuxlabʼal e rukʼ ronojel achuqʼabʼ.</seg>
					<seg id='MAR.12.31' type='verse'>Xoqujeʼ jeriʼ ri ukabʼ: Kaloqʼoqʼej na ri awajil atzʼaqat jeriʼ jas kaloqʼoqʼej awibʼ ri at. Man kʼo ta jun pixabʼ chik che are nim chuwach weriʼ».</seg>
					<seg id='MAR.12.32' type='verse'>Ri ajtzʼibʼanel kubʼij: «Sibʼalaj utz ri xabʼij Ajtij, aretaq chiʼ xabʼij che are xuwi ri Areʼ, e man kʼo ta jun chik chuwach Areʼ:</seg>
					<seg id='MAR.12.33' type='verse'>Kqaloqʼoqʼej na ri Areʼ rukʼ ronojel qakʼuʼx qanimaʼ, rukʼ ronojel ri qachomanik, rukʼ ronojel qachuqʼabʼ e kqaloqʼoqʼej na ri qajil qatzʼaqʼat jeriʼ jas kqaloqʼoqʼej qibʼ ri uj, weriʼ areʼ nim chuwach ronojel taq holokostos e ri taq tabʼal toqʼobʼ».</seg>
					<seg id='MAR.12.34' type='verse'>Kʼatekʼuriʼ aretaq chiʼ kril ri Jesus che utz knoʼjinik, kubʼij chrech: «Ri at, man naj taj at kʼo wi chrech ri Rajawibʼal ri Dyos». E man kʼo ta chi jun kukochʼo kukʼot chi uchiʼ.</seg>
					<seg id='MAR.12.35' type='verse'>Ri Jesus kubʼij, aretaq chiʼ kukʼut ri tzij pa ri Rachoch ri Dyos: «¿Suche riʼ che kkibʼij ri eʼajtzʼibʼanelabʼ, che ri Kristo ukʼojol ri David?</seg>
					<seg id='MAR.12.36' type='verse'>Qas are ne ri David xubʼij rumal ri Tyoxlaj Uxlabʼaxel: Xubʼij ri Ajawxel chrech ri Wajawxel: Chattʼuyul chunaqaj ri wikyaqʼabʼ, chi kʼateʼ kinkoj na ri eʼakʼulel chuxeʼ ri taq awaqan</seg>
					<seg id='MAR.12.37' type='verse'>Qas are ri David kubʼij Ajawxel chrech; ¿la kuya kʼuriʼ che ukʼojol ri areʼ?». Ri winaq kekachiwik e sibʼalaj utz kkita ri utzij.</seg>
					<seg id='MAR.12.38' type='verse'>Xoqujeʼ kubʼij pa ri utijonik: «Chikʼolo iwibʼ chkiwach ri eʼajtzʼibʼanelabʼ, che kqaj chkiwach kewaʼkat rukʼ nimalaj taq atzʼyaq, kqaj chkiwach kya rutzil kiwach pa taq ri kʼaybʼal,</seg>
					<seg id='MAR.12.39' type='verse'>kqaj chkiwach ketʼuyiʼ pa ri enabʼe taq tem pa taq ri ukʼolbʼal chʼabʼal, e pa ri enabʼe taq ukʼolbʼal chʼakataj pa ri nimaqʼij taq waʼim;</seg>
					<seg id='MAR.12.40' type='verse'>e che kkitijej ri kijastaq ri emelkaʼnibʼ, rumal kʼu waʼ kkibʼano, che sibʼalaj kechʼaw rukʼ ri Dyos. We eʼareʼ riʼ, kbʼan na jun nimalaj qʼatojtzij riʼ pakiwiʼ».</seg>
					<seg id='MAR.12.41' type='verse'>Ktʼuyiʼ ukoq chuwach ri ukʼolibʼal pwaq. Keʼukaʼyej ri winaq che kkikoj ukoq ri alaj taq pwaq pa ri ukʼolibʼal pwaq. Ekʼya qʼinomabʼ, kkikoj ukoq sibʼalaj pwaq.</seg>
					<seg id='MAR.12.42' type='verse'>Kopan sin mebʼaʼ melkaʼn chichuʼ e kukoj ukoq kebʼ umeʼr ukortiʼl, jun chʼaqap che ri kijebʼ uchʼaqapil jun as.</seg>
					<seg id='MAR.12.43' type='verse'>Chi chanim keʼusikʼij ri eʼutijoxelabʼ e kubʼij chkech: «Qastzij kinbʼij chiwech, che we mebʼaʼ melkaʼn chichuʼ riʼ, are sibʼalaj nim xuya kanoq chkiwach konojel ri kkikoj qʼan pwaq pa ri ukʼolibʼal ri pwaq.</seg>
					<seg id='MAR.12.44' type='verse'>Rumal rech, che konojel are kiyaʼom kanoq ri uqaxbʼal kipwaq, kʼatekʼut ri areʼ, are uyaʼom kanoq ri rajawaxik chrech, ronojel ri kʼo rukʼ rech kkʼasiʼk».</seg>
				</div>
				<div id='MAR.13' type='chapter'>
					<seg id='MAR.13.1' type='verse'>Aretaq chiʼ kel uloq pa ri Rachoch ri Dyos, jun chkech ri eʼutijoxelabʼ kubʼij chrech: «Ajtij, ¡chawilampeʼ we utz taq abʼaj riʼ! We utz taq utzʼaqik we ja riʼ!».</seg>
					<seg id='MAR.13.2' type='verse'>Ri Jesus kubʼij chrech: «¿La kawil at we nimaʼq taq utzʼaqik we ja riʼ? Man kʼo ta jun abʼaj che kkanaj kanoq cho jun abʼaj chik che mata kkʼyaq na uloq cho ri ulew».</seg>
					<seg id='MAR.13.3' type='verse'>E aretaq chiʼ tʼuyul uloq puwiʼ ri juyubʼ Olivo chuwach uloq ri rachoch ri Dyos; ri Pedro, ri Santiʼago e ri Atrix, kkita chrech ri areʼ pa kitukel apanoq:</seg>
					<seg id='MAR.13.4' type='verse'>«Chabʼij chqech ¿jumpaʼ kkʼulmataj na riʼ weriʼ e jachinchike riʼ ri kʼutbʼal rech che xopan pa ri ukʼisbʼalil ronojel we jastaq riʼ?»</seg>
					<seg id='MAR.13.5' type='verse'>Chi chanim kubʼij ri Jesus chkech: «Qas chiwilaʼ che man kʼo ta jun kixsubʼuwik.</seg>
					<seg id='MAR.13.6' type='verse'>Sibʼalaj ekʼya kepe na pa ri nubʼiʼ e che kkibʼij riʼ: “In riʼ”, tekʼuriʼ sibʼalaj ekʼiʼ kekisubʼu.</seg>
					<seg id='MAR.13.7' type='verse'>Aretaq chiʼ kito ktzijox jetaq chʼoʼj e kbʼe utzijol taq chʼoʼj, mixibʼij iwibʼ. Rumal rech che rajawaxik kpe weriʼ, kʼatekʼuriʼ, majaʼ riʼ ri ukʼisbʼalil.</seg>
					<seg id='MAR.13.8' type='verse'>Kchʼoʼjin na riʼ, jun amaqʼ rukʼ jun amaqʼ chik, on jun ajawibʼal rukʼ jun ajawibʼal chik. Kubʼan na kabʼraqan riʼ pa nikʼaj taq kʼolibʼal chik kpe wiʼjal riʼ: Umajibʼal riʼ ri taq uqʼoxom, ri ukʼaxkʼolil arech kalax ri akʼal.</seg>
					<seg id='MAR.13.9' type='verse'>«Ri ix, chilaqʼabʼej iwibʼ. Kixjach na riʼ chkiwach taq ri eqʼataltzij. Kixchʼay riʼ pa ri taq ukʼolbʼal chʼabʼal. Kixkʼam na ubʼi riʼ chkiwach ejujun taq qʼatbʼaltzij e chkiwach ejujun taq eʼajawinelabʼ, rumal wech ri in, arech kiya na ubʼixik ri tzij chkiwach ri eʼareʼ.</seg>
					<seg id='MAR.13.10' type='verse'>Are nakʼut rajawaxik che are nabʼe kbʼix na ri Kʼakʼ Utzalaj Tzij chkech konojel ri taq tinimit.</seg>
					<seg id='MAR.13.11' type='verse'>«E aretaq chiʼ kixkʼam ubʼik arech kixjach na, mixmayowik rukʼ jas ri tzij kibʼij na, are kiya ubʼixik ri kbʼix ukoq chiwech pa ri jun kajbʼal riʼ. Rumal rech che man ix ta riʼ ri kixchʼawik, are ri Tyoxlaj Uxlabʼaxel riʼ kchʼawik.</seg>
					<seg id='MAR.13.12' type='verse'>Jun achalaxik, kujach na pa ri kamikal jun rachalal chik e ri tatxel kujach na ri ukʼojol. Kechʼoʼjin na riʼ ri eʼalkʼuwaʼlxelabʼ kukʼ ri kinan kitat e keʼkikamisaj na riʼ.</seg>
					<seg id='MAR.13.13' type='verse'>Konojel riʼ kixkipaqchiʼj rumal rech ri nubʼiʼ ri in, kʼatekʼut ri jun che man kubʼan ta kebʼ ukʼuʼx chi kʼateʼ pa ri ukʼisbʼalil, are riʼ ri jun che kkoltajik.</seg>
					<seg id='MAR.13.14' type='verse'>«Aretaq chiʼ kiwil we nimalaj taq kyaqsaq riʼ, che tiktalik jawiʼ man taqal ta wi (¡Chuchʼobʼoʼ bʼaʼ jachin kusikʼij weriʼ!), jachintaq ri ekʼo pa ri Judeʼa, xqas chanim cheʼanimaj ubʼi pa taq ri juyubʼ,</seg>
					<seg id='MAR.13.15' type='verse'>jachin kʼo uloq puwiʼ ri uxotal rachoch, maqaj uloq arech kok pa ja e kukʼam ubʼi ri ujastaq;</seg>
					<seg id='MAR.13.16' type='verse'>¡jachin kʼo pa ri tikonbʼal ulew, matzalej uloq che ukʼamik ri ratzʼyaq!</seg>
					<seg id='MAR.13.17' type='verse'>Kʼax kech ri eyawabʼ taq chuchuʼibʼ, e ri tajin kekʼiysan pa we taq qʼij riʼ!</seg>
					<seg id='MAR.13.18' type='verse'>Sibʼalaj chixchʼaw bʼaʼ rukʼ ri Dyos arech man kkʼulmataj ta weriʼ pa ri qʼälaj.</seg>
					<seg id='MAR.13.19' type='verse'>Rumal rech che pa we taq qʼij riʼ, kʼo sibʼalaj kʼisbʼal kʼuʼx riʼ, che man ilitajinaq ta uloq chi arechiʼ xkʼiyisax ri uwachulew rumal ri Dyos e man kbʼantaj ta chi jun riʼ jacha we kʼisbʼal kʼuʼx riʼ.</seg>
					<seg id='MAR.13.20' type='verse'>Ri Ajawxel weta mata kujikʼ upam we taq qʼij riʼ, man kʼo ta jun riʼ kkoltajik. Tekʼut, kumal ri echaʼtalik uwinaq che ri eʼuchaʼom ri areʼ, ujikʼom upam we taq qʼij riʼ.</seg>
					<seg id='MAR.13.21' type='verse'>Pa we taq qʼij riʼ, we kʼo jun kubʼij chiwech: “¡Chiwilampeʼ ri Kristo kʼo waral riʼ!”, “Chiwilampeʼ jelaʼ kʼo wi leʼ!”, mikoj weriʼ!</seg>
					<seg id='MAR.13.22' type='verse'>Jeriʼ kʼuriʼ, kepe na eʼesal taq uwach ri Kristo, e eʼesal taq kiwach ri eqʼaxal utzij ri Dyos. Kkibʼan na nikʼaj taq kʼutbʼal e nikʼaj taq maybʼal, kesubʼunik riʼ arech weta xoqujeʼ kekowin chkech ri echaʼtalik.</seg>
					<seg id='MAR.13.23' type='verse'>Ri ix chilawchij iwibʼ: chiwilampeʼ, ronojel nuyaʼom chi ubʼixik chiwech.</seg>
					<seg id='MAR.13.24' type='verse'>«Kʼatekʼut pa we taq qʼij riʼ, arechiʼ okʼowinaq chik we jastaq riʼ, kqʼequʼmarik ri qʼij, man kkʼutum ta chi uloq ri ikʼ.</seg>
					<seg id='MAR.13.25' type='verse'>Ktzaq uloq riʼ ri jetaq chʼumil chikaj, e ktotax na uloq ri taq kowinem kʼo chikaj.</seg>
					<seg id='MAR.13.26' type='verse'>Kʼatekʼuriʼ, xas chanim riʼ kilitaj uwach ri Ukʼojol ri achi che petinaq uloq pa ri jetaq sutzʼ rukʼ nimalaj ukowinem e uremelik utikʼilik.</seg>
					<seg id='MAR.13.27' type='verse'>E xas chanim riʼ keʼutaq ri eʼanjel, arech kekimulij uloq chi pa ri kijebʼ uxkut kaqiqʼ e chi pa ri uxkut kaj ulew, ri eʼchaʼtalik rumal ri Areʼ.</seg>
					<seg id='MAR.13.28' type='verse'>«Rukʼ ri wikox, chiwetaʼmaj we jun tzijobʼelil riʼ. Aretaq chiʼ tʼon chik ri taq uqʼabʼ e ktuxnik uloq ri taq uxaq, ri ix iwetaʼm che naqaj chik kʼo wi ri säqʼij.</seg>
					<seg id='MAR.13.29' type='verse'>Jeriʼ kʼut, xoqujeʼ ri ix, aretaq chiʼ kiwilo che kkʼulmataj weriʼ, chiwetaʼmaj che naqaj chik kʼo wi ri Areʼ cho taq ri uchiʼja.</seg>
					<seg id='MAR.13.30' type='verse'>Qastzij kinbʼij chiwech che man kqʼax ta waʼ we jun mayilqʼijsaq riʼ, chi kʼateʼ na majoʼq kkʼulmataj na ronojel weriʼ.</seg>
					<seg id='MAR.13.31' type='verse'>Ri kaj e ri uwachulew xa qʼaxel, ekʼu ri nutzij man qʼaxel taj.</seg>
					<seg id='MAR.13.32' type='verse'>E ri rejalbʼal ri qʼij riʼ, e ri kajbʼal riʼ, man kʼo ta jun retaʼm, xa ta neʼ ri eʼanjel chikaj, xa ta neʼ ri Kʼojolxel, man kʼo ta jun retaʼm, xuwi ri Tatxel retaʼm weriʼ.</seg>
					<seg id='MAR.13.33' type='verse'>«Chixkaʼybʼenoq, chixlaqʼabʼenoq rumal rech che man iwetaʼm taj jumpa kpe weriʼ.</seg>
					<seg id='MAR.13.34' type='verse'>Weriʼ, kjunamitaj rukʼ jun achi che xbʼe pa jun bʼinem: xel ubʼik xuya kan ri rachoch, xuya kan keqleʼn ri eʼupataninelabʼ. Chkech chkijujunal xuya kan ri kichak, ktaqan chrech ri ajjaqal uchiʼja: Chatlaqʼabʼenoq.</seg>
					<seg id='MAR.13.35' type='verse'>Jeriʼ kʼut, chixlaqʼabʼenoq, rumal rech che man iwetaʼm taj jumpa riʼ kpe ri rajaw ri ja, we bʼenaqʼij, we upanikʼajal aqʼabʼ, we aretaq chiʼ koqʼ chi mam ekʼ, on aqʼabʼil.</seg>
					<seg id='MAR.13.36' type='verse'>Chixibʼij bʼa iwibʼ, weneʼ kpe kamik, kʼatekʼuriʼ man kʼo ta naʼtal chiwech e ixwarinaq kixulriqaʼ.</seg>
					<seg id='MAR.13.37' type='verse'>We tzij kinbʼij chiwech riʼ, chkech konojel kinbʼij wi: ¡Chixlaqʼabʼenoq!»</seg>
				</div>
				<div id='MAR.14' type='chapter'>
					<seg id='MAR.14.1' type='verse'>Petinaq chi uloq pa kebʼ qʼij ri Qʼaxebʼal (Paskuʼa) e ri man kʼo ta uchʼamilal kaxlanwa (Azimos). Ri enim taq chuchqajawibʼ, e ri eʼajtzʼibʼanelabʼ kkaj kkichap ri Jesus rukʼ subʼunem arech kkikamisaj.</seg>
					<seg id='MAR.14.2' type='verse'>Xa bʼaʼ kkibʼij: «Man pa ri nimaqʼij taj, weneʼ kwaʼlaj koyowal ri winaq».</seg>
					<seg id='MAR.14.3' type='verse'>Ri areʼ kʼo pa Bʼetaniʼa, pa ri rachoch ri Simon ri areʼ che tajin kaqʼiy ri utzʼumal. Aretaq chiʼ ri areʼ tajin kwaʼik, kpe jun ixoq, rukʼam uloq jun lmeʼt bʼanom rukʼ jeʼlik taq abʼaj, nojinaq che kʼokʼalaj kunabʼal che sibʼalaj paqal rajil. Kuwaqʼij ri jun lmeʼt, kuqʼej ri kʼokʼ kunabʼal puwiʼ ri ujolom ri areʼ.</seg>
					<seg id='MAR.14.4' type='verse'>Xas chanim ekʼo nikʼaj che man utz taj kkinaʼ chrech, kkibʼij chkibʼil kibʼ: «¿Jasche, xaq kubʼan kʼax chrech we utzalaj kʼokʼ kunabʼal riʼ?</seg>
					<seg id='MAR.14.5' type='verse'>Xuya waʼ weta xkʼayix ubʼi le kʼokʼ kunabʼal leʼ, nim chi na apanoq che ri joʼlajujkʼal (300) denariʼos e xya ta neʼ chkech ri emebʼaʼibʼ». E ri eʼareʼ kʼax kewixwit chrech ri ixoq.</seg>
					<seg id='MAR.14.6' type='verse'>Kʼatekʼut, ri Jesus kubʼij: «Chiyaʼaʼ kan ri areʼ; ¿jasche kiyajo ri areʼ? Ri areʼ jun utzil xubʼan chwech ri in:</seg>
					<seg id='MAR.14.7' type='verse'>Jeriʼ nakʼut ri mebʼaʼibʼ ekʼo riʼ iwukʼ ronojel taq qʼij. E aretaq chiʼ kiwaj, kuyaʼo kibʼan ri utzil chkech. Kʼatekʼut ri in, man ronojel mul ta waʼ in kʼo iwukʼ.</seg>
					<seg id='MAR.14.8' type='verse'>Ri areʼ, xubʼano ri xkowin che ubʼanik: ri areʼ xnabʼajik che usukʼumaxik we nubʼaqil arech kinmuqik.</seg>
					<seg id='MAR.14.9' type='verse'>Qastzij kinbʼij chiwech, xaq jawijeʼ kʼolibʼal neʼ che kbʼix na wi ri kʼakʼ Utzalaj Tzij, pa ronojel ri uwachulew, xoqujeʼ kbʼix na waʼ we xubʼan we ixoq riʼ arech jun naʼtisabʼal rech ri areʼ».</seg>
					<seg id='MAR.14.10' type='verse'>Kʼatekʼuriʼ, ri Judas Iskariʼote jun chkech ri ekabʼlajuj, kbʼe kukʼ ri enim taq chuchqajawibʼ arech kujach ri areʼ chkech.</seg>
					<seg id='MAR.14.11' type='verse'>Aretaq chiʼ ri eʼareʼ kkita ri utzij ri areʼ, kekiʼkotik, kʼatekʼuriʼ kkijikabʼa ri kitzij chrech, che kkiya na kebʼ oxibʼ urajil. E ri areʼ kchoman che utzukuxik jas ujachik kubʼano pa jun utz kajbʼal.</seg>
					<seg id='MAR.14.12' type='verse'>Ri nabʼe uqʼij, ri man kʼo ta uchʼamilal kaxlanwa (Azimos), aretaq chiʼ kpil ri alaj chij rech ri Qʼaxebʼal (Paskuʼa), kkibʼij ri eʼutijoxelabʼ chrech «¿jawichiʼ kawaj kqasukʼumaj wi ri jastaq arech katij ri Qʼaxebʼal?».</seg>
					<seg id='MAR.14.13' type='verse'>Xas chanim keʼutaq ubʼi ekebʼ utijoxelabʼ e kubʼij chkech: «Jix pa ri tinamit; kikʼulaj jun achi riʼ che rukʼam jun qʼebʼal jaʼ. Chiterneʼbʼej ubʼi ri areʼ.</seg>
					<seg id='MAR.14.14' type='verse'>E jawichiʼ kok wi ri areʼ, chibʼij chrech ri rajaw ja: “Ri Ajtij kubʼij chawech: ¿Jawichiʼ kʼo wi ri nunimja, jawiʼ kuyaʼo kintij wi ri Qʼaxebʼal kukʼ ri enutijoxelabʼ?”.</seg>
					<seg id='MAR.14.15' type='verse'>E ri areʼ kukʼut na riʼ chiwach pa ri ukabʼ ja ajsik, jun nim ja, che sukʼubʼam chik rukʼ ri taq chʼakataj. Chilaʼ, chisukʼumaj wi chqech ri jastaq».</seg>
					<seg id='MAR.14.16' type='verse'>Ri etijoxelabʼ keʼel ubʼik, keʼopan pa ri tinamit, e kekiriqaʼ ri jastaq jeriʼ jacha xubʼij ri areʼ chkech. Kʼatekʼuriʼ xkisukʼumaj ri Qʼaxebʼal.</seg>
					<seg id='MAR.14.17' type='verse'>Aretaq chiʼ kqaj ri qʼij, kopan kukʼ ri ekabʼlajuj.</seg>
					<seg id='MAR.14.18' type='verse'>Arechiʼ ekʼo cho ri taq ri chʼakataj e tajin kewaʼik, ri Jesus kubʼij: «Qastzij, kinbʼij chiwech, che jun chixoʼl ri ix kinjachow na ri in, jun che kawaʼ wukʼ».</seg>
					<seg id='MAR.14.19' type='verse'>Ri eʼareʼ sibʼalaj kebʼisonik e chkijujunal kkibʼij chrech: «¿La in ne lo?».</seg>
					<seg id='MAR.14.20' type='verse'>Ri areʼ kubʼij chkech: «Jun chiwech ri ix, ix kabʼlajuj che kuya ri uqʼabʼ wukʼ pa ri bʼinbʼal wa.</seg>
					<seg id='MAR.14.21' type='verse'>Jeriʼ nakʼut, ri ukʼojol ri achi kbʼek jeriʼ jas tzʼibʼatalik chrij ri areʼ. ¡Kʼatekʼut, kʼax rech ri jun achi che kjachow na ri ukʼojol ri achi! ¡Are sibʼalaj utz riʼ chrech ri areʼ weta mata xaʼlax na choqʼijsaq!»</seg>
					<seg id='MAR.14.22' type='verse'>E aretaq chiʼ tajin kewaʼik, kukʼam ukoq ri kaxlanwa, kutewchiʼj, kupiro, kuya chkech e kubʼij: «Chikʼamaʼ, are waʼ we nubʼaqil».</seg>
					<seg id='MAR.14.23' type='verse'>Kʼatekʼuriʼ, chi xaqbʼi chik kukʼam ukoq ri jun pajbʼal amajaʼ, kubʼan ri jun maltyoxinik, e kuya chkech ri eʼareʼ, kʼatekʼuriʼ konojel kkiqumuj kech.</seg>
					<seg id='MAR.14.24' type='verse'>E ri areʼ kubʼij chkech: «Are waʼ we nukikʼel rech ri Chapbʼal qʼabʼ, che kqʼejej na kumal kech sibʼalaj winaq.</seg>
					<seg id='MAR.14.25' type='verse'>Qastzij kinbʼij chiwech, ri in man kintij ta chik ri uwaʼl ri uva chi kʼateʼ na ri jun qʼij chik che kʼakʼ chik kinqumuj pa ri Rajawibʼal ri Dyos».</seg>
					<seg id='MAR.14.26' type='verse'>Kkibʼixoj ri jetaq bʼixonik, keʼel ubʼik e kebʼe pa ri juyubʼ Olivo.</seg>
					<seg id='MAR.14.27' type='verse'>Ri Jesus kubʼij chkech: «Iwonojel waʼ kixtzaq na, rumal rech che tzʼibʼatalik: Ri in kinsok na ri ajyuqʼ e ri taq chij kkijubʼuj na kibʼ.</seg>
					<seg id='MAR.14.28' type='verse'>Kʼatekʼut, aretaq chiʼ ri in kinkʼastaj na, kinbʼe na in nabʼe chiwach pa ri Galileʼa».</seg>
					<seg id='MAR.14.29' type='verse'>Ri Luʼ kubʼij chrech: «¡Kneʼbʼaʼ konojel ketzaqik, ri in man kintzaq taj!».</seg>
					<seg id='MAR.14.30' type='verse'>Ri Jesus kubʼij chrech: «Qastzij kinbʼij chawech: Xas chaqʼabʼ kamik, aretaq chiʼ majaʼ kamul koqʼ ri amaʼ ekʼ, ri at oxmul chi riʼ abʼim che man awetaʼm ta nuwach».</seg>
					<seg id='MAR.14.31' type='verse'>Kʼatekʼut ri areʼ rukʼ ronojel uchoqʼabʼ kubʼij: «Kneʼbʼaʼ kinkam awukʼ, ri in ma kinbʼij taj che man wetaʼm ta awach». E xoqujeʼ konojel jeriʼ kkibʼij.</seg>
					<seg id='MAR.14.32' type='verse'>Keʼopan pa jun kʼolibʼal che ubʼiʼ Getsemani e kubʼij chkech ri eʼutijoxelabʼ: «Chixkanaj kan waral, kʼatekʼuriʼ ri in kinechʼaw na rukʼ ri Dyos».</seg>
					<seg id='MAR.14.33' type='verse'>Chanim keʼukʼam ubʼi rukʼ, ri Luʼ, ri Santiʼago e ri Xwan, kʼatekʼuriʼ kumajij sibʼalaj xibʼarikil bʼisobʼal.</seg>
					<seg id='MAR.14.34' type='verse'>Kubʼij chkech: «Ri wuxlabʼal sibʼalaj kbʼisonik jeʼ jas kopan kamikal; chixkanaj kan waral e chixlaqʼabʼenoq».</seg>
					<seg id='MAR.14.35' type='verse'>Ri areʼ knabʼej apan jubʼiqʼ, ktzaq cho ri ulew e ri areʼ kukʼomij toqʼobʼ chech ri Dyos, arech we kuyaʼo kqʼax ubʼi ri jun kajbʼal chrech ri areʼ.</seg>
					<seg id='MAR.14.36' type='verse'>Kʼatekʼuriʼ, ri areʼ kubʼij: «¡Abʼbʼa! (Tat) ¡Ri at katkowinik kabʼan ronojel jastaq: Chawesaj ubʼi chwech we jun pajbʼal amajaʼ riʼ. Kʼatekʼut man are ta chbʼantajoq ri kinwaj ri in, are chbʼantajoq ri kawaj ri at!».</seg>
					<seg id='MAR.14.37' type='verse'>Kʼatekʼut, kpetik e ewarinaq keʼuriqaʼ ri eʼareʼ. E kubʼij chrech ri Pedro: «Simon, ¿la atwarinaq? ¿La man kʼo ta achuqʼabʼ arech katkʼasiʼ jun kajbʼal?</seg>
					<seg id='MAR.14.38' type='verse'>Chixkʼasaloq e chixchʼawoq rukʼ ri Dyos, arech man kixqaj ta pa ri itzel: ri uxlabʼal usukʼubʼam ribʼ, are nakʼut ri bʼaqilal ma kʼo ta uchoqʼabʼ».</seg>
					<seg id='MAR.14.39' type='verse'>Chanim chik, kel chi ubʼi jumul e kchʼaw rukʼ ri Dyos, kubʼij ri tzij che xubʼij nabʼe.</seg>
					<seg id='MAR.14.40' type='verse'>Kpe chi jumul e ewarinaq keʼuriqaʼ ri eʼareʼ, rumal rech che al ri kiwoqʼoch che ri waram. Man ketaʼm taj jas jun tzij kkibʼij chrech.</seg>
					<seg id='MAR.14.41' type='verse'>Kpe che urox mul e kubʼij chkech: «Chanim riʼ kuyaʼo kixwarik e kixuxlanik. Kopan ri jun kajbʼal: Che ri Ukʼojol ri achi kjachitaj na pa kiqʼabʼ ri eʼajmakibʼ.</seg>
					<seg id='MAR.14.42' type='verse'>¡Chixwaʼlijoq! ¡Joʼ bʼaʼ! Ri jun che kinujach na ri in, naqaj chik kʼo wi».</seg>
					<seg id='MAR.14.43' type='verse'>Chi chanim, aretaq chiʼ tajin kchʼaw na, kpe ri Judas, jun chkech ri ekabʼlajuj e epetinaq rukʼ areʼ juqʼat winaq rukʼ kichʼichʼ rech chʼoʼj e rukʼ taq cheʼ. Epetinaq uloq, rumal etaqom uloq kumal ri enim taq chuchqajawibʼ, ri eʼajtzʼibʼanelabʼ e ri enimaʼq taq winaq.</seg>
					<seg id='MAR.14.44' type='verse'>Ri jun rachiʼl che xusutij ribʼ chuwach che kujach na chkech, uyaʼom we jun kʼutbʼal chkech riʼ: «Ri jun che kintzʼumaj na ri in, are riʼ ri areʼ. Chichapaʼ bʼaʼ e chikʼamaʼ bʼik e qas chiwilaʼ jas ukʼamik ubʼik kibʼano».</seg>
					<seg id='MAR.14.45' type='verse'>Aretaq chiʼ kopanik, xas chanim kqebʼ ukoq rukʼ e kubʼij chrech: «Rabʼbʼi», e kutzʼumaj.</seg>
					<seg id='MAR.14.46' type='verse'>Ri eʼareʼ kkikoj kiqʼabʼ chrech e kkichapo.</seg>
					<seg id='MAR.14.47' type='verse'>Jun chkech ri ekʼo chilaʼ, kukʼam koq ri uchʼichʼ rech chʼoʼj e kusok ri upataninel ri nim chuchqajaw, kʼatekʼuriʼ kresaj ubʼi ri uxikin.</seg>
					<seg id='MAR.14.48' type='verse'>Kʼatekʼuriʼ, ri Jesus kubʼij chkech: «¿La jeʼ jas chrij jun elaqʼom, ri ix xixel uloq rukʼ chʼichʼ rech chʼoʼj e rukʼ taq cheʼ che nuchapik?</seg>
					<seg id='MAR.14.49' type='verse'>Ronojel taq qʼij, ri in, in kʼo iwukʼ pa ri Rachoch ri Dyos. Xinkʼut ri tzij, tekʼuriʼ ma xinichap taj. Kʼatekʼut, kkʼulmatajik weriʼ, arech kbʼantajik ri tzʼibʼatalik».</seg>
					<seg id='MAR.14.50' type='verse'>Kkiya kan ri areʼ e konojel keʼanimajik.</seg>
					<seg id='MAR.14.51' type='verse'>Jun kʼojol ala kuterneʼbʼej bʼi ri areʼ, ri areʼ xuwi rukʼ jun manta chʼuqutalik, kkichap ri areʼ.</seg>
					<seg id='MAR.14.52' type='verse'>Kʼatekʼut ri areʼ, kuya kan ri manta e chʼanalik kanimaj ubʼik.</seg>
					<seg id='MAR.14.53' type='verse'>Kkikʼam ubʼi ri Jesus pa ri rachoch ri Nim Chuchqajaw. Kkimulij kibʼ konojel ri enim chuchqajawibʼ, ri enimaʼq taq winaq e ri eʼajtzʼibʼanelabʼ.</seg>
					<seg id='MAR.14.54' type='verse'>Xoqujeʼ ri Luʼ naj apanoq uterneʼbʼem ubʼik chi kʼateʼ na pa ri nim rachoch ri Nim Chuchqajaw. Tʼuyul ukoq kukʼ ri eʼajpataninelabʼ, tajin kumiqʼ ribʼ cho ri qʼaqʼ.</seg>
					<seg id='MAR.14.55' type='verse'>Chi chanim, ri enimaʼq chuchqajawibʼ e konojel ri Sanedrin, kkitzukuj jun qʼatojtzij puwiʼ ri Jesus, arech kkikamisaj ri areʼ, kʼatekʼuriʼ man kkiriq taj.</seg>
					<seg id='MAR.14.56' type='verse'>Rumal rech che ekʼya kkibʼij tzijtal puwiʼ ri areʼ, kʼatekʼut ri jetaq kbʼixik man junam taj keʼeloq.</seg>
					<seg id='MAR.14.57' type='verse'>Ejujun, ketakʼiʼk e kkibʼij puwiʼ ri areʼ we jun tzijtal riʼ:</seg>
					<seg id='MAR.14.58' type='verse'>«Ri uj xqato che xubʼij: Ri in, kinwilijisaj na ubʼik we Rachoch ri Dyos riʼ, che bʼanom kumal kiqʼabʼ achijabʼ e pa oxibʼ qʼij, ri in kinyak chi na jun chik che man kiqʼabʼ ta achijabʼ kebʼanowik».</seg>
					<seg id='MAR.14.59' type='verse'>E xoqujeʼ rukʼ weriʼ man junam taj keʼel ri kitzij.</seg>
					<seg id='MAR.14.60' type='verse'>Kwaʼlaj ri nim chuchqajaw, ktakʼiʼ panikʼaj e kuta chrech ri Jesus: «¿La man kʼo ta jun tzij kabʼij? ¿Su waʼ we kkibʼij we winaq chawij ri at riʼ?».</seg>
					<seg id='MAR.14.61' type='verse'>Kʼatekʼut, ri areʼ man kʼo ta jun tzij kubʼij. Jumul chik, ri Nim Chuchqajaw kukʼot uchiʼ ri areʼ e kubʼij chrech: «¿La at riʼ ri Kristo ri Ukʼojol ri jun che tewchiʼtalik?».</seg>
					<seg id='MAR.14.62' type='verse'>«Jeʼ, in ri areʼ, kcha ri Jesus, tekʼuriʼ kiwil na riʼ ri ukʼojol ri achi tʼuyulik pa ri rikyaqʼabʼ ri kowinem e che petinaq uloq pa taq ri sutzʼ chikaj».</seg>
					<seg id='MAR.14.63' type='verse'>Chi chanim, ri nim chuchqajaw kuraqatij ri ratzʼyaq e kubʼij: «¿La rajawaxik na jun qʼatbʼaltzij chqech?</seg>
					<seg id='MAR.14.64' type='verse'>Ri ix xita ri itzel tzij yoqʼbʼal ri Dyos. ¿Su kichomaj ri ix puwiʼ?». Konojel kkiya ri jun qʼatojtzij puwiʼ che taqal chrij kkamisaxik.</seg>
					<seg id='MAR.14.65' type='verse'>E jujun chkech, kkichubʼaj uwach ri areʼ. Kkichʼuq ri uwach, kkichʼayo e kkibʼij chrech: «¡Chubʼanaʼ qʼaxal utzij ri Dyos!». E ri eʼajpataninel sibʼalaj kkichʼay ri areʼ.</seg>
					<seg id='MAR.14.66' type='verse'>Xa jekʼuriʼ, ri Pedro kʼo ikim cho ja, kopan jun umokom ri nim chuchqajaw.</seg>
					<seg id='MAR.14.67' type='verse'>Kril ri Pedro che tajin kumiqʼ ribʼ. Sibʼalaj kukaʼyej chupalaj areʼ e kubʼij chrech: «Xoqujeʼ ri at, at kʼo rukʼ ri Jesus ri Ajnasaret».</seg>
					<seg id='MAR.14.68' type='verse'>Kʼatekʼut, ri areʼ, man in kʼo taj, kchaʼ: «Man wetaʼm taj e man kinchʼobʼ taj su ri kabʼij». Chi chanim kel ubʼi pa ri okibʼal, kʼatekʼuriʼ koqʼ jun amaʼ ekʼ.</seg>
					<seg id='MAR.14.69' type='verse'>Ri jun mokom che kril ri areʼ, kubʼij chi jumul chkech ri winaq: «¡We areʼ riʼ, jun kukʼ ri eʼareʼ!».</seg>
					<seg id='MAR.14.70' type='verse'>Kʼatekʼut, jumul chik ri areʼ kubʼij che man kuchʼobʼ ta uwach. Xas chanim chik, ri winaq che ekʼo chilaʼ kkibʼij chrech ri Pedro: «Qastzij neʼ che ri at, at jun kukʼ. E xoqujeʼ at Ajgalileʼa».</seg>
					<seg id='MAR.14.71' type='verse'>Kʼatekʼut, ri areʼ sibʼalaj kuraqaqej uchiʼ e ko kubʼij: «Ri in, man wetaʼm ta uwach ri achi che ri kitzijoj riʼ».</seg>
					<seg id='MAR.14.72' type='verse'>E xas chanim, koqʼ chukamul jun amaʼ ekʼ. E ri Luʼ, knaʼtaj chrech ri tzij xubʼij ri Jesus chrech: «Majaʼ na che kamul koqʼik ri amaʼ ekʼ, oxmul chik abʼim che ri at man awetaʼm ta nuwach ri in». E ri areʼ kutzaqapij oqʼej.</seg>
				</div>
				<div id='MAR.15' type='chapter'>
					<seg id='MAR.15.1' type='verse'>Chi chanim, arechiʼ ksaqar uwachulew, ri enimaʼq taq chuchqajawibʼ, kkisukʼumaj jun mulin ibʼ kukʼ ri enimaʼq winaq chik, ri eʼajtzʼibʼanelabʼ e konojel ri Sanedrin. Arechiʼ yuttajinaq chik ri Jesus, kkikʼam ubʼik e kkijach chrech ri Pilato.</seg>
					<seg id='MAR.15.2' type='verse'>Ri Pilato kuta chrech ri areʼ: «¿La at ri at ajawinel chkech ri Ajjudiʼo?». Ri Jesus kubʼij chrech: «At katbʼin weriʼ».</seg>
					<seg id='MAR.15.3' type='verse'>E ri enimaʼq taq chuchqajawibʼ sibʼalaj kkibʼan qʼatojtzij puwiʼ ri areʼ.</seg>
					<seg id='MAR.15.4' type='verse'>E ri Pilato, kuta chi jumul chrech: «Ri at, ¿la man kʼo ta jun tzij kabʼij? ¡Chawilampeʼ ri taq qʼatojtzij kbʼan pawiʼ ri at!».</seg>
					<seg id='MAR.15.5' type='verse'>Katekʼuriʼ, ri Jesus man kʼo ta jun tzij kubʼij. E ri Pilato sibʼalaj ksach ukʼuʼx chrech.</seg>
					<seg id='MAR.15.6' type='verse'>Chjujunal nimaqʼij, kutzaqapij ubʼi jun winaq chkech che ri ekʼo pa cheʼ, ri jun che kkaj e kkita ri eʼareʼ.</seg>
					<seg id='MAR.15.7' type='verse'>Kʼo jun pa cheʼ che ubʼiʼ Bʼarrabʼas. Xchapitaj ri areʼ chkixoʼl ri eʼitzel taq winaq che xkikamisaj jun achi aretaq chiʼ xyakitaj koyowal ri winaq.</seg>
					<seg id='MAR.15.8' type='verse'>Xepaqiʼ uloq ri winaq e xkimajij utayik ri utzil arech kesax ubʼi jun jeriʼ jacha ri naqʼatalik.</seg>
					<seg id='MAR.15.9' type='verse'>Ri Pilato kubʼij chkech: «¿La kiwaj che are kintzaqapij ubʼi chiwech ri ajawinel kech ri Ajjudiʼo?».</seg>
					<seg id='MAR.15.10' type='verse'>Rumal rech che ri areʼ kuchʼobʼo che ri echuchqajawibʼ xkijach ri areʼ, rumal ri kitiʼtik chrech.</seg>
					<seg id='MAR.15.11' type='verse'>Kʼatekʼuriʼ, ri enimaʼq taq chuchqajawibʼ kkikoj kikʼuʼx ri winaq arech are kkitaʼo che are ktzqapix ubʼi ri Bʼarrabʼas chkech.</seg>
					<seg id='MAR.15.12' type='verse'>Kʼatekʼuriʼ, ri Pilato kubʼij chi jumul chkech: «¿Su kʼut kinbʼan na chrech ri areʼ ri kibʼij chrech ajawinel kech ri Ajjudiʼo?».</seg>
					<seg id='MAR.15.13' type='verse'>Kʼatekʼut, jumul chik ri winaq sibʼalaj kkiraqaqej kichiʼ e kkibʼij: «Charipibʼaʼ cho ri ripibʼal!».</seg>
					<seg id='MAR.15.14' type='verse'>E ri Pilato kubʼij chkech: «¿Jas kʼut ri itzel ubʼanom?». Kʼatekʼut, ri eʼareʼ, jumul chik sibʼalaj ko chi na kkiraqaqej kichiʼ e kkibʼij: «Charipibʼaʼ cho ri ripibʼal».</seg>
					<seg id='MAR.15.15' type='verse'>Xa jeriʼ kʼut, ri Pilato are kraj utz kkanaj kan kukʼ ri winaq. Kutzaqapij ubʼi ri Bʼarrabʼas, kʼatekʼuriʼ kujach ubʼi ri Jesus chkech arechiʼ xchʼiyitaj ubʼi rukʼ asyar, arech kkiripabʼaʼ cho ri ripibʼal.</seg>
					<seg id='MAR.15.16' type='verse'>Ri exoltato kkikʼam ubʼi ri areʼ pa ri nimalaj ja, pa ri Pretoriʼo, e kesikʼix konojel ri kohorte.</seg>
					<seg id='MAR.15.17' type='verse'>Kkikoj jun kyaqlaj atzʼyaq chrech, kkipachʼuj ri kʼix, kkibʼan jun ketakik chrech e kkikoj cho ri ujolom.</seg>
					<seg id='MAR.15.18' type='verse'>Kkimajij uyaʼik jun rutzil uwach: «Utz awach ri at, at ajawinel kech ri Ajjudiʼo».</seg>
					<seg id='MAR.15.19' type='verse'>Kkiqʼosij ri ujolom rukʼ jun aj, kkichubʼaj uwach. Kkimej kichʼek chuwach, kkibʼano jacha nim kkil wi.</seg>
					<seg id='MAR.15.20' type='verse'>Aretaq chiʼ xetzʼabʼetaj uwach kumal ri eʼareʼ, kkesaj ri jun kyaqlaj atzʼyaq chrech e kkikoj chi ubʼi jumul ri ratzʼyaq ri areʼ.</seg>
					<seg id='MAR.15.21' type='verse'>E kkisikʼij jun achi che kokʼow ukoq chilaʼ, arech kutoʼ che ukʼamik ubʼi ri uripbʼal, are ri Simon ri Ajsirene, kitat ri Alejandro e ri Rufo, ri areʼ tzalijinaq uloq pa ri uchak che ri ulew.</seg>
					<seg id='MAR.15.22' type='verse'>E kkikʼam ubʼi ri Jesus pa ri jun kʼolbʼal che Golgota ri ubʼiʼ, che kubʼij jolomaj pa qachʼabʼal.</seg>
					<seg id='MAR.15.23' type='verse'>Kkiya chrech, amajaʼ rukʼ mirra, kʼatekʼuriʼ ri areʼ man kutij taj.</seg>
					<seg id='MAR.15.24' type='verse'>Xas chanim kkiripbʼa ri areʼ cho ri ripbʼal e kkikʼyaq retzʼabʼaxik ri ujachik ubʼi ri ratzʼyaq chkiwach.</seg>
					<seg id='MAR.15.25' type='verse'>Pa ri urox kajbʼal kʼo wi, aretaq chiʼ kkiripbʼaʼ ri areʼ cho ri ripbʼal.</seg>
					<seg id='MAR.15.26' type='verse'>Tzʼibʼatalik jas ri rumal xbʼan ri qʼatojtzij puwiʼ, jeriʼ kubʼij: «Ri ajawinel kech ri Ajjudiʼo».</seg>
					<seg id='MAR.15.27' type='verse'>E rukʼ ri areʼ keripbʼaʼxik ekebʼ elaqʼomabʼ, jun pa ri rikyaqʼabʼ e jun pa ri umox.</seg>
					<seg id='MAR.15.29' type='verse'>Ri winaq che keqʼax ukoq chilaʼ, kketzelaj uwach e kkijichʼjaʼ ri kijolom. Kkibʼij: «¡Utz nakʼut! ri at che kakʼis tzij puwiʼ ri Rachoch ri Dyos, kʼatekʼuriʼ, kayak chi jumul pa oxibʼ qʼij,</seg>
					<seg id='MAR.15.30' type='verse'>chakoloʼ bʼaʼ awibʼ ri at, ¡chaqasaj awibʼ cho ri ripbʼal!».</seg>
					<seg id='MAR.15.31' type='verse'>Xoqujeʼ ri enimaʼq taq chuchqajawibʼ e ri eʼajtzʼibʼanelabʼ ketzʼebʼej uwach ri eʼareʼ chkixoʼl e kkibʼij: «¡Ri areʼ xeʼukol nikʼaj chik, kʼatekʼuriʼ, man kkowin ta che ukolik ribʼ areʼ!</seg>
					<seg id='MAR.15.32' type='verse'>Ri Kristo, ri rajawinel ri Israʼel, chqaj bʼaʼ uloq chanim riʼ cho ri ripbʼal, arech kaqil ri uj e kujkojon chrech ri areʼ!». Xoqujeʼ, ri eripbʼam rukʼ ri areʼ sibʼalaj kketzelaj uwach.</seg>
					<seg id='MAR.15.33' type='verse'>Aretaq chiʼ kopan ri uwaq kajbʼal, kqʼequʼmarik ronojel ri uwachulew chi kʼateʼ na kopan ri ubʼelej kajbʼal.</seg>
					<seg id='MAR.15.34' type='verse'>Pa ri ubʼelej kajbʼal ri Jesus ko kuraqaqej uchiʼ: «Eloʼi, Eloʼi, lema sabaktani?». –che kubʼij pa qachʼabʼal: «Nudyos, Nudyos, ¿jasche ri at kinawonbʼaʼ kanoq?»–.</seg>
					<seg id='MAR.15.35' type='verse'>Ejujun chkech ri ekʼo chilaʼ, aretaq chiʼ kkita ri utzij, kkibʼij: «¡Jeʼ nakʼut, ri areʼ ksikʼin chrech ri Eliʼas!».</seg>
					<seg id='MAR.15.36' type='verse'>Kʼatekʼuriʼ, jun chkech kutij anim kbʼek e kumubʼaʼ uloq jun woʼs pa vinagre. Kukoj pa ri utzaʼm jun aj e kuya chrech arech kuqumuj. Kubʼij: «¡Chiyaʼa kanoq! Chqilaʼ na we kpe ri Eliʼas che uqasaxik».</seg>
					<seg id='MAR.15.37' type='verse'>E ri Jesus sibʼalaj ko kuraqaqej uchiʼ e kel ri ranimaʼ.</seg>
					<seg id='MAR.15.38' type='verse'>E ri payuʼ kʼo pa ri Rachoch ri Dyos kuraqatij ribʼ chi ajasik uloq e kopan ikim.</seg>
					<seg id='MAR.15.39' type='verse'>Ri jun kʼamalbʼe chkech okʼal xoltato che kʼo chuwach, aretaq chiʼ krilo che jeriʼ relbʼal ubʼi ri ranimaʼ xubʼano, kuraqaqej uchiʼ: «¡Qastzij nakʼut, we achi riʼ are Ukʼojol ri Dyos!»</seg>
					<seg id='MAR.15.40' type='verse'>Xoqujeʼ ekʼo ejujun ixoqibʼ che naj kekaʼy uloq, eʼare ri eʼareʼ ri Mariʼy ri Ajmagdala, ri Mariʼy che kinan ri kʼolik Santiʼago e ri Joset; e ri Salome.</seg>
					<seg id='MAR.15.41' type='verse'>Ri eʼareʼ che xkiterneʼbʼej e xkipatanij aretaq chiʼ ri areʼ kʼo pa ri Galileʼa. Xoqujeʼ ekʼo sibʼalaj ekʼi chik che epetinaq uloq rukʼ ri areʼ tza aretaq chiʼ xopan pa ri Jerusalem.</seg>
					<seg id='MAR.15.42' type='verse'>Aretaq chiʼ kqaj uwach ri qʼij, kʼatekʼuriʼ chi are kuriq ukoq ri Sukʼumanik, chuxeʼ kan ri qʼij sabʼado,</seg>
					<seg id='MAR.15.43' type='verse'>ri Jose ri Ajarimateʼa, jun winaq kʼo nim ubʼanik chkixoʼl ri Ajawabʼ, che xoqujeʼ ri areʼ reyeʼm ri Rajawibʼal ri Dyos, kpetik rukʼ ri Pilato e kuta ri ubʼaqil ri Jesus chrech.</seg>
					<seg id='MAR.15.44' type='verse'>Ri Pilato ksach ukʼuʼx che kaminaq chik. Kusikʼij ri kʼamalbʼe e kuta chrech we naj chik kaminaq.</seg>
					<seg id='MAR.15.45' type='verse'>Aretaq chiʼ retaʼm chik ri jastaq rumal ri kʼamalbʼe, kuya ri ubʼaqil chrech ri Jose.</seg>
					<seg id='MAR.15.46' type='verse'>Ri areʼ kuloqʼ jun atzʼyaq, kuqasaj uloq ri Jesus, kubʼatzʼ pa ri jun qʼuʼbʼal e kukoj kan pa jun ujul kaminaq che kʼotom cho jun abʼaj. Kʼatekʼuriʼ, kukoj kan jun abʼaj chuwach ri rokibʼal ri jul.</seg>
					<seg id='MAR.15.47' type='verse'>Ri Mariʼy ri Ajmagdala e ri Mariʼy ri unan ri Joset, kkilo jawichiʼ kokisax kan wi ri areʼ.</seg>
				</div>
				<div id='MAR.16' type='chapter'>
					<seg id='MAR.16.1' type='verse'>Pa taq ri ukʼisbʼalil ri Sabʼado, ri Mariʼy ri Ajmagdala, ri Mariʼy ri unan ri Santiʼago, e ri Salome, kkiloqʼ kʼokʼ taq kunabʼal arech kebʼe che ukʼokʼarisaxik ri ubʼaqil.</seg>
					<seg id='MAR.16.2' type='verse'>E aretaq chiʼ ksaqar uwachulew, ri nabʼe qʼij che ri xmano, kebʼe pa ri ujul, aretaq chiʼ kel uloq ri qʼij.</seg>
					<seg id='MAR.16.3' type='verse'>Kkibʼij chkibʼil kibʼ: «¿Jachin kresaj riʼ ri abʼaj chqawach ri kʼo chuchiʼ ri jul?».</seg>
					<seg id='MAR.16.4' type='verse'>E aretaq chiʼ kekaʼy apan chikaj, kkilo che esam chik ri abʼaj che kʼo puwiʼ ri jul; sibʼalaj nim ri jun abʼaj.</seg>
					<seg id='MAR.16.5' type='verse'>Keʼok pa ri jul, kʼatekʼuriʼ kkil jun kʼojol ala tʼuyul pa ri rikyaqʼabʼ, ukojom saq taq atzʼyaq e ri eʼareʼ kkixibʼij kibʼ.</seg>
					<seg id='MAR.16.6' type='verse'>Kʼatekʼuriʼ, ri areʼ kubʼij chkech: «Mixibʼij iwibʼ. Ri Jesus ri Ajnasaret che kitzukuj ri ix, che ri xripabʼaxik cho ri ripbʼal. Ri areʼ xkʼastaj uwach, man kʼo ta waral. Chiwilampeʼ ri kʼolbʼal jawichiʼ xokisax wi.</seg>
					<seg id='MAR.16.7' type='verse'>Kʼatekʼut, jix jibʼij chkech ri eʼutijoxelabʼ e chrech ri Luʼ, che knabʼeʼaj riʼ ri areʼ chkiwach pa ri Galileʼa: Jelaʼ, kkil na wi ri areʼ, jeriʼ jas xubʼij chkech».</seg>
					<seg id='MAR.16.8' type='verse'>Ri eʼareʼ keʼanimajik, keʼel uloq pa ri jul, rumal rech che sibʼalaj keqoyqotik e jun xibʼirikil xechapowik. Kʼatekʼuriʼ, man kʼo ta xkitzijojbʼej weriʼ rumal rech che kixibʼim kibʼ.</seg>
					<seg id='MAR.16.9' type='verse'>Ri areʼ, xkʼastaj aqʼabʼil, pa ri nabʼe qʼij rech ri xmano, e nabʼe kukʼut ribʼ chuwach ri Mariʼy ri ajmagala, che xas che areʼ xeʼukʼyaq uloq wuqubʼ Itzel.</seg>
					<seg id='MAR.16.10' type='verse'>Ri areʼ kbʼe che ubʼixik weriʼ chkech ri xekʼojiʼk erachiʼl ri areʼ, che tajin kebʼisonik e tajin keʼoqʼik.</seg>
					<seg id='MAR.16.11' type='verse'>Ri eʼareʼ, aretaq chiʼ kkito che kʼaslik ri areʼ e che ilitajinaq chi rumal ri areʼ, man kkikotaj taj.</seg>
					<seg id='MAR.16.12' type='verse'>Chuwach chi aqʼanoq weriʼ, ri areʼ jun wi chik ri ukʼayibʼal kukʼut ribʼ chkiwach ekebʼ chik chkech ri eʼareʼ, aretaq chiʼ bʼenam kkibʼano pa ri kʼolbʼal kulew.</seg>
					<seg id='MAR.16.13' type='verse'>E ri eʼareʼ ketzalij uloq che ubʼixik weriʼ chkech ri e nikʼaj chik, e xoqujeʼ man kekojon ta chkech ri eʼareʼ.</seg>
					<seg id='MAR.16.14' type='verse'>E pa ukʼisbʼalil kukʼut ribʼ chkech ri ejuʼlajuj aretaq chiʼ tajin kewaʼik. Ri areʼ keʼuyajyatej rumal rech che sibʼalaj man kkaj taj kekojon chkech ri xeʼilowik che kʼaslik ri areʼ.</seg>
					<seg id='MAR.16.15' type='verse'>E kubʼij chkech: «Jix pa ronojel uwachulew, chiyaʼa ubʼixik ri utzlaj tzij pa ronojel uxeʼkaj pa ronojel uwachulew.</seg>
					<seg id='MAR.16.16' type='verse'>Jachin ri kkojon chrech weriʼ e kqasax jaʼ puwiʼ, kkoltaj riʼ. Ri areʼ che man kukoj ta weriʼ man kkoltaj ta riʼ.</seg>
					<seg id='MAR.16.17' type='verse'>Are waʼ we jetaq kʼutbʼal kkʼojiʼ kukʼ ri kekojon chrech we jastaq riʼ: Pa ri nubʼiʼ kekikʼyaq na ri Itzel, ketzijon na pa kʼakʼ taq chʼabʼal,</seg>
					<seg id='MAR.16.18' type='verse'>kkichap na nimaʼq taq kumatz, e kneʼbʼaʼ kkitij jun itzelalaj kunabʼal man kubʼan ta kʼax chkech. Kkiya na ri kiqʼabʼ pakiwiʼ ri eyawabʼibʼ e kekunataj na riʼ».</seg>
					<seg id='MAR.16.19' type='verse'>E aretaq chiʼ xbʼitajik we utzij chkech riʼ, ri Ajawxel Jesus, kpaqabʼax chi pa ri kaj e ktʼuyiʼ pa ri rikyaqʼabʼ ri Dyos.</seg>
					<seg id='MAR.16.20' type='verse'>E ri eʼareʼ kebʼe che ubʼixik ri tzij pa ronojel kʼolibʼal. Ri Ajawxel ktobʼan kukʼ e kujikibʼaʼ ri Tzij rukʼ ri jetaq kʼutbʼal che krachiʼlaj.</seg>
				</div>
			</div>
			<div id='LUK' type='book'>
				<div id='LUK.1' type='chapter'>
					<seg id='LUK.1.1' type='verse'>Jeriʼ nakʼut, ejujun taq winaq, kitzʼ- ibʼam chik ri ucholajil ri jastaq che xkʼulmatajik chqaxoʼl,</seg>
					<seg id='LUK.1.2' type='verse'>jeʼ jas xkibʼij chqech, ri xkimajij rilik e ri xkipatanij ri tzij.</seg>
					<seg id='LUK.1.3' type='verse'>Xoqujeʼ ri in, xinwetaʼmaj waʼ ronojel we jastaq riʼ, xinwaj xintzʼibʼaj weriʼ chawech, loqʼalaj Teʼofilo,</seg>
					<seg id='LUK.1.4' type='verse'>arech kawetaʼmaj ri ukowil we kʼutbʼal riʼ che xakʼam ri at.</seg>
					<seg id='LUK.1.5' type='verse'>Pa taq ri uqʼijil ri Herodes, rajawinel ri Juda, kʼo jun chuchqajaw che ubʼiʼ Sakariʼas rech ri ukomon ri Abʼiʼas, e ri rixoqil ri areʼ umiʼal kan ri Aʼaron, ubʼiʼ Xper.</seg>
					<seg id='LUK.1.6' type='verse'>Ekebʼ eʼareʼ riʼ, esukʼ chuwach ri Dyos. Kkinimaj ronojel ri utaqanik e ri upixabʼ ri Ajawxel 7.</seg>
					<seg id='LUK.1.7' type='verse'>Ri eʼareʼ man kʼo ta kalkʼuwaʼl, rumal che menchoʼr ri Xper, xoqujeʼ chi ekebʼ eriʼj taq winaq chik.</seg>
					<seg id='LUK.1.8' type='verse'>Aretaq chiʼ ri areʼ kʼo chrech ri uchuchqajawinik chuwach ri Dyos kukʼ ri ukomon,</seg>
					<seg id='LUK.1.9' type='verse'>xchaʼik arech kok ubʼi che uporoxik ri kʼokʼ qʼol pa ri Nim Rachoch ri Ajawxel.</seg>
					<seg id='LUK.1.10' type='verse'>Konojel ri siwantinimit tajin kkibʼan chʼabʼal cho ri tyox apanoq, xas pa ri kajbʼal rech okojik ri kʼokʼ qʼol.</seg>
					<seg id='LUK.1.11' type='verse'>Kukʼut ribʼ ri anjel rech ri Ajawxel chuwach ri areʼ, takʼal pa rikʼyaqʼabʼ ri porobʼal kʼokʼ qʼol.</seg>
					<seg id='LUK.1.12' type='verse'>Ri Sakariʼas ma kuchʼobʼ ta waʼ we jastaq riʼ e kuxibʼij ribʼ.</seg>
					<seg id='LUK.1.13' type='verse'>Kʼatekʼuriʼ, ri anjel kubʼij chrech: «Maxibʼij awibʼ Sakariʼas. Ri ataʼnik xtatajik, ri awixoqil Xper kraʼlkʼuwaʼlaj na jun akʼojol. Ri areʼ, Xwan ri ubʼiʼ kakojo.</seg>
					<seg id='LUK.1.14' type='verse'>Jun nimalaj kiʼkotemal riʼ chawech ri at xoqujeʼ ekʼi riʼ kekiʼkot na aretaq chiʼ kaʼlaxik.</seg>
					<seg id='LUK.1.15' type='verse'>Ri areʼ nim uqʼijil riʼ chuwach ri Ajawxel, man kutij ta riʼ ri amajaʼ e ri tzam. Ri tyoxlaj uxlabʼxel kunojisaj riʼ ri areʼ chi chusantil uloq.</seg>
					<seg id='LUK.1.16' type='verse'>Kujalkʼatij na riʼ ri kikʼaslemal ri sibʼalaj eralkʼuwaʼl ri Israʼel chuwach ri Ajawxel, ri Kidyos.</seg>
					<seg id='LUK.1.17' type='verse'>E kbʼe na riʼ, chuwach ri areʼ rukʼ ri ruxlabʼal e ri uchuqʼabʼ ri Eliʼas. Kubʼan na che ktzalej uloq ri kanimaʼ ri enan tat chkech ri eʼalkʼuwaʼlxelabʼ, xoqujeʼ ri eʼitzel taq winaq, ri ekutz taq winaq, ketzalij na riʼ pa ri kinoʼjibʼal ri esukʼ taq winaq arech kusukʼabʼaʼ jun tinimit chrech ri Ajawxel».</seg>
					<seg id='LUK.1.18' type='verse'>Kubʼij ri Sakariʼas chrech ri anjel: «¿Su ri kinwil na, arech kinchʼobʼ weriʼ? Ri in, in riʼj winaq chik, xoqujeʼ ri wixoqil».</seg>
					<seg id='LUK.1.19' type='verse'>Ri anjel kubʼij chrech: «In ri in Gabʼriʼel, ri in takʼal chuwach ri Dyos e ri areʼ inutaqom uloq ri in arech kulinbʼij chawech we utzalaj tzij riʼ.</seg>
					<seg id='LUK.1.20' type='verse'>E ri at, at mem katkanaj kanoq riʼ chi kʼateʼ na ri qʼij che kpe na weriʼ, rumal rech che man kakoj ta ri nutzij che qastzij kbʼantaj na pa ri uqʼij».</seg>
					<seg id='LUK.1.21' type='verse'>Ri winaq tajin keyeʼm ri Sakariʼas, ksach kikʼuʼx che ri areʼ kbʼeytaj pa ri Nim Rachoch ri Dyos.</seg>
					<seg id='LUK.1.22' type='verse'>Aretaq chiʼ kel uloq, man kkowin taj kchʼaw chkiwach. Kkichʼobʼo che ri areʼ xril jun mayibʼal pa ri Nim Rachoch ri Dyos. Kubʼan memal e ri areʼ xas mem xkanajik.</seg>
					<seg id='LUK.1.23' type='verse'>Aretaq chiʼ kukʼis ri upatanajik che chuchqajawinik, ktzalej pa ri rachoch.</seg>
					<seg id='LUK.1.24' type='verse'>Chanim ri rixoqil, Xper, iwabʼ chichuʼ chik e man kukʼut ta chi ribʼ jobʼ ikʼ.</seg>
					<seg id='LUK.1.25' type='verse'>Kubʼij: «Are waʼ ri xubʼan ri utoqʼobʼ ri Ajawxel chwech ri in, aretaq xraj xuchup ri nukʼixbʼal chkiwach ri winaq!».</seg>
					<seg id='LUK.1.26' type='verse'>Pa ri waqibʼ ikʼ, ri Dyos kutaq ri anjel Gabʼriʼel pa jun utinamit ri Galileʼa, ubʼiʼ Nasaret</seg>
					<seg id='LUK.1.27' type='verse'>rukʼ jun qʼapoj ali che yuqul chi utzij rukʼ ri Jose rech ri uwinaq ri David e Mariʼy ubʼiʼ ri qʼapoj ali.</seg>
					<seg id='LUK.1.28' type='verse'>Kok ubʼik e kubʼij chrech: «Chatkiʼkot bʼaʼ, ri at katunojisaj ri utoqʼobʼ, ri Ajawxel kʼo awukʼ».</seg>
					<seg id='LUK.1.29' type='verse'>Rukʼ we tzij riʼ kuxibʼij ribʼ, kuchomaj: «¿Suche we jun rutzil nuwach riʼ?».</seg>
					<seg id='LUK.1.30' type='verse'>Kubʼij ri angel chrech: «Maxibʼij awibʼ, Mariʼy, ariqom ri utoqʼobʼ ri Dyos.</seg>
					<seg id='LUK.1.31' type='verse'>Xaqbʼiʼ waʼ ri at atyawabʼ ali chik e kawalkʼuwaʼlaj na jun awal; Jesus ri ubʼiʼ kakojo.</seg>
					<seg id='LUK.1.32' type='verse'>Ri areʼ nimalaj uqʼijil riʼ, ri ubʼiʼ kokisaxik, Ukʼojol ri Nimalaj Ubʼantajik. Ri Ajawxel kuya na chrech ri areʼ ri nim utem ri David, che nimalaj ojer utat.</seg>
					<seg id='LUK.1.33' type='verse'>Ri areʼ kajawinik pa kiwiʼ ri uwinaq ri Jakobʼ milsiʼent junabʼ, e ri rajawinem man kʼo ta ukʼisik».</seg>
					<seg id='LUK.1.34' type='verse'>E ri Mariʼy kubʼij chrech ri anjel: «¿Jas ubʼantajik waʼ weriʼ, ri in man wetaʼm ta uwach achi?».</seg>
					<seg id='LUK.1.35' type='verse'>Ri anjel kubʼij chrech: «Ri Tyoxlaj Uxlabʼaxel kpe na riʼ pawiʼ ri at, ri uchuqʼabʼ ri Nimalaj Ubʼantajik katukʼam na chuxeʼ ri umuʼj, rumal kʼu waʼ ri kaʼlaxik, tyox riʼ: ukʼojol ri Dyos.</seg>
					<seg id='LUK.1.36' type='verse'>Ri Xper, che ri awachalal, kamik riʼ, yawabʼ chichuʼ chik pa ri uriʼjbʼik, rukʼam jun ral. Kʼo chi pa waqibʼ ikʼ, ri areʼ che kbʼix menchoʼr chichuʼ chech.</seg>
					<seg id='LUK.1.37' type='verse'>Rumal che man kʼo ta jun jas uwach che mata kkowin ri Dyos chrech».</seg>
					<seg id='LUK.1.38' type='verse'>Ri Mariʼy kubʼij: «Ri in inupataninel ri Ajawxel, chbʼantajoq bʼaʼ jas ri usukʼumam ri atzij!». Ri angel kuya kanoq, kel bʼik.</seg>
					<seg id='LUK.1.39' type='verse'>Pa we taq qʼij riʼ, ri Mariʼy kel ubʼik, chanim kel ubʼik, kbʼe pa ri juyubʼ, pa jun utinamit ri Juda.</seg>
					<seg id='LUK.1.40' type='verse'>Kokik pa ri rachoch ri Sakariʼas, kuya jun rutzil uwach ri Xper.</seg>
					<seg id='LUK.1.41' type='verse'>Aretaq chiʼ ri Xper kuta ri rutzil uwach kuya ri Mariʼy chrech, ri akʼal kukʼyaq ribʼ pa ri usantil uloq e ri Tyoxlaj Uxlabʼxel kunojisaj ri Xper.</seg>
					<seg id='LUK.1.42' type='verse'>Kʼatekʼuriʼ, rukʼ kowlaj uchʼabʼal kubʼij: «Attewchiʼm chkixoʼl ri ixoqibʼ, tewchiʼm ri usiʼj xuʼm kʼo chuʼasantil.</seg>
					<seg id='LUK.1.43' type='verse'>¿Suche kpe uloq wukʼ ri in, ri unan ri Wajawxel?</seg>
					<seg id='LUK.1.44' type='verse'>Aretaq chi kinta ri rutzil nuwach kayaʼo, ri akʼal rukʼ kiʼkotemal kukʼyaq ribʼ chuʼusantil.</seg>
					<seg id='LUK.1.45' type='verse'>¡Jeʼ nakʼut, sibʼalaj kiʼkotemal rech, ri kukojo che kbʼantaj na ri tzij che xubʼij ri Ajawxel chrech!»</seg>
					<seg id='LUK.1.46' type='verse'>Ri Mariʼy chanim kubʼij: «Ri wuxlabʼal kubʼixoj ri Ajawxel,</seg>
					<seg id='LUK.1.47' type='verse'>e ri wuxlabʼal kchʼoplin che kiʼkotemal chrech ri Dyos ri nukolonel,</seg>
					<seg id='LUK.1.48' type='verse'>rumal rech che xinrilo che kinwonej wibʼ ri in, che in umokom. Jeʼ nakʼut, kamik riʼ, konojel ri mayilqʼijsaq kkibʼij na riʼ chwech, che ri in sibʼalaj tewchiʼtalik kiʼkotemal in kʼolik,</seg>
					<seg id='LUK.1.49' type='verse'>rumal rech ri sibʼalaj jastaq uwach, xubʼan chwech. Tyoxlaj ri ubʼiʼ ri Areʼ,</seg>
					<seg id='LUK.1.50' type='verse'>ri loqʼoqʼebʼal ukʼuʼx kulikʼej pakiwiʼ ri mayil taq qʼijsaq, che nim kkil wi ri areʼ.</seg>
					<seg id='LUK.1.51' type='verse'>Ri uchuqʼabʼ ri uqʼabʼ ri areʼ xujubʼuj uloq, ri areʼ xeʼujubʼuj ri winaq che kkinimarisaj kibʼ.</seg>
					<seg id='LUK.1.52' type='verse'>Ri areʼ xeʼuqasaj ri enim ajawinel cho ri kitem e keʼuchʼelej ri winaq che kwonej kibʼ.</seg>
					<seg id='LUK.1.53' type='verse'>Ri areʼ xeʼunojisaj chrech ri jastaq kech ri kenumik, xeʼeresaj ubʼik ri eqʼinomabʼ rukʼ jamalik kiqʼabʼ.</seg>
					<seg id='LUK.1.54' type='verse'>Ri areʼ xpe che utoʼik ri Israʼel, ri upataninel, xunaʼtisaj ri areʼ, ri loqʼoqʼebʼal ukʼuʼx</seg>
					<seg id='LUK.1.55' type='verse'>–Jeʼ jacha xubʼij chkech ri eqanan eqatat– che toqʼobʼ chrech ri Abʼraham xoqujeʼ chkech ri rijaʼal pa junalik junabʼ!».</seg>
					<seg id='LUK.1.56' type='verse'>Ri Mariʼy oxibʼ ikʼ kkanaj rukʼ ri areʼ, kʼatekʼuriʼ ktzalej pa ri rachoch.</seg>
					<seg id='LUK.1.57' type='verse'>Aretaq chiʼ ri Xper kril uwach ri ral, kuloqʼaj jun laj ala.</seg>
					<seg id='LUK.1.58' type='verse'>Ri eʼukʼulja e ri erachalaxik kketaʼmaj che ri Ajawxel xukʼut ri loqʼobʼal ukʼuʼx chrech, kekiʼkot rukʼ ri areʼ.</seg>
					<seg id='LUK.1.59' type='verse'>Arechiʼ xopan ri wajxaqibʼ qʼij kebʼek arech kpusik ri uwiʼ ukowil ubʼaqil ri alaj ala. Kʼatekʼuriʼ are kkaj che Sakariʼas ri ubʼiʼ areʼ kkojik, jeʼ jas ri ubʼiʼ ri utat.</seg>
					<seg id='LUK.1.60' type='verse'>Kʼatekʼuriʼ ri unan kubʼij: «Jayiʼ, Xwan ri ubʼiʼ kokisaxik».</seg>
					<seg id='LUK.1.61' type='verse'>Kkibʼij chrech: «Man kʼo ta jun chkixoʼl ri awachalaxik che Xwan ri ubʼiʼ».</seg>
					<seg id='LUK.1.62' type='verse'>Kʼatekʼuriʼ, rukʼ kʼutbʼal kkita chrech ri utat, jas ubʼiʼ ri ralkʼuwaʼl kraj koʼkisaxik.</seg>
					<seg id='LUK.1.63' type='verse'>Ri areʼ kuta jun alaj tzʼalam arech kutzʼibʼaj: «Xwan ri ubʼiʼ». Kʼatekʼuriʼ, konojel ksach kikʼuʼx chrech we riʼ.</seg>
					<seg id='LUK.1.64' type='verse'>Chanim kujaq ribʼ ri uchiʼ, xutzaqopij ribʼ ri raqʼ e kchʼawik, kʼatekʼuriʼ kutewchiʼj ri Dyos.</seg>
					<seg id='LUK.1.65' type='verse'>Keʼuchap xibʼrikil konojel ri eʼukʼulja e pa ri juyubʼ rech Juda ktzijox ronojel we jastaq riʼ.</seg>
					<seg id='LUK.1.66' type='verse'>Konojel ri kkita we tzij riʼ kkichomaj pa kanimaʼ, tekʼut, kkibʼij: «¿Su waʼ we alaj ala riʼ?». Ri uqʼabʼ ri Ajawxel kʼo rukʼ ri areʼ.</seg>
					<seg id='LUK.1.67' type='verse'>Nojinaq chrech ri Tyoxlaj Uxlabʼaxel, ri Sakariʼas che utat, jeʼ jas qʼaxal utzij ri Dyos, kubʼij:</seg>
					<seg id='LUK.1.68' type='verse'>«Tewchiʼtalik ri Ajawxel, ri Udyos ri Israʼel, rumal rech che kusolij e kutoʼ uwach ri siwan utinamit,</seg>
					<seg id='LUK.1.69' type='verse'>kuyaʼ jun chuqʼabʼ chqech, rech kujkoltaj ri uj, pa ri rachoch ri David, ri upataninel,</seg>
					<seg id='LUK.1.70' type='verse'>jeʼ jas xubʼij ojer taq tzij kanoq pa kichiʼ ri etyoxlaj taq qʼaxal utzij ri Dyos,</seg>
					<seg id='LUK.1.71' type='verse'>arech kujkoltaj ri uj chkiwach ri qakʼulel, arech kujtoʼtaj pa kiqʼabʼ ri kkaj ri itzel chqech.</seg>
					<seg id='LUK.1.72' type='verse'>Kuyaʼ ri uloqʼobʼal ukʼuʼx chkech ri eqanan eqatat, kunaʼtisaj ri tyoxlaj chapbʼal uqʼabʼ,</seg>
					<seg id='LUK.1.73' type='verse'>rumal che ri areʼ xujikibʼaʼ ri utzij chrech ri qatat Abʼraham che kuyaʼ chqech,</seg>
					<seg id='LUK.1.74' type='verse'>arech man kʼo ta xibʼrikil, xujresaj ri uj pa kiqʼabʼ ri eqakʼulel rech upatanixik ri areʼ</seg>
					<seg id='LUK.1.75' type='verse'>pa tyoxlaj kʼaslemal, pa sukʼilalaj kʼaslemal chuwach ri areʼ ronojel qʼij.</seg>
					<seg id='LUK.1.76' type='verse'>E ri at, alaj ala, kokisax na abʼiʼ qʼaxal utzij ri Nimalaj Ubʼantajik; rumal rech che katbʼe na chuwach ri Ajawxel, arech kasukʼumaj ri ubʼe</seg>
					<seg id='LUK.1.77' type='verse'>arech ri siwan utinimit ketaʼmaj che kekoltajik na rumal che ksach na ri kimak,</seg>
					<seg id='LUK.1.78' type='verse'>rumal ri loqʼobʼal ukʼuʼx ri Dyos chqech ri uj, che xqilo arechiʼ xpe jun chʼimil chilaʼ chikaj,</seg>
					<seg id='LUK.1.79' type='verse'>xuyaʼ ri uchäj, ri usaqil chqech arech keʼunikej ri ekʼo pa qʼequʼm, ri ekʼo pa umuʼj ri kamikal arech kujubʼinsaj pa ri ubʼe ri nimalaj utzil».</seg>
					<seg id='LUK.1.80' type='verse'>Kkʼiyik ri alaj ala e kkowir ri ruxlabʼal. Kkanaj pa ri tzʼinalik ulew chi kʼateʼ na kukʼut ribʼ chuwach ri Israʼel.</seg>
				</div>
				<div id='LUK.2' type='chapter'>
					<seg id='LUK.2.1' type='verse'>Pa taq we qʼij riʼ kpe jun uwuj ri Sesar Aʼugusto, arech kkitzʼibʼaj kibʼiʼ ri uwinaq rech ronojel ri uwachulew jawiʼ ejeqel wi.</seg>
					<seg id='LUK.2.2' type='verse'>We nabʼe tzʼibʼanik bʼiʼaj riʼ, arechiʼ kbʼanik, kʼo ri Sirino che rajawinel che ri Siriʼa.</seg>
					<seg id='LUK.2.3' type='verse'>Konojel ri winaq kebʼekitzʼibʼaj kibʼiʼ pa ri kitinamit.</seg>
					<seg id='LUK.2.4' type='verse'>Ri Jose, xoqujeʼ kpe uloq pa ri Galileʼa, kel uloq pa ri tinamit Nasaret, kopan pa ri Judeʼa, pa ri utinamit ri David, che Bʼelem ri ubʼiʼ, –rumal che ri areʼ kʼo rech chkech ri uwinaq ri David–</seg>
					<seg id='LUK.2.5' type='verse'>arech ku-tzʼibʼaj ri ubʼiʼ rukʼ ri Mariʼy che rixoqil, e ri Mariʼy yawabʼ ixoq chik kʼolik.</seg>
					<seg id='LUK.2.6' type='verse'>Kopan ri uqʼij ri areʼ che kril uwach ri ral.</seg>
					<seg id='LUK.2.7' type='verse'>Kril uwach ri nabʼe ral, kubʼuk ri areʼ rukʼ jun atzʼyaq e kuqʼoyobʼaʼ pa jun echʼabʼal rumal che man kʼo ta kikʼolbʼal xkiriqo pa ri ja.</seg>
					<seg id='LUK.2.8' type='verse'>Ekʼo eʼajyuqʼabʼ pa ri jetaq ulew, che kechajin chukral chaqʼabʼ.</seg>
					<seg id='LUK.2.9' type='verse'>Ri anjel rech ri Ajawxel takʼal chkinaqaj ri eʼareʼ e keʼubʼuku ri uqʼij ri Ajawxel rukʼ ri usaqil, rukʼ ri uchäjil; kʼatekʼuriʼ sibʼalaj kkixibʼij kibʼ.</seg>
					<seg id='LUK.2.10' type='verse'>Ri anjel kubʼij chkech: «Mixibʼij iwibʼ kulinbʼij jun sibʼalaj kiʼkotemal chiwech e chkech konojel ri siwantinimit.</seg>
					<seg id='LUK.2.11' type='verse'>Kamik riʼ xaʼlax jun ikolonel, ri areʼ are ri Kristo Ajawxel, pa ri utinamit ri David.</seg>
					<seg id='LUK.2.12' type='verse'>Ri jun kʼutbʼal chiwech are weriʼ: Kiriq na riʼ jun alaj nuchʼ bʼakum rukʼ jun atzʼyaq e kotzʼol pa jun echaʼbʼal».</seg>
					<seg id='LUK.2.13' type='verse'>Xaqbʼiʼ kepe uloq rukʼ ri anjel ejumulaj eʼanjel chik eʼajchʼoj rech ri kaj, nim uqʼijil kkiya ri Dyos, kkibʼij:</seg>
					<seg id='LUK.2.14' type='verse'>«¡Nimalaj uqʼij ri Dyos pa ri nimalaj kaj, xoqujeʼ chuwachulew, nimalaj utzil chkech ri winaq che keʼuloqʼoqʼej ri Areʼ!».</seg>
					<seg id='LUK.2.15' type='verse'>E aretaq chiʼ ri eʼanjel keʼel ubʼi chikaj, ri eʼajyuqʼabʼ kkibʼij: «Joʼ chi pa Bʼelem e chqilaʼ bʼaʼ we jastaq riʼ che xuyaʼ ri Ajawxel chqech pa etaʼmaxik».</seg>
					<seg id='LUK.2.16' type='verse'>Xaqbʼiʼ kebʼek e kekiriqaʼ ri Mariʼy, ri Jose e ri nuchʼ kotzʼol pa ri echaʼbʼal.</seg>
					<seg id='LUK.2.17' type='verse'>Kkil ri areʼ, kkitzijoj ri tzij che kkita puwiʼ ri nuchʼ riʼ.</seg>
					<seg id='LUK.2.18' type='verse'>Konojel ri kkitaʼo, kemayowik puwiʼ we tzij riʼ che kkibʼij ri eʼajyuqʼabʼ.</seg>
					<seg id='LUK.2.19' type='verse'>Ri Mariʼy kukʼol we tzij riʼ, kuchomaj pa ri ranimaʼ.</seg>
					<seg id='LUK.2.20' type='verse'>Ri eʼajyuqʼabʼ keʼel ubʼik, nim uqʼijil kkiyaʼ ri Dyos, rumal rech, ri jastaq che xkitaʼo e xkilo, jeriʼ jas xbʼix chkech.</seg>
					<seg id='LUK.2.21' type='verse'>Pa ri wajxaqibʼ qʼij xpus uwiʼ ri ukowil ubʼaqil, Jesus ri ubʼiʼ ri areʼ xokisaxik, ri bʼiʼaj che xubʼij ri anjel arechiʼ majaʼ kajaqeʼ cho usantil.</seg>
					<seg id='LUK.2.22' type='verse'>Aretaq kpe ri uqʼij ri chʼajchʼobʼenik kech ri eʼareʼ, jeʼ jas kubʼij ri upixabʼ ri Moʼises, kkikʼam ubʼi ri areʼ pa ri Jerusalem arech kkisujuj ri areʼ chuwach ri Dyos,</seg>
					<seg id='LUK.2.23' type='verse'>jeʼ jas tzʼibʼam pa ri upixabʼ ri Ajawxel: Ronojel nabʼe ala, ktyoxrisaxik chrech ri Ajawxel,</seg>
					<seg id='LUK.2.24' type='verse'>e arech ksujux jun tabʼal toqʼobʼ, jeʼ jas bʼim pa ri upixabʼ ri Ajawxel, ejukʼulaj ut, on ekebʼ alaj taq palomax.</seg>
					<seg id='LUK.2.25' type='verse'>Kʼo pa ri Jerusalem jun achi, Simeʼon ri ubʼiʼ. We achi riʼ sukʼ kʼolik, reyeʼm ri kubʼisibʼal ukʼuʼx ri Israʼel, e ri Tyoxlaj Uxlabʼaxel kʼo puwiʼ ri areʼ.</seg>
					<seg id='LUK.2.26' type='verse'>Ri Tyoxlaj Uxlabʼaxel ubʼim chech, che man kril ta na ri kamikal aretaq chiʼ majaʼ kril na ri Kristo rech ri Ajawxel.</seg>
					<seg id='LUK.2.27' type='verse'>Kpe pa ri nim rachoch ri Dyos, silobʼisam uloq rumal ri Uxlabʼaxel, e aretaq chiʼ ri unan utat kikʼamom uloq ri alaj Jesus arech kkibʼano jas ri kubʼij ri pixabʼ,</seg>
					<seg id='LUK.2.28' type='verse'>ri Simeʼon kuqʼaluj ri Jesus pa uqʼabʼ, kutewchiʼj ri Dyos, kʼatekʼuriʼ kubʼij:</seg>
					<seg id='LUK.2.29' type='verse'>«Kamik riʼ, Nimalaj Ajaw, katkowinik kabʼano, jeriʼ jas ri atzij, kayaʼo chech ri apataninel kbʼe pa ri nimalaj utzil;</seg>
					<seg id='LUK.2.30' type='verse'>rumal rech che ri nuwoqʼoch xril ri akolonem</seg>
					<seg id='LUK.2.31' type='verse'>che xasukʼumaj chkiwach konojel ri taq siwantinimit</seg>
					<seg id='LUK.2.32' type='verse'>chäj, chkech ri winaq che man kekojon taj jacha ri uj, e nimalaj uqʼijil chrech ri siwan atinimit Israʼel».</seg>
					<seg id='LUK.2.33' type='verse'>Ri unan utat kkimayij ri utzij kubʼij ri Simeʼon puwiʼ ri areʼ.</seg>
					<seg id='LUK.2.34' type='verse'>Ri Simeʼon keʼutewchij ri eʼareʼ e kubʼij chrech ri unan, ri Mariʼy: «¡Chawilampeʼ! rumal rech we ala riʼ, kʼo sibʼalaj ketzaq na, kʼo sibʼalaj kewaʼlaj na pa ri Israʼel, kuxik kʼutbʼal rech kʼuleʼlanik,</seg>
					<seg id='LUK.2.35' type='verse'>¡Ekʼu ri at, jun chʼichʼ rech chʼoʼj kuqʼebʼaʼ na riʼ ri awuxlabʼal! –arech kilitaj na ri kʼuʼtalik taq chomanik pa sibʼalaj taq animaʼ».</seg>
					<seg id='LUK.2.36' type='verse'>xoqujeʼ kʼo jun ixoq, qʼaxal utzij ri Dyos, ri Ana umiʼal ri Fanueʼl, rech ujuqʼat ri Aser. Ri areʼ sibʼalaj riʼj winaq chik. Wuqubʼ junabʼ xukʼaslemaj ri kʼulanem.</seg>
					<seg id='LUK.2.37' type='verse'>Chi melkaʼn chi uloq arechiʼ xopan pa jumuchʼ kijebʼ ujunabʼ. Ri areʼ man kuyaʼ ta kan ri nimalaj rachoch ri Dyos, kupatanij ri Dyos chi paqʼij, chi chaqʼabʼ, kmewajik e kchʼaw rukʼ ri Dyos.</seg>
					<seg id='LUK.2.38' type='verse'>Junam kpetik arechiʼ xkʼulmatajik weriʼ, nim uqʼijil ri Dyos e kutzijoj ri ala chkech ri keyeʼm che ktotaj na ri Jerusalem.</seg>
					<seg id='LUK.2.39' type='verse'>Aretaq kkikʼis ubʼanik ronojel taq ri utzij ri upixabʼ ri Ajawxel, ketzalej pa ri Galileʼa, pa ri kitinimit Nasaret.</seg>
					<seg id='LUK.2.40' type='verse'>Ri alaj ala kkʼiyik, kyaʼtaj ri uchoqʼabʼ, knojik che ri etaʼmabʼal. E ri utoqʼobʼ ri Dyos kʼo rukʼ ri areʼ.</seg>
					<seg id='LUK.2.41' type='verse'>Ri unan utat ronojel junabʼ kebʼe pa Jerusalem rumal ri nimaqʼij rech ri Qʼaxebʼal (Paskuʼa).</seg>
					<seg id='LUK.2.42' type='verse'>Aretaq chiʼ ri areʼ kʼo chik kabʼlajuj ujunabʼ, xoqujeʼ kepaqiʼ ubʼik rumal ri nimaqʼij.</seg>
					<seg id='LUK.2.43' type='verse'>Aretaq chiʼ kqʼax ri nimaqʼij, ketzalij uloq. Ri alaj Jesus kkanaj kan pa ri Jerusalem, kʼatekʼuriʼ, ri unan utat man ketaʼm taj.</seg>
					<seg id='LUK.2.44' type='verse'>Ri eʼareʼ kkichomaj che ri areʼ kʼo ri chkixoʼl ri juqʼat winaq, jeriʼ kkibʼan jun qʼij bʼe, kʼatekʼuriʼ, kkimajij utzukuxik ri areʼ chkixoʼl ri winaq.</seg>
					<seg id='LUK.2.45' type='verse'>Man kkiriq taj, rumal ne riʼ ketzalijik, kkitzukuj pa ri Jerusalem.</seg>
					<seg id='LUK.2.46' type='verse'>Cho ri urox qʼij kkiriqaʼ ri areʼ pa ri nim rachoch ri Dyos, tʼuyulik chkixoʼl ri enimaʼq taq ajtijabʼ che ukʼutik ri pixabʼ, kutatbʼej ri kitzij e kukʼot kichiʼ.</seg>
					<seg id='LUK.2.47' type='verse'>Konojel ri kkitatbʼej ri areʼ kkimayij uwach rumal ri retaʼmabʼal e ri utzij.</seg>
					<seg id='LUK.2.48' type='verse'>Aretaq chiʼ kkilo, ksach kikʼuʼx e ri unan kubʼij chrech: «Wal, ¿Suche che kabʼan chqech we jastaq riʼ? ¡Chawilampeʼ! Ri atat e ri in, rukʼ mayowik katqatzukuj ri at».</seg>
					<seg id='LUK.2.49' type='verse'>Ri areʼ kubʼij chkech: «¿Su che xinitzukuj ri in? ¿La man iwetaʼm taj, che ri in, rajawaxik kinkʼojiʼ pa ri rachoch ri nutat?».</seg>
					<seg id='LUK.2.50' type='verse'>Kʼatekʼuriʼ ri eʼareʼ man kkichʼobʼ taj ri tzalijbʼal kitzij kubʼij.</seg>
					<seg id='LUK.2.51' type='verse'>Kbʼe kukʼ ri eʼareʼ e ktzalij pa ri Nasaret e keʼunimaj. Ri unan kukʼol ronojel we jastaq riʼ pa ri ranimaʼ.</seg>
					<seg id='LUK.2.52' type='verse'>Ri Jesus kkʼiy ri retaʼmabʼal, ri unimal raqan e ri utoqʼobʼ chuwach ri Dyos e chkiwach ri winaq.</seg>
				</div>
				<div id='LUK.3' type='chapter'>
					<seg id='LUK.3.1' type='verse'>Pa ri joʼlajuj junabʼ rech ri rajawibʼal ri Tibʼeriʼo Sesar, are ri Ponsiʼo Pilato qʼatbʼal tzij che ri Juda, ri Herodes qʼatbʼaltzij che ri Galileʼa, ri Filipo ri rachalal qʼatbʼal tzij che ri Itureʼa, xoqujeʼ che ri Trakonitida, ri Lisaniʼas qʼatbʼaltzij che ri Abʼilene.</seg>
					<seg id='LUK.3.2' type='verse'>Aretaq chiʼ ekʼo nim chuchqajawibʼ ri Anas e ri Kaʼifas, ri utzij ri Dyos kpe pa ri tzʼinalik ulew rukʼ ri Xwan, ukʼojol ri Sakariʼas.</seg>
					<seg id='LUK.3.3' type='verse'>Kbʼe pa taq ri rulew ri Jordan che ubʼixik chkech ri winaq jun qasnaʼ rech kʼexoj kʼaslemal, arech ksach ri kimak ri eʼareʼ.</seg>
					<seg id='LUK.3.4' type='verse'>Jeʼ jas tzʼibʼam pa ri uwuj ri utzij ri Isaʼiʼas ri qʼaxal utzij ri Dyos: «Ri uchʼawibʼal ri areʼ che kuraqaqej uchiʼ pa ri tzʼinalik ulew. Chisukʼumaj ri ubʼe ri Ajawxel, chibʼana sukʼ chrech ri ubʼe;</seg>
					<seg id='LUK.3.5' type='verse'>knojisax na ronojel siwan, e kqasax na ronojel juyubʼ, ri kʼax bʼe ksukʼumax na e ri bʼe che kcharan uwach, kalyaʼnisax na.</seg>
					<seg id='LUK.3.6' type='verse'>Ronojel winaq kril na ri ukolonem ri Dyos».</seg>
					<seg id='LUK.3.7' type='verse'>Kubʼij chkech ri winaq che kepetik arech kqasax ri kijaʼ rumal ri areʼ: «Itzel taq kumatz, ¿jachin kbʼin chiwech che kixanimaj chuwach ri oyowal che petinaq uloq?</seg>
					<seg id='LUK.3.8' type='verse'>Chiyaʼa, chiwachij jujun utz taq iwach, chikʼexaʼ ikʼuʼx, e mibʼij: “Qatat ri Abʼraham”. Kinbʼij chiwech, che rukʼ we taq abʼaj riʼ, ri Dyos kkowinik keʼubʼan nikʼaj ukʼojol ri Abʼraham.</seg>
					<seg id='LUK.3.9' type='verse'>Kamik riʼ, ri ikej kʼo chik puwiʼ ri urabʼ ri taq cheʼ, ronojel cheʼ che man kuwachij ta jujun utz taq uwach, kchoytajik na, kʼatekʼuriʼ kkʼyaqtaj na riʼ pa ri qʼaqʼ».</seg>
					<seg id='LUK.3.10' type='verse'>E Sibʼalaj ekʼi winaq kkita chrech: «¿Su rajawaxik kqabʼan na?».</seg>
					<seg id='LUK.3.11' type='verse'>Ri areʼ kubʼij chkech: «Ri kʼo kebʼ ratzʼyaq chujachaʼ jun rukʼ ri man kʼo ta ratzʼyaq, xoqujeʼ jeriʼ chubʼanaʼ ri kʼo uwa».</seg>
					<seg id='LUK.3.12' type='verse'>Xoqujeʼ kepe ejujun taq eʼajtoqʼinel pwaq arech ri areʼ kubʼan kiqasnaʼ e kkibʼij chrech: «Ajtij, ¿su rajawaxik kqabʼan na?».</seg>
					<seg id='LUK.3.13' type='verse'>Ri areʼ kubʼij chkech: «Mita uwiʼ jun jas uwach che ri man tom ta chiwech».</seg>
					<seg id='LUK.3.14' type='verse'>Xoqujeʼ kkita jujun taq exoltato: «E ri uj ¿su rajawaxik kqabʼan na?». Ri areʼ kubʼij chkech: «Kʼo mitoqʼij bʼaʼ rukʼ kʼaʼnal miʼkojoʼ tzij che tzijtal, miwaj nikʼaj itojbʼal chik».</seg>
					<seg id='LUK.3.15' type='verse'>Rumal che ri winaq ri eʼeyeʼnel kkichomaj pa kanimaʼ, weneʼ ri Xwan are ri Kristo;</seg>
					<seg id='LUK.3.16' type='verse'>ri Xwan kubʼij chkech: «Ri in kinbʼan jun qasnaʼ rukʼ jaʼ, petinaq uloq jun che nim chi na chnuwach ri in, e ri in man taqal ta chwij che kintur ri uxajabʼ, ri areʼ kubʼan na ri qasnaʼ rukʼ ri Tyoxlaj Uxlabʼaxel e rukʼ ri qʼaqʼ.</seg>
					<seg id='LUK.3.17' type='verse'>Pa ri uqʼabʼ ri areʼ kʼo ri qʼosibʼal arech kusuʼ ukʼolbʼal e kujok ri triko pa ri ukʼuja, e kuporoj na ri kʼim pa jun qʼaqʼ che man kchup taj».</seg>
					<seg id='LUK.3.18' type='verse'>E rukʼ sibʼalaj nikʼaj tzij chik, kuya ubʼixik ri Utzalaj Tzij.</seg>
					<seg id='LUK.3.19' type='verse'>Ri areʼ kuyaj ri Herodes ri ajawinel, rumal rech ri Herodiʼas che rixoqil ri rachalal, xoqujeʼ rumal ri itzel taq bʼanoj ubʼanom.</seg>
					<seg id='LUK.3.20' type='verse'>E ri Herodes kubʼan jun itzel chik: kukoj ri Xwan pa cheʼ.</seg>
					<seg id='LUK.3.21' type='verse'>Aretaq chiʼ konojel ri winaq kbʼan kiqasnaʼ, xoqujeʼ xbʼan uqasnaʼ ri Jesus, e ri areʼ arechiʼ tajin kchʼaw rukʼ ri Dyos, kujaq ribʼ ri kaj.</seg>
					<seg id='LUK.3.22' type='verse'>Kʼatekʼuriʼ ri Tyoxlaj Uxlabʼaxel, kqaj puwiʼ ri areʼ jeʼ jas jun palomax, kʼatekʼuriʼ jun chʼabʼal kel uloq chi pa ri kaj: «Ri at, at nukʼojol, ri in kamik riʼ xatinwalkʼuwaʼlaj».</seg>
					<seg id='LUK.3.23' type='verse'>Ri Jesus aretaq chiʼ kumajij ubʼe, ri areʼ kʼo juwinaq lajuj ujunabʼ, e kkichomaj ri winaq, che ri areʼ ukʼojol ri Jose, ukʼojol ri Heli,</seg>
					<seg id='LUK.3.24' type='verse'>ukʼojol ri Mattat, ukʼojol ri Levi, ukʼojol ri Melki, ukʼojol ri Janaʼi, ukʼojol ri Jose,</seg>
					<seg id='LUK.3.25' type='verse'>ukʼojol ri Mattatiʼas, ukʼojol ri Amos, ukʼojol ri Naʼum, ukʼojol ri Esli, ukʼojol ri Nangay,</seg>
					<seg id='LUK.3.26' type='verse'>ukʼojol ri Maʼaz, ukʼojol ri Mattatiʼas, ukʼojol ri Semeʼin, ukʼojol ri Josek, ukʼojol ri Joda,</seg>
					<seg id='LUK.3.27' type='verse'>ukʼojol ri Joʼanan, ukʼojol ri Resa, ukʼojol ri Sorobʼabʼel, ukʼojol ri Salatiʼel, ukʼojol ri Neri,</seg>
					<seg id='LUK.3.28' type='verse'>ukʼojol ri Melki, ukʼojol ri Abʼdi, ukʼojol ri Kosam, ukʼojol ri Elmadan, ukʼojol ri Er,</seg>
					<seg id='LUK.3.29' type='verse'>ukʼojol ri Jesus, ukʼojol ri Eliʼeser, ukʼojol ri Jorim, ukʼojol ri Mattat, ukʼojol ri Levi,</seg>
					<seg id='LUK.3.30' type='verse'>ukʼojol ri Simeʼon, ukʼojol ri Juda, ukʼojol ri Jose, ukʼojol ri Jonam, ukʼojol ri Eliʼakim,</seg>
					<seg id='LUK.3.31' type='verse'>ukʼojol ri Meleʼa, ukʼojol ri Menna, ukʼojol ri Mattata, ukʼojol ri Natan, ukʼojol ri David.</seg>
					<seg id='LUK.3.32' type='verse'>Ukʼojol ri Jese, ukʼojol ri Obʼed, ukʼojol ri Bʼoʼos, ukʼojol ri Sala, ukʼojol ri Naʼasson,</seg>
					<seg id='LUK.3.33' type='verse'>ukʼojol ri Aminadabʼ, ukʼojol ri Admin, ukʼojol ri Arni, ukʼojol ri Esrom, ukʼojol ri Fares, ukʼojol ri Juda,</seg>
					<seg id='LUK.3.34' type='verse'>ukʼojol ri Jakobʼ, ukʼojol ri Isaʼak, ukʼojol ri Abʼraham, ukʼojol ri Tara, ukʼojol ri Najor,</seg>
					<seg id='LUK.3.35' type='verse'>ukʼojol ri Serug, ukʼojol ri Ragaʼu, ukʼojol ri Falek, ukʼojol ri Ebʼer, ukʼojol ri Sala,</seg>
					<seg id='LUK.3.36' type='verse'>ukʼojol ri Kaʼinam, ukʼojol ri Arfaxad, ukʼojol ri Sem, ukʼojol ri Noʼe, ukʼojol ri Lamek,</seg>
					<seg id='LUK.3.37' type='verse'>ukʼojol ri Matusalem, ukʼojol ri Henok, ukʼojol ri Jaret, ukʼojol ri Maleleʼel, ukʼojol ri Kaʼinam,</seg>
					<seg id='LUK.3.38' type='verse'>ukʼojol ri Enos, ukʼojol ri Set, ukʼojol ri Adam, ukʼojol ri Dyos.</seg>
				</div>
				<div id='LUK.4' type='chapter'>
					<seg id='LUK.4.1' type='verse'>Ri Jesus nojinaq chrech ri Tyoxlaj Uxlabʼaxel ktzalej uloq chi pa ri Jordan, e ri Uxlabʼaxel kukʼam ubʼik ubʼe ri areʼ pa ri tzʼinalik ulew.</seg>
					<seg id='LUK.4.2' type='verse'>Pa kawinaq qʼij ri Itzel kutaqchiʼj ri areʼ che makaj. Man kawaʼ taj pa ri e pa ri ukʼisbʼalil ri taq qʼij riʼ, ri areʼ knumik.</seg>
					<seg id='LUK.4.3' type='verse'>Kʼatekʼuriʼ, ri Itzel kubʼij chrech: «We at, at ukʼojol ri Dyos, chabʼij bʼaʼ che we abʼaj riʼ kujal kaxlanwa».</seg>
					<seg id='LUK.4.4' type='verse'>Ri Jesus kubʼij chech: «Tzʼibʼatalik: Man xaq ta xuwi rukʼ ri wa kkʼasiʼ ri winaq».</seg>
					<seg id='LUK.4.5' type='verse'>Ri itzel kukʼam ubʼi ri areʼ e kukʼut chuwach ronojel ri taq rajawibʼal rech ri uwachulew.</seg>
					<seg id='LUK.4.6' type='verse'>Kʼatekʼuriʼ kubʼij chrech: «Kinya na chawech ronojel ri ukowinem e ri uqʼinomal we taq ajawibʼal riʼ rumal rech che yaʼom chwech e kinyaʼ chrech ri kwaj in.</seg>
					<seg id='LUK.4.7' type='verse'>Ri at, we kinaqʼijilaj ri in, ronojel awech».</seg>
					<seg id='LUK.4.8' type='verse'>Ri Jesus kubʼij chrech: «Tzʼibʼatalik. Chaqʼijlaj ri Ajawxel ri Adyos e xaq xuwi ri areʼ kaqʼijilaj na».</seg>
					<seg id='LUK.4.9' type='verse'>Kukʼam ubʼi ri areʼ pa ri Jerusalem, kraqʼanisaj ri areʼ puwiʼ ri uxotal ri nim rachoch ri Dyos e kubʼij chrech: «We ri at, at ukʼojol ri Dyos chakʼyaqaʼ ubʼi awibʼ ikim;</seg>
					<seg id='LUK.4.10' type='verse'>rumal che tzʼibʼatalik: Ktaqan na chkech ri eʼanjel erech Areʼ arech katkikʼol ri at.</seg>
					<seg id='LUK.4.11' type='verse'>Xoqujeʼ: Puwiʼ ri kiqʼabʼ katkikʼam ubʼi ri at, arech ri awaqan ma kupachqʼij ta ribʼ chuwach taq ri abʼaj».</seg>
					<seg id='LUK.4.12' type='verse'>Kʼatekʼuriʼ, ri Jesus kubʼij chrech: «Bʼim kanoq: Mataqchiʼj che mak ri Ajawxel ri Adyos».</seg>
					<seg id='LUK.4.13' type='verse'>Aretaq chiʼ ri Itzel xukʼis ri itzel taq makaj, knajarik chrech ri areʼ chi kʼateʼ pa jun utz qʼij chik.</seg>
					<seg id='LUK.4.14' type='verse'>Ri Jesus ktzalej uloq pa ri Galileʼa rukʼ ri uchoqʼabʼ ri Uxlabʼaxel. Kbʼe utzijol ri areʼ pa ronojel ri ulew chilaʼ.</seg>
					<seg id='LUK.4.15' type='verse'>Ri areʼ ktijon pa taq rachoch ri Dyos, kʼatekʼuriʼ ri winaq nim kkil wi ri areʼ.</seg>
					<seg id='LUK.4.16' type='verse'>Kpe pa ri Nasara, jawiʼ ri kʼiyinaq ubʼi wi, jachaʼ ri naqʼatal chrech kok pa ri rachoch ri Dyos pa qʼij Sabʼado, e kwaʼlajik arech kusikʼij ri uwo wuj.</seg>
					<seg id='LUK.4.17' type='verse'>Kyaʼ ri uwuj ri Isaʼiʼas chrech. Kusol ri wuj e kuriqo ri jawiʼ tzʼibʼatalik wi weriʼ:</seg>
					<seg id='LUK.4.18' type='verse'>Ri Ruxlabʼaxel ri Ajawxel kʼo panuwiʼ ri in, rumal rech che xinujiʼonsaj ri in</seg>
					<seg id='LUK.4.19' type='verse'>Arech kinyaʼaʼ ubʼixik jun toqʼobʼisabʼal wach junabʼ rech ri Ajawxel.</seg>
					<seg id='LUK.4.20' type='verse'>Kʼatekʼuriʼ, kubʼoto ri wuj, kuya chrech ri pataninel e ktʼuyiʼk. Konojel ri winaq che ekʼo pa ri rachoch ri Dyos, bʼenaq kiwoqʼoch chrech ri areʼ.</seg>
					<seg id='LUK.4.21' type='verse'>Kʼatekʼuriʼ kubʼij chkech: «Kamik riʼ xbʼantajik we tzij riʼ».</seg>
					<seg id='LUK.4.22' type='verse'>Konojel ri winaq utz utzijoxik kkibʼan ri areʼ e kkimayij ri utzij kel uloq puchiʼ, che nojinaq che toqʼobʼ. Kʼatekʼuriʼ kkibʼij: «¿La man are ta waʼ ri ukʼojol ri Jose?».</seg>
					<seg id='LUK.4.23' type='verse'>Ri areʼ kubʼij: «Qastzij ne riʼ, kibʼij na laʼ chwech: Ajkunanel chakunaj awibʼ. Ronojel ri jastaq che bʼim chqech che xabʼan pa Kafarnaʼum, xoqujeʼ chabʼanaʼ bʼaʼ pa ri atinimit».</seg>
					<seg id='LUK.4.24' type='verse'>E kubʼij chkech: «Qastzij, kinbʼij chiwech, jun qʼaxal utzij ri Dyos man utz ta ukʼulaxik kbʼan pa ri utinamit».</seg>
					<seg id='LUK.4.25' type='verse'>«Jeʼ nakʼut, qastzij kinbʼij chiwech, ekʼo sibʼalaj emelkaʼnibʼ ixoqibʼ pa ri Israʼel pa taq ri uqʼijil ri Eliʼas, aretaq chiʼ oxibʼ junabʼ rukʼ waqibʼ ikʼ xutzʼapij ribʼ ri kaj e jun nimalaj wiʼjal xkʼojiʼ pa ri tinamit.</seg>
					<seg id='LUK.4.26' type='verse'>E ri Eliʼas, man kʼo ta jun xtaq ubʼi rukʼ, xuwi rukʼ jun melkaʼn chichuʼ rech ri Sarepta pa ri rulew ri Sidon.</seg>
					<seg id='LUK.4.27' type='verse'>Sibʼalaj eyawabʼibʼ tajin kaqʼij ri kitzʼumal ekʼo pa ri Israʼel pa taq uqʼij rech ri Eliseʼo e man kʼo ta jun xkunax chkixoʼl, xuwi kʼut ri Naʼaman ri Ajsiriʼo».</seg>
					<seg id='LUK.4.28' type='verse'>Aretaq chiʼ ri winaq kkita we tzij riʼ, konojel ri ekʼo pa ri rachoch ri Dyos, sibʼalaj kpe koyowal.</seg>
					<seg id='LUK.4.29' type='verse'>Kʼatekʼuriʼ, kewaʼlajik, e kkichʼikmij ri areʼ tzaʼnja che ri tinamit, jawiʼ kʼo wi jun siwan arech kkikʼyaq ubʼi ri areʼ.</seg>
					<seg id='LUK.4.30' type='verse'>Kʼatekʼuriʼ, ri areʼ kqʼax ubʼi chkixoʼl, kbʼek.</seg>
					<seg id='LUK.4.31' type='verse'>Ri areʼ kxuliʼ pa ri Kafarnaʼum, jun tinamit rech ri Galileʼa, e keʼutijoj ri winaq pa taq ri qʼij Sabʼado.</seg>
					<seg id='LUK.4.32' type='verse'>Kʼatekʼuriʼ, kkimayij ri utzij rumal rech che kchʼaw rukʼ kowinem.</seg>
					<seg id='LUK.4.33' type='verse'>Pa ri rachoch ri Dyos, kʼo jun achi che kʼo jun itzel uxlabʼal chrech, kʼatekʼuriʼ kuraqaqej uchiʼ:</seg>
					<seg id='LUK.4.34' type='verse'>«¿Su kawaj Jesus at ajnasaret? ¿La xatpetik arech kakʼis tzij paqawiʼ ri uj? Ri in wetaʼm, at jachin ri at, at ri tyoxlaj abʼantajik at rech ri Dyos».</seg>
					<seg id='LUK.4.35' type='verse'>Ri Jesus kuyajyatej ri areʼ: «Matchʼaw chik, chatel uloq rukʼ ri areʼ». Ri Itzel kukʼyaq ri areʼ panikʼaj chkech, e kel uloq rukʼ ri areʼ e man kʼo ta jun kʼax kubʼan chrech.</seg>
					<seg id='LUK.4.36' type='verse'>Sibʼalaj kkixibʼij kibʼ konojel e kkibʼij chkiwach: «¿Su waʼ we tzij riʼ? Ktaqan chkech itzel taq uxlabʼal, rukʼ kowinem e rukʼ chuqʼabʼ, ¡kʼatekʼuriʼ kebʼel uloq!».</seg>
					<seg id='LUK.4.37' type='verse'>Kʼatekʼuriʼ kbʼe utzijol pa ronojel taq ukʼolbʼal ri ulew chilaʼ.</seg>
					<seg id='LUK.4.38' type='verse'>Arechiʼ kel uloq pa ri rachoch ri Dyos kok pa ri rachoch ri Simon. Ri chichuʼ ujiʼ ri Simon kʼo jun sibʼalaj qʼaqʼ chrij, e kechʼaw puwiʼ ri areʼ arech kril kanoq.</seg>
					<seg id='LUK.4.39' type='verse'>Kulukubʼaʼ ribʼ puwiʼ ri areʼ, kuyaj ri nimalaj qʼaqʼ, kʼatekʼuriʼ aninaq kel ri qʼaqʼ chrij, ri areʼ kwaʼlajik e keʼupatanij ri eʼareʼ.</seg>
					<seg id='LUK.4.40' type='verse'>Aretaq chiʼ kqaj uwach ri qʼij, konojel ri ekʼo yawabʼibʼ kukʼ, ri kʼo kʼi taq qʼoxomal kukʼ, kekikʼam ubʼi chrech ri areʼ. Ri areʼ kuya ri uqʼabʼ pakiwiʼ chkijujunal e keʼukunaj.</seg>
					<seg id='LUK.4.41' type='verse'>Kukʼ sibʼalaj ekiʼ winaq xel ubʼik jetaq Itzel, kkiraqaqej kichiʼ, tekʼuriʼ, kkibʼij: «At ri at ukʼojol ri Dyos!». Kʼatekʼuriʼ ri areʼ keʼuyajo, kuqʼatej ri kitzij arech man kechʼaw taj, rumal che ketaʼm che ri areʼ, are ri Kristo.</seg>
					<seg id='LUK.4.42' type='verse'>Aretaq ksaqar uwach ulew, kel ubʼik e kbʼe pa ri tzʼinalik ulew. Sibʼalaj ewinaq keʼkitzukuj ri areʼ e arechiʼ kkiriqo, kkaj kkiqʼatej arech man keʼuya ta kanoq.</seg>
					<seg id='LUK.4.43' type='verse'>Kʼatekʼuriʼ ri areʼ kubʼij chkech: «Xoqujeʼ pa taq nikʼaj tinamit chik, kinwaj kinbʼij ri utzlaj tzij rech ri Rajawibʼal ri Dyos, rumal che areʼ waʼ ri rumal in taqom uloq».</seg>
					<seg id='LUK.4.44' type='verse'>Kʼatekʼuriʼ, kuyaʼ ubʼixik ri utzij ri Dyos pa ri taq rachoch ri Dyos pa Judeʼa.</seg>
				</div>
				<div id='LUK.5' type='chapter'>
					<seg id='LUK.5.1' type='verse'>Ri areʼ kʼo chuchiʼ ri cho Genesaret, kʼatekʼuriʼ ri winaq ekʼo chunaqaj ri areʼ arech kkita ri utzij ri Dyos.</seg>
					<seg id='LUK.5.2' type='verse'>Kʼatekʼuriʼ, kril kebʼ alaj taq jukubʼ che kʼo chuchiʼ ri cho, ri eʼajchapal taq kar eqajinaq e tajin kkichʼaj ri taq kikʼat.</seg>
					<seg id='LUK.5.3' type='verse'>Kaqʼan pa jun chkech we jukubʼ riʼ, pa ri rech ri Simon, kuta chrech ri areʼ che kqibʼ chi apan jubʼiqʼ che ri ulew, tʼuyul uloq, kʼatekʼuriʼ, chi pa ri kukubʼ keʼutijoj ri winaq.</seg>
					<seg id='LUK.5.4' type='verse'>Aretaq chiʼ kukʼis ri utzij, kubʼij chrech ri Simon: «Jat ubʼik pa le cho jawiʼ naj upame chikʼyaqaʼ ri taq ikʼat».</seg>
					<seg id='LUK.5.5' type='verse'>Kubʼij ri Simon chrech: «Ajtij, xujchakun jun aqʼabʼ, kʼatekʼuriʼ, man kʼo ta jun kar xqachapo, rumal ri atzij ri at, ri in kinkʼyaq na ri kʼat».</seg>
					<seg id='LUK.5.6' type='verse'>Jeriʼ kkibʼano e kkichapo sibʼalaj ekʼi taq kar, kʼatekʼuriʼ kuraqij ribʼ ri kʼat.</seg>
					<seg id='LUK.5.7' type='verse'>Keʼkisikʼij apan ri enikʼaj chik che ekʼo pa ri jun jukubʼ chik, arech kepe kukʼ che ketoʼik. Kepetik e sibʼalaj kkinojisaj ri kebʼ jukubʼ che xaq makoʼl kjutjubʼ ubʼi pa ri cho.</seg>
					<seg id='LUK.5.8' type='verse'>Ri Simon-Pedro arechiʼ krilo, jupalik ktzaq cho taq ri raqan ri Jesus e kubʼij: «¡Jat naj chnuwach ri in, Ajawxel, ri in, in jun ajmakunnel winaq!».</seg>
					<seg id='LUK.5.9' type='verse'>Kuxibʼij ribʼ ri areʼ, xoqujeʼ konojel ri ekʼo rukʼ, rumal rech nojinaq ri kʼat che ri kʼar,</seg>
					<seg id='LUK.5.10' type='verse'>e xoqujeʼ ri Santiʼago e ri Xwan che eʼukʼojol ri Sebʼedeʼo che ekʼo rukʼ ri Simon. Kʼatekʼuriʼ ri Jesus kubʼij chrech ri Simon: «Maxibʼij awibʼ: chi kamik riʼ keʼachap na ewinaq».</seg>
					<seg id='LUK.5.11' type='verse'>Ketzalej pa taq ri jukubʼ cho ri ulew, kʼatekʼuriʼ ronojel ri jastaq kkiyaʼ kanoq e kkiterneʼbʼej ri areʼ.</seg>
					<seg id='LUK.5.12' type='verse'>E aretaq chiʼ ri areʼ kʼo pa jun tinamit, kʼo jun achi che ronojel ri utzʼumal tajin kqʼiyik. Arechiʼ kril ri Jesus kumejbʼaʼ ri uwach cho ri ulew, kchʼaw rukʼ ri areʼ, kubʼij chech: «Ajawxel, we kawaj, katkowinik kinakunaj ri in».</seg>
					<seg id='LUK.5.13' type='verse'>Ri areʼ kulikʼ ri uqʼabʼ, kuchap ri areʼ e kubʼij chrech: «Ri in kinwaj, chatkuntajoq bʼaʼ». Kʼatekʼuriʼ, xaqbʼiʼ xsach ubʼi ri yabʼil chrech ri utzʼumal.</seg>
					<seg id='LUK.5.14' type='verse'>Ktaqan ri areʼ chrech, che man kʼo ta jun kubʼij wi we jun jas uwach riʼ, kʼatekʼut, kutzʼaqatisaj: «Jat, jakʼutuʼ awibʼ chkech ri chuchqajawibʼe chajusuj ri jun tabʼal toqʼobʼ rumal rech weriʼ, jeʼ jas xtaqan ri Moʼises, arech jun utz kʼutbʼal chkech».</seg>
					<seg id='LUK.5.15' type='verse'>Sibʼalaj kbʼe chi na utzijol ri areʼ, e sibʼalaj ekʼi winaq kepe che utatbʼexik ri utzij ri areʼ, arech kekunataj che taq ri kiyabʼil.</seg>
					<seg id='LUK.5.16' type='verse'>Kʼatekʼut, ri areʼ kbʼe pa ri tzʼinalik ulew jawiʼ kubʼan wi uchʼabʼal rukʼ ri Dyos.</seg>
					<seg id='LUK.5.17' type='verse'>Pa jun qʼij che ktijonik, etʼuyul nikʼaj efariseʼo e nikʼaj eʼajtijabʼ chrech ri Pixabʼ che epetinaq uloq pa ronojel taq tinamit rech ri Galileʼa, ri Judeʼa e ri Jerusalem. E ri uchoqʼabʼ ri Ajawxel kubʼano che kkunanik.</seg>
					<seg id='LUK.5.18' type='verse'>Kʼatekʼuriʼ, ekebʼ oxibʼ achijabʼ kkikʼamom uloq cho jun laj chʼat jun kaminaq ubʼaqil achi, e kkitzukuj jas rokisaxik ri areʼ kkibʼano, arech kkiyaʼ chuwach ri areʼ.</seg>
					<seg id='LUK.5.19' type='verse'>Rumal rech che man kkiriq taj jawijeʼ kokisaj ubʼi wi ri areʼ, kumal ri sibʼalaj winaq ekʼolik; keʼaqʼan puwiʼ ri uxotal ja, kkiqasaj uloq ri areʼ rukʼ ri uchʼat, chuwach ri Jesus.</seg>
					<seg id='LUK.5.20' type='verse'>Kril ri Jesus ri kikojonik kubʼij: «Achi, ri jetaq amak ksachitajik».</seg>
					<seg id='LUK.5.21' type='verse'>Ri eʼajtzʼibʼabʼ e ri efariseʼo kkichomaj: «¿Jachin kʼu waʼ we areʼ, che kubʼij itzel taq tzij chech ri Dyos? ¿Jachin kkowin che usachik ri jetaq makaj we man xuwi ri Dyos?».</seg>
					<seg id='LUK.5.22' type='verse'>Ri Jesus retaʼm ri kichomabʼal e kubʼij chkech: «¿Suche jewa kichomaj pa ri iwanimaʼ?</seg>
					<seg id='LUK.5.23' type='verse'>¿Su ri man kʼax ta ubʼixik: ksachtaj ri amak, on chatwaʼlijoq e chatbʼinoq?</seg>
					<seg id='LUK.5.24' type='verse'>Arech kiwetaʼmaj che ri ukʼojol ri achiʼ kkowin che usachik ri makaj chuwachulew, kintaqan chawech, chatwaʼlijoq, chakʼamaʼ ukoq le achʼat e jat cho ri awachoch».</seg>
					<seg id='LUK.5.25' type='verse'>Xaqbʼiʼ kwaʼlaj ubʼi chkiwach ri eʼareʼ e kukʼam ubʼi ri uchʼat, kbʼe pa ri rachoch e nim kril wi ri Dyos.</seg>
					<seg id='LUK.5.26' type='verse'>Konojel kkimayij uwach we jastaq riʼ e kkiqʼijilaj ri Dyos. Enojinaq che xibʼirikil. Kkibʼij: «¡Kamik riʼ xqil nikʼaj jastaq che kʼax ukojik!».</seg>
					<seg id='LUK.5.27' type='verse'>Arechiʼ kokʼow weriʼ, kel uloq e kril jun ajtoqʼinel pwaq, che Levi ri ubʼiʼ, tʼuyul chuwach ri umexa rech tojbʼal alkabʼal e kubʼij chrech: «Chinaterneʼbʼej ri in».</seg>
					<seg id='LUK.5.28' type='verse'>Ri areʼ kuya kanoq ronojel ri jastaq, kwaʼlajik e kateriʼ chrij ri areʼ.</seg>
					<seg id='LUK.5.29' type='verse'>Ri Levi pa ri rachoch kusujaj che ri areʼ jun nimalaj ulaʼnik. Sibʼalaj ekʼi winaq che eʼajtoqʼinel pwaq e enikʼaj winaq chik che ekʼo kukʼ cho ri mexa.</seg>
					<seg id='LUK.5.30' type='verse'>Ri efariseʼo e ri kajtzʼibʼ ri eʼareʼ kewixwitik chkech ri eʼutijoxelabʼ e kkibʼij: «¿Suche kixwaʼik e kiqumuj ri amajaʼ kukʼ le eʼajtoqʼinel pwaq e le eʼajmakibʼ taq achijabʼ?».</seg>
					<seg id='LUK.5.31' type='verse'>Ri Jesus kubʼij chkech: «Ri eʼutz taq winaq man rajawaxik ta ajkunanel chkech, are rajawaxik chkech ri eyawabʼibʼ.</seg>
					<seg id='LUK.5.32' type='verse'>Ri in ma inpetinaq ta che kisikʼixik che jun kʼexoj ibʼ chkech ri esukʼ winaq, in petinaq chrech kisikʼixik ri eʼajmakibʼ winaq, arech kkikʼex kibʼ».</seg>
					<seg id='LUK.5.33' type='verse'>Kʼatekʼuriʼ ri eʼareʼ kkibʼij chrech: «Ri eʼutijoxelabʼ ri Xwan sibʼalaj amaqʼel kemewajik e kechʼaw rukʼ ri Dyos, ejunam kukʼ ri kitijoxelabʼ ri efariseʼo, e kʼu we atijoxelabʼ at riʼ kewaʼik e kequmun chrech ri amajaʼ!».</seg>
					<seg id='LUK.5.34' type='verse'>Ri Jesus kubʼij chkech: «¿La kixkowin ix che kibʼano kemewajik ri erachiʼl ri chʼabʼ ala che esikim pa ri kʼulanem, aretaq chiʼ ri chʼabʼ ala kʼo kukʼ?</seg>
					<seg id='LUK.5.35' type='verse'>Kpe na kʼut riʼ nikʼaj taq qʼij che ri chʼabʼ ala kesax ubʼi riʼ kukʼ, arechiʼ kʼuriʼ kemewajik pa taq ri qʼij riʼ».</seg>
					<seg id='LUK.5.36' type='verse'>Kubʼij jun tzijobʼelil chkech: «Man kʼo ta jun winaq che kuqupij jun chʼaqap kʼakʼ atzʼyaq arech kukoj che jun qʼeʼl atzʼyaq chik. We kuqupij ri kʼakʼ ktzeltaj riʼ ri kʼakʼ atzʼyaq, e ri jun chʼaqap qʼel man kukʼulaj ta riʼ ri chʼaqap kʼakʼ».</seg>
					<seg id='LUK.5.37' type='verse'>«Man kʼo ta jun winaq kukoj ri kʼakʼ amajaʼ pa nikʼaj qʼel taq tzʼum kʼolbʼal rech, ri kʼakʼ amajaʼ kuraqij ubʼi riʼ ri tzʼum, ktix bʼi riʼ ri amajaʼ e kteqʼtabʼik riʼ ri jetaq tzʼum.</seg>
					<seg id='LUK.5.38' type='verse'>Ri kʼakʼ amajaʼ kkʼol riʼ pa kʼakʼ taq tzʼum.</seg>
					<seg id='LUK.5.39' type='verse'>Man kʼo ta jun winaq che aretaq chiʼ xqumutaj rumal ri ojer amajaʼ, kraj chi apanoq ri kʼakʼ vino. Rumal rech che areʼ kubʼij na kʼuriʼ: Xas are wi utz ri ojer amajaʼ».</seg>
				</div>
				<div id='LUK.6' type='chapter'>
					<seg id='LUK.6.1' type='verse'>Pa jun qʼij sabʼado kbʼe pa ri tikonbʼal triko, e ri eʼutijoxelabʼ kkichʼupu, kkipochʼo e kkitijo ri triko.</seg>
					<seg id='LUK.6.2' type='verse'>Kʼatekʼuriʼ, ejujun chkech ri efariseʼo kkibʼij: «¿Suche kibʼan jun jas uwach che man yaʼtal taj kbʼan pa ri sabʼado?».</seg>
					<seg id='LUK.6.3' type='verse'>Ri Jesus kubʼij chkech: «¿La man isikʼim ta ri jastaq che xubʼan ri David, aretaq chiʼ xnumik ri areʼ xoqujeʼ xenumik ri erachiʼl.</seg>
					<seg id='LUK.6.4' type='verse'>Jas ri rokik pa rachoch ri Dyos xubʼano, xukʼam koq ri kaxlanwa rech ri tabʼal toqʼobʼ, xutij ri areʼ e xuya chkech ri erachiʼl. We kaxlanwa riʼ che xuwi ri echuchqajawibʼ kuyaʼo kkitijo».</seg>
					<seg id='LUK.6.5' type='verse'>Kubʼij chkech: «Ri ukʼojol ri achi are rajaw ri sabʼado».</seg>
					<seg id='LUK.6.6' type='verse'>Pa jun Sabʼado chik, kok pa jun rachoch ri Dyos e ktijonik. Kʼo chilaʼ jun achi che kaminaq ri uqʼabʼ.</seg>
					<seg id='LUK.6.7' type='verse'>Ri eʼajtzibʼanelabʼ e ri efariseʼo kikʼakʼalem we kkunan na pa ri Sabʼado, arech kkibʼan qʼatojtzij puwiʼ ri areʼ.</seg>
					<seg id='LUK.6.8' type='verse'>Ri areʼ retaʼm ri kichomabʼal. Kubʼij chrech ri achi che kaminaq ri uqʼabʼ: «Chatwaʼlijoq, chattakʼal panikʼaj». Ri areʼ kwaʼlajik e ktakʼiʼk.</seg>
					<seg id='LUK.6.9' type='verse'>Ri Jesus kubʼij chkech: «Ri in kinta chiwech: ¿La yaʼtalik pa ri Sabʼado che kbʼanik ri utzil chuwach ri etzalal, che kkolik jun kʼaslemal chuwach ri kkʼis tzij puwiʼ?».</seg>
					<seg id='LUK.6.10' type='verse'>Kʼatekʼuriʼ kkaʼy pakiwiʼ konojel ri eʼareʼ e kubʼij chech: «Chalikʼaʼ le aqʼabʼ». Ri areʼ jeriʼ kubʼano e kutzirik ri uqʼabʼ.</seg>
					<seg id='LUK.6.11' type='verse'>Kʼatekʼuriʼ ri eʼareʼ ekʼanarinaq che koyowal, e kkichomaj chkixoʼl ri jastaq che kkibʼan na chrech ri Jesus.</seg>
					<seg id='LUK.6.12' type='verse'>Pa taq we qʼij riʼ, ri areʼ kbʼe pa ri juyubʼ arech kchʼaw rukʼ ri Dyos, e ronojel jun aqʼabʼ kchʼaw rukʼ ri Dyos.</seg>
					<seg id='LUK.6.13' type='verse'>Arechiʼ ksaqarik, keʼusikʼij ri eʼutijoxelabʼ, kʼatekʼuriʼ keʼuchaʼ kabʼlajuj chkixoʼl ri eʼareʼ, e keʼruxisaj etaqoʼnelabʼ ri eʼareʼ.</seg>
					<seg id='LUK.6.14' type='verse'>Ri Simon, che kukoj ubʼiʼ Abʼaj (Pedro-Luʼ), ri rachalal Atrix, ri Santiʼago, ri Xwan, ri Felipe, ri Bʼartolome,</seg>
					<seg id='LUK.6.15' type='verse'>ri Atey, ri Max, ri Santiʼago ukʼojol ri Alfeʼo, ri Simon che okisam ubʼiʼ Selotes,</seg>
					<seg id='LUK.6.16' type='verse'>ri Judas ukʼojol ri Santiʼago, ri Judas Isakariʼote ri kjachow na ri Jesus.</seg>
					<seg id='LUK.6.17' type='verse'>Kxuliʼ uloq kukʼ e ktakʼiʼ puwiʼ jun taqʼaj kʼolbʼal. Ekʼo sibʼalaj ekʼiʼ winaq che eʼutijoxelabʼ e sibʼalaj winaq rech ri Judeʼa, rech ri Jerusalem, rech ri Tiro e rech ri Sidon.</seg>
					<seg id='LUK.6.18' type='verse'>Ri eʼareʼ epetinaq che utatabʼexik ri utzij e chrech kekunaxik chrech taq ri kiyabʼil. Kekunatajik ri kʼo itzel taq uxlabʼal kukʼ.</seg>
					<seg id='LUK.6.19' type='verse'>Konojel ri sibʼalaj winaq kkaj kkichap ri areʼ, rumal che kel jun chuqʼabʼ rukʼ che keʼukunaj ri eʼareʼ.</seg>
					<seg id='LUK.6.20' type='verse'>Ri areʼ kuwaʼlisaj ri uwoqʼoch pakiwiʼ ri utijoxelabʼ e kubʼij: «Utz iwech ri ix, ri ix mebʼaʼibʼ, iwech ri ix ri rajawibʼal ri Dyos.</seg>
					<seg id='LUK.6.21' type='verse'>Utz iwech ri ix ri kixnumik kamik riʼ, rumal che sibʼalaj kixwaʼ na riʼ. Utz iwech ri ix ri kixoqʼik kamik riʼ, rumal che kixjaʼjatik na riʼ.</seg>
					<seg id='LUK.6.22' type='verse'>Utz iwech ri ix, aretaq chiʼ ri winaq kkichomaj itzel chiwij, aretaq chiʼ kixkikʼyaq ubʼi ri ix, aretaq chi kbʼix ri itzel taq tzij piwiʼ, e kbʼixok che itzel ri ibʼiʼ, rumal rech ri Ukʼojol ri achi.</seg>
					<seg id='LUK.6.23' type='verse'>Chixkiʼkot bʼaʼ pa we qʼij riʼ e chixxakʼpanoq rumal kiʼkotemal, ri tojbʼal iwech sibʼalaj nim riʼ jelaʼ chikaj. Jeriʼ na kʼut xkibʼan ri inan itat chkech ri eqʼaxel taq utzij ri Dyos».</seg>
					<seg id='LUK.6.24' type='verse'>«Kʼatekʼut, kʼax iwech ri ix, ri ix qʼinomabʼ taq winaq rumal rech che xkʼamtaj ri tojbʼal iwech.</seg>
					<seg id='LUK.6.25' type='verse'>Kʼax iwech ri ix, ri ix nojinaq kamik, rumal che kixnum na riʼ. Kʼax iwech ri ix, ri kixjaʼjat kamik, rumal che kixbʼison na e kixoqʼ na riʼ.</seg>
					<seg id='LUK.6.26' type='verse'>Kʼax iwech ri ix, aretaq chiʼ konojel ri winaq utz itzijoxik kkibʼano, jeriʼ nakʼut xkibʼan ri inan itat chkech ri man tzij taj eqʼaxel utzij ri Dyos».</seg>
					<seg id='LUK.6.27' type='verse'>«Ri in kinbʼij chiwech, che ri kinitatabʼej: Cheʼiloqʼoqʼej ri eʼikʼulel, chibʼanaʼ ri utzil chkech ri kachkatik kkinaʼ chiwech,</seg>
					<seg id='LUK.6.28' type='verse'>chixtewchuʼn chkech ri kixkikyaqsaqarisaj ri ix, chixchʼaw rukʼ ri Dyos arech kubʼan ri utzil chkech ri itzel itzijoxik kkibʼano.</seg>
					<seg id='LUK.6.29' type='verse'>Chech ri jun che katuchʼay che jun utzaltmal apalaj, chayaʼaʼ ri jun utzaltmal apalaj chik chrech. Ri jun che kutoqij ri aqʼuʼ, chayaʼaʼ ri awatzʼyaq chech.</seg>
					<seg id='LUK.6.30' type='verse'>Ri jun che kuta jun jas uwach chawech, chayaʼ bʼaʼ chrech; ri jun che kukʼam ubʼi jun jas awech, ma ta bʼaʼ chrech ri areʼ.</seg>
					<seg id='LUK.6.31' type='verse'>Ri jastaq che kiwaj che kkibʼan ri winaq chiwech, xoqujeʼ chibʼanaʼ bʼaʼ ri ix chkech ri eʼareʼ.</seg>
					<seg id='LUK.6.32' type='verse'>We keʼiloqʼoqʼej ri kixkiloqʼoqʼej ri ix, ¿Su utzil chiwech ri ix? Xoqujeʼ ri eʼajmakibʼ kekiloqʼoqʼej ri keʼeloqʼoqʼenik ri eʼareʼ.</seg>
					<seg id='LUK.6.33' type='verse'>We kibʼan ri utzil chkech ri kkibʼan ri utzil chiwech ri ix, ¿Su ri utzil chiwech ri ix? Xoqujeʼ ri eʼajmakibʼ jeriʼ kkibʼano.</seg>
					<seg id='LUK.6.34' type='verse'>We kiqaj jun jas uwach chkech ri kiweyej che kkiya chi na jun jas uwach chiwech, ¿Su utz chiwech ri ix? Xoqujeʼ ri eʼajmakibʼ kkiqaj jun jas uwach chkech ri eʼajmakibʼ arech kyaʼ jun jas uwach chik chkech.</seg>
					<seg id='LUK.6.35' type='verse'>Jeriʼ bʼa, cheʼiloqʼoqʼej ri eʼikʼulel, chibʼanaʼ ri utzil, chiqajaʼ ubʼi ri ijastaq iwech, kʼatekʼuriʼ miweyeʼj jun jas uwach chik pa ukʼaxel. Nim utojbʼalil ukʼaxel, kʼatekʼuriʼ kixuxik ix ukʼojol ri Nimalaj Ubʼantajik, rumal rech che ri Areʼ, utz kukʼ ri eʼitzel taq winaq».</seg>
					<seg id='LUK.6.36' type='verse'>«Chel bʼa ikʼuʼx chkech ri winaq, jeʼ jachaʼ kel ukʼuʼx ri atat chkech ri winaq.</seg>
					<seg id='LUK.6.37' type='verse'>Mibʼan qʼatojtzij pakiwiʼ ri winaq, kʼatekʼuriʼ man kbʼan ta qʼatojtzij riʼ piwiʼ ri ix. Miqʼatej tzij pakiwiʼ ri winaq, kʼatekʼuriʼ, man kqʼatex ta tzij riʼ piwiʼ ri ix. Chixkuyunoq chkech ri winaq, kʼatekʼuriʼ, kixkuytaj na riʼ ri ix.</seg>
					<seg id='LUK.6.38' type='verse'>Chiyaʼaʼ bʼaʼ jun jas uwach, kʼatekʼuriʼ, kyaʼtaj riʼ chiwech. Jun nim etabʼal, jun jatʼim etabʼal utojik, kyaʼtaj na chiwech pa taq ri isuʼt ri ix. Rumal che rukʼ ri etabʼal che kixetanik, ri ix rukʼ riʼ kixetaxik na ri ix».</seg>
					<seg id='LUK.6.39' type='verse'>Kubʼij jun tzijobʼelil chik chkech: «¿La kkowin jun moy kukʼam ubʼe jun moy chik? ¿La man ketzaq lo ekebʼ pa jun jul?</seg>
					<seg id='LUK.6.40' type='verse'>Ri tijoxel man are ta nim chuwach ri rajtij. Ri utz tijoxel qas jeriʼ kʼolik jas ri rajtij.</seg>
					<seg id='LUK.6.41' type='verse'>¿Suche kawil ri kʼim pa ri uwoqʼoch ri awachalal, tekʼuriʼ, man kawil ta ri tem kʼo pa ri awoqʼoch ri at?</seg>
					<seg id='LUK.6.42' type='verse'>¿Jasche kabʼij chrech ri awachalal: “Wachalal, chayaʼa alaj chwech kinwesaj ri kʼim pa ri awoqʼoch”, kʼatekʼuriʼ, ri at man kawil ta ri tem kʼo pa ri awoqʼoch? Itzel, kebʼ apalaj, nabʼe chawesaj ri tem pa awoqʼoch ri at, kʼatekʼuriʼ, katkowin riʼ che resaxik ri kʼim kʼo pa ri uwoqʼoch ri awachalal.</seg>
					<seg id='LUK.6.43' type='verse'>Man kʼo ta jun utz cheʼ kuya itzel taq uwach e xoqujeʼ man kʼo ta jun itzel cheʼ che kuyaʼ utz taq uwach.</seg>
					<seg id='LUK.6.44' type='verse'>Ronojel cheʼ etaʼmatal uwach pa ri uwach. Man kchʼup ta wikox chuwach ri kʼix, xoqujeʼ ma kchʼup ta uva chuwach ri kʼix.</seg>
					<seg id='LUK.6.45' type='verse'>Ri utz achi pa ri utz ranimaʼ kresaj uloq ri utzil, tekʼuriʼ ri itzel achi pa ri itzel ranimaʼ kresaj uloq ri itzelal. Rumal rech ri nojinaq ri ranimaʼ chrech, are riʼ kutzijoj ri uchiʼ».</seg>
					<seg id='LUK.6.46' type='verse'>«¿Suche kixsikʼin chwech:”Ajawxel, Ajawxel”, kʼatekʼuriʼ, man kibʼan ta ri jastaq che kinbʼij?</seg>
					<seg id='LUK.6.47' type='verse'>«Ronojel ri kpe wukʼ ri in e kuta ri nutzij kʼatekʼuriʼ, kukʼaslemaj, kinkʼut na chiwach jachin chujalaʼ ubʼik:</seg>
					<seg id='LUK.6.48' type='verse'>Jeriʼ jas jun achi che xuyak jun ja, sibʼalaj naj upam xukʼoto, tekʼuriʼ xukoj ri uxeʼ puwiʼ abʼaj. Xpe jun nimalaj jaʼ puwiʼ ri ja riʼ, kʼatekʼuriʼ man xuqasaj ta ri ja riʼ rumal che utz utzʼaqik bʼanom.</seg>
					<seg id='LUK.6.49' type='verse'>Ri jun che xuto, kʼatekʼuriʼ, man kukʼaslemaj taj, jeriʼ jacha jun achi che xuyak rachoch puwiʼ ri ulew, man kʼo ta uxeʼ xukʼoto. Ri nimalaj jaʼ xpe puwiʼ, kʼatekʼuriʼ xuqʼolij bʼik e xkʼis tzij puwiʼ we ja riʼ».</seg>
				</div>
				<div id='LUK.7' type='chapter'>
					<seg id='LUK.7.1' type='verse'>Arechiʼ kukʼis ubʼixik chkech ri winaq we jetaq tzij riʼ, kok ubʼi pa ri Kafarnaʼum.</seg>
					<seg id='LUK.7.2' type='verse'>Kʼo jun kʼamalbʼe chkech okʼal xoltato chilaʼ che kʼo jun upataninel sibʼalaj yawabʼ kʼolik, e we upataninel riʼ sibʼalaj loqʼ chuwach ri areʼ.</seg>
					<seg id='LUK.7.3' type='verse'>Jeriʼ nakʼut, utom utzijol ri Jesus, xa jekʼuriʼ keʼutaq ubʼi rukʼ ri areʼ enikʼaj enim taq winaq kech ri ajjudiʼo, arech kebʼechʼaw rukʼ e arech kpetik che ukolik ri upataninel.</seg>
					<seg id='LUK.7.4' type='verse'>Kepetik e keʼopan rukʼ ri Jesus e sibʼalaj kkita toqʼobʼ chrech ri areʼ. Kkibʼij chrech: «Ri areʼ utzalaj winaq, taqal chrij kabʼan we toqʼobʼ chrech riʼ.</seg>
					<seg id='LUK.7.5' type='verse'>Ri areʼ kuloqʼoqʼej ri qatinamit, are ri areʼ xuyak ri rachoch ri Dyos».</seg>
					<seg id='LUK.7.6' type='verse'>Ri Jesus kbʼe ubʼi kukʼ e aretaq chiʼ naqaj chik kʼo wi chrech ri rachoch, ri kʼamalbʼe keʼutaq bʼi enikʼaj rachiʼl arech keʼkibʼij chrech: «Ajawxel, machʼujarisaj awibʼ, rumal rech che man taqal ta chwij katok pa ri wachoch.</seg>
					<seg id='LUK.7.7' type='verse'>Rumal kʼuwaʼ, xinchomaj che man utz ta waʼ che katinkʼuluʼ ri at. Kʼatekʼut, chataqaʼ bʼaʼ uloq jun atzij e utz chi uwach riʼ ri nupataninel.</seg>
					<seg id='LUK.7.8' type='verse'>Ri in che man kʼo ta jun nim weqeleʼn, kʼatekʼuriʼ, keʼintaq ri enutaqoʼn. Kinbʼij chrech jun: Jat ubʼi ri at e kabʼek, kinbʼij chrech jun chik: Chatpetoq, e kapetik, e chrech ri nupataninel: Chabʼanaʼ weriʼ e kubʼano».</seg>
					<seg id='LUK.7.9' type='verse'>Aretaq chiʼ kuta ri Jesus we tzij riʼ kumay uwach ri areʼ e kubʼij chkech ri winaq che ekʼo rukʼ: «Kinbʼij chiwech: Che pa ri Israʼel man nuriqom ta jun kojonik jewaʼ jacha we jun kojonik riʼ».</seg>
					<seg id='LUK.7.10' type='verse'>Aretaq chiʼ xetzalij ri eʼutaqoʼn ri kʼamalbʼe cho ja, sibʼalaj utz chi uwach ri pataninel xulkiriqaʼ.</seg>
					<seg id='LUK.7.11' type='verse'>Kbʼe pa jun tinamit ubʼiʼ Naʼim. Ri eʼutijoxelabʼ e sibʼalaj ekʼi winaq, ebʼenaq ubʼi rukʼ.</seg>
					<seg id='LUK.7.12' type='verse'>Aretaq chiʼ kʼo chik naqaj che ri rokbʼal ri tinamit, kʼamom uloq jun kaminaq che umuqik, che are xuwi utukel ral jun melkaʼn ixoq, erachiʼlbʼam ubʼik kumal esibʼalaj winaq rech ri tinamit 125.</seg>
					<seg id='LUK.7.13' type='verse'>Arechiʼ kril ri Ajawxel ri areʼ, kel ukʼuʼx chrech ri ixoq, kʼatekʼuriʼ kubʼij chrech: «Matoqʼik».</seg>
					<seg id='LUK.7.14' type='verse'>Kbʼe ukoq chunaqaj ri kaxa e kuchapo, ri achijabʼ che kitelem ri kaxa ketakʼiʼk. Ri areʼ kubʼij: «Kʼojol ala, chawech at kinbʼij wi: Chatwaʼlijoq».</seg>
					<seg id='LUK.7.15' type='verse'>Ri kaminaq, kawaʼlajik e kumajij tzij. Ri Jesus kujach ukoq chrech ri unan.</seg>
					<seg id='LUK.7.16' type='verse'>Konojel kkixibʼij kibʼ, nim uqʼijil kkiya ri Dyos e kkibʼij: «Jun nimalaj qʼaxal utzij ri Dyos kʼo qukʼ e ri Dyos kʼo rukʼ ri utinamit».</seg>
					<seg id='LUK.7.17' type='verse'>We tzij riʼ xbʼe utzijoxik pa ri Judeʼa e pa taq ri nikʼaj amaqʼ chik che naqaj ekʼo wi.</seg>
					<seg id='LUK.7.18' type='verse'>Ri eʼutijoxelabʼ ri Xwan, kkikʼam bʼi ubʼixik chrech ri areʼ ronojel we jastaq riʼ. Ri Xwan keʼusikʼij ekebʼ chkech ri eʼutijoxelabʼ,</seg>
					<seg id='LUK.7.19' type='verse'>kʼatekʼuriʼ, keʼutaq ubʼi ri eʼareʼ arech kkibʼij chrech ri Ajawxel: «¿La at riʼ ri kpetik on kqeyeʼj na jun chik?».</seg>
					<seg id='LUK.7.20' type='verse'>Arechiʼ keʼopan rukʼ ri areʼ, kkibʼij chrech: «Ri Xwan Ajqasaljaʼ xujutaq uloq ri uj arech kulqabʼij chawech: ¿La at riʼ ri kpetik on kqeyeʼj chi na jun chik?».</seg>
					<seg id='LUK.7.21' type='verse'>Pa ri jumul riʼ keʼukunaj ekʼi yawabʼibʼ, e winaq che kʼo itzel uxlabʼal kukʼ e kuya kʼakʼ kiwoqʼoch ekʼi moyibʼ.</seg>
					<seg id='LUK.7.22' type='verse'>E kubʼij chkech: «Jix, jiʼbʼij chrech ri Xwan ri jastaq che xiwilo e xito: Ri emoyibʼ kʼo kʼakʼ kiwoqʼoch, ri etakmaʼyibʼ kebʼinik, kekunatajik ri winaq che tajin kaqʼij ri kitzʼumal, ri esoʼr kʼakʼ kixikin chik, ri ekaminaqibʼ kewaʼlajik e ri utzalaj tzij kya ubʼixik chkech ri emebʼaʼibʼ 127.</seg>
					<seg id='LUK.7.23' type='verse'>¡E sibʼalaj utz rech ri winaq che man ktzaq ta wumal ri in!».</seg>
					<seg id='LUK.7.24' type='verse'>Aretaq chiʼ ri achijabʼ che eʼutaqom uloq ri Xwan xeʼel ubʼi rukʼ, kubʼij chkech ri winaq: «¿Jas xixel uloq che rilik pa ri tzʼinalik ulew? ¿La jun aj silobʼisam rumal ri kyaqiqʼ?</seg>
					<seg id='LUK.7.25' type='verse'>¿Jas xixel uloq che rilik? ¿La jun achi che ukojom jeʼlik taq ratzʼyaq? ¡Man je ta riʼ! Ri kʼo utz taq katzʼyaq ekʼo riʼ pa utz nimaʼq taq ja.</seg>
					<seg id='LUK.7.26' type='verse'>¿Jachin kʼut xixel uloq che rilik? ¿La jun qʼaxel utzij ri Dyos? Jeriʼ nakʼut, ri in kinbʼij chiwech, nim chi na chuwach jun qʼaxal utzij ri Dyos.</seg>
					<seg id='LUK.7.27' type='verse'>Are riʼ ri areʼ che tzʼibʼam chrij: Ri in nutaqom ubʼik ri nutijoxel chawach at, arech kusukʼumaj ri abʼe chawach».</seg>
					<seg id='LUK.7.28' type='verse'>«Ri in kinbʼij chiwech: Chkixoʼl ri ekal ri ixoqibʼ ma kʼo ta jun che nim chuwach ri Xwan, kʼatekʼut, jachin ri nitzʼ pa ri rajawibʼal ri Dyos are nim chi na riʼ chuwach ri areʼ.</seg>
					<seg id='LUK.7.29' type='verse'>Konojel ri winaq che xkita ri utzij, xoqujeʼ ri eʼajtoqiʼnel pwaq, xkikʼam uqʼabʼ ri jikomalaj qʼatoj utzij ri Dyos, xkikʼam ri qasnaʼ rukʼ ri Xwan.</seg>
					<seg id='LUK.7.30' type='verse'>Kʼatekʼut, ri efariseʼo e ri ketaʼm ri pixabʼ che man xkikʼam ta ri kiqasnaʼ rukʼ ri Xwan, xketzalaj ri uchomabʼal ri Dyos pakiwiʼ ri eʼareʼ».</seg>
					<seg id='LUK.7.31' type='verse'>«¿Jachin rukʼ kinjunamatisaj wi ri in we winaq rech we jun mayilqʼijsaq riʼ? ¿Jachin cheʼujala ubʼi ri eʼareʼ?</seg>
					<seg id='LUK.7.32' type='verse'>Ri eʼareʼ cheʼujula ubʼi ri eʼakʼalabʼ che etʼuyul pa ri kʼayibʼal kkiraqaqej kichiʼ chkiwach e kkibʼij chkibʼil kibʼ: “¡Xqaqʼojomaj ri suʼ chiwech e man xixxojow taj! ¡Xqabʼixoj jun bʼix rech oqʼej chiwech e man xixoqʼ taj!”</seg>
					<seg id='LUK.7.33' type='verse'>«Rumal rech petinaq uloq ri Xwan Ajqasaljaʼ, man kutij ta ri kaxlanwa e man kuqumuj ta ri amajaʼ, kʼatekʼuriʼ kibʼij: “¡Kʼo itzel uxlabʼal rukʼ!”.</seg>
					<seg id='LUK.7.34' type='verse'>Petinaq ri ukʼojol ri achi, che kwaʼik e kqumunik tekʼuriʼ kibʼij: “Kʼo jun jiqʼolalaj winaq e jun qʼabʼarel, kerachiʼlaj ri eʼajtoqʼinel pwaq e ri eʼajmakibʼ taq achijabʼ!”.</seg>
					<seg id='LUK.7.35' type='verse'>Ri noʼjibʼal qastzij xjikibʼaxik uwach kumal ri eʼalkʼuwaʼlxelabʼ».</seg>
					<seg id='LUK.7.36' type='verse'>Jun ajfariseʼo kusikʼij ri arech kwaʼ rukʼ ri areʼ. Kok pa ri rachoch ri ajfariseʼo, kok cho ri mexa e kwaʼik.</seg>
					<seg id='LUK.7.37' type='verse'>Kʼo jun ixoq, jun ajmakunnel ixoq chkiwach ri tinamit. Arechiʼ xretaʼmaj che ri Jesus tajin kwaʼik pa ri rachoch ri ajfariseʼo, kukʼam ubʼi jun lmeʼt rech jun kʼokʼalaj kunabʼal.</seg>
					<seg id='LUK.7.38' type='verse'>Ktʼuyiʼ chrij ri Jesus, koqʼik e kuchʼaj ri raqan ri Jesus rukʼ ri uwaʼl uwach e kusuʼ ri raqan ri Jesus rukʼ ri uwiʼ. Kutzʼumaj ri raqan ri Jesus e kujikej rukʼ ri kʼokʼalaj kunabʼal.</seg>
					<seg id='LUK.7.39' type='verse'>Ri ajfariseʼo aretaq chiʼ kril weriʼ, kuchomaj pa rech wi: «Weta qʼaxal utzij Dyos we achi riʼ, retaʼm na kʼuwaʼ jas ubʼantajik we ixoq che kchapow ukoq we areʼ riʼ: Jun ajmakunnel ixoq».</seg>
					<seg id='LUK.7.40' type='verse'>Kʼatekʼuriʼ, ri Jesus kubʼij chrech: «Simon kinbʼij na jun jas uwach chawech». Ri Simon kubʼij: «Chabʼij bʼaʼ ajtij».</seg>
					<seg id='LUK.7.41' type='verse'>«Kʼo jun achi che ekʼo kebʼ achijabʼ kʼo kikʼas rukʼ ri areʼ, ri nabʼe jobʼ okʼal denariʼos ri ukʼas, ri jun chik kawinaq lajuj.</seg>
					<seg id='LUK.7.42' type='verse'>Jeriʼ nakʼut, man kekowin ta che utojik, ri areʼ kuchup uwach ri kikʼas chkech ekebʼ. ¿Jachin chkech ri ekebʼ achijabʼ riʼ sibʼalaj kuloqʼoqʼej chi na ri areʼ?».</seg>
					<seg id='LUK.7.43' type='verse'>Ri Simon kubʼij: «Kinchomaj ri in, are ri jun che xchup nim ukʼas». Ri Jesus kubʼij: «Utz ri qʼatojtzij xabʼano».</seg>
					<seg id='LUK.7.44' type='verse'>Kkaʼy chrech ri ixoq e kubʼij: «¿La kawil we ixoq riʼ? Xinok uloq pa we awachoch e ma xaqʼejej ta ri jaʼ chrij ri waqan. Kʼatekʼut ri areʼ kratinsaj we waqan rukʼ ri uwaʼl uwach, kʼatekʼuriʼ kuchaqijarisaj rukʼ ri uwiʼ.</seg>
					<seg id='LUK.7.45' type='verse'>Man xinatzʼumaj ta ri in, kʼatekʼut ri areʼ ma kataniʼ ta che nutzʼumaxik.</seg>
					<seg id='LUK.7.46' type='verse'>Man kaqʼejej ta ri oleʼo pa ri nujolom, kʼatekʼut, ri areʼ kuqʼejej ri kʼokʼalaj kunabʼal chrij we waqan.</seg>
					<seg id='LUK.7.47' type='verse'>Rumal rech we jastaq riʼ kinbʼij chawech: Ksach ronojel ri umak, rumal rech che xukʼut jun nimalaj loqʼoqʼebʼal ukʼuʼx. Kʼatekʼut, jachin ri xa jubʼiqʼ umak sachom, xa jubʼiqʼ loqʼoqʼebʼal ukʼuʼx».</seg>
					<seg id='LUK.7.48' type='verse'>E kubʼij chrech ri ixoq: «Ksachitaj uwach ronojel ri amak».</seg>
					<seg id='LUK.7.49' type='verse'>Kʼatekʼuriʼ, ri winaq che ekʼo cho ri mexa rukʼ, kkibʼij pa kech wi: «¿Jachin kʼu waʼ we areʼ che kusach kimak ri winaq?».</seg>
					<seg id='LUK.7.50' type='verse'>Kʼatekʼuriʼ, kubʼij chrech ri ixoq: «Are ri akojobʼal xatkolowik; jat pa nimalaj utzil».</seg>
				</div>
				<div id='LUK.8' type='chapter'>
					<seg id='LUK.8.1' type='verse'>Kbʼe pa nim e pa alaj taq tinamit. Kubʼij ri utzalaj tzij rech ri rajawibʼal ri Dyos. Kkachiʼlaj ubʼi ri ekabʼlajuj,</seg>
					<seg id='LUK.8.2' type='verse'>xoqujeʼ ejujun taq ixoqibʼ che ekunam che itzel taq uxlabʼal e che kʼi taq uwach yabʼil: Ri Mariʼy, ri kojom ubʼiʼ Magdalena, areʼ che xeʼel uloq wuqubʼ Itzel rukʼ,</seg>
					<seg id='LUK.8.3' type='verse'>ri Xwaʼn ri rixoqil ri Kusa, jun nim uwinaq ri Herodes, ri Susana, e enikʼaj chik che kkiyaʼ ri kikuchuj chkech.</seg>
					<seg id='LUK.8.4' type='verse'>Xa jeriʼkʼut, jun sibʼalaj winaq kkimulij kibʼ, kʼatekʼuriʼ kepe uloq rukʼ ri areʼ pa ronojel ri jetaq tinamit uloq, kubʼij pa jun tzijobʼelil:</seg>
					<seg id='LUK.8.5' type='verse'>«Ri ajtikonnel xel ubʼi che utikik ri ijaʼ. Arechiʼ xujapij ri ijaʼ, nikʼaj xtzaq chuchiʼ ri bʼe. Xtakʼalexik e ri echikop ajuwokaj xkitij bʼik ronojel.</seg>
					<seg id='LUK.8.6' type='verse'>Nikʼaj chik xtzaq puwiʼ abʼaj. Xkʼiy nakʼut, kʼatekʼut xchaqijarik rumal rech che man kmaqmatik taj.</seg>
					<seg id='LUK.8.7' type='verse'>Nikʼaj chik xtzaq pa taq kʼix. Ri kʼix xoqujeʼ xkʼiyik, kʼatekʼuriʼ xkijiqʼisaj ri ijaʼ.</seg>
					<seg id='LUK.8.8' type='verse'>Nikʼaj chik, xtzaq pa utz ulew, xkʼiyik, kʼatekʼuriʼ xuya ri uwach, jeriʼ, jun okʼal rumal jun». Kʼatekʼuriʼ kubʼij: «Jachin ri kʼo uxikin arech kuto, chutatabʼej bʼaʼ we tzij riʼ».</seg>
					<seg id='LUK.8.9' type='verse'>Ri eʼutijoxelabʼ kkikʼot uchiʼ ri areʼ jas kubʼij we tzijobʼelil riʼ.</seg>
					<seg id='LUK.8.10' type='verse'>Ri areʼ kubʼij: «Chiwech ri ix xyaʼ pa chʼobʼik ri retambʼal ri Rajawibʼal ri Dyos. Kʼatekʼut, chkech ri nikʼaj chik xuwi pa tzijobʼelil arech: Tajin kkil ri jastaq e man kkil taj, tajin kkito ri jastaq e man kkichʼobʼ taj.</seg>
					<seg id='LUK.8.11' type='verse'>«Ri jun tzijobʼelil kubʼij we jastaq riʼ: Ri tikoʼn are ri utzij ri Dyos.</seg>
					<seg id='LUK.8.12' type='verse'>Ri ekʼo chuchiʼ ri bʼe, eʼareʼ riʼ ri xkita ri tzij, kʼatekʼut kpe ri Kʼaxtokʼ e kresaj ubʼi ri tzij pa ri kanimaʼ, arech man kekojon ta chrech ri Dyos e man kekoltaj taj.</seg>
					<seg id='LUK.8.13' type='verse'>Ri ekʼo puwiʼ ri abʼaj, eʼareʼ riʼ ri xkikʼam ri tzij rukʼ kiʼkotemal aretaq chiʼ xkito, kʼatekʼuriʼ, ri eʼareʼ riʼ man kʼo ta urabʼ bʼenaq pa kanimaʼ. Kekojonik xaq kebʼ oxibʼ qʼij, kʼatekʼuriʼ, pa ri uqʼij ri itzel, kebʼe ubʼik.</seg>
					<seg id='LUK.8.14' type='verse'>Ri xtzaq pa ri kʼix eʼareʼ riʼ ri xkita ri tzij. Kʼatekʼut kejiqʼik pa ri bʼe rukʼ taq ri chomanik, ri qʼinomal e ri kʼi jastaq rech ri kʼaslemal. Xa jeriʼ kʼut, man keqʼanar taj, man kekowir taj.</seg>
					<seg id='LUK.8.15' type='verse'>Ri xtzaq pa ri utz ulew eʼare riʼ ri xkita ri tzij rukʼ jun nim e utzalaj kanimaʼ, kkikʼol ri tzij, kkiya jetaq kiwach rumal che ri eʼareʼ kkiterneʼbʼej e man kekʼextaj taj.</seg>
					<seg id='LUK.8.16' type='verse'>«Man kʼo ta jun winaq kutzij jun kantil, kʼatekʼuriʼ, kukoj jun laq ukʼyabʼal puwiʼ on kuya ri kantil chuxeʼ jun chʼat. Xane are kʼut kuya ri kantil puwiʼ jun chajbʼal on pa ri ukʼolbʼal kantil arech ri kebʼok uloq kkil ri saqil.</seg>
					<seg id='LUK.8.17' type='verse'>Ri awatalik xas, kqʼaljanik na riʼ, ri awam che kʼolom kchʼobʼtaj na riʼ e kpe na riʼ pa ri nimalaj qʼij.</seg>
					<seg id='LUK.8.18' type='verse'>Chichajij bʼaʼ jas utayik kibʼano; rumal rech ri kʼo ujastaq kyaʼtaj na riʼ chrech. E ri man kʼo ta jastaq rech, xas kkʼam na ubʼik xoqujeʼ ri jastaq rech che kuchomaj kʼo rukʼ ri areʼ».</seg>
					<seg id='LUK.8.19' type='verse'>Ri unan e ri erachalal kepe uloq rukʼ ri areʼ, kʼatekʼuriʼ, man kekowin taj keqibʼ ukoq rukʼ, rumal rech che ekʼo sibʼalaj winaq.</seg>
					<seg id='LUK.8.20' type='verse'>Kya ubʼixik chrech: «Ri anan e ri eʼawachalal ekʼo waral e kkaj katkichʼabʼej».</seg>
					<seg id='LUK.8.21' type='verse'>Kʼatekʼuriʼ, ri areʼ kubʼij: «Ri nunan e ri ewachalal eʼare riʼ ri kkita ri utzij ri Dyos e kkikʼaslemaj».</seg>
					<seg id='LUK.8.22' type='verse'>Xbʼantaj pa jun qʼij, kbʼe ubʼi pa jun jukubʼ kukʼ ri eʼutijoxelabʼ, kʼatekʼuriʼ, kubʼij chkech: «Chujqʼax chʼaqap chrech we cho riʼ». Kʼatekʼuriʼ, naj kebʼe ubʼik pa ri cho.</seg>
					<seg id='LUK.8.23' type='verse'>Aretaq chiʼ ebʼenaq, ri areʼ kok uwaram e kwar ubʼik. Kʼatekʼuriʼ, jun nimalaj kyaqiqʼ kpe puwiʼ ri cho. Ri jaʼ kok pa ri jukubʼ e kkikʼulumaj kʼax.</seg>
					<seg id='LUK.8.24' type='verse'>Keqibʼ ukoq rukʼ ri areʼ, kʼatekʼuriʼ, kkikʼasuj. Kkibʼij chrech: «¡Ajtij! ¡Ajtij, kujkamik!». Ri areʼ arechiʼ kkʼastajik kuyaj ri kyaqiqʼ e ri waʼlajinaq jaʼ. Ri jaʼ matzalik kkanajik.</seg>
					<seg id='LUK.8.25' type='verse'>Kʼatekʼuriʼ, kubʼij chkech: «¿Jawichiʼ kʼo wi ri ikojonik?». Ri eʼareʼ kixibʼim kibʼ kkibʼij chkibʼil kibʼ rukʼ mayibʼal: «¿Jachin kʼu waʼ we areʼ che xoqujeʼ ktaqan chrech ri kyaqiqʼ e ri jaʼ, kʼatekʼuriʼ, keniman chrech?»</seg>
					<seg id='LUK.8.26' type='verse'>Keʼopanik pa ri kitinamit ri eʼajgeraseno che kʼo apan chuwach ri Galileʼa.</seg>
					<seg id='LUK.8.27' type='verse'>Aretaq chiʼ ktakʼiʼ cho ri ulew, kpe che ukʼulaxik jun achi che kʼo itzel taq uxlabʼal rukʼ. Ojer chik che man kʼo ta chi ratzʼyaq kukojo, man kjeqiʼ ta chi pa jun ja, areʼ jeqelik pa taq jul kech ri kaminaqibʼ.</seg>
					<seg id='LUK.8.28' type='verse'>Arechiʼ kkaʼy chrech ri Jesus, sibʼalaj kuraqaqej uchiʼ, kukʼyaq ribʼ cho ri raqan ri areʼ, kʼatekʼuriʼ rukʼ jun nimalaj chʼabʼal kubʼij: «¿Jas kawaj chwech, Jesus, ri ukʼojol ri Dyos? Kinta chawech ri at, minachʼuychʼaʼ ri in».</seg>
					<seg id='LUK.8.29' type='verse'>Rumal rech che ri areʼ xutaq ri itzel uxlabʼal arech kel uloq rukʼ we achi riʼ. Xane kʼi taq mul chik, ri itzel uxlabʼal uchapom ri achi; kjatʼix rukʼ tiqom taq chʼich e rukʼ tem arech kchajixik ri areʼ. Kʼatekʼuriʼ kuraqij ri jatʼibʼal rech, e ri Itzel kuchararej pa ri tzʼinalik ulew.</seg>
					<seg id='LUK.8.30' type='verse'>Ri Jesus kukʼot uchiʼ: «¿Jas abʼiʼ?». Ri areʼ kubʼij: «Jumulaj», rumal rech che sibʼalaj eʼitzel eʼokinaq rukʼ ri areʼ.</seg>
					<seg id='LUK.8.31' type='verse'>Kʼatekʼuriʼ, kkita chrech che man ktaqan ta chkech che kebʼe bʼi pa ri nimalaj siwan.</seg>
					<seg id='LUK.8.32' type='verse'>Kʼatekʼuriʼ, ekʼo chilaʼ jun nimalaj jupuq aq che kewaʼkat pa ri juyubʼ. Ri eʼi- tzel kkita chrech ri Jesus che kuya bʼe chkech arech keʼok pa taq ri aq, kʼatekʼuriʼ ri areʼ kuya bʼe chkech.</seg>
					<seg id='LUK.8.33' type='verse'>Keʼel uloq rukʼ ri achi e keʼok pa taq ri aq. Ri jupuq aq kechʼoplin pa ri juyubʼ kebʼe ubʼi pa ri cho, kʼatekʼuriʼ chilaʼ kejiqʼ wiʼ.</seg>
					<seg id='LUK.8.34' type='verse'>Aretaq chiʼ ri eʼajyuqʼabʼ kkil we jastaq riʼ, keʼanimajik. Kkibʼij we jastaq riʼ pa taq ri nim e chʼutiʼn taq tinamit.</seg>
					<seg id='LUK.8.35' type='verse'>Ri winaq keʼel uloq che rilik ri jastaq xbʼantajik riʼ. Arechiʼ keʼopan naqaj che ri Jesus, kkiriqaʼ ri achi ri xeʼel bʼi ri eʼitzel rukʼ. Tʼuyulik, ukojom ratzʼyaq e utz kʼolik tzʼaqat ruxlabʼal, kʼo ukoq chuwach raqan ri Jesus. Kʼatekʼuriʼ, kenoj che xibʼrikil.</seg>
					<seg id='LUK.8.36' type='verse'>Ri xeʼilowik, kkibʼij chkech jas ri ukolik ri areʼ chkiwach ri Eʼitzel.</seg>
					<seg id='LUK.8.37' type='verse'>Konojel ri winaq rech ri tinamit rech ri eʼajgeraseno kkita toqʼobʼ chrech ri Jesus, arech kbʼe ubʼi naj chkech ri eʼareʼ, rumal che sibʼalaj kkixibʼij kibʼ. Kʼatekʼuriʼ, ri areʼ kaqʼan puwiʼ ri jukubʼ, ktzalej ubʼik.</seg>
					<seg id='LUK.8.38' type='verse'>Ri achi, che xeʼel ubʼi ri eʼitzel rukʼ, kuta chrech kkʼojiʼ rukʼ ri Areʼ. Kʼatekʼuriʼ, ri areʼ kubʼij chrech:</seg>
					<seg id='LUK.8.39' type='verse'>«Chattzalej cho ri awachoch, jaʼbʼij ri jastaq che xubʼan ri Dyos chawech». Ri areʼ kbʼe pa ronojel ri tinimit e sibʼalaj kuya ubʼixik ri jastaq xubʼan ri Jesus chrech ri areʼ.</seg>
					<seg id='LUK.8.40' type='verse'>Aretaq chiʼ ktzalej ri Jesus, kkikʼulaj ri winaq, rumal rech che konojel keyeʼm.</seg>
					<seg id='LUK.8.41' type='verse'>Kʼatekʼuriʼ, kopanik jun achi che Jaʼiro ri ubʼiʼ. Ri areʼ okinaq jun nim winaq rech pa ri ukʼolbʼal chʼabʼal. Kumej ribʼ chuwach ri raqan ri Jesus e kuta toqʼobʼ chrech ri areʼ arech kpe cho ri rachoch.</seg>
					<seg id='LUK.8.42' type='verse'>Rumal rech che xaq jun umiʼal kʼolik, che kʼo kabʼlajuj ujunabʼ, elem ranimaʼ kubʼano. Aretaq chiʼ bʼenaq, ri winaq, kkipitzʼej ri areʼ.</seg>
					<seg id='LUK.8.43' type='verse'>Kʼatekʼuriʼ, jun ixoq che xas kabʼlajuj junabʼ uloq kutzaq ukikʼel, ma kʼo ta jun kowininaq che ukunaxik.</seg>
					<seg id='LUK.8.44' type='verse'>Kqibʼ ukoq chrij ri Jesus e kuchap ri uchiʼ ratzʼyaq e chi xaqbʼi ktakʼiʼ ri ukikʼel.</seg>
					<seg id='LUK.8.45' type='verse'>Kʼatekʼuriʼ, ri Jesus kubʼij: «¿Jachin xinuchap ri in?». Rumal che konojel kkibʼij che ma eʼareʼ taj, ri Pedro kubʼij: «Ajtij, ri winaq katkipitzʼej».</seg>
					<seg id='LUK.8.46' type='verse'>Kʼatekʼuriʼ, ri Jesus kubʼij: «Kʼo jun xinchapowik rumal che jun chuqʼabʼ xel ubʼi wukʼ ri in».</seg>
					<seg id='LUK.8.47' type='verse'>Jeriʼ kʼut, krilo che sas kchʼobʼik rumal ri Jesus, ri ixoq kpe rukʼ bʼirbʼitem, kʼatekʼuriʼ, kumej ribʼ cho raqan e kuya ubʼixik chkiwach konojel ri winaq jasche xuchapo ri areʼ, kʼatekʼuriʼ xaqbʼi xkunatajik.</seg>
					<seg id='LUK.8.48' type='verse'>Ri areʼ kubʼij chrech ri ixoq: «Numiʼal, ri akojonik xatukolo, jat pa ri nimalaj utzil».</seg>
					<seg id='LUK.8.49' type='verse'>Tajin na kubʼij we tzij riʼ, arechiʼ kpe jun winaq pa ri rachoch uloq ri nim winaq rech ri ukʼolbʼal, kʼatekʼuriʼ kubʼij: «Ri amiʼal chanim riʼ xkamik, machʼuʼjarisaj chik ri ajtij».</seg>
					<seg id='LUK.8.50' type='verse'>Kʼatekʼut ri Jesus xuto, kubʼij chrech: «Maxibʼij awibʼ, xaq chatkojonoq, kʼatekʼuriʼ, ri areʼ kkoltaj na riʼ».</seg>
					<seg id='LUK.8.51' type='verse'>Kpe choja, kʼatekʼuriʼ, man kʼo ta jun kok rukʼ, xuwi ri Pedro, ri Xwan e ri Santiʼago e ri eʼunan eʼutat ri ali.</seg>
					<seg id='LUK.8.52' type='verse'>Konojel ri winaq kkoqʼej, kkʼis kikʼuʼx rumal rech ri areʼ. Kʼatekʼuriʼ ri Jesus kubʼij: «Mixoqʼik, ri areʼ man kaminaq taj, ri areʼ xaq warinaq».</seg>
					<seg id='LUK.8.53' type='verse'>Kkitzeʼj uwach ri areʼ, rumal rech che ketaʼm che ri areʼ kaminaq chik.</seg>
					<seg id='LUK.8.54' type='verse'>Tekʼuriʼ, ri areʼ kuchap ukoq che ri uqʼabʼ, ko kuchʼabʼej, e kubʼij chrech ri areʼ: «Ali, chatwaʼlijoq».</seg>
					<seg id='LUK.8.55' type='verse'>Ri ruxlabʼal ktzelejik, kʼatekʼuriʼ xaqbʼiʼ kwaʼlajik. Ktaqanik arech kya ri uwa.</seg>
					<seg id='LUK.8.56' type='verse'>Ri eʼunan eʼutat kkixibʼij kibʼ, kʼatekʼuriʼ, ktaqanik arech man kkibʼij ta ri jastaq riʼ.</seg>
				</div>
				<div id='LUK.9' type='chapter'>
					<seg id='LUK.9.1' type='verse'>Keʼusikʼij ri ekabʼlajuj, kuya kichoqʼabʼ e jun kikowinem pakiwiʼ konojel itzel e puwiʼ ronojel yabʼil arech kekunanik 147.</seg>
					<seg id='LUK.9.2' type='verse'>Kʼatekʼuriʼ, keʼutaq bʼik arech keʼkibʼij ri Rajawibʼal ri Dyos e arech kekunanik.</seg>
					<seg id='LUK.9.3' type='verse'>Kʼatekʼuriʼ, kubʼij chkech: «Kʼo mikʼam ubʼik rech ri ibʼe, mikʼam ubʼi ichʼamiʼy, mikʼam ubʼi ikoxtar, mikʼam ubʼi iwa, mikʼam ubʼi ipwaq, xoqujeʼ, man kebʼ ta iwatzʼyaq chijujunal.</seg>
					<seg id='LUK.9.4' type='verse'>Aretaq chiʼ kixok pa jun ja, chixkanaj kan chilaʼ, chi kʼateʼ kuriqaʼ kixbʼek.</seg>
					<seg id='LUK.9.5' type='verse'>We man kixkʼulaxik taj, arechiʼ kixel uloq pa ri jun tinimit riʼ, chitotaʼ kan ri upoqlaj kʼo chech ri iwaqan, kʼutbʼal rech jeʼ jas qʼatbʼaltzij puwiʼ».</seg>
					<seg id='LUK.9.6' type='verse'>Kebʼek, kkisutej ronojel taq tinamit, kkiya ubʼixik ri utzalaj tzij e kekunanik.</seg>
					<seg id='LUK.9.7' type='verse'>Ri Herodes che are ri qʼatbʼaltzij (tetrarka) kretaʼmaj we jastaq riʼ, kʼatekʼuriʼ mayibʼal kkanajik, rumal che ekʼo jujun kkibʼij: «Are ri Xwan xkʼastaj uloq chkixoʼl ri ekaminaqibʼ».</seg>
					<seg id='LUK.9.8' type='verse'>E kʼo jujun chik che kkibʼij: «Are ri Eliʼas xtzalej uloq».</seg>
					<seg id='LUK.9.9' type='verse'>Kʼatekʼuriʼ ri Herodes kubʼij: «Ri Xwan, in xintʼen ujolom. ¿Jachin kʼuriʼ ri areʼ, chech kbʼix we jastaq puwiʼ riʼ?». Kʼatekʼuriʼ, kraj kril uwach ri areʼ.</seg>
					<seg id='LUK.9.10' type='verse'>Aretaq chiʼ ketzalij uloq ri etaqoʼnelabʼ kkibʼij chrech ri areʼ ronojel ri xkibʼano. Tekʼuriʼ ri areʼ keʼukʼam ubʼi ri eʼareʼ rukʼ, xbʼe naj, naqaj chrech jun tinamit che ubʼiʼ Bʼetsaʼida.</seg>
					<seg id='LUK.9.11' type='verse'>Kʼatekʼuriʼ, ri winaq xkichʼobʼo weriʼ e xebʼe ubʼi chrij ri areʼ. Ri areʼ keʼukʼulaj, kʼatekʼuriʼ, kuya ubʼixik ri rajawibʼal ri Dyos chkech e keʼukunaj ri rajawaxik kekunatajik.</seg>
					<seg id='LUK.9.12' type='verse'>Kqaj ri qʼij, kepe ri ekabʼlajuj e kkibʼij chrech: «Cheʼajachaʼ ubʼik le winaq arech kebʼe pa taq ri nim chʼutiʼn tinamit che ekʼo naqaj, arech kkiriq na kikʼolibʼal e kiwa pa taq ri ja. Ri uj, ujkʼo pa jun tzʼinalik kʼolibʼal».</seg>
					<seg id='LUK.9.13' type='verse'>Kʼatekʼuriʼ ri areʼ kubʼij chkech: «Cheʼitzuquʼ bʼaʼ ri ix». Ri eʼareʼ kkitzalij uwach ri utzij, kkibʼij: «Ri uj, man kʼo ta wa qukʼ, xuwi kʼo qukʼ jobʼ kaxlanwa rachiʼl kebʼ kar, xuwi riʼ we kujbʼe che uloqʼik wa kech konojel we winaq riʼ».</seg>
					<seg id='LUK.9.14' type='verse'>Rumal che ekʼo kaqʼoʼ lajujkʼal achijabʼ. Kʼatekʼut, ri areʼ kubʼij chkech ri eʼutijoxelabʼ: «Chibʼanaʼ che kkisokej kibʼ pa taq juqʼat ekawinaqlajuj winaq».</seg>
					<seg id='LUK.9.15' type='verse'>Jeriʼ kkibʼan chkech ri winaq.</seg>
					<seg id='LUK.9.16' type='verse'>Kʼatekʼuriʼ, kukʼam ukoq ri jobʼ kaxlanwa e ri kebʼ kar, kkaʼy chikaj, kutewchiʼj ri kaxlanwa, kupiro e kuya chkech ri eʼutijoxelabʼ arech kkijach chkech ri winaq.</seg>
					<seg id='LUK.9.17' type='verse'>Konojel sibʼalaj kewaʼik e kinojik. Kkikʼol ri uqax xtoʼtajik: kabʼlajuj chakach xtoʼtaʼjik.</seg>
					<seg id='LUK.9.18' type='verse'>Kkʼulumatajik che arechiʼ utukel tajin kchʼaw rukʼ ri Dyos, ekʼo ri eʼutijoxelabʼ rukʼ, kʼatekʼuriʼ ri areʼ kuta chkech: «In ¿jachin riʼ ri in kkibʼij ri winaq?».</seg>
					<seg id='LUK.9.19' type='verse'>Ri eʼareʼ kkibʼij chrech: «Nikʼaj kkibʼij at ri Xwan Ajqasaljaʼ; ejujun chik kkibʼij at ri Eliʼas; nikʼaj chik kkibʼij at jun ojer qʼaxal utzij ri Dyos che xkʼastaj uloq».</seg>
					<seg id='LUK.9.20' type='verse'>«Kʼatekʼut, ri ix ¿jas kibʼij, in jachin ri in?». Ri Pedro kubʼij: «At ri Kristo rech ri Dyos».</seg>
					<seg id='LUK.9.21' type='verse'>Kʼatekʼuriʼ, ktaqan chkech ri eʼareʼ, man kʼo ta jun tzij kkibʼij wi weriʼ.</seg>
					<seg id='LUK.9.22' type='verse'>Kubʼij: «Ri ukʼojol ri achi, kunaʼ na ri kʼachaqijchiʼ, kpaqchiʼx na kumal ri enim taq winaq, ri echuchqajawibʼ e ri etzʼibʼanelabʼ: Kkamisaxik ri areʼ, kʼatekʼuriʼ, pa ri urox qʼij kkʼastajik».</seg>
					<seg id='LUK.9.23' type='verse'>Kuya ubʼixik chkech konojel: «We kʼo jun kraj kateriʼ chwij in, munaʼtisaj chi aqʼan ribʼ, chrukʼaj ri uripibʼal ronojel qʼij, kʼatekʼuriʼ, chpet bʼa wukʼ ri in.</seg>
					<seg id='LUK.9.24' type='verse'>Rumal che jachin kraj kukol ri ukʼaslemal kusach na riʼ; kʼatekʼut, jachin kusach ri ukʼaslemal wumal ri in, we areʼ riʼ kukol na riʼ.</seg>
					<seg id='LUK.9.25' type='verse'>¿Jas utzil chrech ri winaq che kuchʼak ronojel ri uwachulew, we ri areʼ kusach ribʼ kuqʼolij ribʼ?</seg>
					<seg id='LUK.9.26' type='verse'>Jachin kkʼix chwech ri in e kkʼix chrech ri nutzij, ri Ukʼojol ri achi kkʼix na riʼ chrech ri areʼ, arechiʼ kpe na pa ri uremelik utikʼilik ri areʼ, pa uremelik utikʼilik ri Utat e pa uremelik utikʼilik kech ri etyoxlaj taq anjel».</seg>
					<seg id='LUK.9.27' type='verse'>«Qastzij kinbʼij chiwech, che ekʼo nikʼaj chixoʼl ri ix che man kketaʼmaj ta na riʼ ri kamikal aretaq chiʼ majaʼ na kkil ri Rajawibʼal ri Dyos».</seg>
					<seg id='LUK.9.28' type='verse'>Wajxaqibʼ qʼij okʼowinaq chik che xbʼitaj rumal we tzij riʼ, keʼukʼam ubʼi rukʼ ri areʼ, ri Pedro, ri Xwan e ri Santiʼago. Kaqʼan puwiʼ jun juyubʼ arech kubʼan uchʼabʼal, kchʼaw rukʼ ri Dyos.</seg>
					<seg id='LUK.9.29' type='verse'>Kʼatekʼuriʼ kkʼulmatajik che arechiʼ tajin kchʼaw rukʼ ri Dyos, ri uwachbʼal kkʼextajik, e ri ratzʼyaq sibʼalaj saq chik jacha ri kuypaʼ.</seg>
					<seg id='LUK.9.30' type='verse'>Tekʼuriʼ ekʼo kebʼ achijabʼ ketzijon rukʼ, eʼare ri Moʼises e ri Eliʼas;</seg>
					<seg id='LUK.9.31' type='verse'>eremelik etikʼilik keqʼalajanik. Kkitzijoj aretaq chiʼ kel na ubʼik e kbʼe na pa ri Jerusalem.</seg>
					<seg id='LUK.9.32' type='verse'>Ri Pedro e ri eraʼchiʼl sibʼalaj kʼo kiwaram. Kichiʼjom kʼut e ekʼaskʼoj, kʼatekʼuriʼ, kkil ri uremelik utikʼilik e ri ekebʼ achijabʼ ekʼo rukʼ ri areʼ.</seg>
					<seg id='LUK.9.33' type='verse'>Aretaq chiʼ ri ekebʼ achijabʼ kkijach kibʼ rukʼ, ri Pedro kubʼij chrech ri Jesus: «Ajtij, utz che kujkʼojiʼ waral. Chqabʼanaʼ oxibʼ ja, jun awech at, jun rech ri Moʼises, jun rech ri Eliʼas». Man retaʼm taj ri tzij tajin kubʼij.</seg>
					<seg id='LUK.9.34' type='verse'>Tajin kubʼij we tzij riʼ arechiʼ kpe jun sutzʼ che keʼuchʼuquʼ chuxeʼ ri umuʼj. Kʼatekʼuriʼ sibʼalaj kkixibʼij kibʼ arechiʼ keʼok pa ri sutzʼ.</seg>
					<seg id='LUK.9.35' type='verse'>Jun tzij xel uloq pa ri sutzʼ, che kubʼij: «Are waʼ we nukʼojol, qas chitatabʼej».</seg>
					<seg id='LUK.9.36' type='verse'>Aretaq ktaniʼ ri ujaninbʼal ri jun chʼabʼal, ri Jesus xkanaj kanoq utukel. Pa taq we qʼij riʼ, ri eʼareʼ kkitzʼapij kichiʼ, man kʼo ta kkibʼij we jastaq che xkilo.</seg>
					<seg id='LUK.9.37' type='verse'>Chukabʼ qʼij chik che xexuliʼ uloq cho ri juyubʼ, jun sibʼalaj winaq keʼel uloq che ukʼulaxik.</seg>
					<seg id='LUK.9.38' type='verse'>Kʼatekʼuriʼ jun achi chkixoʼl ri winaq kuraqaqej uchiʼ: «Ajtij, kinkʼomij chawech ri at arech kawil ri nukʼojol, rumal che xaq xuwi ri areʼ nukʼojol.</seg>
					<seg id='LUK.9.39' type='verse'>Jun uxlabʼal kchapow ri areʼ, kʼatekʼuriʼ, aninaq kuraqaqej uchiʼ, kujiljaʼ pulew e kubʼano che kuchubʼaj ri ukʼaxaj. Kʼatekʼuriʼ, kʼax relik chi ubʼik rukʼ ri areʼ e kupitzʼej kanoq ri areʼ.</seg>
					<seg id='LUK.9.40' type='verse'>Inchʼawinaq kukʼ ri eʼatijoxelabʼ arech kkikʼyaq ubʼi ri areʼ, kʼatekʼuriʼ, man ekowinnaq taj».</seg>
					<seg id='LUK.9.41' type='verse'>Ri Jesus kubʼij: «¡Ix jun mayilqʼijsaq, che ix itzel e che man kixkojon taj! ¿Kʼa jumpa na in kʼo iwukʼ e kixinchʼij na? Chakʼamaʼ uloq ri akʼojol».</seg>
					<seg id='LUK.9.42' type='verse'>Aretaq chiʼ ri ukʼojol kqibʼ ukoq rukʼ, ri itzel kukʼyaq ri areʼ cho ri ulew e sibʼalaj kujiljaʼ ri areʼ. Kʼatekʼuriʼ ri Jesus kuyaj ri itzel uxlabʼal, kukunaj ri akʼal e kutzalejisaj chrech ri utat.</seg>
					<seg id='LUK.9.43' type='verse'>(a) Konojel kkixibʼij kibʼ chuwach ri ukowinem ri Dyos. (b) Jeriʼ kʼut, konojel mayibʼal ekʼolik rumal ri jastaq kubʼano. Ri areʼ kubʼij chkech ri eʼutijoxelabʼ:</seg>
					<seg id='LUK.9.44' type='verse'>«Ri ix sibʼalaj chikojoʼ bʼaʼ pa ri ixikin we jetaq tzij riʼ: Ri ukʼojol ri achi kjachitaj na pa kiqʼabʼ ri achijabʼ».</seg>
					<seg id='LUK.9.45' type='verse'>Kʼatekʼuriʼ, ri eʼareʼ man kkichʼobʼ ta we tzij riʼ. Pa awatalik kkanaj kan chkiwach arech man kkichʼobʼ taj. Kʼatekʼuriʼ kkixeʼj kibʼ kkita chrech.</seg>
					<seg id='LUK.9.46' type='verse'>Kwaʼlaj jun chomanik chkixoʼl ri eʼareʼ: ¿Jachin kʼuriʼ ri nim reqleʼn chkixoʼl eʼareʼ?</seg>
					<seg id='LUK.9.47' type='verse'>Kʼatekʼuriʼ, ri Jesus retaʼm we kichomabʼal kʼo pa ri kanimaʼ. Kukʼam ukoq jun alaj akʼal, kuya ri akʼal chutzal areʼ,</seg>
					<seg id='LUK.9.48' type='verse'>kʼatekʼuriʼ kubʼij chkech: «Ri jun che kukʼulaj we alaj akʼal riʼ pa ri nubʼiʼ, in ri kinukʼulaj. E ri jun che kinukʼulaj ri in, kukʼulaj ri jun che inutaqom uloq, jeriʼ kʼut, ri sibʼalaj chʼutiʼn chixoʼl ri ix, are riʼ ri nimalaj ubʼantajik».</seg>
					<seg id='LUK.9.49' type='verse'>Ri Xwan kchʼawik, kʼatekʼuriʼ kubʼij: «Ajtij, qilom jun che keʼupaqchiʼj ri eʼitzel pa ri abʼiʼ, kqaj kqaqʼatej chrech weriʼ rumal rech che man kpe ta ri areʼ qukʼ uj».</seg>
					<seg id='LUK.9.50' type='verse'>Kʼatekʼuriʼ ri Jesus kubʼij chrech: «Miqʼatej chrech weriʼ, rumal che jachin ri man ikʼulel taj, kʼo riʼ iwukʼ».</seg>
					<seg id='LUK.9.51' type='verse'>Aretaq chiʼ opanem kubʼan ri qʼij che kpaqiʼk, che kesax na ubʼik, rukʼ ukowil ranimaʼ kpaqiʼ ubʼi pa ri ubʼe ri Jerusalem.</seg>
					<seg id='LUK.9.52' type='verse'>Kʼatekʼuriʼ, keʼutaq ubʼi nikʼaj eʼupataninelabʼ arech kinabʼejik ubʼi chuwach. Kebʼek, kʼatekʼuriʼ, keʼopan pa jun tinimit kech ri eʼajsamaritano, arech kkisukʼumaj ri kkanaj wi.</seg>
					<seg id='LUK.9.53' type='verse'>Kʼatekʼuriʼ, man kkʼulax ta chilaʼ rumal rech che are kraj kbʼe pa ri Jerusalem.</seg>
					<seg id='LUK.9.54' type='verse'>Aretaq chiʼ kkil ri eʼutijoxelabʼ weriʼ, ri Santiʼago e ri Xwan kkibʼij: «Ajawxel, ¿la kawaj che kujtaqanik arech kqaj uloq ri qʼaqʼ chikaj, kʼatekʼuriʼ, keʼuporoj ubʼi ri eʼareʼ».</seg>
					<seg id='LUK.9.55' type='verse'>Kʼatekʼuriʼ ko keʼukaʼyej e keʼuyajyatej.</seg>
					<seg id='LUK.9.56' type='verse'>E kebʼe pa jun tinimit chik.</seg>
					<seg id='LUK.9.57' type='verse'>Aretaq chiʼ tajin ebʼenaq, jun winaq kubʼij chrech pa ri bʼe: «Kinteriʼ chawij ri at pa ronojel kʼolibʼal jawiʼ katbʼe wi».</seg>
					<seg id='LUK.9.58' type='verse'>Ri Jesus kubʼij chrech: «Ri taq yak kʼo pek kiwarbʼal, ri chikop re uwokaj kʼo kim kisok; ri ukʼojol ri achi man kʼo ta jawiʼ kuqʼoybʼaʼ wi ri ujolom».</seg>
					<seg id='LUK.9.59' type='verse'>Kubʼij chrech jun chik: «Chatterin chwij ri in». Ri areʼ kubʼij: «Nabʼe chayaʼaʼ na bʼe chwech che kinmuquʼ kan ri nutat».</seg>
					<seg id='LUK.9.60' type='verse'>Kʼatekʼut, ri Jesus kubʼij chrech: «Chayaʼaʼ alaj, che ri ekaminaqibʼ kkimuq ri kikaminaqibʼ ri at, jat jaʼqʼalisaj ri rajawibʼal ri Dyos».</seg>
					<seg id='LUK.9.61' type='verse'>Xoqujeʼ jun chik kubʼij chrech: «Kinteriʼ chawij ri at, Ajawxel. Nabʼe kʼut chayaʼaʼ bʼe chwech keʼinchʼabʼej kanoq ri enuwinaq».</seg>
					<seg id='LUK.9.62' type='verse'>Kʼatekʼuriʼ, ri Jesus kubʼij chrech: «Ri jun che kukoj uqʼabʼ chrij ri tajiʼn, kʼatekʼuriʼ, kkaʼy uloq chrij, man taqal ta chrij ri Rajawibʼal ri Dyos».</seg>
				</div>
				<div id='LUK.10' type='chapter'>
					<seg id='LUK.10.1' type='verse'>Ri Ajawxel, keʼusikʼij chi oxkʼal kabʼlajuj, keʼutaq ubʼi ri eʼareʼ pa akakabʼ chuwach ri areʼ pa ronojel taq tinamit e pa ri uwachulew jawichiʼ kbʼe na wi ri areʼ.</seg>
					<seg id='LUK.10.2' type='verse'>Kʼatekʼuriʼ, kubʼij chkech: «Sibʼalaj kʼo ri qʼanarinaq triko, kʼatekʼuriʼ, man ekʼi ta ri eʼajchakibʼ. Chixchʼaw bʼaʼ rukʼ ri rajaw ri ulew arech keʼutaq ajchakibʼ pa ri rulew.</seg>
					<seg id='LUK.10.3' type='verse'>Jix bʼaʼ, kixintaq ubʼi ri ix, ix jacha alaj taq chij chkixoʼl taq ri yoʼk.</seg>
					<seg id='LUK.10.4' type='verse'>Mikʼam ubʼi pwaq, mikʼam ubʼi ikoxtar, mikʼam ubʼi ixajabʼ. Man kʼo ta jun kiya rutzil uwach pa ri bʼe.</seg>
					<seg id='LUK.10.5' type='verse'>Aretaq chiʼ kixok pa jun ja, nabʼe chibʼij: “Ri nimalaj utzil pa we ja riʼ.”</seg>
					<seg id='LUK.10.6' type='verse'>We kʼo jun ralkʼuwaʼl ri nimalaj utzil chilaʼ, ri nimalaj iwutzil kuxlan na riʼ puwiʼ ri areʼ, we man kʼo taj, ktzalij na riʼ iwukʼ.</seg>
					<seg id='LUK.10.7' type='verse'>Chixkanaj kan pa we ja riʼ, chitijaʼ e chiqumuj ri jastaq kʼo pa ri ja riʼ. Rumal che ri ajchak taqal chrij kukʼam ri utojbʼal. Xaq mixbʼe pa taq nikʼaj ja chik.</seg>
					<seg id='LUK.10.8' type='verse'>Pa ronojel tinamit jawiʼ kixopan wi e kixkʼulaxik, chitijaʼ ri jastaq che kya chiwech;</seg>
					<seg id='LUK.10.9' type='verse'>cheʼikunaj bʼaʼ ri eyawabʼibʼ ekʼo chilaʼ e chibʼij bʼaʼ chkech ri winaq: “Ri rajawibʼal ri Dyos naqaj chik kʼo wi chiwech ri ix”.</seg>
					<seg id='LUK.10.10' type='verse'>Kʼatekʼut pa ri jun tinamit kixopan wi che man kixkʼulax taj, chixel uloq pa taq ri kʼayibʼal, kʼatekʼuriʼ, chibʼij bʼaʼ:</seg>
					<seg id='LUK.10.11' type='verse'>“Xoqujeʼ ri upoqlaj ri itinamit che kʼo cho ri qaqan, kqatotaʼ kan chiwech e kqaya kanoq chiwech. Xoqujeʼ rukʼ weriʼ chiwetaʼmaj che ri rajawibʼal ri Dyos naqaj chik kʼo wi”.</seg>
					<seg id='LUK.10.12' type='verse'>Kinbʼij chiwech che pa we Qʼij riʼ, ri Sodoma man kʼo ta ukʼaxkʼol riʼ jacha we tinamit riʼ».</seg>
					<seg id='LUK.10.13' type='verse'>«¡Kʼax awech ri at, Korasin! ¡Kʼax awech ri at Bʼetsaʼida, rumal che weta ri mayibʼal taq jastaq che xbʼan waral, xbʼan ta neʼ pa ri Tiro on pa ri Sidon neʼ, ojer ta bʼaʼ riʼ xkikoj ri koxtar, ojer ta bʼaʼ riʼ xkiyaʼ ri chaj pa kijolom, xkʼextaj ta bʼaʼ riʼ ri kikʼuʼx.</seg>
					<seg id='LUK.10.14' type='verse'>Xa jekʼuriʼ, chrech ri Tiro, chrech ri Sidon, man kʼo ta nimalaj kʼax riʼ pa ri uqʼatbʼal utzij ri Dyos jacha chiwech ri ix.</seg>
					<seg id='LUK.10.15' type='verse'>Kʼatekʼut ri at Kafarnaʼum, ¿la chi pa ri kaj na kawaʼlisaj awibʼ? ¡Chi pa ri nim siwan riʼ katjutjubʼ na wi!</seg>
					<seg id='LUK.10.16' type='verse'>«Jachin ri kutatabʼej ri itzij ri ix, in ri kinutatabʼej. Ri kretzelaj iwach ri ix, are ri in kretzelaj nuwach, jachin kretzelaj nuwach ri in, kretzelaj uwach ri inutaqom uloq ri in».</seg>
					<seg id='LUK.10.17' type='verse'>Ri eʼoxkʼal kabʼlajuj, rukʼ kiʼkotemal ketzalij uloq. Kkibʼij: «¡Ajawxel, xoqujeʼ ri eʼitzel kkimej kibʼ chqawach pa ri abʼiʼ!».</seg>
					<seg id='LUK.10.18' type='verse'>Kubʼij chkech: «In xinwilo ri Satanas che xtzaq uloq chikaj jeʼ jas ri kaqulja.</seg>
					<seg id='LUK.10.19' type='verse'>Xinya chiwech ri kowinem rech keʼitakʼalbʼej ri raxakan e ri xkabʼ e ronojel ri uchoqʼabʼ ri kʼulel, kʼatekʼuriʼ, man ko ta jun kkowinik che ubʼanik kʼax chiwech.</seg>
					<seg id='LUK.10.20' type='verse'>Kʼatekʼut, man are ta kixkiʼkotik rumal rech che kkimej kibʼ ri eʼuxlabʼal chiwach; are chixkiʼkotoq rumal rech che ri ibʼiʼ tzʼibʼatalik pa ri kaj».</seg>
					<seg id='LUK.10.21' type='verse'>Xaqbʼiʼ chanim knojik ri Jesus che kiʼkotemal pa ri Tyoxlaj Uxlabʼaxel, kʼatekʼuriʼ kubʼij: «Katintewchiʼj ri in Nutat, Rajaw ri kaj, Rajaw ri uwach ulew, rumal rech che xakʼuʼ we jastaq riʼ chkiwach ri etamubʼ e ri kinoʼjinik, kʼatekʼuriʼ, xaqʼalajisaj chkiwach ri echʼutiʼn. Jeriʼ nakʼut, Tat, jewaʼ ri kawaj.</seg>
					<seg id='LUK.10.22' type='verse'>Ronojel xyaʼtaj chwech rumal ri Nutat. Man kʼo ta jun kchʼobʼow uwach ri Ukʼojol, xuwi ri Utat. Man kʼo ta jun kchʼobʼow uwach ri Utat, xuwi, ri Ukʼojol, e ri jun, ri jachin kraj ri Ukʼojol kuqʼalajisaj chuwach».</seg>
					<seg id='LUK.10.23' type='verse'>Keʼeril ri utijoxelabʼ, kʼatekʼuriʼ kubʼij chkech pa kitukel wi: «Utzalaj rech ri taq woqʼochaj che krilo we jastaq che kiwil ri ix riʼ!</seg>
					<seg id='LUK.10.24' type='verse'>Kinbʼij chiwech: Sibʼalaj eqʼaxal utzij ri Dyos e eʼajawinel xkaj xkil we jastaq riʼ che kiwil ri ix, kʼatekʼuriʼ, man xkil taj, xkaj xkito we jastaq che kita ri ix riʼ, kʼatekʼuriʼ, man xkita taj».</seg>
					<seg id='LUK.10.25' type='verse'>Jun qʼataltzij kwaʼlajik, kʼatekʼuriʼ kubʼij chrech, arech kukoj pa kʼax: «Ajtij, ¿jas kinbʼan na arech kinwechbʼej na ri junalik kʼaslemal?».</seg>
					<seg id='LUK.10.26' type='verse'>Ri areʼ kubʼij chrech: «¿Jas tzʼibʼatalik pa ri tzʼibʼ? ¿Jas kasikʼij chilaʼ?».</seg>
					<seg id='LUK.10.27' type='verse'>Ri areʼ kubʼij: «Kaloqʼoqʼej ri Ajawxel ri Adyos, rukʼ ronojel awanimaʼ, rukʼ ronojel akʼuʼx, rukʼ ronojel achuqʼabʼ, rukʼ ronojel awuxlabʼal; xoqujeʼ ri awajil atzʼaqat jeʼ jas chbʼil aqʼan awibʼ at».</seg>
					<seg id='LUK.10.28' type='verse'>Ri Jesus kubʼij: «Utz ri kabʼij, chabʼanaʼ we jastaq riʼ kʼatekʼuriʼ katkʼasiʼ riʼ».</seg>
					<seg id='LUK.10.29' type='verse'>Kʼatekʼuriʼ ri areʼ kubʼij chrech ri Jesus: «¿Jachin riʼ ri wajil nutzʼaqat?».</seg>
					<seg id='LUK.10.30' type='verse'>Ri Jesus kubʼij: «Xulininaq uloq jun achi pa ri Jerusalem, kbʼe ubʼi pa ri Jeriko. Kʼatekʼuriʼ ekʼo elaqʼomabʼ pa unikʼajal ri bʼe. Kkelaqʼaj ri ujastaq, kkichʼiy kanoq. Kebʼe ubʼik ri eʼareʼ, xa jubʼiqʼ kraj kkikamisaj kanoq.</seg>
					<seg id='LUK.10.31' type='verse'>Kʼatekʼuriʼ, xulininaq uloq pa ri bʼe riʼ jun chuchqajaw, xaq kril kanoq, kʼatekʼuriʼ, kbʼek.</seg>
					<seg id='LUK.10.32' type='verse'>Jun ajlevita kpetik, kqʼax pa ri jun kʼolibʼal riʼ, xaq kril kanoq, kʼatekʼuriʼ kbʼek.</seg>
					<seg id='LUK.10.33' type='verse'>Kʼatekʼuriʼ, jun ajsamaritano che bʼenaq che ubʼe, kopan naqaj chrech ri areʼ. Arechiʼ krilo kutoqʼobʼisaj uwach.</seg>
					<seg id='LUK.10.34' type='verse'>Kqibʼ ukoq rukʼ, kupis ri sokatajinaq wi, kukoj aseʼite e amajaʼ chrech. Kraqʼanisaj chrij ri sin uchikop, kukʼam ubʼi pa ri tojom ja, kʼatekʼuriʼ kuchajij.</seg>
					<seg id='LUK.10.35' type='verse'>Pa ri jun qʼij chik, kuya kan kebʼ denariʼos chrech ri achi ajchaqʼeʼ ri tojom ja, kʼatekʼuriʼ, kubʼij chrech: “Chachajij bʼaʼ ri areʼ. We kʼo chi na kasacho, kintoj chawech aretaq chiʼ kintzalej uloq”.</seg>
					<seg id='LUK.10.36' type='verse'>¿Jachinchike we eʼoxibʼ winaq riʼ, che kachomaj ri at che ajiltzʼaqat chrech ri achi che xqaj pa ri kiqʼabʼ ri eʼelaqʼomabʼ?».</seg>
					<seg id='LUK.10.37' type='verse'>Kubʼij ri areʼ: «Are ri jun che xutoqʼobʼisaj uwach ri areʼ». Ri Jesus kubʼij chrech: «Jat at, xoqujeʼ jabʼanaʼ weriʼ».</seg>
					<seg id='LUK.10.38' type='verse'>Ebʼenaq pa ri bʼe, ri areʼ kok pa jun tinamit; jun ixoq ubʼiʼ Marta, xukʼulaj ri areʼ pa ri rachoch.</seg>
					<seg id='LUK.10.39' type='verse'>Ri areʼ kʼo jun rachalal, Mariʼy ri ubʼiʼ, tʼuyulik chuxkut ri raqan ri Jesus. Kuta ri utzij.</seg>
					<seg id='LUK.10.40' type='verse'>Ri Marta sibʼalaj uchak pa ja. Kʼatekʼuriʼ, kqibʼ ukoq rukʼ, kubʼij: «Ajawxel, ¿jas kachomaj chrech we wachalal riʼ che kinuya kanoq nutukel chuwach ri chak? Chabʼij bʼaʼ chrech, che kinutoʼo che ri chak».</seg>
					<seg id='LUK.10.41' type='verse'>Kʼatekʼuriʼ, ri Ajawxel kubʼij chrech: «Marta, Marta, sibʼalaj katchomanik, sibʼalaj kʼi jastaq kabʼano;</seg>
					<seg id='LUK.10.42' type='verse'>xa jun ri rajawaxik. Ri Mariʼy are xuchaʼo ri jun tzʼaqatalaj utzil; xas man ktoqix ta waʼ chrech».</seg>
				</div>
				<div id='LUK.11' type='chapter'>
					<seg id='LUK.11.1' type='verse'>Tajin kchʼaw rukʼ ri Dyos; aretaq chiʼ kukʼis ri uchʼawem rukʼ ri Dyos, jun chkech ri utijoxelabʼ kubʼij chrech: «Ajawxel, chakʼutuʼ chqawach jas uchʼabʼexik ri Dyos jacha xukʼut ri Xwan chkiwach ri eʼutijoxelabʼ».</seg>
					<seg id='LUK.11.2' type='verse'>Ri areʼ kubʼij: «Aretaq chiʼ kixchʼaw rukʼ ri Dyos, chibʼij bʼaʼ: ¡Tatxel, tyoxlaj ri abʼiʼ chpetoq ri awajawibʼal;</seg>
					<seg id='LUK.11.3' type='verse'>chayaʼa ri qawa chjujunal taq qʼij;</seg>
					<seg id='LUK.11.4' type='verse'>chasachaʼ bʼaʼ ri qamak rumal che ri uj kqasach kimak ri kʼo kimak qukʼ; mayaʼ bʼe chqech che kujtzaq pa ri mak!»</seg>
					<seg id='LUK.11.5' type='verse'>Xoqujeʼ kubʼij chkech: «We kʼo jun chiwech ix che kʼo jun rachiʼl, kʼatekʼuriʼ, kuriqaʼ panikʼaj aqʼabʼ, e kubʼij chrech: “Wachiʼl, chaqajaʼ ubʼi oxibʼ kaxlanwa chwech,</seg>
					<seg id='LUK.11.6' type='verse'>rumal rech che jun wachiʼl xpe uloq che ri ubʼinem, kʼatekʼuriʼ, man kʼo ta jun jastaq wukʼ arech kinya chrech”,</seg>
					<seg id='LUK.11.7' type='verse'>kʼatekʼuriʼ, paja, ri jun chik kubʼij uloq: “Minachʼujarisaj; chanim riʼ tzʼapatalik chik ri uchiʼja, ri ewalkʼuwaʼl e ri in ujqʼoyolinaq chik; man kuya taj kinya ubʼi ri kaxlanwa chawech”;</seg>
					<seg id='LUK.11.8' type='verse'>kinjikbʼaʼ chiwech, che we man kwaʼlajik taj che uyaʼik chrech rumal rech che jun rachiʼl, kwaʼlajik na riʼ rumal rech che kchʼuʼjarisanik ri rachiʼl. E kuya na ubʼi riʼ chrech ri areʼ ronojel ri jastaq che kraj».</seg>
					<seg id='LUK.11.9' type='verse'>Ri in kinbʼij chiwech: «Chita bʼaʼ jun jas uwach, e kyaʼtaj na chiwech; chixtzukunoq e kiriq na riʼ ri kutzukuj; chixkʼorkʼotoq e kjaq na riʼ ri uchiʼja chiwech.</seg>
					<seg id='LUK.11.10' type='verse'>Ri jun che kutaʼo, kyaʼtaj na chrech; ri jun che ktzukunik, kuriq na ri kutzukuj; ri jun che kkʼorkʼotik, kjaq na riʼ uchiʼja chuwach.</seg>
					<seg id='LUK.11.11' type='verse'>¿Jachin jun tat chixoʼl ri ix, che ri ukʼojol kuta jun kar chrech, kʼatekʼuriʼ ri areʼ man kuya ta weriʼ chrech, xane are kuya jun raxakan chrech?</seg>
					<seg id='LUK.11.12' type='verse'>¿We kuta jun saqmoʼl chrech, xane are jun xkabʼ kuya chrech?</seg>
					<seg id='LUK.11.13' type='verse'>We ri ix, che ix itzel taq winaq, iwetaʼm uyaʼik utz taq jastaq chkech ri ewalkʼuwaʼl, sibʼalaj jeriʼ chi na kʼut ri Tatxel che kʼo chikaj, kuya na ri Tyoxlaj Uxlabʼaxel chkech ri kkita ri Uxlabʼaxel chrech».</seg>
					<seg id='LUK.11.14' type='verse'>Tajin kresaj jun itzel, che jun mem itzel. Aretaq chiʼ xel ri itzel, ri mem achi kumajij chʼawem. Ri winaq kkixibʼij kibʼ.</seg>
					<seg id='LUK.11.15' type='verse'>Kʼatekʼuriʼ, ejujun kkibʼij: «Ri areʼ, rumal ri Bʼeʼelzebʼul, ri kinimal itzel, keresaj uloq ri eʼitzel».</seg>
					<seg id='LUK.11.16' type='verse'>Ejujun chik kkaj kkikoj ri areʼ pa kʼax, kkita chrech jun kʼutbʼal retal che kpe chikaj.</seg>
					<seg id='LUK.11.17' type='verse'>Kʼatekʼuriʼ, ri areʼ, retaʼm ri kichomabʼal, kubʼij chkech: «Ronojel ajawibʼal che tasital uxoʼl chi chbʼil aqʼan ribʼ, xas kqʼajik; jun ja che kukʼuleʼlaj jun ja chik, kwilil bʼi riʼ chrij ri jun ja chik.</seg>
					<seg id='LUK.11.18' type='verse'>Jeʼ nakʼut, we ri Satanas xoqujeʼ tasital uxoʼl chbʼil aqʼan ribʼ, ¿jas rajawibʼal riʼ kkanaj kanoq? Rumal rech che kibʼij ri ix che ri in keʼinwesaj ri eʼitzel rumal ri Bʼeʼelzebʼul.</seg>
					<seg id='LUK.11.19' type='verse'>Xa jekʼuriʼ, we ri in rumal ri Bʼeʼelzebʼul keʼinwesaj ri eʼitzel, ¿jachin rumal kkesaj ri eʼiwalkʼuwaʼl ri ix? Rumal kuwaʼ, eʼare na ri eʼareʼ riʼ ri eqʼataltzij chiwij ri ix.</seg>
					<seg id='LUK.11.20' type='verse'>Kʼatekʼuriʼ we rumal ri uwiʼ uqʼabʼ ri Dyos keʼinwesaj in ri eʼitzel, xa xopanik waʼ ri Rajawibʼal ri Dyos iwukʼ ix.</seg>
					<seg id='LUK.11.21' type='verse'>Aretaq chiʼ kʼo jun achi che kʼo utz taq uchʼichʼ rech chʼoʼj, kʼatekʼuriʼ, kuchajij ri rachoch, ri jetaq uqʼinomal utz ubʼanom riʼ.</seg>
					<seg id='LUK.11.22' type='verse'>Kʼatekʼuriʼ, we kʼo jun chik kopanik che sibʼalaj ko chi na chuwach, kchʼakan riʼ puwiʼ ri areʼ. Ri jun chik kumaj riʼ ri uchʼichʼ chrech, kʼatekʼuriʼ kok riʼ che ujachik ri jastaq rech».</seg>
					<seg id='LUK.11.23' type='verse'>«Ri jun che man kʼo ta wukʼ, nukʼulel riʼ, e ri jun che man kchʼakan ta wukʼ, kutzaq ujastaq riʼ».</seg>
					<seg id='LUK.11.24' type='verse'>«Aretaq chiʼ ri itzel uxlabʼal kel ubʼi rukʼ jun winaq, kbʼe che bʼinem pa taq kʼax ukʼolibʼal ulew e kutzukuj ri nimalaj utzil, kʼatekʼuriʼ aretaq chiʼ man kuriq taj, ri areʼ kubʼij: “Kintzalij waʼ pa ri wachoch jawiʼ xinel uloq”.</seg>
					<seg id='LUK.11.25' type='verse'>Arechiʼ kopanik, mesom chi riʼ, e sukʼubʼaʼm chik kuriqaʼ.</seg>
					<seg id='LUK.11.26' type='verse'>Kbʼek, kuchapaʼ wuqubʼ nimaʼq taq itzel uxlabʼal chi na chuwach ri areʼ; keʼokik e kejaqiʼ riʼ rukʼ ri areʼ, kʼatekʼuriʼ ri ukʼisbʼal ri achi riʼ, are sibʼalaj kʼax chi na riʼ chuwach ri nabʼe kanoq».</seg>
					<seg id='LUK.11.27' type='verse'>Jeriʼ kʼut, chi aretaq chiʼ kubʼij we tzij riʼ, jun ixoq kuraqaqej uchiʼ chkixoʼl ri winaq, kʼatekʼuriʼ kubʼij: «¡Utz rech ri ixoq che xatrukʼaj choʼasantil, e utz rech ri uwokʼuʼx che xatutubʼisaj!».</seg>
					<seg id='LUK.11.28' type='verse'>Kʼatekʼuriʼ ri areʼ kubʼij: «Sibʼalaj utz rech ri jun che kuta ri utzij ri Dyos, kʼatekʼuriʼ, kukʼaslemaj».</seg>
					<seg id='LUK.11.29' type='verse'>Jeriʼ kʼut, arechiʼ kkimulij kibʼ sibʼalaj ewinaq, kubʼij: «We jun mayilqʼijsaq riʼ sibʼalaj itzel; kuta jun kʼutbʼal ujastaq ri Dyos, kʼatekʼuriʼ xuwi kyaʼtaj na chrech ri kʼambʼal noʼj rech ri Jonas.</seg>
					<seg id='LUK.11.30' type='verse'>Xa jeriʼ kʼut ri Jonas jun kʼambʼal noʼj chkech ri eʼajninive, xoqujeʼ ri ukʼojol ri achi, jun kʼambʼal noʼj chrech we mayilqʼijsaq riʼ.</seg>
					<seg id='LUK.11.31' type='verse'>Ri ixoq rajawinel ri umox relbʼal qʼij, kwaʼlaj na uloq riʼ pa kʼisbʼal qʼatbʼaltzij kukʼ we winaq rech we jun mayilqʼijsaq riʼ, kʼatekʼuriʼ, kubʼan na qʼatojtzij riʼ pakiwiʼ. Rumal rech che ri areʼ xas naj xpe wi uloq pa ri uxkut ri uwachulew che utayik ri retambʼal ri Salomon, kʼatekʼuriʼ, waral riʼ kʼolik jun winaq che nim chi na chuwach ri Salomon.</seg>
					<seg id='LUK.11.32' type='verse'>Ri uwinaq ri Ninive kewaʼlaj na riʼ pa ri kʼisbʼal qʼatbʼaltzij kukʼ we jun mayilqʼijsaq riʼ, kʼatekʼuriʼ kkibʼan na riʼ qʼatojtzij pakiwiʼ. Rumal rech che ri eʼareʼ xkikʼex kikʼuʼx rukʼ ri utzij ri Jonas, kʼatekʼuriʼ waral riʼ, kʼolik jun winaq che nim chi na chuwach ri Jonas».</seg>
					<seg id='LUK.11.33' type='verse'>«Man kʼo ta jun winaq kutzij jun kantil, kʼatekʼuriʼ kuwaj chuxeʼ jun tem, xane are kukoj riʼ puwiʼ jun yabʼal qʼaqʼ, arech kkilo ri keʼok uloq.</seg>
					<seg id='LUK.11.34' type='verse'>Ri uqʼaqʼ, ri ukantil ri abʼaqil are ri awoqʼoch. Arechiʼ utz ri awoqʼoch, ronojel ri abʼaqil kniknitik; are kʼut, we yawabʼ ri awoqʼoch, xoqujeʼ ri abʼaqil qʼequʼm kʼolik.</seg>
					<seg id='LUK.11.35' type='verse'>¡Qas Chawilaʼ bʼaʼ ri qʼaqʼ kʼo awukʼ arech man jun qʼequʼm taj!</seg>
					<seg id='LUK.11.36' type='verse'>We ronojel saqil, chäj abʼaqil, man kʼo ta jun chʼaqap riʼ che qʼequʼm, ronojel riʼ kniknitik, jacha ri chäj che kuya usaqil pawiʼ ri at».</seg>
					<seg id='LUK.11.37' type='verse'>Aretaq chiʼ kubʼij weriʼ, jun fariseʼo kusikʼij ri areʼ arech keʼwoʼq pa ri rachoch. Kokik e kkubʼiʼk.</seg>
					<seg id='LUK.11.38' type='verse'>Ri fariseʼo ksach ukʼuʼx rumal che krilo che ri areʼ ma kuchʼaj ta ri uqʼabʼ.</seg>
					<seg id='LUK.11.39' type='verse'>Kʼatekʼuriʼ, ri Ajawxel kubʼij chrech: «Jeriʼ, utz nakʼut, ri ix, ix fariseʼo kichʼaj ri qumubʼal chrij, xoqujeʼ ri laq, kʼatekʼuriʼ chipam ri ix, kʼo sibʼalaj elaqʼ e itzel.</seg>
					<seg id='LUK.11.40' type='verse'>Ix chʼuʼj, ri xbʼanowik rij ri jastaq, ¿la man are taj xoqujeʼ xbʼanowik ri upam?</seg>
					<seg id='LUK.11.41' type='verse'>Chiyaʼaʼ bʼa ri ijastaq pa sipanik, kʼatekʼuriʼ ronojel na riʼ utz chiwech.</seg>
					<seg id='LUK.11.42' type='verse'>Jeriʼ kʼut, itzel iwech ix ri ix fariseʼo, che kitoj ri alkabʼal puwiʼ ri menta e ri ruraʼ e puwiʼ ronojel ri itikoʼnbʼal, kʼatekʼuriʼ, kitas apanoq ri sukʼil e ri loqʼoqʼebʼal ukʼuʼx ri Dyos. Weriʼ rajawaxik kbʼanik, xoqujeʼ miya kan ubʼanik ri nikʼaj chik.</seg>
					<seg id='LUK.11.43' type='verse'>¡Kʼax iwech ix ri ix fariseʼo che are kiloqʼoqʼej ri nabʼe taq tem pa ri taq ukʼolbʼal chʼabʼal e ri yaʼl taq rutzil iwach pa taq ri kʼayibʼal!</seg>
					<seg id='LUK.11.44' type='verse'>¡Kʼax iwech ix rumal che ri ix, ix jeʼ jas ri kijul ri kaminaqibʼ che man kilitaj taj, puwiʼ kebʼin wi ri winaq, kʼatekʼuriʼ, maketaʼm taj!».</seg>
					<seg id='LUK.11.45' type='verse'>Kʼatekʼuriʼ, jun chkech ri eqʼataltzij kubʼij chrech: «¡Ajtij aretaq chiʼ kabʼij we tzij riʼ xoqujeʼ kujakʼyaqlaj ri uj!».</seg>
					<seg id='LUK.11.46' type='verse'>Kʼatekʼuriʼ, ri areʼ kubʼij: «Xoqujeʼ ¡kʼax iwech ri ix che ixqʼatal taq tzij, rumal rech che kiya keqaʼn ri winaq che man kekowin ta che reqaxik. Kʼatekʼuriʼ, ri ix man kichap ta ukoq we eqaʼn riʼ rukʼ jun uwiʼ iqʼabʼ!».</seg>
					<seg id='LUK.11.47' type='verse'>«Kʼax iwech ri ix, rumal rech che ki- tzʼaq ri ukʼolibʼal kijul ri eqʼaxal taq utzij ri Dyos, che are ri eʼinan eʼitat xeʼekamisanik!</seg>
					<seg id='LUK.11.48' type='verse'>Xa jewaʼ kʼut, rukʼ ri kibʼano riʼ, kʼo pa ri ichomabʼal che utz ri bʼanoj xkibʼan ri eʼinan eʼitat. Are ri eʼareʼ xekikamisaj, kʼatekʼuriʼ, ix ri kitzʼaqo!».</seg>
					<seg id='LUK.11.49' type='verse'>«Rumal kʼuwa xubʼij ri retaʼmabʼal ri Dyos: Kintaq na ubʼik chkech, eqʼaxal taq utzij ri Dyos, xoqujeʼ, etaqoʼnelabʼ. Ri eʼareʼ kekikamisaj na ejujun riʼ e keʼkoqataj na riʼ enikʼaj chik,</seg>
					<seg id='LUK.11.50' type='verse'>arech kbʼantaj na qʼatojtzij puwiʼ we jun mayilqʼijsaq riʼ, rumal ri kikikʼel konojel ri eqʼaxal utzij ri Dyos tixinaq chi aretaq chiʼ xmajtaj uloq we uwachulew.</seg>
					<seg id='LUK.11.51' type='verse'>Chi kmajtaj uloq chi rukʼ ri ukikʼel ri Abʼel kopan rukʼ ri ukikʼel ri Sakariʼas che xkamik pa ri unikʼajal ri tabʼal e ri nim rachoch ri Dyos. Jeʼ kʼu waʼ, kinjikbʼaʼ ubʼixik chiwech, che kbʼan na qʼatojtzij puwiʼ we jun mayilqʼijsaq riʼ».</seg>
					<seg id='LUK.11.52' type='verse'>«¡Kʼax iwech ix, ri ix qʼataltzij, rumal rech che xikʼam ubʼi ri ulawibʼal ri etaʼmabʼal! Ri ix man xixok taj, e ri kkaj keʼokik, ri ix keʼiqʼatej».</seg>
					<seg id='LUK.11.53' type='verse'>Aretaq chiʼ xel ubʼi chilaʼ, ri etzʼibʼanelabʼ e ri fariseʼo kkaj ri kʼax, ri itzel chrech. Kʼatekʼuriʼ, kkikʼot uchiʼ chrech kʼi jastaq.</seg>
					<seg id='LUK.11.54' type='verse'>Kkikoj kʼambʼal chrech arech kkikʼamij jujun taq utzij kel uloq puchiʼ.</seg>
				</div>
				<div id='LUK.12' type='chapter'>
					<seg id='LUK.12.1' type='verse'>Kʼatekʼuriʼ, kkimulij kibʼ esibʼalaj winaq. Sibʼalaj winaq ekʼolik, rumal chi ne riʼ, xaq kkitakʼalbʼej chi kibʼ. Nabʼe kubʼij chkech ri eʼutijoxelabʼ: «Chikʼoloʼ iwibʼ, michomaj che utz ri ukʼuʼx kaxlanwa kech ri fariseʼo, ri eʼareʼ kebʼ kipalaj.</seg>
					<seg id='LUK.12.2' type='verse'>Ronojel jasach che awam kbʼe na pa qʼalajisanik cho ri saqil, xoqujeʼ we kʼo jun jasach pa awal man xaq teʼ ta ri che mat kachʼobʼtaj na.</seg>
					<seg id='LUK.12.3' type='verse'>Rumal rech che ronojel tzij che kibʼij pa qʼequʼm, ktataj na riʼ cho ri nimalaj qʼij, ri tzij che kibʼij na pa taq ixikin pa taq awal taq ja, sibʼalaj kyaʼtaj na riʼ pa bʼixkil puwiʼ taq ri xotal».</seg>
					<seg id='LUK.12.4' type='verse'>«Kinbʼij chiwech ix, ix wachiʼl: Mixibʼij iwibʼ chkech ri kkikamisaj ri bʼaqilal, man kʼo ta jun jas uwach chik kekowin chrech.</seg>
					<seg id='LUK.12.5' type='verse'>Kinkʼut chiwach jachin chrech kixibʼij iwibʼ: Chixibʼij iwibʼ chrech ri jun che arechiʼ xbʼantaj ri kamisanik kkowinik kkʼyaqan ubʼi pa ri gehenna. Jeʼ nakʼut, jeriʼ kinbʼij chiwech, che we jun riʼ qas chixibʼij bʼaʼ iwibʼ.</seg>
					<seg id='LUK.12.6' type='verse'>¿La man kkʼayix ta jobʼ alaj taq chikop re uwokaj rumal kebʼ pwaq? E xa jeriʼ kʼut, ri Dyos kril ronojel weriʼ e man kʼo ta jun ksach chrech.</seg>
					<seg id='LUK.12.7' type='verse'>Xoqujeʼ neʼ, ri iwiʼ ejalam. Mixibʼij iwibʼ, ix sibʼalaj iqʼijil chkiwach ri chikop rech uwokaj».</seg>
					<seg id='LUK.12.8' type='verse'>«Kinbʼij chiwech, jachin utz nutzijoxik in kubʼan chkiwach ri winaq, ri ukʼojol ri achi utz utzijoxik riʼ ri areʼ kubʼan chkiwach ri eʼanjel erech ri Dyos.</seg>
					<seg id='LUK.12.9' type='verse'>Kʼatekʼut, jachin itzel nutzijoxik in kubʼan chkiwach ri winaq, itzel utzijoxik riʼ ri areʼ kbʼan chkiwach ri eʼanjel erech ri Dyos».</seg>
					<seg id='LUK.12.10' type='verse'>«Jachin kubʼij jun tzij che kukʼuleʼlaj ri ukʼojol ri achi, kkuytaj na riʼ. Kʼatekʼuriʼ, jachin kubʼij jun tzij che kukʼuleʼlaj ri Tyoxlaj Uxlabʼaxel, man kkuytaj taj».</seg>
					<seg id='LUK.12.11' type='verse'>«Aretaq chiʼ kixkʼam na ubʼi ri ix pa taq ri ukʼolbʼalchʼabʼal, chkiwach ri eqʼatal taq tzij e chkiwach ri enim taq winaq, mixmayowik che utzukuxik jas ubʼanik utoʼik iwibʼ on jas ri kibʼij.</seg>
					<seg id='LUK.12.12' type='verse'>Ri Tyoxlaj Uxlabʼaxel, kubʼij na riʼ chiwech ri tzij che rajawaxik kibʼij pa we kajbʼal riʼ».</seg>
					<seg id='LUK.12.13' type='verse'>Jun chkech ri winaq kubʼij chrech: «Ajtij, chabʼij chrech ri wachalal arech kujach ri echbʼal uj kebʼ chrij».</seg>
					<seg id='LUK.12.14' type='verse'>Ri areʼ kubʼij chrech: «¿Jachin bʼanowinaq qʼataltzij chwech ri in, on che in jachanel che ri jastaq iwech chixoʼl ri ix?».</seg>
					<seg id='LUK.12.15' type='verse'>Kʼatekʼuriʼ, kubʼij chkech:«Chikʼolo iwibʼ chuwach le pwaq. Rumal che xoqujeʼ pa ri qʼinomal, ri ukʼaslemal ri winaq man jikibʼam ta rumal ri umebʼil».</seg>
					<seg id='LUK.12.16' type='verse'>Kubʼij chkech jun tzijobʼelil: «Kʼo jun qʼinom achi, ri rulew xuya sibʼalaj uwach.</seg>
					<seg id='LUK.12.17' type='verse'>Kʼatekʼuriʼ kuchomaj pa ruxlabʼal: “¿Jas kinbʼan waʼ che weriʼ? Man kʼo ta nukʼujaʼ rech kinkʼolo”.</seg>
					<seg id='LUK.12.18' type='verse'>Kʼatekʼuriʼ, kubʼij: “Kinbʼan na weriʼ: kintukij na ri taq nukʼuja, kʼatekʼuriʼ kinyak na nikʼaj taq nimaʼq taq kʼuja chik. Kinkʼol na waral ronojel ri nutriko xoqujeʼ ronojel ri numebʼil.</seg>
					<seg id='LUK.12.19' type='verse'>Kʼatekʼuriʼ, kinbʼij na chrech ri wuxlabʼal: Wuxlabʼal, kʼo sibʼalaj amebʼil akʼolom arech katkʼasiʼ kʼi junabʼ. Chatuxlanoq, chatwoʼq, chatqumunoq, chabʼanaʼ ri nimaʼq taq nimaqʼij waʼim”.</seg>
					<seg id='LUK.12.20' type='verse'>Kʼatekʼuriʼ ri Dyos kubʼij chrech: “¡Chʼuʼj alaj winaq! we chaqʼabʼ kamik riʼ ktayix na chawech ri chʼuʼjalaj awuxlabʼal. Ri jastaq che xakʼolo, ¿jachin riʼ ajchaqʼeʼ kanoq?”.</seg>
					<seg id='LUK.12.21' type='verse'>Jewaʼ, ri jun winaq che kumulij ujastaq, kʼatekʼuriʼ, man kqʼinomar ta chuwach ri Dyos».</seg>
					<seg id='LUK.12.22' type='verse'>Kʼatekʼuriʼ kubʼij chkech ri eʼutijoxelabʼ: «Rumal kʼu waʼ kinbʼij chiwech: Mahoman ikʼuʼx che ri ikʼaslemal, jas ri kitijo, jas ri iwatzʼyaq kikojo.</seg>
					<seg id='LUK.12.23' type='verse'>Ri ikʼaslemal are nim uqʼijil chuwach ri iwa, ri ibʼaqil are nim ubʼanik chuwach ri iwatzʼyaq.</seg>
					<seg id='LUK.12.24' type='verse'>Chiwilampeʼ ri taq joj, man ketikon taj, man kkiyak ta uwach tikoʼn, man kʼo ta kikʼuja, kʼatekʼuriʼ, ri Dyos keʼutzuqu. ¡Ri ix sibʼalaj nim chi na ri iqʼijil chkiwach ri chikop rech uwokaj!</seg>
					<seg id='LUK.12.25' type='verse'>¿Jachin chiwech ri ix kkowinik rumal ri uchomanik kutiq apanoq jun qʼij rech ri ukʼaslemal?</seg>
					<seg id='LUK.12.26' type='verse'>We man kixkowin taj kiya uwiʼ alaj taq jastaq, ¿Jas che kchoman ikʼuʼx chrech ri nikʼaj chik?</seg>
					<seg id='LUK.12.27' type='verse'>Chiwilampeʼ ri saq taq kotzʼiʼj, man ketaman taj, man kekemen taj. Kinbʼij chiwech che ri Salomon rukʼ ronojel ri ukowinem, man xkʼojiʼ ta ratzʼyaq che jeriʼ jas jun chkech ri kotzʼiʼj riʼ.</seg>
					<seg id='LUK.12.28' type='verse'>We pa ri ulew, ri Dyos kuya utz taq atzʼyaq che ri qʼayes che kʼo kamik kʼatekʼuriʼ, chweʼq kkʼyaq ubʼi pa ri qʼaqʼ, e ta kʼu lo kubʼan na weriʼ chiwech ri ix, ¡che ix winaq che xa jubʼiqʼ ikojobʼal kʼolik!</seg>
					<seg id='LUK.12.29' type='verse'>Xa jekʼuriʼ ri ix, mixtzukun bʼaʼ che jas ri kitijo, jas ri kiqumuj; mixchoqchotik bʼaʼ.</seg>
					<seg id='LUK.12.30' type='verse'>Jeriʼ nakʼut, are waʼ kkitzukuj chuwach we ulew riʼ, ri man kekojon taj jacha ri uj. Ri itat retaʼm chik che rajawaxik weriʼ chiwech.</seg>
					<seg id='LUK.12.31' type='verse'>Jeriʼ bʼaʼ, are chitzukuj ri rajawibʼal tekʼuriʼ kyaʼtaj na riʼ weriʼ chiwech.</seg>
					<seg id='LUK.12.32' type='verse'>Mixibʼij iwibʼ alaj jupuq chij, rumal che ri itat xraj xuya chiwech ri ajawibʼal».</seg>
					<seg id='LUK.12.33' type='verse'>«Chikʼayij ri imebʼil, kʼatekʼuriʼ chiyaʼaʼ chkech ri emebʼaʼibʼ. Chibʼanaʼ bʼaʼ taq ichim che man kjar taj, jun jeʼlik mebʼil jelaʼ chikaj, jawiʼ ma kʼo ta elaqʼom, ma kʼo ta ixjut che kuwebʼej.</seg>
					<seg id='LUK.12.34' type='verse'>Rumal rech che jawiʼ kʼo wi ri jeʼlik imebʼil, xoqujeʼ chilaʼ riʼ kʼo wi ri iwanimaʼ».</seg>
					<seg id='LUK.12.35' type='verse'>«Chixkanaj kan bʼaʼ rukʼ iwatzʼyaq e rukʼ ri tzijtalik bʼa kanoq.</seg>
					<seg id='LUK.12.36' type='verse'>Chixkanaj bʼaʼ, ix jeriʼ jacha ri winaq che kkeyeʼj ri kajaw aretaq chiʼ ri areʼ ktzalej uloq pa ri ukʼulanem, arech kkijaq ri uchiʼ ja arechiʼ kkʼorkʼotik uloq ri areʼ.</seg>
					<seg id='LUK.12.37' type='verse'>Utz kech ri eʼajpataninel che ekʼaslik keʼbʼeriqatajoq arechiʼ kpe ri ajaw. Qastzij kinbʼij in chiwech, che ri areʼ kukʼamaʼ na riʼ ri atzʼyaq rech ajpatan e keʼupatanij riʼ. Keʼukoj na riʼ cho ri mexa, kʼatekʼuriʼ, ri areʼ kerulaʼnisaj na riʼ.</seg>
					<seg id='LUK.12.38' type='verse'>¡We kpe chaqʼabʼ on pa usaqaribʼal, kʼatekʼuriʼ we jeriʼ kuriqaʼ ri jastaq, sibʼalaj utz kech riʼ ri eʼareʼ!</seg>
					<seg id='LUK.12.39' type='verse'>Utz uchʼobʼik chibʼanaʼ weriʼ: Weta retaʼm ri rajaw ri ja jas kajbʼal kpe ri elaqʼom, man kuyaʼ ta bʼe riʼ che kjaq ri utapiyil ri rachoch.</seg>
					<seg id='LUK.12.40' type='verse'>Xoqujeʼ, ri ix chixkʼasaloq, rumal che pa ri jun kajbʼal che man kʼo ta naʼtal chiwech, kpe na riʼ ri Ukʼojol ri achi».</seg>
					<seg id='LUK.12.41' type='verse'>Kubʼij ri Pedro: «Ajawxel, ¿la kabʼij we tzijobʼelil riʼ chqech ri uj, on chkech konojel ri winaq?».</seg>
					<seg id='LUK.12.42' type='verse'>Kʼatekʼuriʼ ri Ajawxel kubʼij: «¿Jachin riʼ utz pataninel che ri ajaw krokisaj na kʼamalbʼe chkech ri uwinaq arech kujach ri triko che rajawaxik chkech eʼareʼ?».</seg>
					<seg id='LUK.12.43' type='verse'>Utz rech we ajpataninel riʼ che aretaq chi kpe ri rajaw, kuriqaʼ ri areʼ che tajin kubʼan weriʼ.</seg>
					<seg id='LUK.12.44' type='verse'>Jeʼ nakʼut, qastzij kinbʼij chiwech, krokisaj na riʼ ri areʼ kʼamalbʼe chrech ronojel ri ujastaq.</seg>
					<seg id='LUK.12.45' type='verse'>Kʼatekʼut we ri ajpataninel riʼ kubʼij pa ranimaʼ: «Ri wajaw kbʼiytajik riʼ che kpetik», kʼatekʼuriʼ kok che kichʼayik ri ajpataninelabʼ, kok che waʼim, kok che uchobʼik sibʼalaj amajaʼ,</seg>
					<seg id='LUK.12.46' type='verse'>ri rajaw ri pataninel kpe riʼ pa ri jun qʼij che ri areʼ ma kreyeʼj taj, e pa ri kajbʼal che man retaʼm taj. Ri areʼ kukʼyaq ubʼi riʼ, kʼatekʼuriʼ krokisaj riʼ chkixoʼl ri eʼitzel winaq.</seg>
					<seg id='LUK.12.47' type='verse'>Ri ajpataninel che retaʼm ri urayibʼal ri rajaw, kʼatekʼuriʼ, man usukʼumam ta apanoq jun jas uwach, man ubʼanom ta apanoq ri urayibʼal ri rajaw, sibʼalaj kchʼay na riʼ.</seg>
					<seg id='LUK.12.48' type='verse'>Jachin kʼu ri man retaʼm taj, kʼatekʼuriʼ, kubʼan nikʼaj jastaq che taqal chʼayikil chrech, xa jubʼiqʼ riʼ kchʼayik. Jachin ri sibʼalaj kʼo kya chrech, sibʼalaj kʼo na ri kchʼaʼ chrech, jachin ri sibʼalaj xkubʼisax kʼuʼx chrij, sibʼalaj kʼo uwiʼ riʼ ri kta na chrech.</seg>
					<seg id='LUK.12.49' type='verse'>Inpetinaq che ukʼyaqik jun qʼaqʼ chuwach ri ulew, kʼatekʼuriʼ ¡sibʼalaj kinwaj weta kʼatinaq chik!</seg>
					<seg id='LUK.12.50' type='verse'>Ri in kbʼan na nuqasnaʼ, kʼatekʼuriʼ ¡sibʼalaj mayibʼal inkʼolik chi kʼateʼ kbʼantajik weriʼ!</seg>
					<seg id='LUK.12.51' type='verse'>«¿La kichomaj che xinpetik arech kinkoj ri nimalaj utzil chuwachulew? ¡Man je ta riʼ! kinjikbʼaʼ chiwech, are kʼut kinkojoʼ ri jachoj ibʼ.</seg>
					<seg id='LUK.12.52' type='verse'>Rumal che chi kamik riʼ, pa jun ja kech ejobʼ winaq, kijachom kibʼ riʼ, oxibʼ kkikʼuleʼlaj ri ekebʼ, ekebʼ kkikʼuleʼlaj ri eʼoxibʼ.</seg>
					<seg id='LUK.12.53' type='verse'>Kkijach na kibʼ, ri tatxel kukʼuleʼlaj na riʼ ri ukʼojol, ri kʼojolxel kukʼuleʼlaj na riʼ ri utat, ri nanxel kukʼuleʼlaj na riʼ ri ral, ri alxel kukʼuleʼlaj na riʼ ri unan, ri chichuʼ alibʼatz kukʼuleʼlaj na riʼ ri ralibʼ, ri alibʼatz kukʼuleʼlaj na riʼ ri chichuʼ ralibʼ».</seg>
					<seg id='LUK.12.54' type='verse'>Xoqujeʼ kubʼij chkech ri winaq: «Aretaq chiʼ kiwil jun sutzʼ che kpe uloq pap ri uqajibʼalqʼij, xaqbʼiʼ kibʼij: kpe ri jabʼ, kʼatekʼuriʼ, ma are wi jeriʼ kbʼantajik.</seg>
					<seg id='LUK.12.55' type='verse'>Aretaq chiʼ kpe jun kyaqiqʼ pa ri rikyaqʼabʼ ri relbʼal qʼij, ri ix kibʼij che kpe na ri qʼaqʼ, kʼatekʼuriʼ, ma are wi jeriʼ kbʼantajik.</seg>
					<seg id='LUK.12.56' type='verse'>Ix winaq kebʼ ipalaj taq winaq, ri ix iwetaʼm kinikʼoj ri uwach ri ulew, ri uwach ri kaj, ¿jas kʼu che, man kinikʼoj ta bʼaʼ we jetaq qʼij rech taq we kamik riʼ?».</seg>
					<seg id='LUK.12.57' type='verse'>«¿Suche che ix ta bʼaʼ kibʼan qʼatoj- tzij puwiʼ ri utzil?</seg>
					<seg id='LUK.12.58' type='verse'>Jeriʼ kʼut, aretaq chiʼ at bʼenaq rukʼ ri akʼulel chuwach ri qʼataltzij, pa ri bʼe chakojoʼ bʼaʼ achuqʼabʼ arech katutzir ubʼik rukʼ ri areʼ, weneʼ katuchororej chuwach ri qʼataltzij, kʼatekʼuriʼ ri qʼataltzij katukʼam ubʼi ri at chuwach ri ajchʼimiʼy, kʼatekʼuriʼ, ri ajchʼimiʼy katukoj pa ri cheʼ.</seg>
					<seg id='LUK.12.59' type='verse'>Kinbʼij chawech, che man katel ta uloq riʼ chilaʼ chi kʼateʼ na katoj ri kisbʼal ameʼr akortil».</seg>
				</div>
				<div id='LUK.13' type='chapter'>
					<seg id='LUK.13.1' type='verse'>Pa ri jun uchanim riʼ kepe nikʼaj winaq che kkiya ubʼixik ri xkʼulmatajik kukʼ ri eʼajgalileʼos, che are ri Pilato xbʼanowik; che xukoj ri kikikʼel enikʼaj eʼajgalileʼo rukʼ ri tabʼal taq kitoqʼobʼ.</seg>
					<seg id='LUK.13.2' type='verse'>Kubʼij chkech: «¿La kichomaj ix che ri eʼajgalileʼo riʼ, eʼareʼ sibʼalaj eʼitzel winaq chi na chkiwach ri enikʼaj eʼajgalileʼos chik?</seg>
					<seg id='LUK.13.3' type='verse'>Man je ta riʼ, qastzij weriʼ kinbʼij chiwech; ekʼu ri ix, we man kikʼex iwibʼ, jeriʼ na kʼuriʼ ri ikamikal kiriqo.</seg>
					<seg id='LUK.13.4' type='verse'>On ri ewajxaqlajuj winaq che xeʼukamisaj ri keqʼteʼ rech ri Siloʼe aretaq chiʼ xwilij uloq, ¿la kichomaj che ri winaq riʼ are, nim chi na ri kimak chkiwach ri winaq che ejeqel pa ri Jerusalem?</seg>
					<seg id='LUK.13.5' type='verse'>Man je ta riʼ, kinjikbʼaʼ ubʼixik chiwech; we man kikʼex iwibʼ ri ix, xoqujeʼ jeriʼ ri ikamikal kiriq na».</seg>
					<seg id='LUK.13.6' type='verse'>Kubʼij chik jun tzijobʼelil chkech: «Jun achi kʼo jun ucheʼal wikox utikom pa ri rulew. Kbʼe che utzukuxik uwach kʼatekʼuriʼ, man kʼo ta uwach kuʼriqaʼ.</seg>
					<seg id='LUK.13.7' type='verse'>Kubʼij chrech ri rajchak pa ri ulew: “Chi oxibʼ junabʼ chi uloq kinul che utzukuxik uwach we jun wikox riʼ, kʼatekʼuriʼ man kʼo ta uwach kinriqaʼ ta; chachoyoʼ bʼa ubʼik; rumal che xaq kukʼis uchoqʼabʼ ri ulew”.</seg>
					<seg id='LUK.13.8' type='verse'>Ri rajchak pa ri ulew kubʼij chrech: “Ajaw chakoloʼ na we jun junabʼ riʼ, kʼatekʼuriʼ, kinjaq na ri ulew chuxkut, e kinya na mes chuxeʼ.</seg>
					<seg id='LUK.13.9' type='verse'>¿Weneʼ kuya na uwach? We man kuyaʼo, kʼatekʼuriʼ xas kachoy ubʼi waʼ”».</seg>
					<seg id='LUK.13.10' type='verse'>Kukʼut ri tzij pa ri ukʼolbʼal chʼabʼal pa jun qʼij Sabʼado.</seg>
					<seg id='LUK.13.11' type='verse'>Kʼo jun ixoq che kʼo jun uxlabʼal chrech, che uyabʼirisam wajxaqlajuj junabʼ uloq. Ri areʼ qʼusul rij, tekʼuriʼ man kkowin taj kusukʼubʼaʼ ribʼ.</seg>
					<seg id='LUK.13.12' type='verse'>Arechiʼ ri Jesus kril ri areʼ, kusikʼij, e kubʼij chrech: «Chattoʼtajoq chrech ri ayabʼil».</seg>
					<seg id='LUK.13.13' type='verse'>Kʼatekʼuriʼ, kukoj ri uqʼabʼ pa ri ujolom. Xaqbʼiʼ chanim kel ubʼi ri uxlabʼal, tekʼuriʼ ri ixoq kusukʼabʼaʼ ribʼ, e nim uqʼijil ri Dyos kuyaʼo.</seg>
					<seg id='LUK.13.14' type='verse'>Ekʼut ri kʼamalbʼe rech ri ukʼolbʼal chʼabʼal, itzel krilo rumal che ri Jesus kubʼan jun kunanik pa ri qʼij Sabʼado. Kubʼij chkech ri winaq: «¡Kʼo waqibʼ qʼij rech kixchakunik. Chixpet bʼaʼ pa taq we qʼij riʼ arech kixkunaxik, are mixpetik pa qʼij Sabʼado!».</seg>
					<seg id='LUK.13.15' type='verse'>Kʼatekʼut ri Ajawxel kubʼij chrech:«Kebʼ taq ipalaj; chi jujunal ri ix ¿la man kikir ta ri ix pa qʼij Sabʼado ri iwakax on ri ibʼurix arech kkitijaʼ kukʼyaʼ?</seg>
					<seg id='LUK.13.16' type='verse'>E kʼu waʼ we jun winaq riʼ, che umiʼal ri Abʼraham, che xyuttajik rumal ri Satanas wajxaqlajuj junabʼ kamik riʼ, ¿la man kwaj ta kʼuriʼ kinkir ri areʼ pa qʼij Sabʼado!».</seg>
					<seg id='LUK.13.17' type='verse'>Arechiʼ Kubʼij we taq tzij riʼ, konojel ri eʼukʼulel sibʼalaj kʼixbʼal kekanaj kanoq. Kʼatekʼuriʼ konojel ri winaq kekiʼkot rumal ronojel ri utz taq mayibʼal jastaq che kubʼan ri areʼ.</seg>
					<seg id='LUK.13.18' type='verse'>Xoqujeʼ kubʼij: «Jas ri kjunamataj rukʼ ri Rajawibʼal ri Dyos? ¿Jas kʼuriʼ ri kinjunamtaj rukʼ?</seg>
					<seg id='LUK.13.19' type='verse'>Ri areʼ jeʼ jas jun alaj ijaʼ che jun achi kutik pa ri rulew. Kʼatekʼuriʼ kkʼiyik e kubʼan jun cheʼ, ri chikop re uwokaj kejaqiʼ cho taq ri uqʼabʼ».</seg>
					<seg id='LUK.13.20' type='verse'>Xoqujeʼ kubʼij: «¿Jas rukʼ kinjunamatisaj ri Rajawibʼal ri Dyos?</seg>
					<seg id='LUK.13.21' type='verse'>Ri areʼ jeʼ jas ri ukʼuʼx kaxlanwa che jun ixoq kukoj pa oxibʼ pajbʼal rech kʼaj, kʼatekʼuriʼ, ronojel ksipoj uwach».</seg>
					<seg id='LUK.13.22' type='verse'>Kbʼin pa taq alaj e nimaʼq taq tinamit, kukʼut ri tzij arechiʼ bʼenam kubʼan pa ri Jerusalem.</seg>
					<seg id='LUK.13.23' type='verse'>Jun achi kubʼij chrech:«Ajawxel, ¿la eʼejatalik ri kekoltajik?». Ri areʼ kubʼij chkech:</seg>
					<seg id='LUK.13.24' type='verse'>«Chikojoʼ ichoqʼabʼ arech kixok pa ri latzʼ uchiʼja. Sibʼalaj ekʼi ri kkaj keʼokik, kʼatekʼuriʼ, man kekowin ta riʼ».</seg>
					<seg id='LUK.13.25' type='verse'>«Aretaq chiʼ ri rajaw ri ja kwaʼlaj uloq che utzʼapixik ri uchiʼja, ri kixkanaj kanoq chrij kixkʼorkʼot na riʼ kʼatekʼuriʼ, kibʼij na riʼ: “Ajawxel, chajaqaʼ chqech”, kʼatekʼuriʼ kutzalej ubʼixik riʼ chiwech: “Man wetaʼm taj jawiʼ kixpe wi ri ix”.</seg>
					<seg id='LUK.13.26' type='verse'>Kʼatekʼut kibʼij riʼ ri ix: “Ri uj, ujwoʼqinaq, ujqumuninaq awukʼ, atkʼutuninaq pa taq ri qakʼayibʼal”.</seg>
					<seg id='LUK.13.27' type='verse'>Kʼatekʼuriʼ kubʼij chi na riʼ chiwech: “Man wetaʼm taj jawiʼ kixpe wi ri ix, chitasaʼ apan iwibʼ chwech ri in, ri ix che ixbʼanal rech ri etzalaj.”</seg>
					<seg id='LUK.13.28' type='verse'>Chilaʼ riʼ kʼo wi ri kʼisbʼal kʼuʼx e ri quchʼinik wareyaj, arechiʼ kiwil ri Abʼraham, ri Isaʼak ri Jakobʼ, e konojel ri eqʼaxal taq utzij ri Dyos pa ri Rajawibʼal ri Dyos, arechiʼ ri ix naj kixkʼyaq ubʼi wi.</seg>
					<seg id='LUK.13.29' type='verse'>Kʼatekʼuriʼ, kepe nikʼaj riʼ pa ri relbʼal qʼij, pa uqajbʼal qʼij, kepe nikʼaj riʼ pa rikqʼabʼ relbʼalqʼij, pa umox relbʼalqʼij, kʼatekʼuriʼ ketʼuyiʼ riʼ cho ri mexa che waʼim pa ri unimaqʼij ri Rajawibʼal ri Dyos.</seg>
					<seg id='LUK.13.30' type='verse'>Jeʼ nakʼut, ekʼo nikʼaj winaq riʼ che are kekʼisbʼan kanoq, tekʼuriʼ, are enabʼe riʼ; ekʼo nikʼaj winaq riʼ che enabʼe, kʼatekʼuriʼ, are kekʼisbʼan kan riʼ».</seg>
					<seg id='LUK.13.31' type='verse'>Pa ri uchanim riʼ xepe nikʼaj efariseʼo, che kkibʼij chrech: «Chatel ubʼik, jat ubʼi waral, rumal rech che ri Herodes kraj katukamisaj».</seg>
					<seg id='LUK.13.32' type='verse'>Ri areʼ kubʼij chkech: «Jix, jiʼbʼij chrech we yak riʼ: Jeʼ nakʼut, ri in keʼinpaqchiʼj ri eʼitzel e keʼinkunaj ri eyawabʼibʼ, chi kamik riʼ e xoqujeʼ chweʼq; tekʼuriʼ pa ri urox qʼij inkʼisinaq chik!</seg>
					<seg id='LUK.13.33' type='verse'>Kʼatekʼut, kamik riʼ, chweʼq e kabʼij, are utz che kinterneʼbʼej ri nubʼe. Rumal che man yaʼtal taj che jun qʼaxal utzij ri Dyos kkamik naj chech ri Jerusalem».</seg>
					<seg id='LUK.13.34' type='verse'>«Jerusalem, Jerusalem, ri at che keʼakamisaj ri eqʼaxal taq utzij ri Dyos e kkʼyaq abʼaj chkij ri etaqom uloq chawech. Sibʼalaj nurayim weta enumulim ri eʼawalkʼuwaʼl jeʼ jas jun tʼuʼq ekʼ che keʼumulij ri ral chuxeʼ ri uxikʼ, ¡kʼatekʼuriʼ man iwam ta weriʼ!</seg>
					<seg id='LUK.13.35' type='verse'>Jeriʼ bʼaʼ, kyaʼtaj na kanoq ri iwachoch chiwech. Jeriʼ kinbʼij chiwech, man kiwil ta chi nuwach waʼ, chi kʼateʼ kopan na ri qʼij che kibʼij na: “Tewchuʼtalik ri kpetik pa ri ubʼiʼ ri Ajawxel!”»</seg>
				</div>
				<div id='LUK.14' type='chapter'>
					<seg id='LUK.14.1' type='verse'>Kpe pa ri rachoch jun kanimal ri fariseʼo pa jun qʼij Sabʼado arech kwaʼik. Ri eʼareʼ kilawchim ri areʼ.</seg>
					<seg id='LUK.14.2' type='verse'>Kʼo chilaʼ chuwach ri areʼ jun iwabʼ achi sipojinaq ubʼaqil.</seg>
					<seg id='LUK.14.3' type='verse'>Kʼatekʼuriʼ, ri Jesus kukʼot kichiʼ ri eqʼatal taq tzij e ri efariseʼo: «¿La yaʼtalik kbʼan kunanik pa ri qʼij Sabʼado on man yaʼtalik taj?».</seg>
					<seg id='LUK.14.4' type='verse'>Kʼatekʼuriʼ, ri eʼareʼ kkimemarisaj kibʼ. Ri areʼ kuchap ri jun yawabʼ, kukunaj e kujach ubʼik.</seg>
					<seg id='LUK.14.5' type='verse'>Chkech ri eʼareʼ kubʼij: «¿Jachin chiwech ri ix che ktzaq ubʼi ri ukʼojol, on ktzaq ubʼi ri uwakax pa jun kʼuwaʼ, pa jun qʼij Sabʼado, e man aninaq taj kresaj?».</seg>
					<seg id='LUK.14.6' type='verse'>Kʼatekʼuriʼ, man kʼo ta chi jun tzij kekowinik kkibʼij chuwach weriʼ.</seg>
					<seg id='LUK.14.7' type='verse'>Kubʼij jun tzijobʼelil chkech, rumal rech che krilo che ri winaq, are kkitzukuj ri nabʼe taq kʼolibʼal che ri tem, kubʼij:</seg>
					<seg id='LUK.14.8' type='verse'>«Aretaq chiʼ jun katusikʼij pa jun kʼulanem, matkʼojiʼ cho ri nabʼe tem, weneʼ kʼo chi na jun xsikʼixik che kʼo nim reqleʼn chawach ri at,</seg>
					<seg id='LUK.14.9' type='verse'>kʼatekʼuriʼ kpetik ri xsikʼin che ri areʼ e chawech ri at e kubʼij chawech: “Chayaʼaʼ kanoq we kʼolibʼal riʼ chrech we jun riʼ”. Kʼatekʼuriʼ rukʼ akʼixbʼal katbʼe riʼ pa ri kʼisbʼal tem.</seg>
					<seg id='LUK.14.10' type='verse'>Man je ta riʼ, aretaq chiʼ katsikʼixik, jat pa ri kʼisbʼal tem, arech aretaq chiʼ kpe ri winaq che xatusikʼij ri at, kubʼij chawech: “Wachʼil, chatpaqal chi na ajsik”. Kʼatekʼuriʼ nim aqʼijil riʼ chkiwach ri winaq che ekʼo awukʼ cho ri mexa.</seg>
					<seg id='LUK.14.11' type='verse'>Ri jun che kupaqibʼaʼ ribʼ, kqasax na riʼ, ri jun che kuqasaj ribʼ, kpaqbʼax na riʼ».</seg>
					<seg id='LUK.14.12' type='verse'>Kubʼij chrech ri jun winaq che xsikʼin rech ri areʼ: «Aretaq chiʼ kabʼan jun nimaqʼijalaj waʼim, meʼasikʼij ri eʼawaʼchiʼl, meʼasikʼij ri eʼawachalal, meʼasikʼij ri eʼawachalaxik, meʼasikʼij ri eqʼinom taq eʼakʼulja. Chaxibʼij awibʼ chkech, weneʼ katkisikʼij ri at e junam ri jastaq kkiya chawech.</seg>
					<seg id='LUK.14.13' type='verse'>Aretaq chiʼ kabʼan jun nimaqʼijilaj waʼim, are cheʼasikʼij ri emebʼaʼibʼ, ri etakmaʼy, ri emoy.</seg>
					<seg id='LUK.14.14' type='verse'>¡Utz awech ri at rumal che man kekowin ta riʼ che uyaʼik jun junam ukʼaxel chik chawech! We jastaq riʼ kyaʼtaj na ukʼaxel chawech aretaq chiʼ kekʼastaj uloq ri ejikom taq winaq».</seg>
					<seg id='LUK.14.15' type='verse'>Aretaq chiʼ kubʼij we tzij riʼ, jun chkech ri kʼo pa ri nimaqʼij kubʼij: «¡Utz rech riʼ ri kawaʼ na pa ri Rajawibʼal ri Dyos!».</seg>
					<seg id='LUK.14.16' type='verse'>Ri areʼ kubʼij chrech: «Jun achi kubʼan jun nimalaj waʼim rech xreʼqal, kʼatekʼuriʼ, keʼusikʼij sibʼalaj winaq.</seg>
					<seg id='LUK.14.17' type='verse'>Pa ri kajbʼal rech ri waʼim, keʼutaq ubʼi ri eʼupataninel arech kkibʼij chkech ri winaq che xesikʼixik: “Chixpetoq, sukʼumatalik chik juntir ri jastaq”.</seg>
					<seg id='LUK.14.18' type='verse'>Konojel, chkijujunal xkimajij utayik sachabʼal kimak rumal che man kebʼe taj. Ri nabʼe kubʼij: “Xinloqʼ jun ulew, kʼatekʼuriʼ rajawaxik kinwilaʼ na; chasachaʼ numak”.</seg>
					<seg id='LUK.14.19' type='verse'>Jun chik kubʼij: “Xinloqʼ jobʼ jukʼulaj wakax, kinwilaʼ na, chasachaʼ numak”.</seg>
					<seg id='LUK.14.20' type='verse'>Jun chik kubʼij: “Kamik riʼ xinkʼuliʼk, rumal kʼuriʼ man kinkowin taj kinbʼek”.</seg>
					<seg id='LUK.14.21' type='verse'>Aretaq chiʼ ktzalij ri ajpataninel kubʼij ronojel ri tzij chrech ri rajaw. Ri rajaw kpe royowal, kʼatekʼuriʼ kubʼij chrech ri upataninel: “Jat pa ri kʼayibʼal, jat xoʼl taq bʼe pa ri tinamit, kʼatekʼuriʼ cheʼakʼamaʼ uloq ri emebʼaʼibʼ, ri emoy, ri etakmaʼy”.</seg>
					<seg id='LUK.14.22' type='verse'>Kubʼij ri ajpataninel: “Ajawxel xbʼantajik ri ataqanik, kʼatekʼuriʼ jamal na”.</seg>
					<seg id='LUK.14.23' type='verse'>Kʼatekʼuriʼ ri ajtij kubʼij chech ri ajpataninel: “Jat pa taq ri bʼe, puwiʼ taq ri tapya, kʼatekʼuriʼ cheʼataqʼij uloq keʼokik ri winaq arech knojisaj ri wachoch.</seg>
					<seg id='LUK.14.24' type='verse'>Kinbʼij chiwech che man kʼo ta jun chkech ri xesikʼix, kkinaʼ riʼ ri nuwaʼim”».</seg>
					<seg id='LUK.14.25' type='verse'>Sibʼalaj winaq kebʼe rukʼ ri areʼ, keril ri eʼareʼ, kʼatekʼuriʼ kubʼij chkech:</seg>
					<seg id='LUK.14.26' type='verse'>«We kʼo jun kpe wukʼ ri in tekʼuriʼ man xa ta jubʼiqʼ kuloqʼej ri utat, ri unan, ri rixoqil, ri eralkʼuwaʼl, ri rachalal, xoqujeʼ man xa ta jubʼiq kuloqʼej ukʼaslemal ri areʼ, man kkowin ta riʼ kokik nutijoxel.</seg>
					<seg id='LUK.14.27' type='verse'>Jachin ri man krukʼaj ta ri uripbʼal, kʼatekʼuriʼ, man kpe ta uloq wukʼ ri in, man kkowin ta riʼ kokik nutijoxel».</seg>
					<seg id='LUK.14.28' type='verse'>«¿Jachin chiwech ri ix che kraj kuyak jun keqʼteʼ, che we man are nabʼe ktʼuyiʼk arech krajilaj ri rajil kukʼam ubʼik arech krilo we kʼolik e we kukʼisaʼ ri chak?</seg>
					<seg id='LUK.14.29' type='verse'>Kuxibʼij ribʼ riʼ, we kumajij ubʼanik kʼatekʼuriʼ ma kukʼisaʼ ta ri chak, konojel riʼ keʼilowik kketzʼebʼej uwach riʼ ri areʼ, kʼatekʼuriʼ, kkibʼij riʼ:</seg>
					<seg id='LUK.14.30' type='verse'>“¡We jun achi ri xuchap jun chak, kʼatekʼuriʼ, man kkowin taj kukʼiso!”.</seg>
					<seg id='LUK.14.31' type='verse'>Xoqujeʼ ¿la kʼo jun ajawiʼel che kubʼan chʼoʼj rukʼ jun ajawinel chik, kʼatekʼuriʼ, we man are nabʼe ktʼuyiʼk arech krilo we kkowin kukʼ lajuj mil achijabʼ arech keʼel uloq chuwach ri jun chik che petinaq uloq kukʼ juwinaq mil che ukʼulaxik ri areʼ?</seg>
					<seg id='LUK.14.32' type='verse'>Wema kkowinik, aretaq chiʼ naj na kʼo wi, keʼutaq ubʼi nikʼaj eʼupataninel riʼ arech kkita ri jaʼmaril chrech ri jun chik.</seg>
					<seg id='LUK.14.33' type='verse'>Xoqujeʼ jeriʼ kʼut, xaq jachin chiwech ri ix che man kuya ta kanoq ronojel ri ujastaq, man kkowin taj kokik nutijoxel in».</seg>
					<seg id='LUK.14.34' type='verse'>«Utz ri atzʼam. Kʼatekʼut we ri atzʼam ksach ri utzayil, ¿jas ktzalinik ri kutzalij ri utzayil?</seg>
					<seg id='LUK.14.35' type='verse'>Man utz ta riʼ we kokisax pa ri ulew, on pa ri mes, naj kkʼyaq ubʼi wi riʼ. Ri jun che kʼo uxikin rech ktatbʼenik, chutatbʼej bʼaʼ we tzij riʼ».</seg>
				</div>
				<div id='LUK.15' type='chapter'>
					<seg id='LUK.15.1' type='verse'>Konojel ri eʼajtoqʼil pwaq e ri eʼajmakibʼ, keqibʼ ukoq rukʼ arech kkitatabʼej ri areʼ.</seg>
					<seg id='LUK.15.2' type='verse'>Kʼatekʼuriʼ ri efariseʼo, ri etzʼibʼanelabʼ kewixwatik, kkibʼij: «¡We jun achi riʼ, keʼukʼulaj ri eʼajmakibʼ, kʼatekʼuriʼ kwaʼ kukʼ ri eʼareʼ!».</seg>
					<seg id='LUK.15.3' type='verse'>Kʼatekʼuriʼ kubʼij chkech we jun tzijobʼelil riʼ:</seg>
					<seg id='LUK.15.4' type='verse'>«¿Jachin chiwech ri ix, che we ekʼo jun okʼal uchij, kʼatekʼuriʼ ksach jun chkech, ¿la man keʼuya ta kanoq ri jumuchʼ bʼelej lajuj pa ri tzʼinalik ulew arech kbʼe che utzukuxik ri jun che xsachik chi kʼateʼ na kuriq uloq?</seg>
					<seg id='LUK.15.5' type='verse'>Aretaq chiʼ kuriqo, kuya uloq cho ri utelebʼ rukʼ kiʼkotemal.</seg>
					<seg id='LUK.15.6' type='verse'>Aretaq chiʼ ktzalij cho rachoch, keʼumulij konojel ri erachiʼl xoqujeʼ ri eʼukʼulja, kʼatekʼuriʼ, kubʼij chkech: “Chixkiʼkot bʼaʼ wukʼ, rumal rech che ri in xinriq ri jun nuchij che xsachik”.</seg>
					<seg id='LUK.15.7' type='verse'>Kinbʼij chiwech, che xoqujeʼ jeriʼ, kʼo nimalaj kiʼkotemal chi na chikaj rumal xa jun ajmak che kukʼex ukʼuʼx, chuwach jumuchʼ bʼelej lajuj eʼutz taq winaq che man rajawaxik taj kkikʼex kikʼuʼx».</seg>
					<seg id='LUK.15.8' type='verse'>«On ¿jachin jun ixoq che kʼo lajuj upwaq drakma, kʼatekʼuriʼ we kusach jun, che man kutzij ta ri ukantil, kʼatekʼuriʼ man kumes ta ri rachoch, tekʼuriʼ ma sibʼalaj kutzukuj taj chi kʼateʼ na kuriqo?</seg>
					<seg id='LUK.15.9' type='verse'>Aretaq chiʼ kuriqo, keʼumulij ri erachiʼl e ri eʼukʼulja, kʼatekʼuriʼ kubʼij chkech: “Chixkiʼkot bʼaʼ wukʼ, rumal rech che xinriq ri jun nupwaq che xinsacho”.</seg>
					<seg id='LUK.15.10' type='verse'>Rumal kʼuriʼ kinbʼij chiwech, kaʼlax ri kiʼkotemal chkiwach ri eʼanjel erech ri Dyos rumal xa jun ajmak che kukʼex ukʼuʼx».</seg>
					<seg id='LUK.15.11' type='verse'>Xoqujeʼ kubʼij: «Jun achi ekʼo kebʼ ukʼojol.</seg>
					<seg id='LUK.15.12' type='verse'>Ri chaqʼxel kubʼij chrech ri utat: “Tat, chayaʼaʼ bʼaʼ ri nujastaq che wechbʼal ri in kʼolik”. Kʼatekʼuriʼ, ri tataʼ kujach ri ujastaq.</seg>
					<seg id='LUK.15.13' type='verse'>Ri chaqʼxel kumol bʼi ronojel ri jastaq rech, e kbʼe ubʼik pa jun naj tinamit e man utz ta usachik kubʼan ri ujastaq».</seg>
					<seg id='LUK.15.14' type='verse'>«Aretaq chiʼ sachitajinaq chi ronojel ri jastaq rech rumal, kpe jun wiʼjal pa we tinimit riʼ, kumajij uraqik kʼax.</seg>
					<seg id='LUK.15.15' type='verse'>Kbʼe che upatanaxik jun achi che kʼo pa ri tinamit riʼ, ri areʼ kutaq ubʼi pa taq ri rulew arech keʼuyuqʼuj jetaq aq.</seg>
					<seg id='LUK.15.16' type='verse'>Ri areʼ kraj weta kunojisaj upam rukʼ ri taq om che kkitij ri taq aq, kʼatekʼuriʼ man kʼo ta jun kyaʼoʼw chrech ri areʼ.</seg>
					<seg id='LUK.15.17' type='verse'>Kʼatekʼuriʼ, pa rech wi kuchomaj pa ri ranimaʼ: “¡Ejoropaʼ neʼ ri eʼupataninel ri nutat che kʼo sibʼalaj kiwa, kʼatekʼuriʼ ri in waral riʼ kinkam che numik!</seg>
					<seg id='LUK.15.18' type='verse'>Ri in kinwaj kinwaʼlaj ubʼik, kinbʼe na rukʼ ri nutat; kʼatekʼuriʼ kinbʼij na riʼ chech: Tat, xinmakun chuwach ri kaj e chawach ri at;</seg>
					<seg id='LUK.15.19' type='verse'>kamik riʼ man taqal ta chik chwij che kabʼij akʼojol chwech, chabʼanaʼ bʼaʼ chwech ri in, in jun chkech ri eʼapataninel”.</seg>
					<seg id='LUK.15.20' type='verse'>Kwaʼlajik, kel ubʼik, kbʼe ubʼi rukʼ ri utat. «Aretaq chiʼ naj kʼo wi, kril uloq ri utat, kroqʼej uwach ri ukʼojol; kxakʼinik, kukʼyaq ribʼ chuqul kʼatekʼuriʼ sibʼalaj kuqʼaluj.</seg>
					<seg id='LUK.15.21' type='verse'>Ri ukʼojol kubʼij chrech: “Tat xinmakun chuwach ri kaj e chawach ri at, kamik riʼ man taqal ta chwij kabʼij akʼojol chwech”.</seg>
					<seg id='LUK.15.22' type='verse'>Kʼatekʼuriʼ, ri utat kubʼij chkech ri eʼupataninel: “Aninaq chikʼamaʼ uloq jun utzalaj atzʼyaq e chikojoʼ chrech ri areʼ, chikojoʼ jun mulqʼabʼ cho ri uqʼabʼ, chikojoʼ uxajabʼ chrech ri raqan.</seg>
					<seg id='LUK.15.23' type='verse'>Chikʼamaʼ uloq jun alaj chom wakax, chichʼoloʼ, chujwoʼq bʼaʼ, chqabʼanaʼ nimaqʼij.</seg>
					<seg id='LUK.15.24' type='verse'>Rumal che we jun nukʼojol riʼ kaminaq, kʼatekʼuriʼ, xkʼastaj uloq; ri areʼ sachinaq, kʼatekʼuriʼ xriqitajik chi jumul!”. Kʼatekʼuriʼ, xmajtaj ri nimaqʼij.</seg>
					<seg id='LUK.15.25' type='verse'>«Ri nabʼeʼal ukʼojol kʼo pa ri ulew. Aretaq chiʼ ktzalij uloq e naqaj chik kʼo wi che ri ja, kuta ri qʼojom, kuta ri xojoj.</seg>
					<seg id='LUK.15.26' type='verse'>Kusikʼij jun chkech ri eʼajpataninel, kʼatekʼuriʼ, kuta chrech jas ri tajin kbʼanik.</seg>
					<seg id='LUK.15.27' type='verse'>Ri ajpataninel kubʼij chrech: “Ri achaqʼ xulik. Ri atat xukamisaj ri jun alaj chomalaj wakax, rumal rech che xuriq chi na ri areʼ e utz uwach”.</seg>
					<seg id='LUK.15.28' type='verse'>Ri areʼ kpe royowal, kʼatekʼuriʼ, man kraj taj kokik. Ri utat kel uloq che ubʼochixik arech kok ubʼik.</seg>
					<seg id='LUK.15.29' type='verse'>Kʼatekʼuriʼ ri areʼ kubʼij chrech ri utat: “Chi sibʼalaj junabʼ chik, ri in katinpatanij ri at, man kʼo ta jumul che ri in man nunimam ta ri atzij, kʼatekʼuriʼ, man kʼo ta jumul ayaʼom chwech jun alaj wakax arech kinbʼan jun nimaqʼij kukʼ ri ewachiʼl.</seg>
					<seg id='LUK.15.30' type='verse'>Kʼatekʼuriʼ, we jun akʼojol riʼ che ktzalij kamik riʼ, che xusach ri jastaq awech kukʼ ri ixoqibʼ che kech nim chʼutiʼn, ¡xakamisaj chech ri areʼ ri jun alaj chomalaj wakax!”</seg>
					<seg id='LUK.15.31' type='verse'>«Kʼatekʼuriʼ ri utat kubʼij chrech: “Ri at, nukʼojol, ronojel mul at kʼo wukʼ, ronojel ri jastaq che wech ri in, xoqujeʼ awech ri at.</seg>
					<seg id='LUK.15.32' type='verse'>Kʼatekʼut, rajawaxik che xinbʼan jun nimaqʼij, xinwaj kujkiʼkotik, rumal che ri achaqʼ che kaminaq, xkʼastaj uloq; ri areʼ sachinaq, kʼatekʼuriʼ, xriqitajik!”»</seg>
				</div>
				<div id='LUK.16' type='chapter'>
					<seg id='LUK.16.1' type='verse'>Xoqujeʼ kubʼij chkech ri eʼutijoxelabʼ: «Jun qʼinom achi, kʼo jun upataninel. Kbʼix chrech ri qʼinom achi, che ri upataninel kusach ri jastaq rech ri areʼ.</seg>
					<seg id='LUK.16.2' type='verse'>Ri areʼ kusikʼij ri upataninel, tekʼuriʼ, kubʼij chrech: “¿Jas ri kinto kbʼix chawech ri at? Chakʼamaʼ rij ri achak chnuwach, rumal che man kuya ta chik katchakun wuk”.</seg>
					<seg id='LUK.16.3' type='verse'>Ri ajpataninel kuchomaj pa rech wiʼ: “¿Jas kʼu kinbʼan waʼ, rumal rech che ri wajaw kresaj ri nuchak? ¿La kinchakuj ri ulew? Man kʼo ta chi nuchoqʼabʼ. ¿La kinbʼan in ajmolonel kinok che utayik nurajil? Ri in kinkʼixik.</seg>
					<seg id='LUK.16.4' type='verse'>Xchʼobʼitaj wumal jas ri kinbʼan na, arech aretaq chiʼ kinesax ubʼi pa we nuchak, ekʼo jujun kinkikʼulaj pa ri kachoch”.</seg>
					<seg id='LUK.16.5' type='verse'>«Keʼusikʼij ri eʼachijabʼ che kʼo kikʼas rukʼ ri rajaw. Kubʼij chrech ri nabʼe: “¿Joropaʼ ri akʼas rukʼ ri wajaw?”.</seg>
					<seg id='LUK.16.6' type='verse'>Kubʼij: “Okʼal pajbʼal aseʼite”. Ri areʼ kubʼij chrech: “Chakʼamaʼ we awuj jawiʼ tzʼibʼatalik ri akʼas, chattʼuyuloq, aninaq chatzʼibʼaj kawinaqlajuj”.</seg>
					<seg id='LUK.16.7' type='verse'>Kʼatekʼuriʼ, kubʼij chrech ri jun chik: “Ri at ¿joropaʼ akʼas rukʼ ri wajaw?”. Kubʼij: “Okʼal pajbʼal triko”. Kubʼij chech: “Chakʼamaʼ ri wuj jawiʼ tzʼibʼatalik ri akʼas, kʼatekʼuriʼ chatzʼibʼaj jumuch”.</seg>
					<seg id='LUK.16.8' type='verse'>«Ri ajaw nim kril wi we itzel ajpataninel riʼ rumal che ri areʼ qastzij utz xubʼan che uchomaxik ri xubʼano. Ri eralkʼuwaʼl ri uwachulew are sibʼalaj utz chi na uchomaxik ri jastaq kkibʼano, chkiwach ri eralkʼuwaʼl ri saqil».</seg>
					<seg id='LUK.16.9' type='verse'>«Ri in kinbʼij chiwech: Chikʼyarisaj ri eʼiwachiʼl rukʼ ri man sukʼ pwaq taj, arech, arechiʼ man kʼo ta chi irajil, kixkʼulaxik pa ri junalik ja kʼolibʼal.</seg>
					<seg id='LUK.16.10' type='verse'>Jachin utz rukʼ ri xa jubʼiq, xoqujeʼ utz ri rukʼ ri sibʼalaj nim. Jachin itzel rukʼ ri xa jubʼiqʼ xoqujeʼ itzel riʼ rukʼ ri sibʼalaj nim.</seg>
					<seg id='LUK.16.11' type='verse'>We ri ix, ix itzel rukʼ ri man sukʼ taj pwaq, ¿jachin kukubʼaʼ ukʼuʼx ri chiwij puwiʼ ri utzalaj taq jastaq?</seg>
					<seg id='LUK.16.12' type='verse'>We ri ix, man ix kubʼal kʼuʼx taj rukʼ ri jastaq che man iwech taj ¿jachin kyaʼow riʼ chiwech ri jastaq iwech ri ix?</seg>
					<seg id='LUK.16.13' type='verse'>«Man kʼo ta jun ajpataninel kkowin che kpatanexik ekebʼ ajawabʼ. Rumal che kutzaq kan jun riʼ, kʼatekʼuriʼ, kuloqʼaj riʼ ri jun chik. On kuyut na ribʼ rukʼ jun, tekʼuriʼ, kuxtuj riʼ ri jun chik. Man kixkowin taj kipatanij ri Dyos, e kipatanij ri Pwaq».</seg>
					<seg id='LUK.16.14' type='verse'>Ri efariseʼo che kkiloqʼaj ri pwaq, tajin kkita we tzij riʼ, kʼatekʼuriʼ, kketzʼebʼej uwach ri areʼ.</seg>
					<seg id='LUK.16.15' type='verse'>Kʼatekʼuriʼ kubʼij chkech: «Ri ix kikʼut iwibʼ jeʼ jas ix utz chkiwach ri winaq, kʼatekʼuriʼ ri Dyos retaʼm, kuchʼobʼ uwach ri iwanimaʼ, rumal che ri jikom chkiwach ri winaq, kretzelaj uwach ri Dyos.</seg>
					<seg id='LUK.16.16' type='verse'>«Ri pixabʼ e ri eqʼaxal taq utzij ri Dyos kopanik chi rukʼ ri Xwan. Chilaʼ kamajtaj upetik uloq ri Rajawibʼal ri Dyos, kʼatekʼuriʼ, konojel rukʼ choqʼabʼ kkaj keʼokik.</seg>
					<seg id='LUK.16.17' type='verse'>«Are man kʼax ta uqʼaxik ri uwachulew e ri kaj chuwach che ktzaq jun utortʼik ri tzʼibʼ.</seg>
					<seg id='LUK.16.18' type='verse'>«Ri achi che kujach ubʼik ri rixoqil, kʼatekʼuriʼ, kkʼuliʼ rukʼ jun chik, kok riʼ pa ri mak rukʼ ixoq. Jun achi che kkʼuliʼ rukʼ jun ixoq che jachom kanoq rumal ri rachajil, kokik pa ri mak rukʼ ixoq.</seg>
					<seg id='LUK.16.19' type='verse'>«Jun qʼinom achi kʼo utzalaj taq ra- tzʼyaq, kʼatekʼuriʼ, ronojel qʼij kubʼan utzalaj taq waʼim.</seg>
					<seg id='LUK.16.20' type='verse'>Jun mebʼaʼ ubʼiʼ Lasaro, qʼoyol chunaqaj ri uchiʼ rachoch, ronojel ri utzʼumal tajin kqʼiyik.</seg>
					<seg id='LUK.16.21' type='verse'>Sibʼalaj kraj knoj che ri jastaq che ktzaq uloq chuxeʼ ri umexa ri qʼinom achi. Kʼatekʼuriʼ kepe ri tzʼiʼ kkiriqʼaʼ ri utzʼumal.</seg>
					<seg id='LUK.16.22' type='verse'>Ri mebʼaʼ kkamik, kʼatekʼuriʼ, kkʼam ubʼi kumal ri eʼanjel erech ri Dyos pa ri ukʼolibʼal ri Abʼraham. Xoqujeʼ kkam ri qʼinom achi e kmuqik.</seg>
					<seg id='LUK.16.23' type='verse'>«Arechiʼ kʼo pa ri Hades pa qʼoxom, kuwaʼlisaj apanoq ri uwoqʼoch tekʼuriʼ naj kril apanoq ri Abʼraham, kʼatekʼuriʼ ri Lasaro kʼo pa ri ukʼolibʼal.</seg>
					<seg id='LUK.16.24' type='verse'>Kuraq apan uchiʼ chrech: “Tat Abʼraham, chatoqʼobʼisaj nuwach, chataqaʼ ubʼi ri Lasaro arech kuchʼaqeqisaj ri utzaʼm uwiʼ uqʼabʼ pa ri jaʼ arech kuʼjororisaj ri waqʼ, rumal rech che qʼoxom in kʼolik pa we qʼaqʼ riʼ”.</seg>
					<seg id='LUK.16.25' type='verse'>Kʼatekʼuriʼ, ri Abʼraham kubʼij chrech: “Walkʼuwaʼl, chanaʼtisaj che xariq ri amebʼil pa ri akʼaslemal, kʼatekʼuriʼ ri Lasaro xuriq ri qʼoxom. Waral kamik riʼ, ri areʼ kubʼisam ukʼuʼx, kʼatekʼuriʼ ri at qʼoxom at kʼolik.</seg>
					<seg id='LUK.16.26' type='verse'>Panikʼaj chqech ri uj e ri ix kʼo jun nimalaj siwan, rumal kʼuriʼ jachin ri kkaj kiqʼax apan iwukʼ ri ix man kekowin taj, xoqujeʼ man kekowin taj keqʼax uloq waral jachin ri kkaj keqʼax uloq qukʼ ri uj”.</seg>
					<seg id='LUK.16.27' type='verse'>«Kubʼij: “Kinta chawech, tat, chataqaʼ ubʼi ri Lasaro pa ri rachoch ri nutat;</seg>
					<seg id='LUK.16.28' type='verse'>rumal rech che ekʼo jobʼ wachalal, arech kukʼam ubʼi chkech ri tzij, arech man kepe ta ri eʼareʼ pa we jun ukʼolibʼal qʼoxom riʼ”.</seg>
					<seg id='LUK.16.29' type='verse'>Ri Abʼraham kubʼij chrech: “Kʼo ri Moʼises, ekʼo ri eqʼaxal taq utzij ri Dyos, chkita ri kitzij ri eʼareʼ”.</seg>
					<seg id='LUK.16.30' type='verse'>Kubʼij ri areʼ: “Jayiʼ tat Abʼraham, we kʼo jun chkech ri ekaminaqibʼ kbʼe kukʼ ri eʼareʼ, kkikʼex riʼ ri kikʼuʼx.”</seg>
					<seg id='LUK.16.31' type='verse'>Ri areʼ kubʼij chrech: “We man kkita ta ri utzij ri Moʼises e ri kitzij ri eqʼaxal taq utzij ri Dyos, xoqujeʼ, kneʼbʼaʼ kkʼastaj jun chkech ri ekaminaqibʼ, man kkikʼam ta riʼ ri utzij”».</seg>
				</div>
				<div id='LUK.17' type='chapter'>
					<seg id='LUK.17.1' type='verse'>Kubʼij chkech ri eʼutijoxelabʼ: «Man kbʼan ta kowinem riʼ che mata ktzaq ri noʼjibʼal, ¡Kʼax rech ri winaq che rumal ktzaq ri noʼjibʼal!</seg>
					<seg id='LUK.17.2' type='verse'>Are utz riʼ chrech, che koʼksax jun nim abʼaj chuqul kʼatekʼuriʼ, kkʼyaq ubʼi pa ri polow, chuwach che kutzaq ri uchomanik jun chkech ri chʼutiʼn riʼ.</seg>
					<seg id='LUK.17.3' type='verse'>¡Chikʼoloʼ iwibʼ ri ix chbʼil aqʼan iwibʼ ix!</seg>
					<seg id='LUK.17.4' type='verse'>We wuqubʼ mul kmakun chawach pa jun qʼij, kʼatekʼuriʼ wuqubʼ mul ktzalij awukʼ ri at, e kubʼij chawech: “Kqʼutut nukʼuʼxʼ rumal ri xinbʼano”. Chasachaʼ ri umak ri areʼ».</seg>
					<seg id='LUK.17.5' type='verse'>Ri eʼutaqoʼnelabʼ kkibʼij chrech ri Ajawxel:«Chanimarisaj ri qakojonik».</seg>
					<seg id='LUK.17.6' type='verse'>Ri Ajawxel kubʼij: «Weta kʼo ri ikojonik ri ix, jeriʼ jacha jun alaj ijaʼ, ibʼim chi waʼ che we ucheʼal tzima riʼ: “Chabʼoqoʼ ubʼi awibʼ, kʼatekʼuriʼ, jaʼtetikitajoq pa ri polow”, kʼatekʼuriʼ, ri areʼ ixuniman chi na kʼuriʼ!</seg>
					<seg id='LUK.17.7' type='verse'>«¿Jachin chiwech ri ix, che kʼo jun upataninel che tajin kuchakuj ri ulew on che tajin keʼukʼol ri chikop, kʼatekʼuriʼ aretaq chiʼ ktzalej uloq pa ri chak kubʼij chrech: “Chatok cho ri mexa, chanim chatwoʼqʼ?”.</seg>
					<seg id='LUK.17.8' type='verse'>¿La man kubʼij ta na chrech: “Chasukʼumaj jun nuwa, chakojoʼ ri ratzʼyaq ajpataninel. Aretaq chiʼ ri in xinwaʼlej e xqumtaj ri jaʼ, chi kʼateʼ na kʼuriʼ kuyaʼo che ri at katwaʼik e katqumunik?”.</seg>
					<seg id='LUK.17.9' type='verse'>Ri areʼ ¿la rajawaxik riʼ kumaltyoxij chrech ri pataninel rumal che xubʼano ri xtaq chrech?</seg>
					<seg id='LUK.17.10' type='verse'>Xoqujeʼ ri ix, aretaq chiʼ xbʼantaj iwumal ronojel ri xixtaq chrech, chibʼij bʼaʼ: ¡Ri uj ujajpataninel man kʼo ta chi qapatan, xbʼantaj qumal ri chak che rajawaxik xqabʼano!»</seg>
					<seg id='LUK.17.11' type='verse'>Bʼenaq pa ri ubʼe ri Jerusalem, kqʼatan naqaj chrech ri Samariʼa e ri Galileʼa.</seg>
					<seg id='LUK.17.12' type='verse'>Kok pa jun tinamit. Keʼel uloq che ukʼulaxik ri areʼ lajuj winaq che tajin kaqʼiy ri kitzʼumal, naj ketakʼi wi uloq.</seg>
					<seg id='LUK.17.13' type='verse'>Kkiraqaqej kichiʼ, kʼatekʼuriʼ, kkibʼij: «Jesus, Ajtij, chatoqʼobʼisaj qawach».</seg>
					<seg id='LUK.17.14' type='verse'>Aretaq chiʼ keʼrilo, kubʼij chkech: «Jix jikʼutuʼ iwibʼ chkiwach ri echuchqajawibʼ». Tekʼuriʼ kkʼulmatajik, aretaq chiʼ ibʼenaq, ri eʼareʼ utz kkanaj ri kitzʼumal.</seg>
					<seg id='LUK.17.15' type='verse'>Jun chkech, aretaq chiʼ krilo che ri areʼ utz chik, ktzalej uloq pa raqan, kʼatekʼuriʼ nim kril wi ri Dyos.</seg>
					<seg id='LUK.17.16' type='verse'>Kumej ribʼ e kuyaʼ ri uwach chuwach ri raqan ri Jesus e kmaltyoxin chrech ri areʼ. We jun winaq riʼ, ri areʼ jun ajsamaritano.</seg>
					<seg id='LUK.17.17' type='verse'>Ri Jesus kubʼij: «¿La man elajuj taj ri xeʼutzirik? E kʼu ri ebʼelejebʼ chik, ¿jawiʼ ekʼo wi ri eʼareʼ?</seg>
					<seg id='LUK.17.18' type='verse'>¡Xaq xuwi we kaxlan achi riʼ xtzalej uloq arech nim kril ri Dyos!».</seg>
					<seg id='LUK.17.19' type='verse'>Kʼatekʼuriʼ, kubʼij chrech: «Chatwaʼlijoq, jat; are ri akojonik xatkolow ri at».</seg>
					<seg id='LUK.17.20' type='verse'>Ri efariseʼo kkita chrech ri areʼ, ¿Chi kʼateʼ jumpaʼ kpe na ri rajawibʼal ri Dyos? Kubʼij chkech: «Ri Rajawibʼal ri Dyos man kilitaj taj, ri upetbʼal man kuyaʼ ta ribʼ pa naʼik,</seg>
					<seg id='LUK.17.21' type='verse'>kʼatekʼuriʼ, ma kbʼix ta na: “¡Kʼolik waral!”. “¡Kʼolik jelaʼ!”, rumal rech che ri Rajawibʼal ri Dyos kʼo chik chixoʼl ri ix».</seg>
					<seg id='LUK.17.22' type='verse'>Xoqujeʼ kubʼij chkech ri eʼutijoxelabʼ: «Kpe na nikʼaj taq qʼij riʼ che ri ix kiwaj weta kiwilo kneʼbʼaʼ xa jun che ri uqʼij ri ukʼojol ri achi, kʼatekʼuriʼ, man kiwil ta riʼ.</seg>
					<seg id='LUK.17.23' type='verse'>Kʼatekʼuriʼ kbʼix na riʼ chiwech: “¡Chiwilampeʼ waral riʼ, chiwilampeʼ jelaʼ!”. Mixbʼe bʼaʼ, mixxakʼin chrij.</seg>
					<seg id='LUK.17.24' type='verse'>Jeriʼ jas ri kuypaʼ che kchupqʼanik pa ri jun ujutzʼ ri kaj, e pa ri jun ujutzʼ chik e ksaqarisanik, xoqujeʼ jeriʼ kux na ri ukʼojol ri achi pa ri uqʼij.</seg>
					<seg id='LUK.17.25' type='verse'>Kʼatekʼut, are nabʼe rajawaxik che kuqʼaxej na ri qʼoxom e ketzelax kan uwach kumal we jun mayilqʼijsaq riʼ.</seg>
					<seg id='LUK.17.26' type='verse'>«Jachaʼ xkʼulmatajik pa ri taq uqʼij ri Noʼe, xoqujeʼ jeriʼ pa taq ri uqʼij ri ukʼojol ri achi.</seg>
					<seg id='LUK.17.27' type='verse'>Kewaʼik, keqʼabʼarik, xekʼuliʼk rukʼ ixoqʼ, rukʼ achi, chi kʼateʼ na ri qʼij che ri Noʼe xok pa ri jukubʼ; kʼatekʼuriʼ, xpe ri nimalaj jabʼ che xeʼukamisaj konojel ri eʼareʼ.</seg>
					<seg id='LUK.17.28' type='verse'>Xoqujeʼ ri xkʼulmatajik pa taq ri uqʼij ri Lot, kewaʼik, keqʼabʼarik, keloqʼomik, kekʼayinik, ketikonijik, kkiyak ri jetaq ja.</seg>
					<seg id='LUK.17.29' type='verse'>Kʼatekʼut pa ri jun qʼij che ri Lot xel ubʼi pa ri Sodoma, ri Dyos xujabʼarisaj uloq ri qʼaqʼ e ri asufre, kʼatekʼuriʼ, xeʼukamisaj konojel ri eʼareʼ.</seg>
					<seg id='LUK.17.30' type='verse'>Xoqujeʼ jeriʼ kkʼulmataj na riʼ pa ri jun qʼij che kuqʼalajisaj na ribʼ ri Ukʼojol ri achi.</seg>
					<seg id='LUK.17.31' type='verse'>«Pa ri jun qʼij riʼ, ri jun winaq che kʼo puwiʼ ri rachoch, kʼatekʼuriʼ kʼo ri ujastaq pa ja, maqaj uloq che ukʼamik. Xoqujeʼ ri winaq che kʼo pa ri tikonbʼal ulew, matzalej uloq.</seg>
					<seg id='LUK.17.32' type='verse'>Chinatisaj ri rixoqil ri Lot.</seg>
					<seg id='LUK.17.33' type='verse'>Jachin ri winaq kraj kukʼol ri ukʼaslemal, kutzaq na riʼ, jachin ri kutzaqo are kukʼol na riʼ.</seg>
					<seg id='LUK.17.34' type='verse'>Ri in kinbʼij chiwech: Pa ri jun chaqʼabʼ riʼ, ekʼo kebʼ riʼ cho ri chʼat: jun kkʼam bʼi riʼ, e kʼu ri jun chik kya kanoq riʼ.</seg>
					<seg id='LUK.17.35' type='verse'>Ekʼo kebʼ ixoqibʼ riʼ junam tajin kikeʼnik, jun kkʼam ubʼi riʼ, ekʼu ri jun chik kyaʼ kanoq riʼ».</seg>
					<seg id='LUK.17.37' type='verse'>Kʼatekʼuriʼ, kkibʼij chrech: «¿Jawichiʼ Ajawxel?». Ri areʼ kubʼij chkech: «Jawichiʼ kʼo ri bʼaqilal, xoqujeʼ chilaʼ riʼ kkimulij wi kibʼ ri kʼuch».</seg>
				</div>
			</div>
			<div id='JOH' type='book'>
				<div id='JOH.3' type='chapter'>
					<seg id='JOH.3.1' type='verse'>Chkixoʼl ri efariseʼo, kʼo jun achi, Nikodemo ri ubʼiʼ, jun nimalaj winaq kech ri eʼajjudiʼo.</seg>
					<seg id='JOH.3.2' type='verse'>Chʼaqʼabʼ, kbʼe ubʼik rukʼ ri Jesus kuriqaʼ ri areʼ, kʼatekʼuriʼ kubʼij chrech: «Rabbʼi, qetaʼm che atpetinaq uloq rukʼ ri Dyos jeʼ jas at jun Ajtij: Rumal rech che man kʼo ta jun riʼ kkowinik chrech ubʼanik ri jetaq kʼutbʼal che kabʼan ri at, we man kʼo ta ri Dyos rukʼ».</seg>
					<seg id='JOH.3.3' type='verse'>Ri Jesus kubʼij chrech: «Qastzij, qastzij, kinbʼij chawech, we jun winaq man kaʼlax ta chi jumul man kkowin taj kril ri Rajawibʼal ri Dyos».</seg>
					<seg id='JOH.3.4' type='verse'>Ri Nikodemo kubʼij chrech: «¿Jas ubʼanik kuyaʼo kubʼan jun winaq arech kaʼlaxik aretaq chiʼ ri areʼ riʼj winaq chik? ¿La kkowin puch kok chi jumul chusantil rukʼ ri unan e kaʼlax chi jumul?».</seg>
					<seg id='JOH.3.5' type='verse'>Ri Jesus kubʼij chrech: «Qastzij, qastzij, kinbʼij chawech, we jun winaq man kaʼlax ta ubʼi pa ri jaʼ e pa ri Uxlabʼxel, man kkowin taj kok pa ri Rajawibʼal ri Dyos.</seg>
					<seg id='JOH.3.6' type='verse'>Ri alaxinaq pa ri bʼaqilal, bʼaqilal riʼ, ri alaxinaq pa ri Uxlabʼxel, uxlabʼal riʼ.</seg>
					<seg id='JOH.3.7' type='verse'>Maxibʼij awibʼ, che xinbʼij chawech: Rajawaxik che ri ix kixalax chi na jumul:</seg>
					<seg id='JOH.3.8' type='verse'>Ri kyaqiqʼ kjumumik jawijeʼ kraj wi e kata ri uchʼawibʼal kʼatekʼut man awetaʼm taj jawijeʼ petinaq uloq e jawijeʼ bʼenaq wi. Jeriʼ jas weriʼ, ri kaʼlax pa ri Uxlabʼxel».</seg>
					<seg id='JOH.3.9' type='verse'>Ri Nikodemo kubʼij chrech: «¿Jas kʼu ubʼanik waʼ weriʼ?».</seg>
					<seg id='JOH.3.10' type='verse'>Ri Jesus kubʼij chrech: «Ri at, at Ajtij pa ri Israʼel, kʼatekʼuriʼ man kachʼobʼ ta we jastaq riʼ?</seg>
					<seg id='JOH.3.11' type='verse'>Qastzij, qastzij, kinbʼij chawech,ri uj kqatzijoj ri jastaq che qetaʼm, e kqabʼan qʼatojtzij puwiʼ ri qilom; kʼatekʼut ri ix, man kikʼam ta uqʼabʼ ri qʼatojtzij kqabʼan ri uj.</seg>
					<seg id='JOH.3.12' type='verse'>We ma kixkojonik aretaq chiʼ kintzijoj ri ujastaq ri uwachulew chiwech, ¿la kixkojon kʼuriʼ aretaq chiʼ kintzijoj ri ujastaq ri kaj chiwech?</seg>
					<seg id='JOH.3.13' type='verse'>Man kʼo ta jun paqalnaq chikaj, xuwi ri qajinaq uloq chikaj ri ukʼojol ri achi.</seg>
					<seg id='JOH.3.14' type='verse'>E jeʼ jas uwaʼlajisaxik ri kumatz xubʼan ri Moʼises pa ri tzʼinalik ulew, rajawaxik che xoqujeʼ jeriʼ uwaʼlajisaxik kbʼan na ri ukʼojol ri achi</seg>
					<seg id='JOH.3.15' type='verse'>arech ronojel ri kkojon chrech ri areʼ kkʼojiʼ jun junalik ukʼaslemal rumal ri areʼ.</seg>
					<seg id='JOH.3.16' type='verse'>Rumal rech che ri Dyos sibʼalaj kuloqʼoqʼej ri uwachulew uyaʼom chrech ri xa jun chi ukʼojol, arech ronojel ri kkojon chrech ri areʼ man kusach ta ribʼ, arech kkʼojiʼ jun junalik ukʼaslemal.</seg>
					<seg id='JOH.3.17' type='verse'>Rumal rech che ri Dyos man utaqom ta uloq ri ukʼojol chuwachulew, arech kubʼan qʼatojtzij puwiʼ, utaqom uloq arech kkoltaj ri uwachulew rumal ri areʼ.</seg>
					<seg id='JOH.3.18' type='verse'>Jachin ri kkojon chrech ri areʼ, man kbʼan ta qʼatojtzij puwiʼ; kʼatekut ri jun che man kkojon ta chrech ri areʼ, xbʼantaj qʼatojtzij riʼ puwiʼ, rumal rech che man kojoninaq ta chrech ri Ubʼiʼ ri ukʼojol ri Dyos.</seg>
					<seg id='JOH.3.19' type='verse'>Kʼatekʼuriʼ, ri qʼatbʼaltzij riʼ kʼolik rumal weriʼ: xpe ri chäj chuwachulew, kʼatekʼuriʼ, ri winaq are sibʼalaj kkiloqʼoqʼej ri qʼequʼm chuwach ri chäj, rumal rech che xas itzel ri kichak.</seg>
					<seg id='JOH.3.20' type='verse'>Kʼatekʼut jachin kubʼan ri itzel kretzelaj uwach ri chäj, e man kpe ta rukʼ ri chäj, arech man kkʼuttaj ta ri itzel taq uchak,</seg>
					<seg id='JOH.3.21' type='verse'>kʼatekʼut, jachin kubʼan ri saqalaj tzij kbʼe rukʼ ri chäj, arech kkʼuttajik che ri uchak bʼantajinaq pa ri Dyos».</seg>
					<seg id='JOH.3.22' type='verse'>Kʼatekʼuriʼ, ri Jesus kbʼe ubʼi kukʼ ri eʼutijoxelabʼ pa rulew ri Judeʼa, kkanaj kan kukʼ e kubʼan ri qasnaʼ.</seg>
					<seg id='JOH.3.23' type='verse'>Xoqujeʼ, ri Xwan tajin kubʼan ri qasnaʼ pa ri Aʼinon, naqaj chrech ri Salim, rumal rech che kʼo sibʼalaj jaʼ chilaʼ e ri winaq sibʼalaj kepetik e kkikʼam ri kiqasnaʼ.</seg>
					<seg id='JOH.3.24' type='verse'>Rumal rech che ri Xwan majaʼ kkʼyaqtaj pa ri cheʼ.</seg>
					<seg id='JOH.3.25' type='verse'>Kwaʼlaj jun chʼoʼj kukʼ ri eʼutijoxelabʼ ri Xwan rukʼ jun ajjudiʼo, puwiʼ ri chʼajchʼobʼenik rukʼ ri jaʼ.</seg>
					<seg id='JOH.3.26' type='verse'>Kkiriqaʼ ri Xwan, kʼatekʼuriʼ, kkibʼij chrech: «Rabʼbʼi, ri jun che kʼo awukʼ, chʼaqap chrech ri Jordan chik, ri jun che utzalaj qʼatojtzij xabʼan puwiʼ, ri areʼ tajin kubʼan qasnaʼ, e konojel kebʼe bʼi rukʼ ri areʼ!».</seg>
					<seg id='JOH.3.27' type='verse'>Ri Xwan kubʼij: «Jun winaq man kkowin taj kubʼan jun jas uwach, we man yaʼom chrech rumal ri kaj.</seg>
					<seg id='JOH.3.28' type='verse'>Ri ix, ix qʼataltzij chwech ri in, che xas in xinbʼinik: “Man in taj ri Kristo, ri in, are intaqom uloq chuwach ri areʼ”.</seg>
					<seg id='JOH.3.29' type='verse'>Ri jun che kʼo ri chʼabʼ ali rukʼ are ri chʼabʼ ala, kʼatekʼut ri rachiʼl ri chʼabʼ ala che kʼo rukʼ ri areʼ, ri kupatanij e kutatabʼej ri areʼ, kkiʼkotik kuta ri uchʼabʼal ri chʼabʼ ala. Are kʼu waʼ ri xutzʼaqatabʼej ri nimalaj nukiʼkotemal.</seg>
					<seg id='JOH.3.30' type='verse'>Rajawaxik che kkʼiy uqʼijil ri areʼ e knitzʼarik nuqʼijil ri in.</seg>
					<seg id='JOH.3.31' type='verse'>Ri jun che petinaq uloq chikaj kʼo pakiwiʼ konojel; ri jun che kel pa ri uwachulew rech ri uwachulew e ktzijonik jeʼ jas jun che rech ri uwachulew. Ri jun che petinaq uloq chikaj</seg>
					<seg id='JOH.3.32' type='verse'>kubʼan qʼatojtzij puwiʼ rin jastaq che rilom e utom, kʼatekʼuriʼ man kʼo ta jun winaq kkʼamow ri uqʼatbʼaltzij.</seg>
					<seg id='JOH.3.33' type='verse'>Ri jun winaq che kukʼamo ri uqʼatbʼal-tzij, qastzij ktʼiqtaj rumal, che saqalajtzij ri Dyos;</seg>
					<seg id='JOH.3.34' type='verse'>rumal rech che ri jun utaqom uloq ri Dyos kutzijoj taq ri utzij ri Dyos, rumal rech che man kukʼam ta rij ri usipanik ri Tyoxlaj Uxlabʼxel.</seg>
					<seg id='JOH.3.35' type='verse'>Ri Tatxel kuloqʼoqʼej ri Kʼojolxel e uyaʼom ronojel ri jastaq pa ri uqʼabʼ.</seg>
					<seg id='JOH.3.36' type='verse'>Ri jun che kkojon chrech ri Kʼojolxel, kʼo ri junalik ukʼaslemal; ri jun che man kkojon ta chrech ri Kʼojolxel, man kril ta riʼ ri Kʼaslemal; kʼatekʼut are kkanaj riʼ ri royowal ri Dyos puwiʼ ri areʼ».</seg>
				</div>
				<div id='JOH.4' type='chapter'>
					<seg id='JOH.4.1' type='verse'>Aretaq chiʼ ri Jesus retaʼm chik che ri efariseʼo kitom chi utzijol che ri areʼ tajin kekʼyarik ri eʼutijoxelabʼ e are sibʼalaj kubʼan chi na ri qasnaʼ chuwach ri Xwan</seg>
					<seg id='JOH.4.2' type='verse'>kneʼbʼaʼ chi man are ta ri Jesus kbʼanow ri qasnaʼ, eʼare ri eʼutijoxelabʼ,</seg>
					<seg id='JOH.4.3' type='verse'>kel ubʼik pa ri Judeʼa e ktzalij chi ubʼi jumul pa ri Galileʼa.</seg>
					<seg id='JOH.4.4' type='verse'>Kʼatekʼuriʼ chi rajawaxik wi kqʼax pa ri Samariʼa.</seg>
					<seg id='JOH.4.5' type='verse'>Kopan bʼaʼ pa jun tinamit rech ri Samariʼa, Sikar ri ubʼi, naqaj chrech ri rulew ri Jakobʼ che xuyaʼ chrech ri ukʼojol Xep.</seg>
					<seg id='JOH.4.6' type='verse'>Chilaʼ kʼo wi ri ukʼyaʼnbʼal jaʼ rech ri Jakobʼ. Ri Jesus kosinaq rumal ri bʼinem, tʼuyul naqaj ri ukʼyaʼnbʼal jaʼ. Je neʼ kʼo pa ri uwaq kajbʼal.</seg>
					<seg id='JOH.4.7' type='verse'>Jun ixoq Ajsamariʼa kopanik chila arech kresaj ubʼi ujoron. Ri Jesus kubʼij chrech: «Chayaʼaʼ nujoron arech kinqumuj».</seg>
					<seg id='JOH.4.8' type='verse'>Ri eʼutijoxelabʼ ebʼenaq pa ri tinimit che uloqʼik kiwa.</seg>
					<seg id='JOH.4.9' type='verse'>Ri ixoq Ajsamariʼa kubʼij chrech: «¿Jasche, ri at at ajjudiʼo, kʼatekʼuriʼ kata ajoron chwech ri in che in jun ixoq in ajsamariʼa?». (Rumal rech che ri eʼajjudiʼo ma kʼo ta utzil chkixoʼl kukʼ ri eʼajsamariʼa).</seg>
					<seg id='JOH.4.10' type='verse'>Ri Jesus kubʼij chrech: «Weta awetaʼm ri at ri usipanik ri Dyos e jachin ri kbʼin chawech: Chayaʼaʼ nujoron, at ta ne riʼ ri xata awech chrech e ri areʼ xuya ta na riʼ chawech ri kʼuwaʼlaj jaʼ!»</seg>
					<seg id='JOH.4.11' type='verse'>Kubʼij ri ixoq chrech: «Ajawxel, man kʼo ta kawesbʼej ri jaʼ, e we ukʼyaʼnbʼal jaʼ riʼ sibʼalaj naj upam bʼenaq, ¿jawijeʼ bʼaʼ ayaʼom wi ri kʼuwaʼlaj jaʼ?</seg>
					<seg id='JOH.4.12' type='verse'>¿La are at nim puch chuwach ri qatat Jakobʼ; che xuya chqech we ukʼyaʼnbʼal jaʼ riʼ, kʼatekʼuriʼ, xequmum chrech we jaʼ riʼ ri areʼ e ri eralkʼuwaʼl xoqujeʼ ri umebʼil?».</seg>
					<seg id='JOH.4.13' type='verse'>Ri Jesus kubʼij chrech: «Ri jun che kuqumuj we jaʼ riʼ kchaqij chi na jumul uchiʼ;</seg>
					<seg id='JOH.4.14' type='verse'>kʼatekʼut ri jun che kuqumuj ri jaʼ che kinya na ri in chech man kʼo ta chi jumul kchaqij uchiʼ; ri jaʼ che kinyaʼ na in chrech kubʼan jun ukʼiybʼal kʼuwaʼ pa ri areʼ che kbʼulbʼutik chech junalik kʼaslemal».</seg>
					<seg id='JOH.4.15' type='verse'>Ri jun ixoq kubʼij chrech: «Ajawxel, chayaʼaʼ bʼaʼ chwech ri joron riʼ, arech ma kchaqij ta chi nuchiʼ e ma kinpe ta chi waral che resaxik».</seg>
					<seg id='JOH.4.16' type='verse'>Ri areʼ kubʼij chrech: «Jat, jasikʼij uloq ri awachajil kʼatekʼuriʼ chattzalij uloq waral».</seg>
					<seg id='JOH.4.17' type='verse'>Ri jun ixoq kubʼij chrech: «Ri in man kʼo ta wachajil». Ri Jesus kubʼij chrech: «Utz ri xabʼij: “Ri in man kʼo ta wachajil”,</seg>
					<seg id='JOH.4.18' type='verse'>rumal rech che ri at eqʼaxinaq ejobʼ awachajil e ri jun che kʼo awukʼ kamik riʼ, man awachajil taj; e weriʼ qastzij ri kabʼij».</seg>
					<seg id='JOH.4.19' type='verse'>Ri ixoq kubʼij chrech: «Ajawxel, ri in kinwilo che ri at, at jun qʼaxal utzij ri Dyos.</seg>
					<seg id='JOH.4.20' type='verse'>Ri eqanan eqatat xkiqʼijilaj ri Dyos puwiʼ we juyubʼ riʼ, kʼatekʼuriʼ, ri ix kibʼij: Pa ri Jerusalem kʼo wi ri kʼolibʼal jawijeʼ rajawaxik wi konojel kkiqʼijilaj ri Dyos».</seg>
					<seg id='JOH.4.21' type='verse'>Ri Jesus kubʼij chrech: «Chakojoʼ ri nutzij, ixoq, che petinaq ri kajbʼal jampaʼ na, che man puwiʼ ta chi we jun yuyubʼ riʼ, xoq man puwiʼ ta chi ri Jerusalem jawiʼ ri kixqʼijilan na chrech ri Tatxel.</seg>
					<seg id='JOH.4.22' type='verse'>Ri ix kiqʼijilaj ri man iwetaʼm ta uwach; ri uj kqaqʼijilaj ri qetaʼm uwach, rumal rech che ri kolotajem petinaq kukʼ ri eʼajjudiʼo.</seg>
					<seg id='JOH.4.23' type='verse'>Kʼatekʼut, ri kajbʼal petinaq chik –are we ukamik riʼ– che qas utz uqʼijilaxik kbʼan ri Dyos kqʼijilaxik na ri Dyos pa ri Uxlabʼaxel e pa saqalaj tzij, rumal rech che ejeriʼ ri winaq keʼutzukuj ri Tatxel.</seg>
					<seg id='JOH.4.24' type='verse'>Uxlabʼxel ri Dyos, e ri keqʼijilam chrech ri Dyos, rajawaxik che kkiqʼijilaj pa ri Uxlabʼaxel e pa ri saqalaj tzij».</seg>
					<seg id='JOH.4.25' type='verse'>Ri ixoq kubʼij chrech: «Ri in wetaʼm che kpe na ri Mesiʼas, ri kbʼix Kristo chrech. Aretaq chiʼ kpe na ri areʼ, kuya na ubʼixik riʼ chiwech ronojel jastaq».</seg>
					<seg id='JOH.4.26' type='verse'>Ri Jesus kubʼij chrech: «In riʼ ri tajin kchʼaw awukʼ».</seg>
					<seg id='JOH.4.27' type='verse'>Kʼatekʼuriʼ, chi we uchanim riʼ kepe ri eʼutijoxelabʼ, kʼatekʼuriʼ ksach kikʼuʼx, man kkichʼobʼ taj we kchʼaw rukʼ jun ixoq. Kʼatekʼut, man kʼo ta jun kʼo kubʼij chrech: «¿Jas katzukuj?», on: «¿Jas katzijoj rukʼ?».</seg>
					<seg id='JOH.4.28' type='verse'>Ri jun ixoq, chi xaqbʼiʼ kuyaʼ kan ri uqʼebʼal chilaʼ, kutij anim kbʼe pa ri tinamit e kubʼij chkech ri winaq:</seg>
					<seg id='JOH.4.29' type='verse'>«Chisaʼj, jiwilaʼ jun achi che xubʼij chwech ronojel ri nubʼanom pa ri nukʼaslemal. ¿La man are ta kʼu neʼ lo ri Kristo?».</seg>
					<seg id='JOH.4.30' type='verse'>Ri eʼareʼ keʼel ubʼi pa ri tinimit, kʼatekʼuriʼ, kkiriqaʼ ri areʼ.</seg>
					<seg id='JOH.4.31' type='verse'>Kʼatekʼuriʼ, ri eʼutijoxelabʼ kkichʼijej e kkibʼij chrech: «Rabʼbʼi, chatwoʼq».</seg>
					<seg id='JOH.4.32' type='verse'>Kʼatekʼut kubʼij chkech: «Ri in kʼo jun wa kintijo che man iwetaʼm ta ri ix».</seg>
					<seg id='JOH.4.33' type='verse'>Ri eʼutijoxelabʼ kkibʼij chbʼil kibʼ: «¿La kʼo jun winaq lo xuyaʼaʼ uwa?».</seg>
					<seg id='JOH.4.34' type='verse'>Ri Jesus kubʼij chkech: «Are waʼ ri nuwa: che kinbʼan ri rajawanik ri intaqowinaq uloq e utz ukʼisik ri uchak kinbʼano.</seg>
					<seg id='JOH.4.35' type='verse'>¿La man kibʼij ta puch ri ix: Kraj na kijebʼ ikʼ, kʼatekʼuriʼ kok riʼ ri qʼatoj? Utz bʼaʼ riʼ, ri in kinbʼij chiwech: Chiwaʼlisaj ri ikaʼybʼal, kʼatekʼuriʼ, chixkaʼy chrech taq ri tikonbʼal che qʼan chik chrech ri qʼatoj.</seg>
					<seg id='JOH.4.36' type='verse'>Ri ajqʼatoj kyaʼtaj chrech ri tojbʼal uqʼij kʼatekʼuriʼ, kumol uloq riʼ ri taq uwach ri junalik kʼaslemal, xa jekʼuriʼ kʼut, ri ajtikonel junam kkiʼkotik rukʼ ri ajqʼatoj.</seg>
					<seg id='JOH.4.37' type='verse'>Xa jekʼuriʼ che pa weriʼ qastzij kelik ri tzij: jun riʼ ri ajtikonel, jun chi riʼ ri ajqʼatoj</seg>
					<seg id='JOH.4.38' type='verse'>ri in ixintaqom ubʼi chrech qʼatoj jawijeʼ man iyaʼom ta kan ikosibʼal ri ix; enikʼaj chik xekosik, e ri ix kiwechbʼej kan ri kikosibʼal ri eʼareʼ».</seg>
					<seg id='JOH.4.39' type='verse'>Sibʼalaj ekʼi eʼajsamariʼa che eʼajpatinamit riʼ kekojon chrech ri areʼ rumal ri utzij ri jun ixoq kubʼij: «Ri areʼ xubʼij chwech ronojel ri nubʼanom pa ri nukʼaslemal».</seg>
					<seg id='JOH.4.40' type='verse'>Aretaq chiʼ ri eʼajsamariʼa keʼopan rukʼ ri areʼ, kkita chrech arech kkanaj kan kukʼ. Ri areʼ kkanaj kan kebʼ qʼij chilaʼ,</seg>
					<seg id='JOH.4.41' type='verse'>kʼatekʼuriʼ, sibʼalaj nim kekojon chrech ri areʼ, rumal ri utzij,</seg>
					<seg id='JOH.4.42' type='verse'>e kkibʼij chrech ri jun ixoqʼ riʼ: «Chanim riʼ man kujkojon ta chrech ri areʼ rumal ri atzij at; rumal che chi uj xqatayij ri utzij, kʼatekʼuriʼ qetaʼm che ri areʼ qastzij are ri kolonel rech ri uwachulew».</seg>
					<seg id='JOH.4.43' type='verse'>Aretaq chiʼ okʼowinaq chi ri kebʼ qʼij riʼ, kel ubʼik, kbʼe ubʼi pa ri Galileʼa.</seg>
					<seg id='JOH.4.44' type='verse'>Rumal rech che xas are ne ri Jesus xujikibʼaʼ ubʼixik, che jun qʼaxal utzij ri Dyos, man nim taj kil wi pa ri utinimit.</seg>
					<seg id='JOH.4.45' type='verse'>Kʼatekʼuriʼ, aretaq chiʼ kopan pa ri Galileʼa, ri eʼajgalileʼa sibʼalaj utz ukʼulaxik kkibʼano, rumal rech che ri eʼareʼ xkil ronojel ri xubʼan pa ri Jerusalem pa ri nimaqʼij, rumal che ri eʼareʼ xoqujeʼ xepe pa ri nimaqʼij.</seg>
					<seg id='JOH.4.46' type='verse'>Kʼatekʼuriʼ, ktzalij kʼut pa ri Kana che utinimit ri Galileʼa, jawijeʼ xukʼex ri joron pa amajaʼ. Kʼo jun upatanijel ri ajawinel che yawabʼ ri ukʼojol kʼo pa ri Kafarnaʼum.</seg>
					<seg id='JOH.4.47' type='verse'>Aretaq chiʼ ri areʼ kuta utzijol che ri Jesus petinaq uloq pa ri Judeʼa e che xopan pa ri Galileʼa, kbʼek e kuriqaʼ ri areʼ, kʼatekʼuriʼ, kuta chrech arech kxuliʼ ubʼik che ukunaxik ri ukʼojol, rumal rech che kamikal chik kʼolik.</seg>
					<seg id='JOH.4.48' type='verse'>Ri Jesus kubʼij chrech: «¡Ri ix, we man kiwil ta nikʼaj taq kʼutbʼal e mayibʼal, ma kixkojon taj!».</seg>
					<seg id='JOH.4.49' type='verse'>Ri upatanijel ri ajawinel kubʼij chrech: «Ajawxel, chatxulun ubʼik aretaq chiʼ maja kkam ri walkʼuwaʼl».</seg>
					<seg id='JOH.4.50' type='verse'>Ri Jesus kubʼij chrech: «Jat ubʼik, xas kʼaslik ri akʼojol». Ri jun achi kkojon chrech ri tzij xubʼij ri Jesus, kʼatekʼuriʼ kbʼek.</seg>
					<seg id='JOH.4.51' type='verse'>Aretaq chiʼ xulunem kubʼan ubʼik, ri eʼupatanijel kkikʼuluʼ ri areʼ e kkibʼij chrech che kʼaslik ri ukʼojol.</seg>
					<seg id='JOH.4.52' type='verse'>Ri areʼ kuta chkech ri kajbʼal aretaq chiʼ xutzirik. Kkibʼij chrech: «Iwir, pa ri wuqubʼ kajbʼal xel ubʼi ri qʼaqʼ chrij».</seg>
					<seg id='JOH.4.53' type='verse'>Ri jun tatxel riʼ xretaʼmaj che are we jun kajbʼal riʼ, aretaq chiʼ ri Jesus xubʼij chrech: «Kʼaslik ri akʼojol», kʼatekʼuriʼ kkojon ri areʼ e konojel ri eʼuwinaq pa ri ja ukʼolbʼal.</seg>
					<seg id='JOH.4.54' type='verse'>We jun kʼakʼ kʼutbʼal riʼ che ukabʼ kʼutbʼal, xubʼan ri Jesus aretaq chiʼ xtzalij ubʼi pa ri Judeʼa e kbʼe pa ri Galileʼa.</seg>
				</div>
				<div id='JOH.5' type='chapter'>
					<seg id='JOH.5.1' type='verse'>Chuwach chi aqʼanoq weriʼ, kʼo jun kinimaqʼij ri eʼajjudiʼo e ri Jesus kpaqiʼ uloq pa ri Jerusalem.</seg>
					<seg id='JOH.5.2' type='verse'>Kʼatekʼuriʼ, pa ri Jerusalem kʼo jun kʼotom jaʼbʼal, che jun kʼolibʼal ubʼiʼ pa griʼego Probʼatika, e Bʼetesda ubʼiʼ pa ri hebʼreʼo, kʼo jobʼ utzaltmal ja chrech.</seg>
					<seg id='JOH.5.3' type='verse'>Chuxeʼ taq we utzaltmal ja riʼ eqʼoyol sibʼalaj eyawabʼibʼ, emoyibʼ, echʼokoʼibʼ, ekaminaq taq kibʼaqil, che keyeʼm che kuchuqʼchaʼ ribʼ ri jaʼ,</seg>
					<seg id='JOH.5.4' type='verse'>rumal rech che ri anjel rech ri Ajawxel, xaq kʼa jumpa na kqaj uloq pa ri kʼotom jaʼbʼal e kuchuqʼchaʼ ri jaʼ, e ri nabʼe che kok pa ri jaʼ aretaq chiʼ xuchuqʼchaʼ ribʼ, kkuntajik chrech ri uyabʼil.</seg>
					<seg id='JOH.5.5' type='verse'>Kʼo chilaʼ, jun achi, che juwinaq wajxaqlajuj chi junabʼ yawabʼ ri areʼ.</seg>
					<seg id='JOH.5.6' type='verse'>Ri Jesus aretaq chiʼ kril ri areʼ che qʼoyolnaq chilaʼ e che retaʼm che kʼi taq junabʼ jewaʼ ubʼanom, kubʼij chrech: «¿La kawaj katkunataj chrech ri abʼaqil?».</seg>
					<seg id='JOH.5.7' type='verse'>Ri yawabʼ achi kubʼij chrech: «Ajawxel, ri in man kʼo ta jun nuwinaq arech kinukʼyaq ubʼi pa ri jaʼ aretaq chiʼ kuchuqʼchaʼ ribʼ; aretaq chiʼ inbʼenaq ri in, jun chik kqaj nabʼe chnuwach».</seg>
					<seg id='JOH.5.8' type='verse'>Ri Jesus kubʼij chrech: «Chatwaʼlijoq, chakʼa maʼ ubʼi le achʼat e chatbʼinoq».</seg>
					<seg id='JOH.5.9' type='verse'>Kʼatekʼuriʼ, chi xaqbʼiʼ utz chik ri achi; kukʼam ubʼi ri uchʼat e kumajij bʼinem. Kʼatekʼuriʼ, Sabʼado we jun qʼij riʼ.</seg>
					<seg id='JOH.5.10' type='verse'>Rumal kʼuriʼ ri eʼajjudiʼo kkibʼij chrech ri achi che ri xkunaxik: «Sabʼado we kamik riʼ, man yaʼtal ta chawech che kakʼam ubʼi le achʼat».</seg>
					<seg id='JOH.5.11' type='verse'>Ri areʼ kubʼij chkech: «Ri jun che xinkunanik, xubʼij chwech: Chakʼamaʼ ubʼi le achʼat e chatbʼinoq».</seg>
					<seg id='JOH.5.12' type='verse'>Ri eʼareʼ kkikʼot uchiʼ: «¿Jachin ri jun achi che xubʼij chawech: Chʼakʼamaʼ ubʼi le achʼat e chatbʼinoq?».</seg>
					<seg id='JOH.5.13' type='verse'>Kʼatekʼut, ri kunatajinaq achi, man retaʼm taj jachinoq, xa neʼ ri Jesus xsach ubʼi uwach chkixoʼl ri winaq, rumal rech che ekʼo sibʼalaj winaq chilaʼ.</seg>
					<seg id='JOH.5.14' type='verse'>Kʼatekʼuriʼ, ri Jesus kuriqaʼ chi na pa ri nim rachoch ri Dyos e kubʼij chrech: «Chawilampeʼ, at utzirinaq chik; matmakun chi bʼaʼ, arech man kpe ta jun nimalaj ilo chik pawiʼ».</seg>
					<seg id='JOH.5.15' type='verse'>Ri jun achi kbʼe che ubʼixik chkech ri eʼajjudiʼo, che are ri Jesus xkunan ri areʼ.</seg>
					<seg id='JOH.5.16' type='verse'>Rumal kʼu waʼ, ri eʼajjudiʼo koqataj ri Jesus, rumal che xubʼan weriʼ pa qʼij sabʼado.</seg>
					<seg id='JOH.5.17' type='verse'>Kʼatekʼut, ri areʼ kubʼij chkech: «kʼateʼ waʼ kamik riʼ kchakun ri Nutat e xoqujeʼ ri in kinchakunik».</seg>
					<seg id='JOH.5.18' type='verse'>Kʼatekʼuriʼ, ri eʼajjudiʼo nimalaj kichoqʼabʼ kkikojo arech kkikamisaj ri areʼ, rumal rech che man xaq ta matkuchajij ri Sabʼado, xane xoqujeʼ kubʼij Utat chrech ri Dyos e kujunamatisaj ribʼ rukʼ ri Dyos.</seg>
					<seg id='JOH.5.19' type='verse'>Ri Jesus, jumul chik kchʼawik e kubʼij chkech: «Qastzij, qastzij, kinbʼij chiwech, ri Kʼojolxel man kkowin taj xaq pa utukel wi kubʼan jun jas uwach xuwi kkowin che ubʼanik, ri krilo che kubʼan ri Tatxel; ri jastaq che kubʼan ri areʼ xoqujeʼ kubʼan ri Kʼojolxel.</seg>
					<seg id='JOH.5.20' type='verse'>Rumal rech che ri Tatxel kuloqʼoqʼej ri Kʼojolxel e kukʼut chuwach ronojel ri kubʼan ri areʼ; kʼatekʼut, kukʼut chi na chuwach nikʼaj nimalaj taq chak chi na, chuwach we nikʼaj riʼ, arech ri ix sibʼalaj ksach na ikʼux.</seg>
					<seg id='JOH.5.21' type='verse'>Jeʼ jas ri Tatxel che kuwaʼlijisaj kiwach ri ekaminaqibʼ e kukʼasbʼaʼ kiwach e kuya ri kikʼaslemal, xoqujeʼ jeriʼ ri Kʼojolxel, kuya ri kʼaslemal chkech ri kraj ri areʼ.</seg>
					<seg id='JOH.5.22' type='verse'>Rumal rech che ri Tatxel man kubʼan ta qʼatojtzij puwiʼ jun winaq; xane uyaʼom ronojel ri qʼatbʼaltzij chrech ri Kʼojolxel,</seg>
					<seg id='JOH.5.23' type='verse'>arech konojel ri winaq nim rilik kkibʼano ri Kʼojoloxel jeʼ jas nim rilik wi kkibʼan chrech ri Tatxel. Ri jun che man nim ta rilik kubʼan ri Kʼojolxel xoqujeʼ man nim ta rilik kubʼan ri Tatxel che ri taqowinaq uloq ri areʼ.</seg>
					<seg id='JOH.5.24' type='verse'>Qastzij, qastzij kinbʼij chiwech, jachin kuta ri nutzij ri in e kkojon chrech ri intaqowinaq uloq kʼo ri junaliklaj ukʼaslemal e man kpe ta riʼ chuwach ri qʼatbʼaltzij, xaneʼ are elenaq ubʼi pa ri kamikal e opaninaq chi pa ri kʼaslemal.</seg>
					<seg id='JOH.5.25' type='verse'>Qastzij, qastzij kinbʼij chiwech, petinaq ri kajbʼal –e kʼo chi ukamik riʼ– che ri ekaminaqibʼ kkitayij na ri uchʼabʼal ri Ukʼojol ri Dyos, e jachintaq kkitayij ri areʼ, kekʼasiʼ riʼ.</seg>
					<seg id='JOH.5.26' type='verse'>Rumal rech che ri Tatxel chi kʼo wi ri ukʼaslemal pa rech wi ri areʼ, xoqujeʼ chi uyaʼom chrech ri Kʼojolxel ri ukʼaslemal pa rech wi ri areʼ</seg>
					<seg id='JOH.5.27' type='verse'>kʼatekʼuriʼ uyaʼom ri kowinem chech ri areʼ arech kubʼan ri qʼatojtzij, rumal rech che ri are areʼ Ukʼojol ri achi.</seg>
					<seg id='JOH.5.28' type='verse'>Mixibʼij iwibʼ chrech weriʼ: Petinaq ri kajbʼal kʼa jampa neʼ che konojel ri winaq che ekʼo pa taq jul kkitayij na ri uchʼabʼal,</seg>
					<seg id='JOH.5.29' type='verse'>kʼatekʼuriʼ, keʼel na uloq riʼ ejachin taq xkibʼan ri utzil, arech kkʼastaj kiwach pa ri kʼaslemal e jachin taq ri xkibʼan ri itzel kkʼastaj kiwach pa jun qʼatojtzij.</seg>
					<seg id='JOH.5.30' type='verse'>Ri in, man kinkowin taj kinbʼan jun jas uwach xaq pa wech wi ri in. Ri in kinbʼan qʼatojtzij jeriʼ jas ri jastaq kinto: e saqalajtzij riʼ ri nuqʼatojtzij, rumal rech che man are ta kintzukuj ri wajawanik ri in, xane are kintzukuj ri rajawanik ri intaqowinaq uloq.</seg>
					<seg id='JOH.5.31' type='verse'>Weta xas ri in, are kinbʼan qʼatojtzij chi panuwiʼ ri in, ma utz ta ne riʼ ri nuqʼatojtzij.</seg>
					<seg id='JOH.5.32' type='verse'>Jun chik riʼ ri kbʼanow qʼatojtzij panuwiʼ ri in, e wetaʼm ri in che utz ri uqʼatojtzij ri kuya panuwiʼ ri in.</seg>
					<seg id='JOH.5.33' type='verse'>Ri ix, xeʼitaq ubʼi nikʼaj winaq rukʼ ri Xwan, e ri areʼ xuya qʼatojtzij puwiʼ ri saqalajtzij.</seg>
					<seg id='JOH.5.34' type='verse'>Ri in, man are ta kinkʼam uqʼatojtzij jun winaq; xane are kinbʼij waʼ weriʼ arech kixkoltaj ri ix.</seg>
					<seg id='JOH.5.35' type='verse'>Are areʼ ri kantil che nikilik e kuya ri chäj, kʼatekʼuriʼ, ri ix xiwaj xixkiʼkot jun kajbʼal rukʼ ri uchäj.</seg>
					<seg id='JOH.5.36' type='verse'>Kʼatekʼut, ri in are kʼo wukʼ jun nimalaj qʼatojtzij chi na chuwach ri qʼatojtzij rech ri Xwan: rumal che ri jetaq chak kinbʼano, are kyaʼow ri qʼatojtzij panuwiʼ ri in, che xas are ri Tatxel intaqowinaq uloq.</seg>
					<seg id='JOH.5.37' type='verse'>E ri Tatxel che intaqowinaq uloq, are areʼ yaʼowinaq ri qʼatojtzij panuwiʼ ri in. Ri ix, man kʼo ta jumul itom ri uchʼabʼal, ri ix man kʼo ta jumul iwilom ri uwachbʼal,</seg>
					<seg id='JOH.5.38' type='verse'>e ri utzij man kjeqiʼ ta kan iwukʼ, rumal rech che man kixkojon ta chrech ri in taqowinaq uloq ri in.</seg>
					<seg id='JOH.5.39' type='verse'>Ri ix sibʼalaj kinikʼoj rilik ri Tzij, rumal rech che kichomaj che kʼo junalik ikʼaslemal rukʼ ri areʼ, kʼatekʼuriʼ, are ri Tzij kyaʼow ri qʼatowtzij panuwiʼ;</seg>
					<seg id='JOH.5.40' type='verse'>¡kʼatekʼut, ri ix, man kiwaj taj kixpe wukʼ arech kkʼojiʼ ri ikʼaslemal!</seg>
					<seg id='JOH.5.41' type='verse'>Ri nuqʼijil ri in man nukʼamom ta kumal ri winaq;</seg>
					<seg id='JOH.5.42' type='verse'>kʼatekʼut, ri in wetaʼm iwach: ri ix man kiloqʼoqʼej ta ri Dyos pa ri ikʼuʼx;</seg>
					<seg id='JOH.5.43' type='verse'>ri in, in petinaq pa ri ubʼiʼ ri Nutat kʼatekʼuriʼ, man kinikʼulaj taj ri ix; weta kpe chi jun xas pa ri ubʼiʼ aqʼan ribʼ ri areʼ, xas kikʼulaj riʼ ri jun riʼ.</seg>
					<seg id='JOH.5.44' type='verse'>¿La kixkowin ri ix kixkojon chrech ri Dyos, che are kikʼulaj ri iqʼijil chibʼil aqʼan iwibʼ, e man kitzukuj ta ri qʼijil che kpe rukʼ ri xa jun chi Dyos?</seg>
					<seg id='JOH.5.45' type='verse'>Michomaj, che ri in kinbʼan na qʼatojtzij piwiʼ chuwach ri Tatxel. Ri qʼataltzij piwiʼ ri ix, are ri Moʼises, ri areʼ, che xikubʼaʼ ronojel ri iweyeʼbʼal chrij.</seg>
					<seg id='JOH.5.46' type='verse'>Rumal rech che, weta kixkojon ix chrech ri Moʼises, xoqujeʼ kixkojon ix laʼ chwech ri in, rumal rech che ri areʼ xutzʼibʼaj ri tzij panuwiʼ ri in.</seg>
					<seg id='JOH.5.47' type='verse'>Kʼatekʼut, ri ix, wema kixkojon chrech ri utzʼibʼanik, ¿la kixkojon kʼuriʼ chrech ri nutzij riʼ?»</seg>
				</div>
				<div id='JOH.6' type='chapter'>
					<seg id='JOH.6.1' type='verse'>Kʼatekʼuriʼ, ri Jesus, kbʼe chʼaqap chrech ri polow Galileʼa, on chrech ri Tibʼeriʼades.</seg>
					<seg id='JOH.6.2' type='verse'>Sibʼalaj winaq kkiterneʼbʼej ri areʼ, rumal rech che kkil ri jetaq kʼutbʼal kubʼan kukʼ ri yawabʼibʼ.</seg>
					<seg id='JOH.6.3' type='verse'>Ri Jesus kpaqiʼ puwiʼ ri juyub e katʼuyiʼ chilaʼ kukʼ ri eʼutijoxelabʼ.</seg>
					<seg id='JOH.6.4' type='verse'>Petinaq chik ri Qʼaxebʼal (Paskuʼa) ri nimaqʼij kech ri ajjudiʼo.</seg>
					<seg id='JOH.6.5' type='verse'>Aretaq chiʼ ri Jesus kkaʼy chikaj e keril jun sibʼalaj winaq che epetinaq uloq rukʼ ri areʼ, kubʼij chrech ri Aliʼp: «¿Jawijeʼ kqaloqʼ na wi ri wa arech kewaʼ we winaq riʼ?».</seg>
					<seg id='JOH.6.6' type='verse'>Kubʼij weriʼ chkech arech keʼukoj ri eʼareʼ pa ri kʼax, rumal rech che ri areʼ retaʼm ri kubʼan na.</seg>
					<seg id='JOH.6.7' type='verse'>Ri Aliʼp kubʼij chrech: «Kebʼ okʼal pwaq man kutzqa ta laʼ arech chkijujunal kkitij jun chʼaqap kech».</seg>
					<seg id='JOH.6.8' type='verse'>Jun chkech ri eʼutijoxelabʼ, ri Atrix che rachalal ri Simon Pedro, kubʼij chrech:</seg>
					<seg id='JOH.6.9' type='verse'>«Kʼo chiriʼ, jun alaj akʼal che kʼo jobʼ wa rukʼ bʼanom rukʼ salwaʼt e kebʼ kar; kʼatekʼut ¿jas upatan waʼ weriʼ chkech konojel we ekʼilaj taq winaq riʼ?».</seg>
					<seg id='JOH.6.10' type='verse'>Ri Jesus kubʼij chkech: «Cheʼitʼuybʼaʼ ri winaq». Kʼo sibʼalaj qʼayes pa we jun kʼolibʼal riʼ. Ketʼuyiʼ ne lo ejobʼ mil achijabʼ.</seg>
					<seg id='JOH.6.11' type='verse'>Kʼatekʼuriʼ ri Jesus kukʼam ukoq ri jetaq wa, kumaltyoxij chrech ri Dyos, kʼatekʼuriʼ, kujach chkech ri winaq che etʼuyulik; xoqujeʼ jeriʼ kubʼan chrech ri jetaq kar; kkitijo ronojel ri kkaj.</seg>
					<seg id='JOH.6.12' type='verse'>Aretaq chiʼ xkiwaʼlej, kubʼij chkech ri eʼutijoxelabʼ: «Chimoloʼ ri taq uchʼaqapil che xtoʼtaj kanoq arech man kʼo ta ri kubʼan kʼax».</seg>
					<seg id='JOH.6.13' type='verse'>Kkimol ri eʼareʼ, kʼatekʼuriʼ, kabʼlajuj chakach kkinojisaj rukʼ ri taq uchʼaqapil wa bʼanom rukʼ salwaʼt che xkitoʼ kan ri winaq aretaq xkiwaʼlej.</seg>
					<seg id='JOH.6.14' type='verse'>Aretaq chiʼ ri winaq kkil we jun kʼutbʼal xbʼantaj rumal, kkibʼij: «¡Are waʼ ri qʼaxel utzij ri Dyos ri kpe na cho ri uwachulew!».</seg>
					<seg id='JOH.6.15' type='verse'>Kʼatekʼuriʼ, ri Jesus kuchʼobʼo che kepe na chrech ukʼamik ubʼik arech kkiʼuxisaj ajawinel, kanimaj ubʼik, kbʼe chi bʼi jumul utukel pa ri juyubʼ.</seg>
					<seg id='JOH.6.16' type='verse'>Aretaq chiʼ kqaj qʼij, ri eʼutijoxelabʼ kexuliʼ uloq chuchiʼ ri polow,</seg>
					<seg id='JOH.6.17' type='verse'>kʼatekʼuriʼ, keʼaqʼan ubʼi pa jun jukubʼ. Kkisukʼubʼaʼ ubʼi chʼaqap chrech ri polow, pa ri Kafarnaʼum. Okinaq chi ri aqʼabʼ, kʼatekʼuriʼ ri Jesus majaʼ keʼuriqaʼ ri eʼareʼ.</seg>
					<seg id='JOH.6.18' type='verse'>Kwaʼlaj ri polow rumal rech che kajumumik jun nimalaj kyaqiqʼ.</seg>
					<seg id='JOH.6.19' type='verse'>Aretaq chiʼ kbʼinsam chi ri jukubʼ, juwinaq on juwinaqlajuj estadiʼos neʼ, kkil ri Jesus che kbʼin puwiʼ ri polow e ktajin kqibʼ uloq rukʼ ri jukubʼ, kkixibʼij kibʼ ri eʼareʼ».</seg>
					<seg id='JOH.6.20' type='verse'>Kʼatekʼut, ri areʼ kubʼij chkech: «In, mixibʼij iwibʼ».</seg>
					<seg id='JOH.6.21' type='verse'>Kkaj weta kkikʼam ubʼik pa ri jukubʼ, kʼatekʼut chi aninaq kuriqaʼ ri ulew ri jukubʼ, jawiʼ ri kisukʼubʼam ubʼi wi.</seg>
					<seg id='JOH.6.22' type='verse'>Chukabʼ qʼij chik, ri winaq che ekʼo kan chʼaqp chrech ri polow, xkilo che ri areʼ man xaqʼan ta ubʼi pa ri jukubʼ kukʼ ri eʼutijoxelabʼ, xa ne kitukel ri eʼutijoxelabʼ xebʼe ubʼik.</seg>
					<seg id='JOH.6.23' type='verse'>Kʼatekʼut, kopan nikʼaj taq jukubʼ rech ri Tibʼeriʼades naqaj chrech ri kʼolbʼal jawijeʼ xkitij wi ri wa bʼanom rukʼ salwaʼt.</seg>
					<seg id='JOH.6.24' type='verse'>Aretaq chiʼ kkil ri winaq che man kʼo ta ri Jesus chilaʼ, e xoqujeʼ ri eʼutijoxelabʼ, keʼaqʼan uloq pa taq ri jukubʼ che utzukuxik ri Jesus pa Kafarnaʼum.</seg>
					<seg id='JOH.6.25' type='verse'>Aretaq chiʼ kkiriqaʼ ri areʼ chʼaqap chik che ri polow, kkibʼij che: «Rabʼbʼi ¿jampaʼ xatopan waral?».</seg>
					<seg id='JOH.6.26' type='verse'>Ri Jesus kubʼij chkech: «Qastzij, qastzij kinbʼij chiwech, ri ix kinitzukuj ma rumal rech taj che iwilom ri kʼutbʼal xa ne rumal rech che xixwaʼik e sibʼalaj xixnojik.</seg>
					<seg id='JOH.6.27' type='verse'>Mixchakun bʼaʼ arech kʼo ri iwa che kkʼisik, xane are chixchakunoq arech kʼo ri iwa che kʼo pa ri junalik kʼaslemal, ri wa che kuya na chiwech ri Ukʼojol ri achi, rumal rech che are waʼ we areʼ, ri tʼiqatalik rukʼ ri tʼiqbʼal rumal ri Tatxel Dyos».</seg>
					<seg id='JOH.6.28' type='verse'>Chi xaqbʼiʼ kkibʼij chrech: «¿Jas rajawaxik kqabʼan na arech kujchakun pa ri uchak ri Dyos?».</seg>
					<seg id='JOH.6.29' type='verse'>Ri Jesus kubʼij chkech: «Ri uchak ri Dyos, are waʼ, che ri ix kixkojon chrech ri jun che utaqom uloq ri Areʼ».</seg>
					<seg id='JOH.6.30' type='verse'>Ri eʼareʼ kkibʼij chrech: «¿Jas jun kʼutbʼal kabʼan ri at, arech aretaq chiʼ kqil ri uj, kujkojon chawech? ¿Jas ri chak kabʼano?</seg>
					<seg id='JOH.6.31' type='verse'>Ri ojer taq qatiʼt qamam xkitij ri mana pa ri tzʼinalik ulew jacha tzʼibʼatalik: Xuya ri wa chkech che petinaq chikaj».</seg>
					<seg id='JOH.6.32' type='verse'>Ri Jesus kubʼij chkech: «Qastzij, qastzij kinbʼij chiwech, man are ta ri Moʼises xyaʼow ri wa chiwech che xpe chikaj; are ri Nutat ri kyaʼow chiwech ri qastzij are wa che kpe chikaj;</seg>
					<seg id='JOH.6.33' type='verse'>rumal rech, che are waʼ ri wa rech ri Dyos che kqaj uloq chikaj e kuya ri kʼaslemal chuwachulew».</seg>
					<seg id='JOH.6.34' type='verse'>Kʼatekʼuriʼ, kkibʼij chrech: «Ajawxel, ro-nojel mul, chayaʼaʼ bʼaʼ we wa chqech riʼ».</seg>
					<seg id='JOH.6.35' type='verse'>Ri Jesus kubʼij chkech: «In ri in wa rech kʼaslemal. Ri jun che kpe uloq wukʼ ri in, man kʼo ta chi jumul kanum riʼ; ri jun che kkojon chwech ri in man kchaqiʼj ta uchiʼ riʼ.</seg>
					<seg id='JOH.6.36' type='verse'>Kʼateʼkut, xbʼitaj chiwech wumal ri in: iniwilom chik, kʼatekʼuriʼ, man kixkojon ta chwech.</seg>
					<seg id='JOH.6.37' type='verse'>Ronojel ri kuya ri Tatxel chwech kpe na wukʼ ri in, kʼatekʼuriʼ, ri jun che kpe wukʼ ri in man kinkʼyaq ta ubʼik;</seg>
					<seg id='JOH.6.38' type='verse'>rumal rech che ri in inqajinaq uloq chikaj, man are ta kulinbʼana ri wajawanik in, xane are kulinbʼanaʼ ri rajawanik ri jun intaqowinaq uloq.</seg>
					<seg id='JOH.6.39' type='verse'>Kʼatekʼuriʼ, jewaʼ ri rajawanik ri areʼ che intaqowinaq uloq, che ri in man kʼo ta jun kintzaqo chrech ronojel ri uyaʼom ri areʼ chwech, xa neʼ kinwaʼlajisaj uwach pa ri kʼisbʼal qʼij.</seg>
					<seg id='JOH.6.40' type='verse'>Jeʼ nakʼut, are waʼ ri rajawanik ri Nutat, che ronojel ri kilow uwach ri Kʼojolxel e kkojon chrech ri areʼ kkʼojiʼ junalik ukʼaslemal, kʼatekʼuriʼ kinwaʼlajisaj uwach ri areʼ pa ri kʼisbʼal qʼij».</seg>
					<seg id='JOH.6.41' type='verse'>Ri eʼajjudiʼo kewixwat chrij ri areʼ, umal rech che xubʼij: «In ri in wa che inqajinaq uloq chikaj».</seg>
					<seg id='JOH.6.42' type='verse'>Kʼatekʼuriʼ, kkibʼij: «¿La man are ta waʼ ri Jesus ri ukʼojol ri Xep, e ri eʼunan eʼutat, ri uj qetaʼm kiwach? ¿Jas kʼu che kubʼij chanim riʼ: In ri inqajinaq uloq chikaj?».</seg>
					<seg id='JOH.6.43' type='verse'>Ri Jesus kubʼij chkech: «Mixwixwat chibʼil iwibʼ</seg>
					<seg id='JOH.6.44' type='verse'>man kʼo ta jun kpe wukʼ ri in, we man kjikʼ ta uloq rumal ri Tatxel che inutaqom uloq; kʼatekʼuriʼ, ri in kwaʼlajisax na nuwach pa ri kʼisbʼal qʼij.</seg>
					<seg id='JOH.6.45' type='verse'>Tzʼibʼatalik pa taq ri qʼaxel utzij ri Dyos: Konojel winaq ketijox na rumal ri Dyos. Ronojel winaq che kutatbʼej ri utzij ri Tatxel e kretaʼmaj, kpe wukʼ ri in.</seg>
					<seg id='JOH.6.46' type='verse'>Man xa ta kʼo jun ilowinaq ri Tatxel xuwi ne ri jun che petinaq uloq rukʼ ri Dyos: ri jun riʼ rilom ri Tatxel.</seg>
					<seg id='JOH.6.47' type='verse'>Qastzij, qastzij kinbʼij chiwech, ri jun che kkojon chrech ri Dyos, kʼo junalik ukʼaslemal.</seg>
					<seg id='JOH.6.48' type='verse'>In ri in wa rech kʼaslemal.</seg>
					<seg id='JOH.6.49' type='verse'>Ri ojer taq iwatiʼt imam, xkitij ri mana pa ri tzʼinalik ulew, kʼatekʼuriʼ xekamik;</seg>
					<seg id='JOH.6.50' type='verse'>are waʼ we wa ri kqaj uloq chikaj, arech, ri ketijowik man kekam taj.</seg>
					<seg id='JOH.6.51' type='verse'>In ri in kʼasliklaj wa che in qajinaq uloq chikaj. Ri winaq che kutij na we wa riʼ, kʼo junalik ukʼaslemal. Kʼatekʼuriʼ ri wa che kinya na in chrech, are ri nutiʼojil, arech kkʼasiʼ we uwachulew riʼ».</seg>
					<seg id='JOH.6.52' type='verse'>Ri eʼajjudiʼo sibʼalaj kkikʼot rij chkixoʼl; kkibʼij: «¿Jas uyaʼik laʼ kubʼano arech kuya pa tijik chqech ri utiʼojilal?».</seg>
					<seg id='JOH.6.53' type='verse'>Kʼatekʼuriʼ, ri Jesus kubʼij chkech: «Qastzij, qastzij kinbʼij chiwech, ri ix, wema kitij ri utiʼojilal ri ukʼojol ri achi e wema kiqumuj ri ukikʼel, man kʼo ta kʼaslemal iwukʼ.</seg>
					<seg id='JOH.6.54' type='verse'>Ri winaq che kutij ri nutiʼojilal e kuqumuj ri nukikʼel kʼo junalik ukʼaslemal, kʼatekʼuriʼ, kinwaʼlajisaj na uwach ri areʼ pa ri kʼisbʼal qʼij.</seg>
					<seg id='JOH.6.55' type='verse'>Rumal rech che ri nutiʼojilal qastzij che wa e ri nukikʼel qastzij che ukʼyaʼ.</seg>
					<seg id='JOH.6.56' type='verse'>Ri winaq che kutij ri nutiʼojilal e kuqumuj ri nukikʼel, kkanaj kan riʼ pa ri nukʼuʼx ri in, e ri in pa ri ukʼuʼx ri areʼ.</seg>
					<seg id='JOH.6.57' type='verse'>Xoqujeʼ, jacha ri Tatxel che kʼaslik, che ri inutaqom uloq e ri in che kʼo ri nukʼaslemal rumal ri Tatxel, xoqujeʼ ri jun che kinutijo, kkʼasiʼ na wumal ri in.</seg>
					<seg id='JOH.6.58' type='verse'>Are waʼ ri wa che qajinaq uloq chikaj; man jeriʼ taj jacha ri xkitij ri ojer taq iwatiʼt imam, kʼatekʼuriʼ, xekamik; ri winaq che kutij we wa riʼ kʼo junalik ukʼaslemal».</seg>
					<seg id='JOH.6.59' type='verse'>We tzij riʼ, xubʼij aretaq ktijon pa jun ukʼolbʼal chʼabʼal pa ri Kafarnaʼum.</seg>
					<seg id='JOH.6.60' type='verse'>Kʼatekʼuriʼ, aretaq chiʼ ri eʼutijoxelabʼ kkita weriʼ, kkibʼij: «¡Kʼax utayik we tzij riʼ! ¿Jachin kkowin chutatbʼexik?».</seg>
					<seg id='JOH.6.61' type='verse'>Kʼatekʼut, ri Jesus retaʼm pa rech wi che ri eʼutijoxelabʼ kewixwat puwiʼ weriʼ, kubʼij chkech: «¿La kʼax kubʼan weriʼ chiwech?</seg>
					<seg id='JOH.6.62' type='verse'>¿E jas kubʼan riʼ chiwech aretaq chiʼ kiwil na ri ukʼojol ri achi che kpaqiʼk jawijeʼ kʼo wi ojer kanoq?</seg>
					<seg id='JOH.6.63' type='verse'>Are ri uxlabʼxel kyaʼow ri kʼaslemal; ri tiʼojilal man utz taj, man kʼo ta upatan. Uxlabʼxel ri tzij che xinbʼij chiwech, xoqujeʼ kʼaslemal.</seg>
					<seg id='JOH.6.64' type='verse'>Kʼatekʼut, ekʼo nikʼaj chixoʼl che man kekojon taj». Ri Jesus, chi retaʼm, aretaq chiʼ xkimajij jachin taq ri man kekojon ta chrech ri areʼ e jachin ri kjachow na ri areʼ.</seg>
					<seg id='JOH.6.65' type='verse'>Kʼatekʼuriʼ, kubʼij: «Rumal kʼu waʼ xinbʼij chiwech che man kʼo ta jun kuyaʼo kpe wukʼ we man kuyaʼ ta ri Tatxel chrech weriʼ».</seg>
					<seg id='JOH.6.66' type='verse'>Chi pa we jun qʼij ubʼik, sibʼalaj ekʼi chkech ri eʼutijoxelabʼ ketzalij chkij, kʼatekʼuriʼ, man kkiterneʼbʼej ta chik ri areʼ.</seg>
					<seg id='JOH.6.67' type='verse'>Kʼatekʼuriʼ, ri Jesus kubʼij chkech ri ekabʼlajuj: «¿La xoqujeʼ ri ix kiwaj kixbʼek?».</seg>
					<seg id='JOH.6.68' type='verse'>Ri Simon Pedro kubʼij chrech: «Ajawxel, ¿jachin rukʼ kujbʼe wi? Ri at kʼo ri atzij rech junalik kʼaslemal.</seg>
					<seg id='JOH.6.69' type='verse'>Ri uj kqakojo e kqilo che at ri attyoxlaj winaq rech ri Dyos».</seg>
					<seg id='JOH.6.70' type='verse'>Ri Jesus kubʼij chkech: «¿La man in taj ri xinsikʼin iwech ri ix ri ixkabʼlajuj?». Kʼatekʼuriʼ jun chixoʼl ri ix, jun Kʼaxtok».</seg>
					<seg id='JOH.6.71' type='verse'>Are ri Judas ri kutzijoj che ukʼojol ri Simon Iskariʼote, rumal rech che are ri areʼ kjachow na ri areʼ, jun chkixoʼl ri ekabʼlajuj.</seg>
				</div>
				<div id='JOH.7' type='chapter'>
					<seg id='JOH.7.1' type='verse'>Kʼatekʼuriʼ, ri Jesus kbʼin pa ri Galileʼa; man kraj taj kbʼin pa ri Judeʼa, rumal rech che ri ajjudiʼo kkaj kkikamisaj ri areʼ.</seg>
					<seg id='JOH.7.2' type='verse'>Kʼatekʼuriʼ, petinaq chi ri nimaqʼij ri kbʼix kabʼal chrech (tzʼum taq ja).</seg>
					<seg id='JOH.7.3' type='verse'>Kʼatekʼuriʼ, ri erachalal kkibʼij chrech: «Chatel ubʼi waral jat ubʼi pa ri Judeʼa, arech xoqujeʼ ri eʼatijoxelabʼ kkil ri taq chak kabʼano:</seg>
					<seg id='JOH.7.4' type='verse'>man kʼo ta jun winaq kchakun pa awalkil aretaq chiʼ kraj kilitajik. We kabʼan weriʼ, chakʼutuʼ awibʼ chuwach ri uwachulew».</seg>
					<seg id='JOH.7.5' type='verse'>Xa ne rumal rech che xoqujeʼ ri erachalal man kekojon ta chrech ri areʼ.</seg>
					<seg id='JOH.7.6' type='verse'>Kʼatekʼuriʼ, ri Jesus kubʼij chkech: «Majaʼ kopan ri nukajbʼal, kʼatekʼut ri ikajbʼal ri ix xaq apachike kajbʼal.</seg>
					<seg id='JOH.7.7' type='verse'>We uwachulew man kkowin taj kretzelaj iwach, kʼatekʼut, ri in kretzelaj nuwach, rumal rech che kinbʼan qʼatojtzij puwiʼ ri itzel taq uchak ri uwachulew.</seg>
					<seg id='JOH.7.8' type='verse'>Chixpaqal ubʼi ri ix pa ri nimaqʼij; ri in man kinpaqiʼ taj pa we jun nimaqʼij riʼ rumal rech che man tzʼaqatinaq ta ri nukajbʼal».</seg>
					<seg id='JOH.7.9' type='verse'>Aretaq chiʼ xbʼitaj weriʼ, kkanaj kan pa ri Galileʼa.</seg>
					<seg id='JOH.7.10' type='verse'>Kʼatekʼut aretaq chiʼ ri erachalal epaqalnaq chi ubʼi pa ri nimaqʼij, xoqujeʼ kpaqiʼ ubʼi ri areʼ pa awalkil, man kuqʼalajisaj ta ribʼ chkiwach ri winaq.</seg>
					<seg id='JOH.7.11' type='verse'>Ri eʼajjujdiʼo kkitzukuj pa ri nimaqʼij e kkibʼij: «¿Jawijeʼ riʼ kʼo wi ri areʼ?».</seg>
					<seg id='JOH.7.12' type='verse'>Ri winaq sibʼalaj kewixwatik chrij ri areʼ. E kʼo nikʼaj kkibʼij: «Ri areʼ jun achi rech Utzil». E kʼo nikʼaj chik kkibʼij: «Man je ta riʼ, ri areʼ xa ne keʼusubʼ ri winaq».</seg>
					<seg id='JOH.7.13' type='verse'>Kʼatekʼut, ma kʼo ta jun winaq ktzijon puwiʼ ri areʼ chkiwach ri winaq rumal rech che kixibʼim kibʼ chkech ri eʼajjudiʼo.</seg>
					<seg id='JOH.7.14' type='verse'>Panikʼaj chik ri nimaqʼij, ri Jesus kapaqiʼ ubʼi pa ri nim rachoch ri Dyos, kʼatekʼuriʼ, kukʼut ri Tzij.</seg>
					<seg id='JOH.7.15' type='verse'>Ri ajjudiʼo ksach kikʼuʼx e kkibʼij: «¿Jas retaʼmaxik waʼ ubʼanom we Tzij riʼ, xa ne man kʼutum ta neʼ chuwach?».</seg>
					<seg id='JOH.7.16' type='verse'>Ri Jesus kubʼij chkech: «Ri tzij kinkʼutu, man wech ta ri in, xa ne are ajchaqʼeʼ ri inutaqom uloq.</seg>
					<seg id='JOH.7.17' type='verse'>We kʼo jun winaq kraj kubʼan ri rajawanik, kril waʼ che we nutzij, la utzij ri Dyos, on kinchʼaw in xaq pa wech wi ri in.</seg>
					<seg id='JOH.7.18' type='verse'>Ri jun che kchʼaw xaq pa rech wi ri areʼ, chi are kutzukuj ri uqʼijil kʼatekʼut, ri jun che are kutzukuj ri uqʼijil ri intaqowinaq uloq, ri areʼ riʼ, sukʼ, saqalajtzij ri areʼ riʼ e man kʼo ta joʼs taq tzij pa ri ukʼuʼx.</seg>
					<seg id='JOH.7.19' type='verse'>¿La man are ta ri Moʼises xyaʼow ri Tzij chiwech? Kʼatekʼuriʼ, man kʼo ta jun chiwech ri ix che qastzij kubʼan ri Tzij. ¿Jasche che kiwaj kinikamisaj?».</seg>
					<seg id='JOH.7.20' type='verse'>Ri winaq kkibʼij: «Ri at kʼo jun Itzel awukʼ! ¿Jachin kraj katukamisaj?».</seg>
					<seg id='JOH.7.21' type='verse'>Ri Jesus kubʼij chkech: «Xa jun jas uwach nubʼanom, kʼatekʼuriʼ, iwonojel mayibʼal ix kʼolik.</seg>
					<seg id='JOH.7.22' type='verse'>Ri Moʼises xixutaq chrech uqʼatik ri uwiʼ ikowil –man rukʼ ta kʼut ri Moʼises petinaq wi weriʼ, xane kukʼ ri ojer taq qatiʼt qamam– kʼatekʼuriʼ, ri ix pa jun qʼij sabʼado, kipus uwiʼ ukowil jun achi.</seg>
					<seg id='JOH.7.23' type='verse'>We kpus uwiʼ ukowil jun achi pa qʼij Sabʼado, arech man ketzelax ta ri Utzij ri Moʼises, ¿la kpe kʼu iwoyowal chwech rumal rech che ri in kinkunaj ronojel ri uwinaqil jun achi pa jun qʼij Sabʼado?</seg>
					<seg id='JOH.7.24' type='verse'>Mibʼan qʼatoj-tzij puwiʼ ri xaq jalum tzij, chibʼanaʼ qʼatoj-tzij rukʼ sukʼaliklaj chomabʼal».</seg>
					<seg id='JOH.7.25' type='verse'>Nikʼaj winaq che eʼajjerusalem, kkibʼij: «¿La man are ta waʼ we areʼ, ri kaʼjawaxik kkamisaxik?</seg>
					<seg id='JOH.7.26' type='verse'>¡We uchanim riʼ kchʼaw chkiwach ri winaq e man kʼo ta kbʼix chech! ¿La qastzij kʼuriʼ xkikʼam uqʼabʼ ri nimaʼq taq winaq che are areʼ ri Kristo?</seg>
					<seg id='JOH.7.27' type='verse'>Kʼatekʼut, we areʼ, qetaʼm jawijeʼ kel wi, kʼatekʼuriʼ, ri Kristo, aretaq chiʼ kpetik, man kʼo ta jun winaq riʼ retaʼm jawijeʼ kel wi».</seg>
					<seg id='JOH.7.28' type='verse'>Chi chanim, ri Jesus kukʼut ri Tzij pa ri nim rachoch ri Dyos, kuraqaqej uchiʼ, kubʼij: «Ri ix iwetaʼm nuwach ri in e iwetaʼm jawijeʼ kinel wi kʼatekʼut, ri in man inpetinaq taj xaq pa wech wi ri in xane qastzij are kintaqowik ri intaqowinaq uloq. Kʼatekʼut, ri ix man iwetaʼm ta uwach.</seg>
					<seg id='JOH.7.29' type='verse'>Ri in, wetaʼm uwach, rumal rech che ri in, in petinaq uloq rukʼ ri areʼ e are ri areʼ ri intaqowinaq uloq».</seg>
					<seg id='JOH.7.30' type='verse'>Chi uchanim riʼ, kkaj kkichap ubʼi ri areʼ, kʼatekʼut, man kʼo ta jun kukoj uqʼabʼ chrech ri areʼ, rumal rech che majaʼ kopan ri ukajbʼal.</seg>
					<seg id='JOH.7.31' type='verse'>Kʼatekʼuriʼ, ekʼi chkixoʼl ri winaq kekojon chrech ri areʼ e kkibʼij: «Aretaq chiʼ kpe na ri Kristo, ¿la kʼo chi na nim taq kʼutbʼal kubʼan na riʼ chuwach we ubʼanom chi we jun riʼ?</seg>
					<seg id='JOH.7.32' type='verse'>kkita raqanil ri efariseʼo che ri winaq kkitzijoj weriʼ puwiʼ we areʼ, keʼkitaq bʼi enikʼaj ajchʼamiʼy arech kkichap ubʼi ri areʼ.</seg>
					<seg id='JOH.7.33' type='verse'>Kʼatekʼuriʼ chi chanim kubʼij ri Jesus: «Kinkanaj chi na kebʼ oxibʼ qʼij iwukʼ, tekʼuriʼ kinbʼe rukʼ ri intaqowinaq uloq.</seg>
					<seg id='JOH.7.34' type='verse'>Ri ix kinitzukuj na riʼ, kʼatekʼuriʼ, man kiniriq ta riʼ e jawijeʼ in kʼo wi ri in, man kixkowin taj kixbʼe ix chilaʼ».</seg>
					<seg id='JOH.7.35' type='verse'>Ri eʼajjudiʼo kkibʼij chkibʼil kibʼ: «¿Jawijeʼ kbʼe wi laʼ le areʼ arech man kqariq ta chi ri uj? ¿La kbʼe laʼ kukʼ ri ekʼo pa taq ri kitinamit ri ajgriʼego arech kukʼutuʼ ri Tzij chkech ri ajgriʼego?</seg>
					<seg id='JOH.7.36' type='verse'>Jas waʼ we tzij xbʼitaj rumal: “Kinitzukuj na riʼ, kʼatekʼuriʼ, man kiniriq ta riʼ, e jawijeʼ in kʼo wi ri in man kuya taj kixbʼe ix chilaʼ!”»</seg>
					<seg id='JOH.7.37' type='verse'>Pa ri kʼisbʼal qʼij che nimaqʼij, ri jun qʼij che qas unimal nimaqʼij, ri Jesus takʼal uloq, kuraq uchiʼ: «¡We kʼo jun kchaqij uchiʼ, chpetoq wukʼ ri in e chaqumunoq,</seg>
					<seg id='JOH.7.38' type='verse'>ri kkojon chwech in!». Jacha kubʼij ri utzij ri Tzʼibʼatalik: Jeʼ jas nimaʼ, pa ri uchuch upam kchojoj na riʼ kʼasliklaj jaʼ.</seg>
					<seg id='JOH.7.39' type='verse'>Weriʼ che kubʼij, are kutzijoj ri Tyoxlaj Uxlabʼaxel che kkikʼam na ri kekojon chrech ri areʼ; xane majaʼ kʼo ri Tyoxlaj Uxlabʼaxel, rumal rech che ri Jesus majaʼ kqʼijilaxik.</seg>
					<seg id='JOH.7.40' type='verse'>Ekʼi chkixoʼl ri winaq, che xkita we tzij riʼ, kkibʼij: «¡Qastzij che are waʼ we areʼ ri qʼaxal utzij ri Dyos!».</seg>
					<seg id='JOH.7.41' type='verse'>Ekʼo nikʼaj chik kkibʼij: «¡Are waʼ we areʼ ri Kristo!». Kʼatekʼut, ekʼo chi nikʼaj kkibʼij: «¿La pa ri Galileʼa puch kel uloq ri Kristo?</seg>
					<seg id='JOH.7.42' type='verse'>¿La man kubʼij ta ri Tzij che ri Kristo pa ri rijaʼlil ri David kel uloq e pa ri Bʼelen, che utinimit ri David?».</seg>
					<seg id='JOH.7.43' type='verse'>Kwaʼlaj chʼoʼj chkixoʼl ri winaq, man xa ta jun kiwach rumal ri areʼ.</seg>
					<seg id='JOH.7.44' type='verse'>Ekʼo nikʼaj chkech we winaq riʼ kkaj kkichap ubʼi ri areʼ, kʼatekʼut man kʼo ta jun kukoj uqʼabʼ chrech ri areʼ.</seg>
					<seg id='JOH.7.45' type='verse'>Ri eʼajchʼamiʼy ketzalijik e kekiriqaʼ ri enimaʼq taq chuchqajawibʼ e ri efariseʼo. We eʼareʼ riʼ, kkibʼij chkech: «¿Jasche ma xikʼam ta uloq?».</seg>
					<seg id='JOH.7.46' type='verse'>Ri taq ajchʼimiʼy kkibʼij: «¡Man kʼo ta jumul chʼawinaq jun winaq jacha kchʼaw we areʼ riʼ!».</seg>
					<seg id='JOH.7.47' type='verse'>Ri efariseʼo kkibʼij: «¿La xoqujeʼ ri ix xiyaʼ iwibʼ xixusubʼu?</seg>
					<seg id='JOH.7.48' type='verse'>¿La kojoninaq puch chrech ri areʼ, jun nim winaq on jun fariseʼo?</seg>
					<seg id='JOH.7.49' type='verse'>¡Kʼatekʼut, le winaq leʼ che man ketaʼm ta ri Tzij, ekyaqsaqlaj taq winaq!».</seg>
					<seg id='JOH.7.50' type='verse'>Ri Nikodemo che jun chkixoʼl ri eʼareʼ, che ri petinaq kan rukʼ ri Jesus, kubʼij chkech:</seg>
					<seg id='JOH.7.51' type='verse'>«Ri qapixabʼ, ¿la kubʼan puch qʼatojtzij puwiʼ jun winaq aretaq chiʼ majaʼ kutayij ri utzij e aretaq chiʼ maja retaʼm ri xubʼano?».</seg>
					<seg id='JOH.7.52' type='verse'>Ri eʼareʼ kkibʼij chrech: «¿La xoqujeʼ pa Galileʼa katel wi ri at? Chachʼobʼoʼ rij chi nojim, chatijoj awibʼ, kʼatekʼuriʼ kawil na riʼ che man kʼo ta jun qʼaxal utzij ri Dyos kel uloq pa ri Galileʼa».</seg>
					<seg id='JOH.7.53' type='verse'>Tekʼuriʼ, chkijujunal kebʼe bʼi cho taq kachoch.</seg>
				</div>
				<div id='JOH.8' type='chapter'>
					<seg id='JOH.8.1' type='verse'>Kʼatekʼuriʼ, ri Jesus kbʼe ubʼi puwiʼ ri juyubʼ Olivo.</seg>
					<seg id='JOH.8.2' type='verse'>Kʼatekʼut aretaq chiʼ ksaqarik, kpe chi jumul pa ri Nim Rachoch ri Dyos, e konojel ri winaq kepe uloq rukʼ. Ri areʼ ktʼuyiʼk e kukʼut ri Tzij chkiwach.</seg>
					<seg id='JOH.8.3' type='verse'>Kʼatekʼuriʼ, ri eʼajtzʼibʼanelabʼ e ri efariseʼo kkikʼam ubʼi jun ixoq chuwach che xriqitaj pa umak rukʼ achi. Kkiya ri areʼ panikʼaj,</seg>
					<seg id='JOH.8.4' type='verse'>kʼatekʼuriʼ, kkibʼij chrech ri Jesus: «Ajtij, we ixoq riʼ riqatajinaq uloq aretaq chiʼ tajin chrech ri makaj rukʼ achi.</seg>
					<seg id='JOH.8.5' type='verse'>Kʼatekʼuriʼ, ktaqan ri Moʼises chqech pa ri Pixabʼ, che keqakamisaj che abʼaj we eʼixoqibʼ riʼ. Kʼatekʼut ri at, ¿jas kabʼij?».</seg>
					<seg id='JOH.8.6' type='verse'>Kkibʼij ronojel weriʼ arech kkikoj ri areʼ pa kʼax, arech kʼo jun jas uwach ri rumal kkibʼan qʼatojtzij puwiʼ ri areʼ. Kʼatekʼut, ri Jesus kulukbʼaʼ ukoq ribʼ e kumajij tzʼibʼanik rukʼ ri uwiʼ uqʼabʼ pulew.</seg>
					<seg id='JOH.8.7' type='verse'>Kʼatekʼuriʼ, rumal che sibʼalaj kkikʼot uchiʼ puwiʼ weriʼ, kusukʼubʼaʼ ribʼ e kubʼij chkech: «Ri jun chixoʼl ri ix, che man kʼo ta jun umak, chukʼyaqaʼ ri nabʼe abʼaj chrech ri areʼ!».</seg>
					<seg id='JOH.8.8' type='verse'>Kʼatekʼuriʼ, kulukbʼa chi jumul ribʼ e ktzʼibʼan pulew.</seg>
					<seg id='JOH.8.9' type='verse'>Kʼatekʼut, ri eʼareʼ, aretaq chiʼ kkita weriʼ, chkijujunal keʼel ubʼik, jun chrij ri jun chik, are kenabʼej ri eriʼj taq winaq chik; kʼatekʼuriʼ kkanaj kan utukel rukʼ ri ixoq che kʼo na panikʼyaj.</seg>
					<seg id='JOH.8.10' type='verse'>Ri Jesus kusukʼubʼaʼ ribʼ kʼatekʼuriʼ kubʼij chrech: «Ixoq, ¿jawijeʼ ekʼo wi? ¿La man kʼo ta jun xubʼan qʼatojtzij pawiʼ?».</seg>
					<seg id='JOH.8.11' type='verse'>Kubʼij ri areʼ: «Man kʼo ta jun, Ajawxel». Chi chanim ri Jesus kubʼij: «Ri in, xoqujeʼ man kinbʼan ta qʼatojtzij pawiʼ, jat e chweʼq kabʼij, matmakun chik».</seg>
					<seg id='JOH.8.12' type='verse'>Ri Jesus, keʼuchʼabʼej chi jumul e kubʼij chkech: «In ri inuchäj inusaqil ri uwachulew. Ri jun che kinuterneʼbʼej ma kbʼin ta chi jumul riʼ pa ri qʼequʼmal, xane kkʼojiʼ ri usaqil kʼaslemal rukʼ».</seg>
					<seg id='JOH.8.13' type='verse'>Tekʼuriʼ, ri efariseʼo kkibʼij chrech: «Ri at kabʼan qʼatojtzij chbʼil awibʼ; ri qʼatoj atzij man utz taj».</seg>
					<seg id='JOH.8.14' type='verse'>Ri Jesus kubʼij chkech: «Jeʼ nakʼut, ri in kinbʼan qʼatojtzij chbʼil wibʼ, kʼatekʼuriʼ, utz ri nuqʼatojtzij, rumal rech, che ri in wetaʼm jawijeʼ in petinaq wi uloq e jawijeʼ kinbʼe wi; kʼatekʼut, ri ix ma iwetaʼm taj jawijeʼ in petinaq wi uloq e jawijeʼ kinbʼe wi.</seg>
					<seg id='JOH.8.15' type='verse'>Ri ix kibʼan qʼatojtzij rumal ri tiʼojilal ri in man kʼo ta jun kinbʼan qʼatojtzij puwiʼ;</seg>
					<seg id='JOH.8.16' type='verse'>kʼatekʼut, we kinbʼan qʼatojtzij, saqalajtzij ri nuqʼatojtzij, rumal rech che ri in man nutukel taj in kʼolik; xane in kʼo in e kʼo ri jun in taqowinaq uloq;</seg>
					<seg id='JOH.8.17' type='verse'>e pa ri ipixabʼ tzʼibʼatal wi che utz ri qʼatojtzij kkibʼan ekebʼ winaq.</seg>
					<seg id='JOH.8.18' type='verse'>In ri kinbʼan ri qʼatojtzij chbʼil wibʼ, e rumal kutoqʼobʼisaj nuwach ri Nutat, xoqujeʼ kubʼan qʼatojtzij ri areʼ che in taqowinaq uloq».</seg>
					<seg id='JOH.8.19' type='verse'>Kʼatekʼuriʼ, kkibʼij chrech: «¿Jawijeʼ kʼo wi ri Atat?». Ri Jesus kubʼij: «Ri ix man kichʼobʼ ta nuwach ri in e man kichʼobʼ ta uwach ri Nutat, ri ix weta kichʼobʼ nuwach ri in, xoqujeʼ kichʼobʼ uwach riʼ ri Nutat».</seg>
					<seg id='JOH.8.20' type='verse'>Kubʼij we tzij riʼ jawiʼ kʼo wi ri ukʼolibʼal ri pwaq aretaq chiʼ kukʼut ri Tzij pa ri nim rachoch ri Dyos. E man kʼo ta jun winaq kchapow ubʼi ri areʼ rumal rech che majaʼ kopan ri ukajbʼal.</seg>
					<seg id='JOH.8.21' type='verse'>Ri Jesus, xoqujeʼ kubʼij chi jumul: «Ri in, kinbʼe na waʼ, kʼatekʼuriʼ ri ix kinitzukuj na riʼ e kixkam na riʼ pa ri imak. Jawijeʼ kinbʼe wi ri in man kuya taj kixbʼe ix chilaʼ».</seg>
					<seg id='JOH.8.22' type='verse'>Kʼatekʼuriʼ ri Eʼajjudiʼo kkibʼij: «¿La xa kukamisaj ribʼ laʼ rumal che kubʼij: “¿Jawijeʼ kinbʼe wi ri in, man kuya taj kixbʼe ix chilaʼ?”».</seg>
					<seg id='JOH.8.23' type='verse'>Tekʼuriʼ kubʼij chkech: «Ri ix, ix rech ikim; ri in, in rech ajsik. Ri ix, ix rech we uwachulew riʼ; ri in man in rech ta we uwachulew riʼ.</seg>
					<seg id='JOH.8.24' type='verse'>Xbʼitaj chiwech che ri ix kixkam waʼ pa ri imak. Rumal rech che we man kixkojon taj che IN RIʼ, kixkam waʼ pa ri imak».</seg>
					<seg id='JOH.8.25' type='verse'>Kʼatekʼuriʼ, kkibʼij chrech: «¿At jachin ri at?». Ri Jesus kubʼij chkech: «Xas pa ri umajibʼal uloq nubʼim chiwech.</seg>
					<seg id='JOH.8.26' type='verse'>Ri in, kuyaʼo sibʼalaj kʼo kinbʼij piwiʼ e kuyaʼo kinbʼan qʼatojtzij piwiʼ; kʼatekʼut, ri intaqowinaq uloq man joʼs taj, areʼ saqalajtzij; e ri in kinya ubʼixik chrech we uwachulew ri jastaq che xinta rukʼ ri areʼ».</seg>
					<seg id='JOH.8.27' type='verse'>Man kkichʼobʼ taj che are katzijon puwiʼ ri Tatxel.</seg>
					<seg id='JOH.8.28' type='verse'>Kʼatekʼuriʼ, ri Jesus kubʼij chkech: «Aretaq chiʼ xwaʼlajisatajik ri ukʼojol ri achi iwumal, kiwetaʼmaj che IN RIʼ e che man kʼo ta jun jas uwach kinbʼano xaq pa wech wi ri in xane are kinbʼij ri ukʼutum ri Tatxel chnuwach,</seg>
					<seg id='JOH.8.29' type='verse'>kʼatekʼuriʼ, ri in taqowinaq uloq, kʼo wukʼ ri in; man kinuya ta kan nutukel, rumal rech che ri in ronojel mul kinbʼan ri kraj ri areʼ».</seg>
					<seg id='JOH.8.30' type='verse'>Aretaq chiʼ jewaʼ kchʼawik, ekʼi sibʼalaj kekojon chrech ri areʼ.</seg>
					<seg id='JOH.8.31' type='verse'>Ri Jesus kubʼij chkech ri eʼajjudiʼo che xekojon chrech ri areʼ: «We qas kixjeqiʼ pa ri nutzij, qastzij riʼ ix nutijoxelabʼ,</seg>
					<seg id='JOH.8.32' type='verse'>kʼatekʼuriʼ, kiwetaʼmaj riʼ ri saqalaj tzij e ri saqalaj tzij kixutzaqopij na riʼ».</seg>
					<seg id='JOH.8.33' type='verse'>Ri eʼareʼ kkibʼij chrech: «Ri uj ujrijaʼlil ri Abʼraham e man kʼo ta jumul ujximital puqʼabʼ jun winaq. Xa jeʼ kʼuriʼ, ¿jas kʼu che, che ri at kabʼij: kixtzaqopitaj na?».</seg>
					<seg id='JOH.8.34' type='verse'>Ri Jesus kubʼij chkech: «Qastzij, qastzij kinbʼij chiwech, ri jun che kmakunik, ximitalik ne riʼ.</seg>
					<seg id='JOH.8.35' type='verse'>E ri jun che ximital puqʼabʼ jun chik, man jeqel ta riʼ pa ja kʼatekʼut, ri kʼojolxel chi jeqel riʼ chubʼeqʼij chubʼesaq.</seg>
					<seg id='JOH.8.36' type='verse'>Xa jeʼ kʼuriʼ, we kixutzaqopij ri Kʼojolxel, qastzij ixtzaqapatal riʼ.</seg>
					<seg id='JOH.8.37' type='verse'>Ri in wetaʼm, che ri ix ixrijaʼlil ri Abʼraham kʼatekʼut, are kiwaj kinikamisaj, rumal rech che ri nutzij man ktʼiqitaj ta pa ri ikʼuʼx.</seg>
					<seg id='JOH.8.38' type='verse'>Ri in kintzijoj ri jastaq che wilom rukʼ ri Nutat; e ri ix kibʼan ri itom rukʼ ri itat».</seg>
					<seg id='JOH.8.39' type='verse'>Kkibʼij chrech: «Ri qatat, are ri Abʼraham». Ri Jesus kubʼij chkech: «We ix ralkʼuwaʼl ri Abʼraham, ri ix kibʼan na kʼuriʼ ri uchak ri Abʼraham.</seg>
					<seg id='JOH.8.40' type='verse'>Kʼatekʼut, ri kamik riʼ, ri ix kiwaj kinikamisaj, ri in, che in jun achi, che nubʼim chiwech ri saqalaj tzij, che xintayij rukʼ ri Dyos. ¡Waʼ weriʼ, man xubʼan ta waʼ ri Abʼraham!</seg>
					<seg id='JOH.8.41' type='verse'>Ri ix, are kibʼan ri uchak ri itat». Ri eʼareʼ kkibʼij chrech: «Ri uj man ujalaxinaq ta pa uchak ri kech nim chʼutiʼn. Ri uj xa jun Qatat: Chi are ri Dyos».</seg>
					<seg id='JOH.8.42' type='verse'>Ri Jesus kubʼij chkech: «Weta are Itat ri Dyos, kiniloqʼoqʼej in waʼ rumal rech che ri in, in elenaq e inpetinaq uloq rukʼ ri Dyos; ri in man in petinaq ta uloq xaq pa wech wi ri in; xane are ri areʼ in taqowinaq uloq.</seg>
					<seg id='JOH.8.43' type='verse'>¿Jasche man kikʼam ta uqʼabʼ we nutzij? Rumal rech che man loqʼ taj kitatabʼej we nutzij.</seg>
					<seg id='JOH.8.44' type='verse'>Ri ix, ix elenaq uloq pa ri Itzel, che are Itat, e are kiwaj kibʼano ri rajawanik ri itat. We areʼ riʼ, kamisanel xas pa ri majibʼal uloq kʼatekʼuriʼ, man xajeqiʼ ta pa ri saqalaj tzij rumal rech che man kʼo ta saqalajtzij pa ri areʼ: aretaq chiʼ kubʼan taq ri tzij, are kubʼij ri jastaq kel uloq pa ri areʼ rumal rech che ajbʼanal tzij e are utat ri bʼanoj tzij.</seg>
					<seg id='JOH.8.45' type='verse'>Kʼatekʼut, ri in man kinikoj taj, rumal rech che kinbʼij ri saqalaj tzij chiwech.</seg>
					<seg id='JOH.8.46' type='verse'>¿Jachin jun chixoʼl ri ix kkowinik kukʼutu che ri in kinmakunik? Ri in kinbʼij ri saqalaj tzij, ¿jasche man kinikoj taj?</seg>
					<seg id='JOH.8.47' type='verse'>Ri jun che kel uloq pa ri Dyos kutatbʼej ri utzij ri Dyos; ri ix, we man kitatbʼej ta weriʼ, man ix rech ta ri Dyos».</seg>
					<seg id='JOH.8.48' type='verse'>Ri eʼajjudiʼo kkibʼij chrech: «¿La man qastzij ta neʼ ri kqabʼij uj aretaq chiʼ kqabʼij che ri at at jun ajsamariʼa e che kʼo jun Itzel awukʼ?»</seg>
					<seg id='JOH.8.49' type='verse'>Ri Jesus kubʼij: «Ri in, man kʼo ta jun Itzel wukʼ; ri in, xane nim kinwil wi ri Nutat, kʼatekʼuriʼ, ri ix kitzukuj retzelaxik nuwach.</seg>
					<seg id='JOH.8.50' type='verse'>Ri in, man kintzukuj ta nuqʼijil; kʼo chik ri ktzukuw rech, e ri kbʼanow qʼatojtzij puwiʼ ri jastaq.</seg>
					<seg id='JOH.8.51' type='verse'>Qastzij, qastzij kinbʼij chiwech, we kʼo jun kukʼaslemaj ri nutzij, xas man riʼ kril ta riʼ ri kamikal».</seg>
					<seg id='JOH.8.52' type='verse'>Ri eʼajjudiʼo kkibʼij chrech: «Kamik riʼ, ri uj qetaʼm che ri at kʼo jun Itzel awukʼ. Ri Abʼraham xkamik, xoqujeʼ ri eqʼaxal taq utzij ri Dyos, kʼatekʼuriʼ ri at kabʼij: “We kʼo jun kukʼaslemaj ri nutzij xas man kril ta riʼ ri kamikal”.</seg>
					<seg id='JOH.8.53' type='verse'>Ri at, ¿la are at nim puch chuwach ri Abʼraham ri qatat che xkamik? Xoqujeʼ, ri eqʼaxal taq utzij ri Dyos xekamik. ¿At jachin at kakoj awibʼ?»</seg>
					<seg id='JOH.8.54' type='verse'>Ri Jesus kubʼij: «Ri in, weta nim nuqʼij kinyaʼo, chi rumal aqʼan wibʼ ri in, ma kʼo ta upatan riʼ ri nuqʼijil, kʼatekʼut, are ri Nutat kyaʼow ri nim nuqʼijil ri in, ri areʼ, che kibʼij chrech: “Are areʼ ri Qadyos”,</seg>
					<seg id='JOH.8.55' type='verse'>kʼatekʼut, ri ix man iwetaʼm ta uwach, ri in, xane qastzij wetaʼm uwach; kʼatekʼuriʼ, weta ri in kinbʼij: “Ri in ma wetaʼm ta uwach”, in jun bʼanal tzij nakʼuriʼ, ix jacha ri ix. Kʼatekʼut, ri in wetaʼm uwach, kʼatekʼuriʼ kinkʼaslemaj ri utzij.</seg>
					<seg id='JOH.8.56' type='verse'>Ri Abʼraham che are ri itat, sibʼalaj xkiʼkotik, aretaq chiʼ xuchomaj che kril na ri Nuqʼij. Xrilo, kʼatekʼuriʼ xkiʼkotik».</seg>
					<seg id='JOH.8.57' type='verse'>Chi chanim, ri eʼajjudiʼo kkibʼij chrech: «¡Ri at, majaʼ neʼ kʼo kawinaq lajuj ajunabʼ, kʼatekʼuriʼ xawil ri Abʼraham!».</seg>
					<seg id='JOH.8.58' type='verse'>Ri Jesus kubʼij chkech: «Qastzij, qastzij, kinbʼij chiwech, aretaq chiʼ majaʼ kaʼlax ri Abʼraham, In riʼ».</seg>
					<seg id='JOH.8.59' type='verse'>Chi chanim kkikʼam ukoq taq ri abʼaj, arech kkikʼyaq chrij ri areʼ; kʼatekʼuriʼ, ri Jesus kukʼuʼ ribʼ chkiwach e kel bʼi pa ri nim rachoch ri Dyos.</seg>
				</div>
				<div id='JOH.9' type='chapter'>
					<seg id='JOH.9.1' type='verse'>Aretaq chiʼ kokʼowik, kril jun moy che xas pa ralaxibʼal uloq jeriʼ.</seg>
					<seg id='JOH.9.2' type='verse'>Ri eʼutijoxelabʼ kkibʼij chrech: «Rabʼbʼi, ¿jachin xmakunik, are ri areʼ on eʼare ri eʼunan eʼutat arech moy ri areʼ xaʼlaxik?».</seg>
					<seg id='JOH.9.3' type='verse'>Ri Jesus kubʼij: «Man xmakun ta ri areʼ, xoqujeʼ man xemakun ta ri eʼunan eʼutat, xane arech kkʼuttaj rukʼ ri areʼ ri uchak ri Dyos.</seg>
					<seg id='JOH.9.4' type='verse'>Aretaq chiʼ paqʼij na, rajawaxik kqachakuj ri uchak ri jun che inutaqom uloq; kok aqʼabʼ, aretaq chiʼ man kʼo ta chi jun winaq kkowinik kchakunik.</seg>
					<seg id='JOH.9.5' type='verse'>Aretaq chiʼ ri in, in kʼo chuwachulew, in saqil rech ri uwachulew».</seg>
					<seg id='JOH.9.6' type='verse'>Aretaq chiʼ xbʼitaj weriʼ rumal, kuchubʼaj ukʼaxaj chuwach ri ulew, kubʼan xoqʼol rukʼ ri ukʼaxaj e kukoj we xoqʼol riʼ cho taq ri uwoqʼoch ri jun moy,</seg>
					<seg id='JOH.9.7' type='verse'>kʼatekʼuriʼ kubʼij chrech: «Jat, jachʼajaʼ awach pa ri joron rech Siloʼe» –che pa qachʼabʼal kubʼij: Taqoʼm–. Ri moy kbʼek, kuchʼaj ri uwach, kʼatekʼuriʼ ronojel chik krilo aretaq chiʼ ktzalij uloq.</seg>
					<seg id='JOH.9.8' type='verse'>Ri eʼukʼulja e ri winaq che kilom kanoq che areʼ sin molonel pwaq, kkibʼij: «¿La man are ta waʼ we areʼ che ktʼuyiʼ chrech umolik ri sin taq urajil?».</seg>
					<seg id='JOH.9.9' type='verse'>Ekʼo nikʼaj kkibʼij: «Are areʼ». Ekʼo nikʼaj chik kkibʼij: «Ma are taj, jun chi neʼ che junam kkaʼy rukʼ». Kʼatekʼut, ri areʼ kubʼij: «In riʼ».</seg>
					<seg id='JOH.9.10' type='verse'>Kʼatekʼuriʼ kkibʼij chrech: «¿Jas kʼu ujaqik ribʼ xubʼan le awoqʼoch?».</seg>
					<seg id='JOH.9.11' type='verse'>Ri areʼ kubʼij: «Ri jun achi che ubʼiʼ Jesus, xubʼan xoqʼol, xukoj cho ri nuwoqʼoch, kʼatekʼuriʼ xubʼij chwech: “Jat pa ri Siloʼe e chachʼajaʼ le awach”. Ri in xinbʼek, xinchʼaj ri nuwach, kʼatekʼuriʼ xinkaʼyik».</seg>
					<seg id='JOH.9.12' type='verse'>Ri eʼareʼ kkibʼij chrech: «¿Jawijeʼ kʼo wi ri areʼ?». Ri areʼ kubʼij: «Man wetaʼm taj».</seg>
					<seg id='JOH.9.13' type='verse'>Kkikʼam ubʼi ri moy kanoq chkiwach ri efariseʼo.</seg>
					<seg id='JOH.9.14' type='verse'>Kʼatekʼuriʼ, pa jun qʼij Sabʼado, aretaq chiʼ ri Jesus xubʼan ri xoqʼol e xujaq ri uwoqʼoch ri moy.</seg>
					<seg id='JOH.9.15' type='verse'>Xoqujeʼ, ri efariseʼo kkikʼot uchiʼ jas ubʼanik xubʼano che kkaʼy chik ri areʼ. Kubʼij chkech: «Xukoj xoqʼol cho ri nuwoqʼoch, xinchʼaj nuwach, kʼatekʼuriʼ ronojel chik kinwilo».</seg>
					<seg id='JOH.9.16' type='verse'>E kʼo jujun chkech ri efariseʼo che kkibʼij: «Waʼ we achi riʼ man elenaq ta uloq rukʼ ri Dyos, rumal rech che man kuchajijbʼej ta ri qʼij Sabʼado»; ekʼo chi ejujun kkibʼij: «¿Jas ubʼanik kubʼano jun ajmakunel ri taq kʼutbʼal jacha weriʼ?». Kʼatekʼuriʼ, kʼo jun jachoj ibʼ chkixoʼl.</seg>
					<seg id='JOH.9.17' type='verse'>Kʼatekʼuriʼ kkibʼij chi jumul chrech ri moy: «E kʼu ri at, jas kabʼij chrij ri areʼ e puwiʼ ri jun che xujaq le awoqʼoch?». Kubʼij: «Ri areʼ jun qʼaxal utzij ri Dyos».</seg>
					<seg id='JOH.9.18' type='verse'>Ri eʼajjudiʼo, aretaq majaʼ kekisikʼij ri eʼunan eʼutat, ma kkikoj taj che moy kanoq ri jun achiʼ riʼ che kkaʼy chik.</seg>
					<seg id='JOH.9.19' type='verse'>Kkikʼot kichiʼ eʼare: «¿La are waʼ we iwalkʼuwaʼl che kibʼij moy xaʼlaxik? ¿Jas kʼu che waʼ che kamik riʼ, ronojel chik krilo?».</seg>
					<seg id='JOH.9.20' type='verse'>Ri eʼunan eʼutat kkibʼij: «Ri uj qetaʼm che are waʼ we qalkʼuwaʼl, xoqujeʼ qetaʼm che moy xaʼlaxik.</seg>
					<seg id='JOH.9.21' type='verse'>Kʼatekʼut, jas kʼu che, che ronojel chik kril kamik riʼ, ri uj man qetaʼm taj, e jachin xjaqow ri uwoqʼoch, xoqujeʼ ri uj man qetaʼm taj. Chitaʼ bʼaʼ ku weriʼ chrech ri areʼ, tzʼaqat chi ujunabʼ, ri areʼ kkowin laʼ kchʼaw chi pa rech wi».</seg>
					<seg id='JOH.9.22' type='verse'>Ri eʼunan eʼutat jewaʼ kkibʼij, rumal rech che kkixibʼij kibʼ chkech ri eʼajjudiʼo; rumal rech che ri eʼajjudiʼo xkibʼan jun qʼatojtzij e junam chi kiwach, che we kʼo jun kubʼij che ri Jesus are ri Kristo, kkikʼyaq uloq pa ri ukʼolbʼalchʼabʼal.</seg>
					<seg id='JOH.9.23' type='verse'>Xa rumal kʼu waʼ weriʼ che ri eʼunan utat kkibʼij: «Ri areʼ tzʼaqat chi ujunabʼ; chitaʼ bʼaʼ ku weriʼ chrech».</seg>
					<seg id='JOH.9.24' type='verse'>Pa ukamul chik, ri eʼajjudiʼo kkisikʼij ri achi che moy kanoq, kʼatekʼuriʼ kkibʼij chrech: «¡Nim chawilaʼ wi ri Dyos! Ri uj qetaʼm, che we achi riʼ jun ajmakuninel».</seg>
					<seg id='JOH.9.25' type='verse'>Ri areʼ kubʼij: «We ajmakuninel ri areʼ, ri in man wetaʼm taj, ri in, xa jun jas uwach ri wetaʼm: ri in che ri ubʼanom kanoq, in moy e kʼu kamik riʼ ronojel chik kinwilo».</seg>
					<seg id='JOH.9.26' type='verse'>Kʼatekʼuriʼ, kkibʼij chrech: «¿Jas kʼu xubʼan chawech? ¿Jas ujaqik xubʼan chrech ri awoqʼoch?».</seg>
					<seg id='JOH.9.27' type='verse'>Kubʼij chkech: «Weriʼ xbʼitaj chiwech, kʼatekʼuriʼ, ri ix ma xinetatabʼej taj. ¿Jas kʼu che, che are kiwaj kita chi jumul weriʼ? ¿La xa xoqujeʼ kiwaj ix kixuxik ix utijoxelabʼ ri areʼ?».</seg>
					<seg id='JOH.9.28' type='verse'>Kketzelaj uwach we achi, kʼatekʼuriʼ, kkibʼij chech: «At ri atutijoxel ri jun achi riʼ; ri uj xane ujutijoxelabʼ ri Moʼises.</seg>
					<seg id='JOH.9.29' type='verse'>Ri uj qetaʼm che ri Dyos xuchʼabʼej ri Moʼises; kʼatekʼut, ri jun riʼ, man qetaʼm taj jawijeʼ wi elenaq uloq».</seg>
					<seg id='JOH.9.30' type='verse'>Ri achi, kubʼij chkech: «Are kʼu waʼ ri sachibʼal kʼuʼx: che ri ix man iwetaʼm taj jawijeʼ wi elenaq uloq ri areʼ, e che xujaq we jetaq nuwoqʼoch ri in.</seg>
					<seg id='JOH.9.31' type='verse'>Ri uj qetaʼm che ri Dyos man keʼutatabʼej ta ri eʼajmakibʼ, kʼatekʼut, we jun winaq kuxibʼij ribʼ chuwach ri Dyos e we kubʼan ri rajawanik, ri Dyos kutatabʼej ri jun winaq riʼ.</seg>
					<seg id='JOH.9.32' type='verse'>Man kʼo ta jumul tatajinaq, che jun winaq xujaq uwoqʼoch jun winaq chik, che moy uloq pa ri ralaxibʼal uloq.</seg>
					<seg id='JOH.9.33' type='verse'>We achi riʼ, weta mata elenaq uloq rukʼ ri Dyos, man kʼo ta jun jas uwach kkowin riʼ kubʼano».</seg>
					<seg id='JOH.9.34' type='verse'>Kkibʼij chrech: «¡Ri at, chi at alaxinaq pa ri mak, kʼatekʼuriʼ kujatijoj ukoq!». Kʼatekʼuriʼ, kkikʼyaq uloq ri areʼ.</seg>
					<seg id='JOH.9.35' type='verse'>Kʼatekʼuriʼ, ri Jesus kretaʼmaj che xkikʼyaq uloq ri areʼ. Kuriqaʼ, e kubʼij chrech: «¿La katkojon chech ri ukʼojol ri achi?».</seg>
					<seg id='JOH.9.36' type='verse'>Ri areʼ kubʼij: «¿E jachin kʼu riʼ ri areʼ Ajawxel, arech kinkojon ri in chrech ri areʼ?».</seg>
					<seg id='JOH.9.37' type='verse'>Ri Jesus kubʼij chrech: «Ri at awilom chik; ri jun che tajin kchʼaw awukʼ riʼ, are riʼ ri areʼ».</seg>
					<seg id='JOH.9.38' type='verse'>Chi xaqbʼiʼ ri areʼ kuqʼalajisaj, e kubʼij: «Kinkojonik, Ajawxel», kʼatekʼuriʼ kumej ribʼ chuwach ri areʼ.</seg>
					<seg id='JOH.9.39' type='verse'>Chi xaqbʼi, kubʼij ri Jesus: «Inpetinaq pa we uwachulew arech kbʼantaj jun qʼatbʼal tzij, arech ri man kekaʼy taj, kekaʼyik e ri kekaʼyik, kemoyirik».</seg>
					<seg id='JOH.9.40' type='verse'>E jujun fariseʼo che ekʼo rukʼ ri areʼ, kkita we tzij riʼ, kʼatekʼuriʼ kkibʼij: «¿La xoqujeʼ uj moyibʼ ri uj?».</seg>
					<seg id='JOH.9.41' type='verse'>Ri Jesus kubʼij chkech: «Weta ix moy man kʼo ta imak riʼ xane rumal kibʼij: ¡Ri uj ronojel kqilo! Ri imak kjeqiʼ kanoq».</seg>
				</div>
				<div id='JOH.10' type='chapter'>
					<seg id='JOH.10.1' type='verse'>«Qastzij, qastzij kinbʼij chiwech, ri jun winaq che ma kok ta pa ri uchiʼ kikral rech ri chij, e xane kaqʼan puwiʼ, we areʼ riʼ jun elaqʼom e jun itzel winaq.</seg>
					<seg id='JOH.10.2' type='verse'>Kʼatekʼut ri jun che kok pa ri uchiʼ kral, are ajyuqʼ riʼ chkech ri chij.</seg>
					<seg id='JOH.10.3' type='verse'>Ri ajtorol uchiʼ kral, kujaq riʼ ri kral chrech, kʼatekʼuriʼ ri chij kkitatabʼej ri uchʼabʼal. Chkijujunal keʼusikʼij ri eʼuchij, kʼatekʼuriʼ, kerelsaj ubʼik e keʼukʼam ubʼik.</seg>
					<seg id='JOH.10.4' type='verse'>Aretaq chiʼ xeʼesataj ubʼi konojel ri eʼuchij, knabʼej ubʼi chkiwach, kʼatekʼuriʼ, ri chij kkiterneʼbʼej ri areʼ, rumal rech che kkichʼobʼ uwach ri uchʼabʼal.</seg>
					<seg id='JOH.10.5' type='verse'>Man kkiterneʼbʼej ta ubʼi jun winaq riʼ che man chʼobʼtal ta uwach; xane keʼanimaj ubʼiʼ riʼ, rumal rech che man kichʼobʼ ta uwach ri uchʼabʼal ri jun winaq che man chʼobʼtal ta uwach».</seg>
					<seg id='JOH.10.6' type='verse'>Ri Jesus xubʼij chkech, we jun tzijobʼelil riʼ, kʼatekʼut ri eʼareʼ, man kkichʼobʼ ta ubʼixkal we xubʼij chkech.</seg>
					<seg id='JOH.10.7' type='verse'>Kʼatekʼuriʼ, ri Jesus kubʼij chi jumul chkech: «Qastzij, qastzij kinbʼij chiwech, in ri in uchiʼ kral chkech ri chij.</seg>
					<seg id='JOH.10.8' type='verse'>Konojel ri epetinaq kan nabʼe chnuwach ri in, eʼelaqʼomabʼ xoqujeʼ eʼitzel taq winaq; kʼatekʼut ri chij man xkitatbʼej ta ri kichʼabʼal.</seg>
					<seg id='JOH.10.9' type='verse'>In ri in uchiʼ kral. We kʼo jun kok ubʼi pa ri uchiʼ kral, che in nakʼut, kkoltaj na; kok ubʼiʼ riʼ e kel ubʼi riʼ, kʼatekʼuriʼ kuriq rechaʼ riʼ,</seg>
					<seg id='JOH.10.10' type='verse'>ri elaqʼom, kpetik arech xa kulbʼana elaqʼ, kulketaʼ qulaj e keʼukamisaj konojel. Ri in, in petinaq arech konojel kkʼojiʼ kikʼaslemal e kkʼojiʼk, sibʼalaj kikʼaslemal.</seg>
					<seg id='JOH.10.11' type='verse'>In ri in utzalaj ajyuqʼ. Ri utz ajyuqʼ kujach ri ukʼaslemal pakiwiʼ ri eʼuchij.</seg>
					<seg id='JOH.10.12' type='verse'>Ri jun che tojom rikʼilal, che ri man ajyuqʼ taj che ri man erech ta ri chij, aretaq chiʼ kril ri utiw keʼuyaʼ kan ri chij, kʼatekʼuriʼ, kanimajik, kʼatekʼuriʼ, ri utiw kuyaʼyitej chkech e keʼutukij ubʼik.</seg>
					<seg id='JOH.10.13' type='verse'>Rumal rech che ri areʼ tojom rikʼilal e man nim ta kiqʼij ri chij chuwach.</seg>
					<seg id='JOH.10.14' type='verse'>In ri in utzalaj ajyuqʼ; e ri in wetaʼm kiwach ri enuchij e ri enuchij ketaʼm nuwach ri in</seg>
					<seg id='JOH.10.15' type='verse'>jacha ri Tatxel che retaʼm nuwach in jeriʼ wetaʼm uwach in ri Tatxel, kʼatekʼuriʼ, kinya ri nukʼaslemal chkech ri enuchij.</seg>
					<seg id='JOH.10.16' type='verse'>Ri in, ekʼo chi na nikʼaj nuchij che man ekʼo ta pa we ukʼolbʼal kral riʼ; xoqujeʼ we enikʼaj chik riʼ, rajawaxik che kinkʼam kibʼe; e ri eʼareʼ riʼ kkitatabʼej na ri nuchʼabʼal: kʼatekʼuriʼ, xa jun jupuq chij riʼ kʼolik, xa jun ri ajyuqʼ riʼ;</seg>
					<seg id='JOH.10.17' type='verse'>rumal kʼu weriʼ, kinuloqʼoqʼej ri Tatxel, rumal rech che kinya ri nukʼaslemal in e arech kyaʼtaj chi na jumul chwech.</seg>
					<seg id='JOH.10.18' type='verse'>Man kʼo ta jun kesan chwech, in ri kinyaʼowik rukʼ ronojel wajawanik. In kʼo nukowinem arech kinya ri nukʼaslemal xoqujeʼ kʼo nukowinem arech kyaʼtaj chi na jumul chwech; are waʼ ri pixabʼ uyaʼom uloq ri Nutat chwech».</seg>
					<seg id='JOH.10.19' type='verse'>Kʼatekʼuriʼ jumul chik, man junam ta chi kiwach ri eʼajjudiʼo, rumal rech we tzij riʼ.</seg>
					<seg id='JOH.10.20' type='verse'>Ekʼi chkixoʼl ri eʼareʼ kkibʼij: «Kʼo jun Kʼaxtokʼ rukʼ; xoqujeʼ moxirinaq: ¿Jasche kitatbʼej ri utzij?».</seg>
					<seg id='JOH.10.21' type='verse'>Ekʼo chi nikʼaj kkibʼij: «Waʼ we tzij riʼ man kel ta uloq laʼ pa uchiʼ jun Kʼaxtokʼ. Jun itzel winaq, ¿la kkowin puch che ujaqik uwoqʼoch jun moy?»</seg>
					<seg id='JOH.10.22' type='verse'>Xokʼowisaxik pa ri Jerusalem ri nimaqʼij rech ri kʼakʼ Nim Rachoch ri Dyos. Sibʼalaj kʼax tew.</seg>
					<seg id='JOH.10.23' type='verse'>Ri Jesus kwaʼkat pa ri nim rachoch ri Dyos, chuxeʼ ri jun ja che rachoch ri Salomon.</seg>
					<seg id='JOH.10.24' type='verse'>Ri eʼajjudiʼo kkisutij kibʼ chrij ri areʼ, kʼatekʼuriʼ, kkibʼij chrech: «¿Chi kʼateʼ jampaʼ na kabʼan na ri kʼax chrech taq ri quxlabʼal? We at ri at Kristo, chabʼij, chaqʼalisaj bʼa chqech».</seg>
					<seg id='JOH.10.25' type='verse'>Ri Jesus kubʼij chkech: «Weriʼ, xbʼiʼtaj chiwech wumal ri in, kʼatekʼuriʼ man kikoj taj. Ri chak che kinbʼan pa ri ubʼiʼ ri Nutat are riʼ ri kbʼanow qʼatojtzij panuwiʼ ri in;</seg>
					<seg id='JOH.10.26' type='verse'>kʼatekʼut, ri ix man kikoj ta weriʼ, xane rumal che ri ix man ix jun taj chkixoʼl ri enuchij.</seg>
					<seg id='JOH.10.27' type='verse'>Ri enuchij kkitatbʼej ri nuchʼabʼal, ri in wetaʼm kiwach e ri eʼareʼ kinkiterneʼbʼej;</seg>
					<seg id='JOH.10.28' type='verse'>ri in kinya junalik kʼaslemal chkech; kʼatekʼuriʼ, qastzij neʼ che kekam taj kʼatekʼuriʼ man kʼo ta jun riʼ che keʼutoqij ubʼiʼ pa nuqʼabʼ.</seg>
					<seg id='JOH.10.29' type='verse'>Ri Nutat, che xeʼuya chwech konojel, are nim chkiwach konojel ri eʼareʼ. E man kʼo ta jun kkowin chrech utoqixik jun jas uwach pa ri uqʼabʼ ri Tatxel.</seg>
					<seg id='JOH.10.30' type='verse'>Ri in e ri Tatxel xa jun qabʼanom».</seg>
					<seg id='JOH.10.31' type='verse'>Jumul chik, ri eʼajjudiʼo kkikʼam chi uloq nikʼaj abʼaj arech kkikʼyaq chrij ri areʼ.</seg>
					<seg id='JOH.10.32' type='verse'>Kʼatekʼuriʼ, ri Jesus kubʼij chkech: «Ri in nukʼutum chiwach kʼi utzalaj taq chak che petinaq uloq rukʼ ri Tatxel; ¿jachike ri chak riʼ che rumal kinikʼyaq chabʼaj?».</seg>
					<seg id='JOH.10.33' type='verse'>Re eʼajjudiʼo kkibʼij chrech: «Man kʼo ta jun utz chak che rumal katqakʼyaq chabʼaj, xane rumal jun itzel tzij kabʼij puwiʼ ri Dyos, xoqujeʼ rumal rech che ri at, at jun achi, kʼatekʼuriʼ, kakoj awibʼ at Dyos».</seg>
					<seg id='JOH.10.34' type='verse'>Ri Jesus kubʼij chkech: «¿La man tzʼibʼatalik ta pa ri Pixabʼ; in nubʼim: ix ix dyos.</seg>
					<seg id='JOH.10.35' type='verse'>We edyos kcha ri areʼ chkech ri jachin taq xbʼix ri utzij ri Dyos chkech –kʼatekʼuriʼ man loqʼ taj kkʼuleʼlax ri Tzij–</seg>
					<seg id='JOH.10.36' type='verse'>ri jun, che tyoxrisam e taqom uloq chuwachulew rumal ri Tatxel ri ix kibʼij chrech: “Ri at kabʼij jun itzel tzij puwiʼ ri Dyos”, rumal rech che ri in xinbʼij: “In, in Ukʼojol ri Dyos”.</seg>
					<seg id='JOH.10.37' type='verse'>We ri in, man kinbʼan ta ri uchak ri Nutat, mixkojon chwech;</seg>
					<seg id='JOH.10.38' type='verse'>kʼatekʼut, we kinbʼan in we chak riʼ, kneʼbʼaʼ man kixkojon ta chwech, chixkojon bʼaʼ rumal we chak riʼ, xa jekʼuriʼ kiwetaʼmaj e kichʼobʼo, che kʼo ri Tatxel wukʼ ri in e in kʼo in rukʼ ri Tatxel».</seg>
					<seg id='JOH.10.39' type='verse'>Jumul chik, kkaj kkichap ri areʼ, kʼatekʼut, ri areʼ xanimaj ubʼi pa kiqʼabʼ.</seg>
					<seg id='JOH.10.40' type='verse'>Jumul chik, kbʼe ubʼiʼ chʼaqap chik chrech ri Jordan jawijeʼ nabʼe kanoq xubʼan qasnaʼ ri Xwan, kʼatekʼuriʼ ri areʼ kkanaj kan chilaʼ.</seg>
					<seg id='JOH.10.41' type='verse'>Sibʼalaj ekʼi keʼopan rukʼ ri areʼ, kʼatekʼuriʼ kkibʼij: «Ri Xwan, man kʼo ta jun kʼutbʼal xubʼano; kʼatekʼut, qastzij ronojel ri xubʼij ri Xwan puwiʼ we areʼ riʼ, ronojel».</seg>
					<seg id='JOH.10.42' type='verse'>Kʼatekʼuriʼ, chilaʼ riʼ, ekʼi kekojon chrech ri areʼ.</seg>
				</div>
				<div id='JOH.11' type='chapter'>
					<seg id='JOH.11.1' type='verse'>Kʼo neʼ jun yawabʼ winaq, are ri Lasaro, ri Ajbʼetaniʼa che are kitinimit ri Mariʼy e ri rachalal Marta.</seg>
					<seg id='JOH.11.2' type='verse'>Ri Mariʼy, are ri xbʼanow ri jiʼonik rukʼ ri kʼokʼlaj kunabʼal e xuchaqijarisaj ri raqan rukʼ ri uwiʼ, ri uxibʼal Lasaro are areʼ, ri yawabʼ.</seg>
					<seg id='JOH.11.3' type='verse'>Ri kebʼ ranabʼ, ketaqan che ubʼixik chrech ri Jesus: «Ajawxel, ri jun che sibʼalaj loqʼ chawach ri at, yawabʼ kʼolik».</seg>
					<seg id='JOH.11.4' type='verse'>Rukʼ taq we tzij riʼ, ri Jesus kubʼij: «We yabʼil riʼ man kukʼam ta ubʼi pa ri kamikal, we yabʼil riʼ xa rech bʼanal toqʼobʼ chech ri uqʼijil ri Dyos: arech kqʼijilaxik ri Ukʼojol ri Dyos».</seg>
					<seg id='JOH.11.5' type='verse'>Ri Jesus keʼuloqʼoqʼej ri Marta, ri rachalal e ri Lasaro.</seg>
					<seg id='JOH.11.6' type='verse'>Aretaq chiʼ kretaʼmaj che yawabʼ ri areʼ, kkanaj chi na kan kebʼ qʼij pa ri kʼo wi ri areʼ;</seg>
					<seg id='JOH.11.7' type='verse'>aretaq chiʼ okʼowinaq chi ri kebʼ qʼij, kubʼij chkech ri etijoxelabʼ: «Joʼ bʼaʼ, chujtzalij chi jumul pa ri Judeʼa».</seg>
					<seg id='JOH.11.8' type='verse'>Ri eʼutijoxelabʼ kkibʼij chrech: «Rabʼbʼi, majaʼ ne naj riʼ che ri eʼajjudiʼo xkaj xatkikʼyaq chabʼaj, kʼatekʼuriʼ, katbʼe chi jumul jelaʼ!».</seg>
					<seg id='JOH.11.9' type='verse'>Ri Jesus kubʼij: «¿La man kabʼlajuj ta ri kajbʼal kʼo pa ri qʼij? We jun winaq kbʼin pa qʼij, man kuchaqʼij ta raqan, rumal rech che saq chuwach ri usaqil we uwachulew riʼ,</seg>
					<seg id='JOH.11.10' type='verse'>kʼatekʼut, we jun winaq kbʼin chaqʼabʼ, kuchaqʼij raqan, rumal rech che man kʼo ta ri saqil pa ri areʼ».</seg>
					<seg id='JOH.11.11' type='verse'>Kubʼij weriʼ, kʼatekʼuriʼ, kubʼij chik: «Ri jun qachiʼl Lasaro warinaq; kʼatekʼut, ri in kinbʼe che ukʼasuxik ri areʼ».</seg>
					<seg id='JOH.11.12' type='verse'>Ri etijoxelabʼ kkibʼij chrech: «Ajawxel, we warinaq, kkoltaj na riʼ».</seg>
					<seg id='JOH.11.13' type='verse'>Ri Jesus are xutzijoj ri ukamikal, kʼatekʼut ri eʼareʼ are kkichomaj che katzijon puwiʼ ri waram.</seg>
					<seg id='JOH.11.14' type='verse'>Kʼatekʼuriʼ ri Jesus kusaqarisaj chkiwach, kubʼij chkech: «Ri Lasaro, xkamik,</seg>
					<seg id='JOH.11.15' type='verse'>kʼatekʼuriʼ kinkiʼkot rumal iwech ix, che ri in man in kʼo ta jelaʼ arech kixkojonik. Kʼatekʼut, ¡joʼ bʼaʼ jawiʼ kʼo wi ri areʼ!».</seg>
					<seg id='JOH.11.16' type='verse'>Kʼatekʼuriʼ, ri Max, ri kbʼix Didyme (Yoʼx) chrech, kubʼij chkech ri enikʼaj etijoxelabʼ chik: «Xoqujeʼ, joʼ bʼaʼ ri uj rukʼ ri areʼ arech kujekam rukʼ ri areʼ!».</seg>
					<seg id='JOH.11.17' type='verse'>Aretaq chiʼ kopan ri Jesus, kuriqaʼ ri Lasaro che kijebʼ qʼij chik muqutal chi pa ri jul.</seg>
					<seg id='JOH.11.18' type='verse'>Ri Bʼetaniʼa naqaj che ri Jerusalem, je neʼ jacha joʼlajuj estadiʼos,</seg>
					<seg id='JOH.11.19' type='verse'>e sibʼalaj eʼajjudiʼo xeʼopan kukʼ ri Marta e ri Mariʼy chrech ukubʼsaxik kikʼuʼx rumal ri kixibʼal.</seg>
					<seg id='JOH.11.20' type='verse'>Aretaq chiʼ ri Marta kretaʼmaj che petinaq uloq ri Jesus, kel ubʼi che ukʼulaxik, kʼatekʼuriʼ ri Mariʼy tʼuyulik kkanaj kan paja.</seg>
					<seg id='JOH.11.21' type='verse'>Ri Marta kubʼij chrech ri Jesus: «Ajawxel, weta at kʼo ri at waral, man kaminaq ta riʼ ri nuxibʼal.</seg>
					<seg id='JOH.11.22' type='verse'>Kʼatekʼut, kneʼbʼaʼ, xoqujeʼ kamik riʼ, ri in wetaʼm che ronojel ri kata chrech ri Dyos, ri areʼ kuya na chawech».</seg>
					<seg id='JOH.11.23' type='verse'>Ri Jesus kubʼij chrech: «Ri axibʼal kkʼastaj na uwach».</seg>
					<seg id='JOH.11.24' type='verse'>Ri Marta kubʼij chrech: «Ri in wetaʼm neʼ che kkʼastaj na uwach pa ri kʼastajibʼal, pa ri kʼisbʼal qʼij».</seg>
					<seg id='JOH.11.25' type='verse'>Ri Jesus kubʼij chrech: «In ri in kʼastajibʼal. Ri jun che kkojon chwech ri in, kneʼbʼaʼ kkamik, chi kʼaslik wi riʼ</seg>
					<seg id='JOH.11.26' type='verse'>kʼatekʼuriʼ, ri jun che kʼaslik e kkojon chwech ri in xas man kkam ta wi. ¿La kakoj weriʼ?».</seg>
					<seg id='JOH.11.27' type='verse'>Ri areʼ kubʼij chrech: «Jeʼ, Ajawxel in kinkojo che at ri at Kristo, at Ukʼojol ri Dyos, ri kpetik chuwachulew».</seg>
					<seg id='JOH.11.28' type='verse'>Aretaq chiʼ xbʼitaj weriʼ, kbʼe che usikʼixik ri rachalal Mariʼy, kʼatekʼuriʼ kajasjat ukoq pa ri uxikin, kubʼij chrech: «Ri Ajawxel kʼo jelaʼ, kʼatekʼuriʼ, katusikʼij».</seg>
					<seg id='JOH.11.29' type='verse'>Ri are, xuwi kuta we tzij riʼ, chanim kwaʼlaj ubʼik e kbʼe che ukʼulaxik ri areʼ.</seg>
					<seg id='JOH.11.30' type='verse'>Ri Jesus majaʼ kopan pa ri tinimit xane kʼo na pa ri kʼolbʼal jawijeʼ xukʼuluʼ ri Marta.</seg>
					<seg id='JOH.11.31' type='verse'>Ri eʼajjudiʼo che ekʼo pa ja rukʼ ri Mariʼy, che tajin kkikubʼisaj ukʼuʼx, aretaq chiʼ kkil ri areʼ che chanim kwaʼlaj ubʼik e kel bʼik, kkiterneʼbʼej ubʼi ri areʼ, rumal che kkichomaj che kbʼe cho ri jul che oqʼej.</seg>
					<seg id='JOH.11.32' type='verse'>Aretaq chiʼ ri Mariʼy kopan chuwach ri Jesus, aretaq chiʼ krilo, kperkʼatik ktzaq cho ri raqan, kʼatekʼuriʼ, kubʼij chrech: «Ajawxel, weta at kʼo at waral, man kaminaq ta riʼ ri nuxibʼal!».</seg>
					<seg id='JOH.11.33' type='verse'>Aretaq chiʼ ri Jesus kril ri areʼ che koqʼik e xoqujeʼ keʼoqʼ ri eʼajjudiʼo rukʼ ri areʼ, kqʼatut ri ruxlabʼal e junwi kunaʼo.</seg>
					<seg id='JOH.11.34' type='verse'>Kʼatekʼuriʼ, kubʼij: «¿Jawijeʼ xiya wi ri areʼ?». Ri eʼareʼ kkibʼij chrech: «Ajawxel, tasaʼj uloq, kʼatekʼuriʼ, kawil riʼ».</seg>
					<seg id='JOH.11.35' type='verse'>Ri Jesus kutzaqopij oqʼej.</seg>
					<seg id='JOH.11.36' type='verse'>Kʼatekʼuriʼ, ri eʼajjudiʼo kkibʼij: «Chiwilampeʼ, sibʼalaj xuloqʼoqʼej ri areʼ!».</seg>
					<seg id='JOH.11.37' type='verse'>Kʼatekʼut, ejujun chkech kkibʼij: «Ri areʼ che xkowin chujaqik ri uwoqʼoch ri moy, ¿la man xoqujeʼ taj kkowin che ubʼanik weta mata xkam ri areʼ?».</seg>
					<seg id='JOH.11.38' type='verse'>Kʼatekʼuriʼ, ri Jesus kqʼatut chi jumul ri ruxlabʼal e kbʼe cho ri jul. Ri jul jun pek, e kojom jun abʼaj chuwach.</seg>
					<seg id='JOH.11.39' type='verse'>Kubʼij ri Jesus: «¡Chiwesaj le jun abʼaj!». Ri Marta ri ranabʼ ri kaminaq, kubʼij chrech: «Ajawxel, kʼo chi ruxlabʼ laʼ, bʼenaq chi pa ri ukaj qʼij».</seg>
					<seg id='JOH.11.40' type='verse'>Ri Jesus kubʼij chrech: «¿La man nubʼim ta chawech che we kʼo ri akojonik ri at, kawil na riʼ ri uqʼijil ri Dyos?».</seg>
					<seg id='JOH.11.41' type='verse'>Kkesaj ubʼi ri jun abʼaj. Kʼatekʼuriʼ, ri Jesus kkaʼy chikaj e kubʼij: «Tatxel, kinmaltyoxij chawech rumal rech che xatatabʼej ri nutzij.</seg>
					<seg id='JOH.11.42' type='verse'>Ri in wetaʼm chik che katatabʼej ri nutzij ronojel mul: kʼatekʼut, xinbʼij weriʼ kumal we winaq che ekʼo wukʼ ri in riʼ arech kkikojo che at ri inataqom uloq».</seg>
					<seg id='JOH.11.43' type='verse'>Aretaq chiʼ xbʼitaj weriʼ, ko kuraqaqej uchiʼ: «¡Lasaro chatel uloq!».</seg>
					<seg id='JOH.11.44' type='verse'>E ri jun kaminaq kel uloq, ximitalik ri raqan e ri uqʼabʼ chrech taq atzʼyaq, ri uwach pisom chrech jun ratzʼyaq kaminaq. Ri Jesus kubʼij chkech: «Chikiraʼ ri areʼ e chiyaʼaʼ alaj chrech arech kbʼe ubʼik».</seg>
					<seg id='JOH.11.45' type='verse'>Ekʼi chkech ri eʼajjudiʼo che ri xepe rukʼ ri Mariʼy, aretaq chiʼ xkilo ri xubʼano, kekojon chech ri areʼ.</seg>
					<seg id='JOH.11.46' type='verse'>Kʼatekʼut, ejujun chkech ri eʼareʼ kebʼe kukʼ ri efariseʼo e kkibʼij chkech ri xubʼan ri Jesus.</seg>
					<seg id='JOH.11.47' type='verse'>Kʼatekʼuriʼ, ri enimaʼq taq chuchqajawibʼ e ri efariseʼo kkimulij kibʼ pa jun riqoj ibʼ. E kkibʼij: «¿Jas kqabʼano? We jun achi riʼ kubʼan kʼi taq kʼutbʼal.</seg>
					<seg id='JOH.11.48' type='verse'>We kqaya kan bʼe chrech, konojel riʼ kekojon chrech ri areʼ, kʼatekʼuriʼ, kepe na kʼuriʼ ri eʼajromano e kkitukij na riʼ ri tyoxlaj qakʼolbʼal e kkikʼis tzij riʼ pakiwiʼ ri qamaqʼ».</seg>
					<seg id='JOH.11.49' type='verse'>Kʼatekʼut, jun chkech ri eʼareʼ, ri Kaʼifas che are nim chuchqajaw pa we jun junabʼ riʼ, kubʼij chkech: «Ri ix man kʼo ta iwetaʼm,</seg>
					<seg id='JOH.11.50' type='verse'>man kichʼobʼ taj che are utz chiwech che kkam jun achi pakiwiʼ konojel ri tinamit e xa jeriʼ ma kekam ta konojel ri tinimit».</seg>
					<seg id='JOH.11.51' type='verse'>Weriʼ, ma xubʼij taj xaq pa rech wi, xane are areʼ nim chuchqajaw pa we junabʼ riʼ, xa xuqʼaxej ubʼixik ri utzij ri Dyos, che ri Jesus kkam na rumal utoqʼobʼisaxik kiwach ri amaqʼ</seg>
					<seg id='JOH.11.52' type='verse'>e man xuwi ta toqʼobʼ chkech ri amaqʼ, xane xoqujeʼ arech pa jun keʼumulij wi ri eralkʼuwaʼl ri Dyos che kijabʼum kibʼ.</seg>
					<seg id='JOH.11.53' type='verse'>E xas pa we jun qʼij riʼ, kkichomaj ubʼik che kkaj kkikamisaj ri areʼ.</seg>
					<seg id='JOH.11.54' type='verse'>Xa rumal kʼuwaʼ, chi we chanim ubʼik riʼ, ri Jesus man kbʼin ta chik chkixoʼl e ma kukʼut ta chi ribʼ chkiwach ri eʼajjudiʼo, xane kbʼe ubʼi pa ri tinimit che kʼo chunaqaj ri tzʼinalik ulew, pa jun tinimit che Efraʼim ubʼiʼ, kʼatekʼuriʼ, kkanaj kan jelaʼ kukʼ ri eʼutijoxelabʼ.</seg>
					<seg id='JOH.11.55' type='verse'>Naqaj chi uloq ri Kiqʼaxebʼal (Paskuʼa) ri eʼajjudiʼo, kʼatekʼuriʼ, sibʼalaj ekʼiʼ eʼuwinaq ri amaqʼ epaqalnaq chi pa ri kulew uloq chi pa ri Jerusalem na, chuxeʼ kan ri Qʼaxebʼal arech kkichʼajchʼobʼej kibʼ.</seg>
					<seg id='JOH.11.56' type='verse'>Kkitzukuj ri Jesus, kʼatekʼuriʼ kkibʼij chbʼil kibʼ aretaq chiʼ ekʼo pa ri nim rachoch ri Dyos: «¿Jas kibʼij? ¿La man kpe ta lo ri areʼ pa ri nimaqʼij?».</seg>
					<seg id='JOH.11.57' type='verse'>Ri nimaʼq taq chuchqajawibʼ e ri efariseʼo kiyaʼom chi we taqanik riʼ: We kʼo jun retaʼm jawijeʼ kʼo wi ri areʼ, rajawaxik kuya ubʼixik arech kchap ubʼi ri areʼ.</seg>
				</div>
				<div id='JOH.12' type='chapter'>
					<seg id='JOH.12.1' type='verse'>Waqibʼ qʼij chuxeʼ kan ri Qaxebʼal (Paskuʼa), ri Jesus kpe uloq pa ri Bʼetaniʼa, jawijeʼ kʼo wi ri Lasaro, ri jun che xukʼasbʼa uwach ri Jesus chkixoʼl ri kaminaqibʼ.</seg>
					<seg id='JOH.12.2' type='verse'>Jelaʼ riʼ kya uwa ri areʼ. Ri Marta, are kqʼaxin ri wa e ri Lasaro are jun chkech ri ekʼo rukʼ areʼ cho ri mexa.</seg>
					<seg id='JOH.12.3' type='verse'>Kʼatekʼuriʼ, ri Mariʼy kukʼam ubʼi jun pajbʼal kʼokʼlaj kunabʼal rech utzlaj nardo che sibʼalaj paqalik ri rajil, kujiʼonsaj ri raqan ri Jesus e kuchaqijarisaj rukʼ ri uwiʼ. E ri ukʼokʼal ri kunabʼal kbʼe pa ronojel ri upaja.</seg>
					<seg id='JOH.12.4' type='verse'>Kʼatekʼuriʼ, ri Judas Iskariʼote, che jun chkech ri etijoxelabʼ, ri jun che kujach na ri areʼ, kubʼij:</seg>
					<seg id='JOH.12.5' type='verse'>«¿Jasche man xakʼayix ta we kʼokʼlaj kunabʼal riʼ pa joʼlajujkʼal denariʼos e xyaʼ taneʼ chkech ri mebʼaʼibʼ?».</seg>
					<seg id='JOH.12.6' type='verse'>Kʼatekʼut, man kubʼij ta weriʼ rumal che kok il ri uchomanik chkech ri mebʼaʼibʼ, xane kubʼij rumal rech che ri areʼ jun elaqʼom, kʼatekʼuriʼ rumal che kʼo ri kʼolibʼal pwaq rukʼ, ri areʼ kurayij ri pwaq, e krelaqʼaj ukoq chilaʼ.</seg>
					<seg id='JOH.12.7' type='verse'>Kʼatekʼuriʼ, ri Jesus kubʼij: «Chayaʼaʼ kan ri areʼ: rajawaxik che xukʼol we kʼokʼalaj kunabʼal riʼ rech ri jun qʼij aretaq chiʼ kinmuqik.</seg>
					<seg id='JOH.12.8' type='verse'>Xas ronojel qʼij waʼ, ekʼo mebʼaʼibʼ laʼ iwukʼ, kʼateʼ kʼut, ri in man ronojel qʼij ta waʼ in kʼo iwukʼ».</seg>
					<seg id='JOH.12.9' type='verse'>Sibʼalaj ekʼi eʼajjudiʼo kketaʼmaj che kʼo ri areʼ jelaʼ, kʼatekʼuriʼ, kepetik, man xuwi ta kkilaʼ ri Jesus, xane xoqujeʼ kkilaʼ ri Lasaro ri jun che xukʼasbʼaʼ uwach chkixoʼl ri ekaminaqibʼ.</seg>
					<seg id='JOH.12.10' type='verse'>Ri nim taq chuchqajawibʼ, xoqujeʼ kkaj kkikamisaj ri Lasaro,</seg>
					<seg id='JOH.12.11' type='verse'>xane rumal ri areʼ sibʼalaj eʼajjudiʼo kebʼe ubʼik e kekojon chrech ri Jesus.</seg>
					<seg id='JOH.12.12' type='verse'>Pa ri jun qʼij chi apanoq, ri winaq che kekichiwik xepe uloq pa ri nimaqʼij, kketaʼmaj che ri Jesus petinaq uloq pa ri Jerusalem;</seg>
					<seg id='JOH.12.13' type='verse'>kkiqʼip ubʼi uqʼabʼ taq pakaʼy e kebʼe che ukʼulaxik ri areʼ, kkiraqaqej kichiʼ: «¡Hosanna! ¡Tewchiʼtalik ri areʼ, che tajin petinaq uloq pa ri ubʼiʼ ri Ajawxel e ri Rajawinel ri Israʼel!».</seg>
					<seg id='JOH.12.14' type='verse'>Ri Jesus xuriq jun alaj bʼurix, ktʼuyiʼ chrij jacha ri tzʼibʼatalik:</seg>
					<seg id='JOH.12.15' type='verse'>Maxibʼij awibʼ, at ral ri Siʼon: chawilampeʼ ri awajawinel che petinaq, aqʼaninaq chrij jun alaj ral jun atiʼt bʼurix.</seg>
					<seg id='JOH.12.16' type='verse'>Pa we jun uchanim riʼ, ri eʼutijoxelabʼ man kkichʼobʼ ta weriʼ, kʼatekʼut, aretaq chiʼ kqʼijilaxik ri Jesus pa ri uqʼij, knaʼtaj chkech che weriʼ tzʼibʼatalik puwiʼ ri areʼ e are waʼ ri xbʼan chrech.</seg>
					<seg id='JOH.12.17' type='verse'>Ri winaq che ekʼo rukʼ ri areʼ, aretaq chiʼ xusikʼij uloq ri Lasaro pa ri jul, kʼatekʼuriʼ, xuya jun kʼakʼ kʼaslemal chrech, kkibʼan qʼatojtzij puwiʼ weriʼ.</seg>
					<seg id='JOH.12.18' type='verse'>Xoqujeʼ, rumal weriʼ, ri winaq kkikʼulaj ri areʼ, rumal rech che kitom che ri areʼ ubʼanom ri jun kʼutbʼal riʼ.</seg>
					<seg id='JOH.12.19' type='verse'>Kʼatekʼuriʼ, ri efariseʼo kkibʼij chkixoʼl: «Ri ix kiwilo che man kixchʼakan taj; kamik riʼ, konojel ri winaq are kiterneʼbʼem ri areʼ».</seg>
					<seg id='JOH.12.20' type='verse'>Ekʼo chilaʼ, ejujun eʼajgriʼego, che kepaqiʼ uloq arech kkiqʼijilaj ri Dyos pa ri nimaqʼij.</seg>
					<seg id='JOH.12.21' type='verse'>Ri eʼareʼ kkiriqaʼ ri Aliʼp ri Ajbʼetsaʼida rech ri Galileʼa, e sibʼalaj kkitzʼonoj chrech: «Ajaw, ri uj kqaj kqil ri Jesus».</seg>
					<seg id='JOH.12.22' type='verse'>Ri Aliʼp kbʼe che ubʼixik weriʼ chrech ri Atrix; ri Atrix e ri Felipe, kebʼekibʼij weriʼ chrech ri Jesus.</seg>
					<seg id='JOH.12.23' type='verse'>Ri Jesus kubʼij chkech: «Kamik riʼ, xopan ri kajbʼal jawijeʼ wi kya na ri uqʼijil ri ukʼojol ri achi.</seg>
					<seg id='JOH.12.24' type='verse'>Qastzij, qastzij, kinbʼij chiwech, we jun uwach triko xtzaq pa ri ulew e man kkam taj, kkanaj kan riʼ utukel, kʼatekʼut, we kkamik, kuya sibʼalaj uwach riʼ.</seg>
					<seg id='JOH.12.25' type='verse'>Ri jun che kuloqʼoqʼej ri ukʼaslemal, kutzaq riʼ e ri jun che kretzelaj uwach ri ukʼaslemal pa we uwachulew riʼ kukʼol na riʼ chrech ri junalik kʼaslemal.</seg>
					<seg id='JOH.12.26' type='verse'>We kʼo jun kinupatanij; chinuterneʼbʼej bʼaʼ, kʼatekʼuriʼ, jawijeʼ in kʼo wi ri in, xoqujeʼ chilaʼ riʼ kʼo wi ri nupataninel. We kʼo jun kinupatanij, ri Nutat nim kril na wi ri areʼ.</seg>
					<seg id='JOH.12.27' type='verse'>We chanim riʼ, kʼax kʼo ri wuxlabʼal. ¿E jas kʼu ri kinbʼij? ¡Tatxel, chatoʼ bʼaʼ chuwach we jun kajbʼal riʼ! Kʼatekʼut, rumal ne weriʼ che inopaninaq pa we jun kajbʼal riʼ.</seg>
					<seg id='JOH.12.28' type='verse'>Tatxel, chayaʼaʼ bʼaʼ ri uqʼijil ri abʼiʼ!» Kʼatekʼuriʼ, kpe uloq jun chʼabʼal chi pa ri kaj uloq: «Ri in, nuyaʼom ri uqʼijil are, kʼatekʼuriʼ kinya chi na jumul ri uqʼijil.»</seg>
					<seg id='JOH.12.29' type='verse'>Ri winaq che ekʼo chilaʼ e che xkita weriʼ, kkibʼij che jun kaqulja weriʼ; enikʼaj chik kkibʼij: «Xchʼabʼex rumal jun anjel».</seg>
					<seg id='JOH.12.30' type='verse'>Ri Jesus kubʼij: «We jun chʼabʼal riʼ, man wumal ta ri in xpetik, xane iwumal ri ix.</seg>
					<seg id='JOH.12.31' type='verse'>Ukamik riʼ, are kbʼan qʼatojtzij che we uwachulew; kamik riʼ, kkʼyaq na ubʼi ikim ri nim ubʼantajik chuwachulew.</seg>
					<seg id='JOH.12.32' type='verse'>Kʼatekʼuriʼ, aretaq chiʼ kinaqʼanisax na ubʼi ri in chuwach we ulew, keʼinkʼam na ubʼik konojel ri winaq wukʼ».</seg>
					<seg id='JOH.12.33' type='verse'>Kubʼij weriʼ, arech kuya ubʼixkal jas ri kamikal kukambʼej ri areʼ.</seg>
					<seg id='JOH.12.34' type='verse'>Ri winaq kkibʼij chrech: «Ri uj, qetaʼm pa ri Pixabʼ che ri Kristo kubʼan kʼolem chubʼeqʼij chubʼesaq. ¿Jas kʼu che, che ri at kabʼij: “Che rajawaxik kaqʼanisax ri Ukʼojol ri achi? ¿Jachin kʼuriʼ ri Ukʼojol ri achi?”.</seg>
					<seg id='JOH.12.35' type='verse'>Ri Jesus kubʼij chkech: «Xaq qʼatal chi uqʼij ri chäj kʼo chixoʼl. Chixbʼin bʼaʼ aretaq chiʼ kʼo na ri chäj iwukʼ arech man kixuchap ta ri qʼequʼmal, ri jun che kbʼin pa ri qʼequʼm, man retaʼm taj jawijeʼ kbʼe wi.</seg>
					<seg id='JOH.12.36' type='verse'>Aretaq chiʼ kʼo na ri chäj iwukʼ chixkojon chrech ri chäj arech ri ix, ix ralkʼuwaʼl ri chäj». Aretaq xbʼitaj weriʼ, ri Jesus kbʼek e kukʼuʼ ribʼ chkiwach.</seg>
					<seg id='JOH.12.37' type='verse'>Kneʼbʼaʼ xubʼan ronojel we taq kʼutbʼal chkiwach riʼ, man kekojon ta chrech ri areʼ,</seg>
					<seg id='JOH.12.38' type='verse'>arech qastzij kbʼantaj ri tzij xubʼij ri Isaʼiʼas, ri qʼaxal utzij ri Dyos: Ajawxel, ¿jachin kkojon chrech ri qatzij?; e ri uchuqʼabʼ uqʼabʼ ri Ajawxel, ¿jachin xqʼalajisax chuwach?</seg>
					<seg id='JOH.12.39' type='verse'>Man loqʼ taj kekojon chrech ri Dyos, rumal rech che xoqujeʼ xubʼij ri Isaʼiʼas:</seg>
					<seg id='JOH.12.40' type='verse'>Umoyrisam ri kiwoqʼoch e ukowirisam ri kanimaʼ arech man kekaʼy ta rukʼ ri kiwoqʼoch, arech man kkichʼobʼ ta rukʼ ri kanimaʼ arech man kkisutij ta uloq kibʼ pa ri kikʼaslemal e arech man keʼinkunaj ta ri in.</seg>
					<seg id='JOH.12.41' type='verse'>Ri Isaʼiʼas xubʼij weriʼ, rumal rech che xril ri uqʼijil e xchʼaw puwiʼ ri areʼ.</seg>
					<seg id='JOH.12.42' type='verse'>Kneʼbʼaʼ, man rukʼ taneʼ weriʼ, qastzij che xoqujeʼ chkixoʼl ri enimaʼq taq winaq ekʼi xekojon chrech ri areʼ; kʼatekʼut, kumal ri efariseʼo man kkibʼij taj arech man kekʼyaq ta uloq pa ri kʼolbʼal chʼabʼal kumal ri eʼareʼ,</seg>
					<seg id='JOH.12.43' type='verse'>rumal rech che ri eʼareʼ are kkiloqʼoqʼej ri kiqʼijil ri winaq chuwach ri uqʼijil ri Dyos.</seg>
					<seg id='JOH.12.44' type='verse'>Ri Jesus kuraqaqej uchiʼ e kubʼij: «Ri jun che kkojon chwech ri in man kkojon ta chwech ri in, xane are kkojon chrech ri jun che intaqowinaq uloq,</seg>
					<seg id='JOH.12.45' type='verse'>kʼatekʼuriʼ, ri jun che kinril ri in kril riʼ ri jun che intaqowinaq uloq.</seg>
					<seg id='JOH.12.46' type='verse'>In, che in chäj, inpetinaq uloq pa we uwachulew arech ronojel ri kkojon chwech ri in man kkanaj ta kan pa ri qʼequʼmal.</seg>
					<seg id='JOH.12.47' type='verse'>We kʼo jun che kuta ri nutzij, kʼatekʼuriʼ man kukʼaslemaj taj, ri in man kinbʼan ta qʼatojtzij puwiʼ ri areʼ, rumal rech che ri in, man inpetinaq ta che ubʼanik qʼatojtzij puwiʼ we uwachulew xane inpetinaq che ukolik we uwachulew.</seg>
					<seg id='JOH.12.48' type='verse'>Jachin kinukʼyaq ubʼik ri in e ma kukʼaslemaj ta ri nutzij xas kʼo chi riʼ ri kbʼanow qʼatojtzij puwiʼ ri areʼ, ri Tzij che nuyaʼom uchʼobʼik, are riʼ ri kbʼanow na qʼatojtzij puwiʼ ri areʼ pa ri kʼisbʼal qʼij;</seg>
					<seg id='JOH.12.49' type='verse'>rumal rech che ri in, man inchʼawinaq ta pa wech wi ri in, xane are ri Tatxel che ri intaqowinaq uloq ktaqan chwech ri rajawaxik kinbʼij e kinkʼutu ri in;</seg>
					<seg id='JOH.12.50' type='verse'>kʼatekʼuriʼ, ri in wetaʼm che ri upixabʼ ri areʼ, junalik kʼaslemal. Qastzij, ri kintzijoj ri in, jacha ubʼim ri Tatxel chwech jeriʼ utzijoxik kinbʼan ri in».</seg>
				</div>
				<div id='JOH.13' type='chapter'>
					<seg id='JOH.13.1' type='verse'>Chuxeʼ kan ri nimaqʼij rech ri Qʼaxebʼal (Paskuʼa), aretaq chiʼ ri Jesus retaʼm chik che xopan ri ukajbʼal che kel ubʼi pa we uwachulew e kqʼax chuwach ri Utat. Aretaq ri areʼ xeʼuloqʼoqʼej ri eʼuwinaq che ekʼo pa we uwachulew, keʼuloqʼoqʼej ri eʼareʼ chi pa ri ukʼisbʼalil na.</seg>
					<seg id='JOH.13.2' type='verse'>Pa ri waʼim rech ri xqʼeʼqal, aretaq chiʼ ri Kʼaxtokʼ uyaʼom chi pa ri ranimaʼ ri Judas Iskariʼote, ri ukʼojol ri Simon, ri chomanik che kujach na ri areʼ,</seg>
					<seg id='JOH.13.3' type='verse'>aretaq chiʼ ri areʼ retaʼm che ri Tatxel uyaʼom ronojel pa ri uqʼabʼ e che petinaq uloq rukʼ ri Dyos e che ktzalij ubʼi rukʼ ri Dyos,</seg>
					<seg id='JOH.13.4' type='verse'>kwaʼlaj che ri waʼim, kuya kan ri ratzʼyaq, kujatʼij jun suʼt xeʼ upam.</seg>
					<seg id='JOH.13.5' type='verse'>Kʼatekʼuriʼ, kuqeʼj jaʼ pa jun chʼajbʼal e kumajij uchʼajik ri kaqan ri etijoxelabʼ, kʼatekʼuriʼ kusuʼ rukʼ ri jun suʼt che ujatʼim xeʼ upam.</seg>
					<seg id='JOH.13.6' type='verse'>Arechiʼ kopan rukʼ ri Simon-Pedro, ri areʼ kubʼij chrech: «Ajawxel, ¿che at katchʼajow le waqan?».</seg>
					<seg id='JOH.13.7' type='verse'>Ri Jesus kubʼij chrech: «Ri jastaq che kinbʼan in riʼ, ri at, man kachʼobʼ ta ubʼeʼal waʼ kamik riʼ, kachʼobʼ na waʼ chweqʼ kabʼij».</seg>
					<seg id='JOH.13.8' type='verse'>Ri Luʼ kubʼij chrech: «Jayiʼ, man kʼo ta waʼ kachʼaj waʼ we waqan!». Ri Jesus kubʼij chech: «We man kinchʼaj ta ri awaqan, ri at man kʼo ta awechbʼal waʼ wukʼ ri in».</seg>
					<seg id='JOH.13.9' type='verse'>Ri Simon-Pedro kubʼij chrech: «¡Ajawxel, man xuwi ta bʼaʼ ri waqan, xane xoqujeʼ chachʼajaʼ bʼaʼ ri nuqʼabʼ e ri nujolom!».</seg>
					<seg id='JOH.13.10' type='verse'>Ri Jesus kubʼij chrech: «Ri jun che atininaq, man rajawaxik ta chik kuchʼaj ribʼ ri areʼ, ronojel chik chʼajchʼoj. E ri ix ixchʼajchʼoj chik, kʼatekʼut ma iwonojel taj».</seg>
					<seg id='JOH.13.11' type='verse'>Rumal rech, che ri areʼ kuchʼobʼo jachin ri kjachow na ri areʼ; rumal kʼu waʼ kubʼij: «Man iwonojel ta ri ix ixchʼajchʼoj».</seg>
					<seg id='JOH.13.12' type='verse'>Aretaq chiʼ xchʼajtaj ri kaqan rumal ri areʼ e aretaq chiʼ xkojtaj chi ri ratzʼyaq e kʼo chi jumul cho ri mexa, kubʼij chkech: «¿La kichʼobʼo ri xbʼantaj wumal ri in iwukʼ ix?</seg>
					<seg id='JOH.13.13' type='verse'>Ri ix, Ajtij e Ajawxel kixcha chwech e utz ri kibʼij, rumal rech che qastzij in jeriʼ ri in.</seg>
					<seg id='JOH.13.14' type='verse'>Xa jeʼ bʼaʼ, we ri in che in Ajawxel e in Ajtij xinchʼaj ri iwaqan, xoqujeʼ ri ix, rajawaxik che kichʼaj ri iwaqan chbʼil iwibʼ.</seg>
					<seg id='JOH.13.15' type='verse'>Rumal rech che ri in xinya jun kʼambʼal noʼj chiwech, arech, xoqujeʼ ri ix, jeriʼ kibʼano jeʼ jas xinbʼan in chiwech.</seg>
					<seg id='JOH.13.16' type='verse'>Qastzij, qastzij, kinbʼij chiwech ri pataninel man are ta nim chuwach ri rajaw, xoqujeʼ ri taqom uloq, man are ta nim chuwach ri xtaqow uloq ri areʼ.</seg>
					<seg id='JOH.13.17' type='verse'>Ri ix rukʼ che iwetaʼm chi weriʼ, sibʼalaj utz iwech riʼ we kibʼano pa ri ikʼaslemal.</seg>
					<seg id='JOH.13.18' type='verse'>Ri in, ma iwonojel taj kixinbʼij; ri in wetaʼm jachintaq ri xeʼinchaʼo; kʼatekʼut qastzij che rajawaxik kbʼantajik ri tzʼibʼatalik. Ri jun che kutij we nuwaʼ kuwaʼlajisaj ri ukux raqan chwij ri in.</seg>
					<seg id='JOH.13.19' type='verse'>Chi kamik ubʼik kinbʼij weriʼ chiwech chuxeʼ na aretaq chiʼ kkʼulmataj na ri jastaq arech, aretaq chiʼ kkʼulmatajik kixkojonik che IN RIʼ.</seg>
					<seg id='JOH.13.20' type='verse'>Qastzij, qastzij, kinbʼij chiwech, ri jun che kukʼulaj ri jun che kintaq na ubʼi ri in; in riʼ kinukʼulaj kʼatekʼuriʼ, ri jun che kinukʼulaj ri in, are kukʼulaj ri jun che intaqowinaq uloq».</seg>
					<seg id='JOH.13.21' type='verse'>Aretaq chiʼ ri Jesus xubʼij weriʼ, xpe kʼax pa ri ruxlabʼal, tekʼuriʼ kubʼij: «Qastzij, qastzij, kinbʼij chiwech, jun chixoʼl ri ix kinjachow na ri in».</seg>
					<seg id='JOH.13.22' type='verse'>Ri etijoxelabʼ kkikaʼyej kibʼ chkixoʼl, man ketaʼm taj jachin ri kbʼixik.</seg>
					<seg id='JOH.13.23' type='verse'>Jun chkech ri eʼutijoxelabʼ, qʼoyol chuwach ukʼuʼx ri Jesus, ri jun che sibʼalaj loq chuwach ri Jesus.</seg>
					<seg id='JOH.13.24' type='verse'>Ri Simon Pedro kubʼan jun kʼutbʼal chrech e kubʼij chrech: «Chataʼ ukoq chrech ¿jachin ri tajin kubʼij?».</seg>
					<seg id='JOH.13.25' type='verse'>Ri areʼ kuqʼoybʼaʼ ukoq ribʼ cho ri uwo ukʼuʼx ri Jesus, kʼatekʼuriʼ kubʼij chrech: «Ajawxel, ¿jachin kʼuriʼ ri jun riʼ?».</seg>
					<seg id='JOH.13.26' type='verse'>Ri Jesus kubʼij: «Are ri jun che kinya na ri wa chrech che kinrubʼ na pa ri qʼutum». Kurubʼ ri wa pa ri qʼutum, kʼatekʼuriʼ, kuya chrech ri Judas, che ukʼojol ri Simon Iskariʼote.</seg>
					<seg id='JOH.13.27' type='verse'>Kʼatekʼuriʼ, rukʼ ri chʼaqap wa xya chrech, chanim kok ri Satanas pa ri areʼ. Ri Jesus kubʼij chrech: «Ri kabʼan na, chi aninaq chabʼanaʼ».</seg>
					<seg id='JOH.13.28' type='verse'>Kʼatekʼut, man kʼo ta jun chkech ri uwinaq kchʼobʼowik jasche kubʼij weriʼ chrech ri areʼ.</seg>
					<seg id='JOH.13.29' type='verse'>Rumal neʼ che rukʼ ri Judas kʼo wi ri pwaq, ekʼo jujun kkichomaj che ri Jesus tajin kubʼij chrech: «Chaloqʼoʼ ri jastaq che rajawaxik chqech pa ri nimaqʼij», on xaneʼ kʼo kuya chkech ri emebʼaʼibʼ.</seg>
					<seg id='JOH.13.30' type='verse'>Aretaq chiʼ ktijtajik ri wa rumal, xas chanim kel ubʼik. Aretaq chiʼ weriʼ, chʼaqʼabʼ nakʼut.</seg>
					<seg id='JOH.13.31' type='verse'>Aretaq chiʼ kel ubʼi ri areʼ, ri Jesus kubʼij: «Kamik riʼ, qʼijilam ri Ukʼojol ri achi kʼatekʼuriʼ, ri Dyos qʼijilam pa ri areʼ.</seg>
					<seg id='JOH.13.32' type='verse'>We ri Dyos qʼijilam pa ri areʼ ri Dyos, xoqujeʼ kuqʼijilaj na ri areʼ chi pa ri areʼ, e chi aninaq riʼ kuqʼijilaj na.</seg>
					<seg id='JOH.13.33' type='verse'>Ixwalkʼuwaʼl qʼatalik chik che ri in, in kʼo iwukʼ. Ri ix kinitzukuj na riʼ, kʼatekʼuriʼ, jeʼ jas xinbʼij chkech ri eʼajjudiʼo: che jawijeʼ kinbʼe wi ri in, ri ix man kuya taj kixbʼek</seg>
					<seg id='JOH.13.34' type='verse'>Ri in kinya jun kʼakʼ pixabʼ chiwech: Chiloʼoqʼej chbʼil taq iwibʼ; jeʼ jas ixinloqʼoqʼem ri in jeriʼ chiloqʼoqʼej chbʼil taq iwibʼ ri ix.</seg>
					<seg id='JOH.13.35' type='verse'>E rukʼ weriʼ, konojel winaq kkil na riʼ che ri ix, ix nutijoxelabʼ: we ri ix, rukʼ ronojel ikʼuʼx kʼo ri iloqʼoqʼebʼal chbʼil taq iwibʼ».</seg>
					<seg id='JOH.13.36' type='verse'>Ri Simon Pedro kubʼij chrech: «Ajawxel, ¿jawijeʼ katbʼe wi?». Ri Jesus kubʼij chrech: «Jawijeʼ ri kinbʼe wi ri in, ri at man kuya taj kinaterneʼbʼej bʼi pa we uchanim riʼ; kʼatekʼut, kinaterneʼbʼej na riʼ pa jun qʼij chi apanoq».</seg>
					<seg id='JOH.13.37' type='verse'>Ri Luʼ kubʼij chrech: «¿Jasche man kuya taj katinterneʼbʼej pa we uchanim riʼ? Ri in kinya kan riʼ ri nukʼaslemal rech toqʼobʼisabʼal awach ri at».</seg>
					<seg id='JOH.13.38' type='verse'>Ri Jesus kubʼij: «¿Che kaya kanoq ri akʼaslemal ri at arech katoqʼobʼisaj nuwach ri in? Qastzij, qastzij kinbʼij chawech, che aretaq chiʼ majoʼq koqʼ ri amaʼ ekʼ, ri at oxmul chik abʼim che man awetaʼm ta nuwach».</seg>
				</div>
				<div id='JOH.14' type='chapter'>
					<seg id='JOH.14.1' type='verse'>«¡Mubʼan kebʼ ikʼuʼx, mubʼan kʼax iwanimaʼ! Ri ix che kixkojon chrech ri Dyos, xoqujeʼ chixkojon chwech ri in.</seg>
					<seg id='JOH.14.2' type='verse'>Pa ri rachoch ri Nutat, kʼo kʼyalaj taq kʼolibʼal ja, weta mata kʼolik, xinbʼij neriʼ chiwech; ri in kinbʼe che usukʼumaxik jun ikʼolbʼal.</seg>
					<seg id='JOH.14.3' type='verse'>Kʼatekʼuriʼ aretaq chiʼ inbʼenaq chik e sukʼumatajinaq chi ri jun kʼolbʼal, kintzalij chi na uloq kʼatekʼuriʼ kixinkʼam bʼi wukʼ, arech, jelaʼ jawijeʼ inkʼo wi ri in xoqujeʼ ri ix, ix kʼo chilaʼ.</seg>
					<seg id='JOH.14.4' type='verse'>Kʼatekʼuriʼ, ri kʼolbʼal jawijeʼ kinbʼe wi ri in, ri ix iwetaʼm ri bʼe».</seg>
					<seg id='JOH.14.5' type='verse'>Ri Max kubʼij chrech: «Ajawxel, ri uj man qetaʼm taj jawijeʼ katbʼe wi ri at. ¿La qetaʼm kʼuriʼ ri bʼe?».</seg>
					<seg id='JOH.14.6' type='verse'>Ri Jesus kubʼij chrech: «In ri in Bʼe, in ri in Saqalajtzij e in ri in Kʼaslemal. Man kʼo ta jun kbʼe chuwach ri Tatxel, wema wumal ri in.</seg>
					<seg id='JOH.14.7' type='verse'>Ri ix, we iwetaʼm nuwach in, xoqujeʼ iwetaʼm uwach riʼ ri Nutat; chi kamik riʼ iwetaʼm chi uwach e iwilom chi uwach ri areʼ».</seg>
					<seg id='JOH.14.8' type='verse'>Ri Aliʼp kubʼij chrech: «Ajawxel, chakʼutuʼ ri Tatxel chqawach e kubʼan na kʼuriʼ chqech».</seg>
					<seg id='JOH.14.9' type='verse'>Ri Jesus kubʼij chrech: «Aliʼp, ¿jumpa qʼij chi neʼ in kʼo iwukʼ, kʼatekʼuriʼ man awetaʼm ta nuwach? Ri jun che xinril ri in, rilom chi uwach ri Tatxel. ¿Jas kʼu che kakochʼo kabʼij: «Chakʼutuʼ ri Tatxel chqawach?».</seg>
					<seg id='JOH.14.10' type='verse'>¿La man kakoj taj che ri in, in kʼo pa ri Tatxel, tekʼuriʼ, ri Tatxel kʼo pa ri in? Ri jetaq tzij che kinbʼij in chiwech, man kinbʼij taj xaq pa wech wi ri in, e ri Tatxel che jeqel wukʼ ri in, are areʼ kbʼanow ri chak.</seg>
					<seg id='JOH.14.11' type='verse'>¡Chixkojon bʼaʼ chwech! Ri in, in kʼo pa ri Tatxel, kʼatekʼuriʼ ri Tatxel kʼo pa ri in, wema kixkojon chwech, chixkojon neʼ kneʼbʼaʼ xuwi rumal we chak riʼ.</seg>
					<seg id='JOH.14.12' type='verse'>Qastzij, qastzij, kinbʼij chiwech, ri jun che kkojon chwech ri in xoqujeʼ kubʼan na riʼ ri areʼ, ri chak che kinbʼan ri in, kʼatekʼuriʼ, kubʼan na nimalaj chak chi na chuwach we chak riʼ, rumal rech che ri in kinbʼe na chuwach ri Tatxel.</seg>
					<seg id='JOH.14.13' type='verse'>Kʼatekʼuriʼ, ronojel ri kikʼomij ri ix pa ri nubʼiʼ ri in, ri in xas kinbʼan na arech, ri Tatxel kqʼijilaxik pa ri Kʼojolxel.</seg>
					<seg id='JOH.14.14' type='verse'>We kʼo jun jas uwach kikʼomij pa ri nubʼiʼ, ri in kinbʼan na riʼ weriʼ.</seg>
					<seg id='JOH.14.15' type='verse'>We kiniloqʼoqʼej ri ix, kikʼol riʼ ri nupixabʼ;</seg>
					<seg id='JOH.14.16' type='verse'>kʼatekʼuriʼ, kinchʼaw na rukʼ ri Tatxel e kuya na riʼ chiwech jun chik Ajtoʼl iwech arech kʼo ri areʼ iwukʼ ronojel taq qʼij,</seg>
					<seg id='JOH.14.17' type='verse'>ri Uxlabʼxel rech ri saqalajtzij che ri uwachulew man kkowin ta chrech ukʼulaxik, rumal rech che man kril taj e man retaʼm ta uwach. Kʼatekʼut, ri ix iwetaʼm uwach ri areʼ, rumal rech che jeqelik iwukʼ ri ix.</seg>
					<seg id='JOH.14.18' type='verse'>Ri in, man ixminoribʼ taj kixinya kanoq. Kinpe chi na uloq iwukʼ.</seg>
					<seg id='JOH.14.19' type='verse'>Man naj ta chik, ri uwachulew man kril ta chi nuwach. Kʼatekʼut, ri ix kiniwil na, rumal rech che ri in kʼo ri nukʼaslemal e xoqujeʼ ri ix kkʼojiʼ ri ikʼaslemal.</seg>
					<seg id='JOH.14.20' type='verse'>Pa ri jun qʼij riʼ ri ix kiwetaʼmaj riʼ che ri in in kʼo pa ri Nutat e ri ix, ix kʼo pa ri in e ri in in kʼo pa ri ix.</seg>
					<seg id='JOH.14.21' type='verse'>Ri jun che kʼo ri nupixabʼ rukʼ e kukʼolo, are riʼ ri jun riʼ che kinuloqʼoqʼej; kʼatekʼuriʼ, ri jun che kinuloqʼoqʼej ri in, ri Nutat kuloqʼoqʼej na riʼ ri areʼ; kʼatekʼuriʼ, ri in kinloqʼoqʼej na ri areʼ, e kinqʼalajisaj na wibʼ chuwach ri areʼ».</seg>
					<seg id='JOH.14.22' type='verse'>Ri Judas –che man are ta ri Iskariʼote– kubʼij chrech: «Ajawxel, ¿jasche, che kaqʼalajisaj na awibʼ chqawach uj e man are ta kaqʼalajisaj awibʼ chuwach ri uwachulew?».</seg>
					<seg id='JOH.14.23' type='verse'>Ri Jesus kubʼij chrech: «We jun winaq kinuloqʼoqʼej kukʼol na riʼ ri nutzij e ri Nutat kuloqʼoqʼej na riʼ ri areʼ kʼatekʼuriʼ kujpe na riʼ rukʼ e kqabʼan qachoch riʼ pa ri areʼ.</seg>
					<seg id='JOH.14.24' type='verse'>Ri jun che man kinuloqʼoqʼej taj, man kukʼol ta ri nutzij; kʼatekʼuriʼ, ri tzij che kitatbʼej, man wech ta ri in, xane utzij ri Tatxel che intaqowinaq uloq.</seg>
					<seg id='JOH.14.25' type='verse'>Xinbʼij weriʼ chiwech aretaq chiʼ in kʼo iwukʼ.</seg>
					<seg id='JOH.14.26' type='verse'>Kʼatekʼut, ri Ajtoʼl iwech, ri Tyoxlaj Uxlabʼxel, che kutaq na uloq ri Tatxel pa ri nubʼiʼ ri areʼ kukʼut na riʼ ronojel ri jastaq chiwach, kʼatekʼuriʼ, kunaʼtisaj na riʼ chiwech ronojel ri nutzij nubʼim chiwech.</seg>
					<seg id='JOH.14.27' type='verse'>Kinya kan ri nimalaj utzil chiwech; ri utzil wech in kinya chiwech; man jeriʼ ta uyaʼik kinbʼano jeʼ jas uyaʼik kubʼan ri uwachulew. Mubʼan kʼax ri iwanimaʼ, mubʼan kebʼ ikʼuʼx, mixibʼij iwibʼ.</seg>
					<seg id='JOH.14.28' type='verse'>Ri ix itom ri jastaq che xinbʼij chiwech: Ri in kinbʼe na, kʼatekʼuriʼ kinpe chi na jumul iwukʼ. Weta kiniloqʼoqʼej ri ix, kixkiʼkotik na laʼ che kinbʼe rukʼ ri Tatxel, rumal rech che ri Tatxel are nim chnuwach ri in.</seg>
					<seg id='JOH.14.29' type='verse'>Kʼatekʼuriʼ, ri in kinbʼij weriʼ chiwech kamik riʼ, aretaq chiʼ majoʼq kkʼulmataj weriʼ, arech, aretaq chiʼ kkʼulmatajik, kixkojonik.</seg>
					<seg id='JOH.14.30' type='verse'>Kamik riʼ man kintzijoj ta chi kʼi jastaq iwukʼ, rumal rech che petinaq chi uloq ri unimal we uwachulew riʼ; panuwiʼ ri in man kʼo ta jun ukowinem.</seg>
					<seg id='JOH.14.31' type='verse'>Arech, che ri uwachulew kretaʼmaj che ri in kinloqʼoqʼej ri Tatxel, e che ri in kinbʼano jeriʼ jacha inutaqom uloq ri Tatxel chrech. ¡Chixtakʼaloq! ¡Chujel ubʼik!</seg>
				</div>
				<div id='JOH.15' type='chapter'>
					<seg id='JOH.15.1' type='verse'>«In ri in qas ucheʼal uva e are ri Nutat ri ajchak pa ri ulew.</seg>
					<seg id='JOH.15.2' type='verse'>Ronojel ri taq uqʼabʼ, che man kuya ta uwach pa ri in, kuchoy ubʼi ri areʼ, kʼatekʼuriʼ, ronojel uqʼabʼ, che kuya uwach kujosqʼij, arech kuya chi na nikʼaj taq uwach.</seg>
					<seg id='JOH.15.3' type='verse'>Ri ix, ix josqʼim taq uqʼabʼ chik xas rumal ri tzij che nubʼim chik chiwech.</seg>
					<seg id='JOH.15.4' type='verse'>Chixjeqel pa ri in, jeriʼ jas nujeqebʼam wibʼ ri in pa ri ix. Jeriʼ jas ri jun uqʼabʼ cheʼ, che man kkowin taj kuya uwach pa utukel wi we man jeqel ta pa ri ucheʼal uva, xoqujeʼ jeriʼ ri iwech ri ix wema kixjeqiʼ pa ri in.</seg>
					<seg id='JOH.15.5' type='verse'>In ri in ucheʼal uva; ix ri ix uqʼabʼ. Ri jun che kjeqiʼ pa ri in e ri in che kinjeqiʼ pa ri areʼ ri jun riʼ kuya sibʼalaj taq uwach; we man ix jeqel ix pa ri in, man kʼo ta jun jas uwach kixkowinik kibʼano.</seg>
					<seg id='JOH.15.6' type='verse'>We kʼo jun winaq man kjeqiʼ ta pa ri in kkʼyaq ubʼik, jeʼ jas ukʼyaqik ubʼi ri jun uqʼabʼ cheʼ e kchaqiʼjirik; kʼatekʼuriʼ, kmol ubʼik, kkʼyaq pa ri qʼaqʼ e kkʼatik.</seg>
					<seg id='JOH.15.7' type='verse'>Ri ix, we kixjeqiʼ pa ri in e kjeqiʼ ri nutzij pa ri iwanimaʼ ri ix, chitaʼ bʼaʼ ri jastaq che kiwaj ri ix, kʼatekʼuriʼ, kyaʼtaj na riʼ chiwech ri ix.</seg>
					<seg id='JOH.15.8' type='verse'>Ri uqʼijil ri Nutat are riʼ che ri ix kiya sibʼalaj iwach e che ri ix, ix nutijoxelabʼ.</seg>
					<seg id='JOH.15.9' type='verse'>Jeriʼ jas nuloqʼoqʼexik ubʼanom ri Tatxel, xoqujeʼ jeriʼ iloqʼoqʼexik ri ix nubʼanom ri in. Chixjeqel bʼaʼ pa ri loqʼoqʼebʼal nukʼuʼx.</seg>
					<seg id='JOH.15.10' type='verse'>Ri ix, we kikʼol ri nupixabʼ, kixjeqiʼ riʼ pa ri loqʼoqʼebʼal nukʼuʼx, jeriʼ jas ukʼolik nubʼanom ri in ri upixabʼ ri Nutat e injeqel pa ri uloqʼoqʼebʼal ukʼuʼx ri areʼ.</seg>
					<seg id='JOH.15.11' type='verse'>Ri in kinbʼij weriʼ chiwech arech ri nukiʼkotemal kkʼojiʼ pa ri iwanimaʼ ri ix e ktzʼaqatik ri utzalaj ikiʼkotemal.</seg>
					<seg id='JOH.15.12' type='verse'>Are waʼ we nupixabʼ ri in: chiloqʼoqʼej bʼaʼ chbʼil taq iwibʼ ri ix jeriʼ jas iloqʼoqʼexik nubʼanom in.</seg>
					<seg id='JOH.15.13' type='verse'>Man kʼo ta jun winaq kʼo nimalaj loqʼoqʼebʼal ukʼuʼx chuwach ri jun winaq che kuya ri ukʼaslemal rumal kech ri erajchʼabʼeʼn.</seg>
					<seg id='JOH.15.14' type='verse'>Ri ix, ix wajchʼabʼeʼn, we kibʼano ri jastaq che kintaqan chiwech.</seg>
					<seg id='JOH.15.15' type='verse'>Kamik riʼ, ix nupataninel man kincha ta chik chiwech rumal rech che ri ajpataninel man retaʼm taj ri jastaq kubʼan ri rajaw; ri ix, ix wajchʼabʼeʼn inchoʼqinaq chiwech rumal rech che ronojel ri tzij nutom rukʼ ri Nutat, nukʼutum chiwach.</seg>
					<seg id='JOH.15.16' type='verse'>Man ix taj ri xinichaʼo; xane in xixinchaʼo, kʼatekʼuriʼ, kixintaq ubʼik arech ri ix kixbʼek e kiyaʼa iwach kʼatekʼuriʼ kjeqiʼ ri iwach, xa jekʼuriʼ ronojel ri jas uwach kita chrech ri Tatxel pa ri nubʼiʼ ri in kuya chiwech.</seg>
					<seg id='JOH.15.17' type='verse'>Ri kintaqan in chiwech Are weriʼ, ri ix chiloqʼoqʼej bʼaʼ chbʼil taq iwibʼ.</seg>
					<seg id='JOH.15.18' type='verse'>We ri uwachulew kretzelaj iwach ri ix, chiwetaʼmaj che are nabʼe retzelam chi nuwach in majoʼq kretzelaj iwach ri ix.</seg>
					<seg id='JOH.15.19' type='verse'>Weta ri ix, ix rech ri uwachulew, ri uwachulew kuloqʼoqʼej na kʼuriʼ ri jastaq rech; kʼatekʼut, rumal rech che ri ix, man ix rech ta ri uwachulew ri in, aretaq xixinsikʼij, ixwesam cho ri uwachulew rumal kʼu weriʼ, ri uwachulew kretzelaj iwach.</seg>
					<seg id='JOH.15.20' type='verse'>Chinaʼtaj ri Tzij ri nubʼim chiwech: Ri pataninel man are ta nim chuwach ri rajaw. We xinkoqataj ri in, xoqujeʼ kixkoqataj na ri ix; we xkinikʼoj rij ri nutzij ri in, xoqujeʼ kkinikʼoj na rij riʼ ri itzij ri ix.</seg>
					<seg id='JOH.15.21' type='verse'>Kʼatekʼut, ronojel waʼ weriʼ, kkibʼan na waʼ chiwech rumal ri nubʼiʼ ri in, rumal rech che man ketaʼm ta uwach ri jun che intaqowinaq uloq ri in.</seg>
					<seg id='JOH.15.22' type='verse'>Weta mata xinpe ri in e mata xeʼinchʼabʼej, ri eʼareʼ man kʼo ta jun kimak riʼ: kʼatekʼut, we kamik riʼ man kuya taj kkesaj kibʼ chuwach ri kimak.</seg>
					<seg id='JOH.15.23' type='verse'>Ri jun che kretzelaj nuwach ri in, xoqujeʼ kretzelaj uwach ri Nutat.</seg>
					<seg id='JOH.15.24' type='verse'>Weta mata xinbʼan ri chak chkiwach che man kʼo ta jun chik bʼanowinaq chkiwach, ri eʼareʼ, man kʼo ta jun kimak riʼ; kʼatekʼut, kamik riʼ kilom chik kʼatekʼuriʼ kketzelaj qawach, ri in e ri Nutat.</seg>
					<seg id='JOH.15.25' type='verse'>Kʼatekʼut, weriʼ, rumal arech qastzij kbʼantajik ri tzij tzʼibʼatalik pa ri kipixabʼ ri eʼareʼ: Xketzelaj nuwach, kʼatekʼuriʼ man kʼo ta jas rumal rech.</seg>
					<seg id='JOH.15.26' type='verse'>Aretaq chiʼ kpe na ri Ajtoʼl iwech che kintaq na uloq ri in chi rukʼ uloq ri Tatxel ri Uxlabʼxel rech ri saqalaj tzij, che petinaq uloq rukʼ ri Tatxel, ri areʼ kubʼan na utzalaj qʼatojtzij panuwiʼ ri in.</seg>
					<seg id='JOH.15.27' type='verse'>Kʼatekʼut, xoqujeʼ ri ix kibʼan na qʼatojtzij panuwiʼ ri in rumal rech che ri ix, ix kʼo iwukʼ chi pa ri umajibʼal uloq.</seg>
				</div>
				<div id='JOH.16' type='chapter'>
					<seg id='JOH.16.1' type='verse'>«Xinbʼij weriʼ chiwech arech man kʼo ta kʼax kinaʼ pa ri iwanimaʼ.</seg>
					<seg id='JOH.16.2' type='verse'>Kixkikʼyaq na uloq riʼ pa ri taq ukʼolbʼal chʼabʼal. Kʼatekʼuriʼ, xoqujeʼ kpe na riʼ ri jun kajbʼal che ri jun kixukamisaj na, kuchomaj che kubʼan jun tabʼal toqʼobʼ chech ri Dyos.</seg>
					<seg id='JOH.16.3' type='verse'>Tekʼuriʼ, kkibʼan waʼ weriʼ rumal rech che man ketaʼmam ta uwach ri Tatxel e man ketaʼmam ta nuwach ri in.</seg>
					<seg id='JOH.16.4' type='verse'>(a) Xinbʼij weriʼ chiwech ri ix, arech, aretaq chiʼ kpe ri kajbʼal knaʼtaj chiwech, che ri in nubʼim chik chiwech. (4b) «Man xinbʼij ta weriʼ chiwech pa ri umajibʼal uloq, rumal rech che ri in, in kʼo iwukʼ.</seg>
					<seg id='JOH.16.5' type='verse'>Kʼatekʼut, ri ukamik kintzalij bʼi rukʼ ri Jun che xintaqow uloq, kʼatekʼuriʼ, man kʼo ta jun chiwech ri ix kuta chwech: “¿Jawijeʼ katbʼe wi?”.</seg>
					<seg id='JOH.16.6' type='verse'>Xane rumal rech che xinbʼij weriʼ chiwech sibʼalaj kʼax kinaʼ pa le iwanimaʼ.</seg>
					<seg id='JOH.16.7' type='verse'>Kʼatekʼut, ri in kinbʼij ri saqalajtzij chiwech: are utz chiwech che kinel ubʼi ri in; rumal rech che wema kinbʼe ubʼi ri in, man kpe ta riʼ ri Ajtoʼl iwech iwukʼ; kʼatekʼut, we kinbʼe ubʼik, ri in, kintaq na uloq ri areʼ chiwech.</seg>
					<seg id='JOH.16.8' type='verse'>Kʼatekʼuriʼ, aretaq chiʼ kpe ri areʼ, kukʼut na riʼ chuwach ri uwachulew jachike ri itzel, ri makaj, jachike ri sukʼil jachike ri qʼatbʼal tzij,</seg>
					<seg id='JOH.16.9' type='verse'>jachike ri makaj rumal rech che man kixkojon ta chwech;</seg>
					<seg id='JOH.16.10' type='verse'>jachike ri sukʼil rumal rech che ri in kinbʼe ubʼi rukʼ ri Tatxel kʼatekʼuriʼ, ma kiniwil ta chiʼ nuwach riʼ;</seg>
					<seg id='JOH.16.11' type='verse'>jachike ri qʼatojtzij, rumal rech che ri unimal we uwachulew riʼ xbʼantaj ri qʼatojtzij chrij ri areʼ.</seg>
					<seg id='JOH.16.12' type='verse'>Kamik riʼ, kʼo na kʼi jastaq che rajawaxik kinbʼij ri in chiwech, kʼatekʼut, ri ix man kixkowin ta che uchʼobʼik, che ukʼamik ubʼi weriʼ kamik riʼ.</seg>
					<seg id='JOH.16.13' type='verse'>Kʼatekʼut, aretaq chiʼ kpe na ri areʼ, ri Ruxlabʼal ri saqalaj tzij, kukʼam na ibʼe riʼ chi pa ri tzʼaqat saqalaj tzij; rumal rech che man kchʼaw ta riʼ xaq pa rech wi ri areʼ, xane kuya ubʼixik riʼ, ri jastaq che kutaʼo, kʼatekʼuriʼ, kuya ubʼixik riʼ chiwach ri ix ri jastaq che kpe na.</seg>
					<seg id='JOH.16.14' type='verse'>Ri are kuya na riʼ ri nuqʼijil chwech rumal rech che, kyaʼ taj na chech ri jastaq che wech ri in kʼatekʼuriʼ, kuya ubʼixik riʼ chiwach ri ix.</seg>
					<seg id='JOH.16.15' type='verse'>Ronojel ri jastaq kʼo rukʼ ri Nutat, kʼo wukʼ ri in. Rumal kʼu waʼ weriʼ, ri in xinbʼij: Kyaʼ taj na chrech ri jastaq che wech ri in kʼatekʼuriʼ, kuyaʼ ubʼixik riʼ ri areʼ chiwach ri ix.</seg>
					<seg id='JOH.16.16' type='verse'>«Ma naj ta chik, kʼatekʼuriʼ man kiwil ta chi nuwach waʼ, kʼatekʼuriʼ, man naj ta chi kʼuriʼ kiwil chi na nuwach riʼ».</seg>
					<seg id='JOH.16.17' type='verse'>Kʼatekʼuriʼ, ejujun chkixoʼl ri eʼutijoxelabʼ kkibʼij chbʼil kibʼ: «¿Jas lo waʼ we kubʼij chqech: “ma naj ta chik, kʼatekʼuriʼ ma kiwil ta chi nuwach wa, kʼatekʼuriʼ, ma naj ta chi kʼuriʼ kiwil chi na nuwach riʼ”, e “Ri in kinbʼe ubʼi rukʼ ri Tatxel?”».</seg>
					<seg id='JOH.16.18' type='verse'>Kkibʼij: «¿Jas kʼu riʼ man naj ta chik? Ma qetaʼm taj jastaq ri kraj kubʼij ri areʼ».</seg>
					<seg id='JOH.16.19' type='verse'>Ri Jesus kuchʼobʼo che kkaj kkita chrech ri areʼ, kʼatekʼuriʼ, kubʼij chkech: «Ri ix kikʼotkʼaʼ ichiʼ chixoʼl puwiʼ ri jastaq che xinbʼij chiwech: “Man naj ta chik, kʼatekʼuriʼ man kiwil ta chi nuwach waʼ, kʼatekʼuriʼ, man naj ta chi kʼuriʼ kiwil chi na nuwach riʼ”.</seg>
					<seg id='JOH.16.20' type='verse'>Qastzij, qastzij kinbʼij chiwech, che ri ix kixoqʼ na riʼ e kikʼis na ikʼuʼx riʼ, kʼatekʼuriʼ, ri uwachulew sibʼalaj kkiʼkot na riʼ; ri ix kixbʼison na riʼ, kʼatekʼut, ri ibʼisobʼal kkʼextaj na riʼ pa nimalaj kiʼkotemal.</seg>
					<seg id='JOH.16.21' type='verse'>Ri ixoq, aretaq chiʼ majoʼq kril uwach ri ral, kbʼisonik rumal rech che xopan ri ukajbʼal; kʼatekʼut, aretaq chiʼ xiltaj uwach ri akʼal, man knaʼtaj ta chi ri kʼax chrech rumal ri nimalaj kiʼkotemal che xiltaj uwach jun winaq chuwachulew.</seg>
					<seg id='JOH.16.22' type='verse'>Xoqujeʼ, ri ix kixbʼison we uchanim riʼ kʼatekʼut, kixinwil chi na jumul waʼ, kʼatekʼuriʼ pa jun nimalaj kiʼkotemal kkʼojiʼ wi riʼ ri iwanimaʼ kʼatekʼuriʼ, ri ikiʼkotemal, man kʼo ta jun riʼ kresaj ubʼi chiwech.</seg>
					<seg id='JOH.16.23' type='verse'>Pa we jun Qʼij riʼ, ri ix man kʼo ta jun jas uwach kita riʼ chwech ri in. Qastzij, qastzij, kinbʼij weriʼ chiwech, ri jas uwach che kita na chrech ri Tatxel, kuya na riʼ ri areʼ chiwech pa ri nubʼiʼ ri in.</seg>
					<seg id='JOH.16.24' type='verse'>E chi kamik riʼ, ri ix ma kʼo ta jun jas uwach itom pa ri nubʼiʼ ri in chitaʼ bʼaʼ jun jas uwach kʼatekʼuriʼ kyaʼtaj na riʼ, arech qas tzʼaqatlaj ri ikiʼkotemal.</seg>
					<seg id='JOH.16.25' type='verse'>Ronojel weriʼ, nubʼim chiwech pa kʼambʼal tzij. Petinaq ri kajbʼal jawijeʼ man kinbʼij ta chik chiwech rukʼ kʼambʼal tzij xane pa saqil ri kintzijoj na riʼ ri Tatxel chiwech.</seg>
					<seg id='JOH.16.26' type='verse'>Pa we jun qʼij riʼ, ri ix kita na jun jas uwach riʼ pa ri nubʼiʼ ri in kʼatekʼuriʼ, man kinbʼij ta chiwech che kinchʼaw na piwiʼ rukʼ ri Tatxel,</seg>
					<seg id='JOH.16.27' type='verse'>rumal rech che xas are ri Tatxel kixuloqʼoqʼej, rumal rech che ri ix kiniloqʼoqʼej ri in e kixkojonik che ri in xinel uloq xas rukʼ ri Dyos.</seg>
					<seg id='JOH.16.28' type='verse'>Xinel uloq xas rukʼ ri Tatxel, kʼatekʼuriʼ, xinpe uloq pa ri uwachulew. Ukamik riʼ kinel ubʼi pa we uwachulew, kʼatekʼuriʼ, kinbʼe ubʼi rukʼ ri Tatxel».</seg>
					<seg id='JOH.16.29' type='verse'>Ri eʼutijoxelabʼ kkibʼij chrech: «¡Kamik riʼ utz katchʼawik, kʼatekʼuriʼ, man kʼo ta jun kʼambʼal tzij kabʼij!</seg>
					<seg id='JOH.16.30' type='verse'>Ukamik riʼ, ri uj qetaʼm che ri at awetaʼm ronojel jas uwach, kʼatekʼuriʼ, man rajawaxik taj che kʼo jun jas uwach kqata chawech. Rukʼ weriʼ kqakojo che atelnaq uloq rukʼ ri Dyos».</seg>
					<seg id='JOH.16.31' type='verse'>Ri Jesus kubʼij chkech: «¿La kixkojon chwech in ukamik riʼ?</seg>
					<seg id='JOH.16.32' type='verse'>Petinaq ri kajbʼal –tekʼuriʼ xopanik riʼ– che ri ix xaq jawijeʼ riʼ kijabʼuj na iwibʼ e chijujunal pa itukel kixbʼek tekʼuriʼ, xaq nutukel riʼ kiniya kanoq. Kʼatekʼut, ri in man nutukel taj in kʼolik: ri Tatxel kʼo wukʼ ri in.</seg>
					<seg id='JOH.16.33' type='verse'>Xinbʼij chiwech we jastaq riʼ, arech kʼo iwukʼ ri nimalaj wutzil ri in. Pa we uwachulew, ri ix kkʼojiʼ na sibʼalaj kʼax chiwach. Kʼatekʼut, ¡chixkowir bʼaʼ! Ri in xinchʼakan puwiʼ ri uwachulew».</seg>
				</div>
				<div id='JOH.17' type='chapter'>
					<seg id='JOH.17.1' type='verse'>Jeriʼ kchʼaw ri Jesus, kʼatekʼuriʼ kkaʼy chikaj e kubʼij: «Nutat, xpe ri kajbʼal: chayaʼa bʼaʼ ri uqʼijil ri Akʼojol arech ri Akʼojol kuyaʼ ri aqʼijil ri at,</seg>
					<seg id='JOH.17.2' type='verse'>kʼatekʼuriʼ, ri kowinem che xaya at chrech ri areʼ puwiʼ konojel winaq chuya bʼaʼ ri junalik kʼaslemal chkech konojel ri winaq che xeʼaya at chrech ri areʼ!</seg>
					<seg id='JOH.17.3' type='verse'>Are wa ri junalik kʼaslemal: che ri eʼareʼ ketaʼmaj awach ri at ri at che at xuwi chi qastzij Dyos e ri jun che ataqom uloq at, Jesus-Kristo.</seg>
					<seg id='JOH.17.4' type='verse'>Ri in nuyaʼom ri aqʼijil ri at waral chuwachulew, rumal rech che utz ubʼanik ri chak nubʼanom ri xaya chwech arech kinbʼano.</seg>
					<seg id='JOH.17.5' type='verse'>Kʼatekʼuriʼ, kamik riʼ, Nutatxel chayaʼa bʼaʼ ri nuqʼijil awukʼ ri at, rukʼ ri nuqʼijil che kʼolik aretaq in kʼo awukʼ chaxkut, aretaq chiʼ majaʼ kmajtaj we uwachulew choqʼijsaq.</seg>
					<seg id='JOH.17.6' type='verse'>Nuqʼalajisam ri abʼiʼ chkiwach ri winaq, che ri xeʼakʼam ukoq cho ri uwachulew arech xeʼaya chwech ri in. Ri eʼareʼ eʼawech ri at, kʼatekʼuriʼ, ri at xeʼaya chwech ri in, e xkikʼol ri atzij.</seg>
					<seg id='JOH.17.7' type='verse'>Kamik riʼ ketaʼm chik che ronojel ri xaya chwech, petinaq chi awukʼ ri at;</seg>
					<seg id='JOH.17.8' type='verse'>rumal rech ri jetaq tzij che xaya chwech ri in, xinya chkech ri areʼ kʼatekʼuriʼ xkikʼulaj e qastzij xkikʼam uqʼabʼ che ri in xas awukʼ inelnaq uloq, e xkikojo che at ri inataqom uloq.</seg>
					<seg id='JOH.17.9' type='verse'>Pakiwiʼ ri eʼareʼ kinchʼaw chawech man kinchʼaw ta puwiʼ ri uwachulew, xane kinchʼaw pakiwiʼ ri xeʼaya at chwech rumal rech che eʼawech ri at,</seg>
					<seg id='JOH.17.10' type='verse'>kʼatekʼuriʼ, ronojel ri jastaq uwach che wech ri in, awech ri at e ronojel ri jastaq uwach che awech at, wech ri in e ri in, inqʼijilam pa ri eʼareʼ.</seg>
					<seg id='JOH.17.11' type='verse'>Ri ukamik riʼ, ri in ma kinkanaj ta kan cho we uwachulew; kʼatekʼut, ri eʼareʼ chi ekʼo cho we uwachulew, kʼatekʼuriʼ, ri in kinbʼe awukʼ. Tyoxlaj Nutatxel, ri xeʼaya chwech, cheʼakoloʼ bʼaʼ pa ri abʼiʼ, arech junam kiwach ri eʼareʼ, uj jacha ri uj.</seg>
					<seg id='JOH.17.12' type='verse'>Aretaq chiʼ in kʼo in kukʼ ri eʼareʼ, ri in xeʼinkʼolo pa ri abʼiʼ ri at ri eʼayaʼom chwech. Enuchajin ri eʼareʼ, kʼatekʼuriʼ man kʼo ta jun chkech ri eʼareʼ sachinaq, xuwi sachinaq neʼ ri ralkʼuwaʼl sachinaqil arech qastzij kbʼantaj ri tzʼibʼatalik.</seg>
					<seg id='JOH.17.13' type='verse'>Kʼatekʼut, kamik riʼ naqaj kinbʼe wi chawech kʼatekʼuriʼ, pa we uwachulew kinbʼij wi weriʼ, arech qas ktzʼaqatik kukʼ ri eʼareʼ ronojel ri nukiʼkotemal.</seg>
					<seg id='JOH.17.14' type='verse'>Ri in xinya ri Atzij chkech kʼatekʼuriʼ, ri uwachulew, xretzelaj kiwach, rumal rech che man eʼelnaq taj cho ri uwachulew jeʼ jas ri in, che man inelnaq taj cho ri uwachulew.</seg>
					<seg id='JOH.17.15' type='verse'>Man kinta ta chawech che keʼawesaj ubʼi cho ri uwachulew, xane kinta chawech che keʼakʼol chuwach ri Itzel.</seg>
					<seg id='JOH.17.16' type='verse'>Ri eʼareʼ, man rech ta we uwachulew ejeʼ jas ri in che ma in rech ta we uwachulew.</seg>
					<seg id='JOH.17.17' type='verse'>Cheʼatyoxrisaj ri eʼareʼ pa ri saqalajtzij: are ri atzij ri saqalajtzij.</seg>
					<seg id='JOH.17.18' type='verse'>Jeriʼ jas ri at xinataq uloq pa we uwachulew xoqujeʼ ri in xeʼintaq ubʼi ri eʼareʼ pa we uwachulew.</seg>
					<seg id='JOH.17.19' type='verse'>Pakiwiʼ ri eʼareʼ kintyoxrisaj wibʼ ri in, arech, xoqujeʼ ri eʼareʼ ketyoxrisax pa ri saqalajtzij.</seg>
					<seg id='JOH.17.20' type='verse'>Man xuwi ta pakiwiʼ ri eʼareʼ kinchʼawik, xane xoqujeʼ kinchʼaw pakiwiʼ ri enikʼaj chik, che rumal ri kitzij ri eʼareʼ kekojon na chwech ri in arech,</seg>
					<seg id='JOH.17.21' type='verse'>konojel ri eʼareʼ junam kiwach. Jeriʼ jas ri at Tatxel, che ri at at kʼo pa ri wanimaʼ ri in, e ri in in kʼo pa ri awanimaʼ ri at, xoqujeʼ ri eʼareʼ xa jun ta bʼaʼ kiwach qukʼ ri uj, arech ri uwachulew kkojonik che at inataqom uloq.</seg>
					<seg id='JOH.17.22' type='verse'>Ri in, nuyaʼom chkech ri nuqʼijil, ri xaya chwech ri in, arech ri eʼareʼ xa jun kiwach jeʼ jas ri uj che xa jun qawach:</seg>
					<seg id='JOH.17.23' type='verse'>ri in, in kʼo pa ri kanimaʼ ri eʼareʼ e ri at, at kʼo pa ri wanimaʼ ri in, arech, qastzij etzʼaqat pa ri xa jun kiwach, kʼatekʼuriʼ, arech ri uwachulew kretaʼmaj che at ri inataqom uloq e che ri at, eʼaloqʼoqʼem ri eʼareʼ jeʼ jas inaloqʼoqʼem in.</seg>
					<seg id='JOH.17.24' type='verse'>Nutatxel, ri eʼareʼ che eʼayaʼom chwech ri in, ri in kinwaj che jawijeʼ kinkʼojiʼ wi ri in, xoqujeʼ kekʼojiʼ ri eʼareʼ wukʼ, arech kkimayij rilik ri nuqʼijil, che ayaʼom chwech ri in rumal rech che ri at xinaloqʼoqʼej aretaq chiʼ majoq kkʼiysax we uwachulew.</seg>
					<seg id='JOH.17.25' type='verse'>Sukʼlaj Nutatxel, ri uwachulew man retaʼmam ta awach kʼatekʼut, ri in wetaʼmam awach, kʼatekʼuriʼ, we eʼareʼ riʼ ketaʼmam che at ri inataqom uloq.</seg>
					<seg id='JOH.17.26' type='verse'>Ri in nukʼutum ri abʼiʼ chkiwach kʼatekʼuriʼ kintaqej na ukʼutik chkiwach, arech, rukʼ ri loqʼoqʼebʼal akʼuʼx che xinaloqʼoqʼej ri in, chpet bʼaʼ kukʼ ri eʼareʼ, xoqujeʼ ri in chinpet bʼaʼ kukʼ ri eʼareʼ».</seg>
				</div>
				<div id='JOH.18' type='chapter'>
					<seg id='JOH.18.1' type='verse'>Aretaq chiʼ xbʼitaj weriʼ, ri Jesus junam kel ubʼi kukʼ ri eʼutijoxelabʼ keqʼax chʼaqap chrech ri nimaʼ Sedron. Jelaʼ kʼo jun tikonbʼal ulew, kok chilaʼ, xoqujeʼ ri eʼutijoxelabʼ.</seg>
					<seg id='JOH.18.2' type='verse'>Kʼatekʼuriʼ, ri Judas, ri kjachow na ri areʼ, xoqujeʼ retaʼm we jun kʼolibʼal riʼ, rumal rech che kʼya taq mul chik, ri Jesus e ri eʼutijoxelabʼ kimulim kibʼ chilaʼ.</seg>
					<seg id='JOH.18.3' type='verse'>Ri Judas kukʼam kibʼe ri kohorte e ri eʼajchʼimiʼy che etaqom ubʼi kumal ri enimaʼq taq chuchqajawibʼ e ri efariseʼo. Kukʼaʼm bʼi chäj, kukʼam tzukʼbʼal qʼaqʼ, xoqujeʼ ri chʼichʼ rech chʼoʼj.</seg>
					<seg id='JOH.18.4' type='verse'>Ri Jesus che retaʼm ronojel ri kkʼulmatajik, kel uloq, kʼatekʼuriʼ kubʼij chkech: «¿Jachin kitzukuj?».</seg>
					<seg id='JOH.18.5' type='verse'>Kkibʼij chech: «Are ri Jesus ri Nasareno (Ajnasaret)». Kubʼij chkech: «In riʼ». Kʼatekʼuriʼ, ri Judas, ri kjachow na, xoqujeʼ kʼo chilaʼ kukʼ ri eʼareʼ.</seg>
					<seg id='JOH.18.6' type='verse'>Aretaq chiʼ ri Jesus kubʼij chkech: «In riʼ», ketzalij pa kaqan kʼatekʼuriʼ ketzaq cho ri ulew.</seg>
					<seg id='JOH.18.7' type='verse'>Kuta chi jumul chkech: «¿Jachin kitzukuj?». Kkibʼij chrech: «Are riʼ Jesus ri Nasareno».</seg>
					<seg id='JOH.18.8' type='verse'>Ri Jesus kubʼij: «Xbʼitaj chiwech che in. Kʼatekʼuriʼ, we kinitzukuj ri in, chiyaʼa bʼe chkech we eʼareʼ riʼ, arech keʼel bʼik»,</seg>
					<seg id='JOH.18.9' type='verse'>xa jekʼuriʼ qastzij kbʼantaj ri bʼim: «Man kʼo ta jun chkech ri xeʼaya chwech nusachom kanoq».</seg>
					<seg id='JOH.18.10' type='verse'>Kʼatekʼuriʼ ri Simon-Pedro, che rukʼam bʼi jun chʼichʼ rech chʼoʼj, kresaj e kusok ri upatanijel ri nim chuchqajaw, kʼatekʼuriʼ kuqʼat ubʼi ri rikyaqʼabʼ uxikin. Ri jun patanijel riʼ, Malkus ri ubʼiʼ.</seg>
					<seg id='JOH.18.11' type='verse'>Ri Jesus kubʼij chrech ri Luʼ (Pedro): «Cha- tzalij le chʼichʼ rech chʼoʼj pa le ukʼolibʼal. Ri jun qumubʼal amajaʼ uyaʼom ri Tatxel chwech, ¿la man kinqumuj ta na?»</seg>
					<seg id='JOH.18.12' type='verse'>Tekʼuriʼ, ri jupuq exoltato (kohorte), ri ekinimal e ri ekajchʼimiyabʼ ri eʼajjudiʼo, kkichap ri Jesus, e kkiyutu.</seg>
					<seg id='JOH.18.13' type='verse'>Nabʼe, kkikʼam ubʼi pa ri rachoch ri Anas; ri areʼ riʼ, ujiʼ ri Kaʼifas, e are nim chuchqajaw pa we jun junabʼ riʼ.</seg>
					<seg id='JOH.18.14' type='verse'>Ri Kaʼifas, are areʼ xkojow kikʼuʼx ri eʼajjudiʼo, xubʼij chkech: «Are utz che xa jun chi achi kkam pakiwiʼ konojel ri siwan tinimit».</seg>
					<seg id='JOH.18.15' type='verse'>Kʼatekʼuriʼ, kkiterneʼbʼej ubʼi ri Jesus, ri Simon-Pedro, xoqujeʼ jun chik tijoxel. We jun tijoxel riʼ, etaʼmatal uwach rumal ri nim chuchqajaw, kok ubʼi rukʼ ri Jesus pa ri uwoja rech ri nim chuchqajaw,</seg>
					<seg id='JOH.18.16' type='verse'>kʼatekʼuriʼ, ri Luʼ, kkanaj kan naqaj chrech ri uchiʼja, man kok ta ubʼik. Ri jun chik tijoxel, ri areʼ che etaʼmatal uwach rumal ri nim chuchqajaw, kel uloq e kuchʼabʼej ri ajlaqʼbʼanel uchiʼja e kkowin che rokisaxik ubʼi ri Luʼ.</seg>
					<seg id='JOH.18.17' type='verse'>Ri jun ajlaqʼbʼanel uchiʼja, kubʼij chrech ri Luʼ: «Ri at, ¿la man xoqujeʼ taj atutijoxel le jun achi leʼ?». Kubʼij ri areʼ: «Ri in man in jun ta kukʼ».</seg>
					<seg id='JOH.18.18' type='verse'>Ri eʼajpatanijel e ri eʼajchʼimiy kiwokom jun qʼaqʼ, rumal rech che sibʼalaj kʼax tew. Kekanaj kan kukʼ chilaʼ e kkimiqʼ ukoq kibʼ. Ri Luʼ, xoqujeʼ kkanaj kan kukʼ chilʼa e kumiqʼ ribʼ.</seg>
					<seg id='JOH.18.19' type='verse'>Ri nim chuchqajaw kukʼot uchiʼ ri Jesus pakiwiʼ ri eʼutijoxelabʼ e puwiʼ ri utzij, ri ukʼutunik.</seg>
					<seg id='JOH.18.20' type='verse'>Ri Jesus, kubʼij chrech: «Nimalaj paqʼij inchʼawinaq chkiwach ri winaq, ronojel mul intijoninaq pa ri Ukʼolbʼal chʼabʼal e pa ri nim rachoch ri Dyos, jawijeʼ kkimulij wi kibʼ konojel ri eʼajjudiʼo e man pa awalkil taj intzijoninaq.</seg>
					<seg id='JOH.18.21' type='verse'>¿Jas kʼu che kakʼot nuchiʼ? Are chakʼotoʼ kichiʼ ri etowinaq ri nutzij nukʼutum chkiwach; ri eʼareʼ, ketaʼm jas ri nubʼim».</seg>
					<seg id='JOH.18.22' type='verse'>Rukʼ we tzij riʼ, jun chkech ri eʼajchʼimiy ekʼo chilaʼ, kuya jun qʼabʼ chupalaj ri Jesus e kubʼij: «¿Suche jewaʼ kabʼij chech we nim chuchqajaw riʼ?».</seg>
					<seg id='JOH.18.23' type='verse'>Ri Jesus kubʼij chrech: «Wema utz xinchʼawik, chabʼij bʼaʼ chwech jachike ri man utz taj xinbʼij; kʼatekʼut, we utz xinchʼawik, suche rech kinachʼayo?».</seg>
					<seg id='JOH.18.24' type='verse'>Kʼatekʼuriʼ, ri Anas yutum kutaq ubʼi chuwach ri Nim Chuchqajaw Kaʼifas.</seg>
					<seg id='JOH.18.25' type='verse'>Kʼatekʼuriʼ, ri Simon kanajinaq chilaʼ kumiqʼ ribʼ. Kkibʼij chrech: «¿la man at jun ri at chkixoʼl ri eʼutijoxelabʼ?». Ri areʼ kubʼij, che man jun taj, jewaʼ kubʼij: «Jayiʼ, ma in jun ta ri in kukʼ».</seg>
					<seg id='JOH.18.26' type='verse'>Jun chkech ri upatanijel ri nim chuchqajaw, jun rachalal ri jun che xqʼat ubʼi uxikin rumal ri Luʼ, kubʼij: «¿La man xatinwil ta rukʼ pa ri tikonbʼal ulew?».</seg>
					<seg id='JOH.18.27' type='verse'>Ri Luʼ kubʼij chi jumul che man jun ta kukʼ, kʼatekʼuriʼ, chi pa we uchanim riʼ koqʼ ri amaʼ ekʼ.</seg>
					<seg id='JOH.18.28' type='verse'>Kʼatekʼuriʼ, chi pa ri rachoch ri Kaʼifas, kkʼam ubʼik ri Jesus chi pa ukʼolbʼal qʼatoj- tzij kech ri eʼajromano (Pretoriʼo). Nimalaj aqʼabʼil aretaq chiʼ weriʼ. Ri eʼareʼ man keʼok ta ubʼi pa ri Pretoriʼo, arech man kki- tzʼilobʼisaj ta kibʼ e xa jeriʼ kuyaʼo kkitij ri Qʼaxebʼal (Paskuʼa).</seg>
					<seg id='JOH.18.29' type='verse'>Kʼatekʼuriʼ, ri Pilato kel uloq, kpetik jawijeʼ ekʼo wiʼ ri eʼareʼ e kubʼij: «¿Jas qʼatbʼaltzij ikʼamom uloq puwiʼ we achi riʼ?».</seg>
					<seg id='JOH.18.30' type='verse'>Ri eʼareʼ kkibʼij chrech: «Weta ri areʼ man jun ajbʼanal kʼax taj, ri uj ma xqakʼam ta uloq waʼ chawech».</seg>
					<seg id='JOH.18.31' type='verse'>Ri Pilato kubʼij chkech: «Chikʼamaʼ ubʼi ri ix, kʼatekʼuriʼ chibʼanaʼ qʼatojtzij puwiʼ jeʼ jas ktaqan ri ipixabʼ ri ix». Ri eʼajjudiʼo, kkibʼij chrech: «Ri uj man yaʼtal ta chqech che kqakamisaj jun winaq»,</seg>
					<seg id='JOH.18.32' type='verse'>xa jekʼuriʼ qastzij kbʼantaj ri utzij xubʼij ri Jesus, aretaq chiʼ xuya ubʼixik jas uwach kamikal kuriq na.</seg>
					<seg id='JOH.18.33' type='verse'>Xa jekʼuriʼ, ri Pilato, xok chi ubʼi jumul pa ri Pretoriʼo; kusikʼij ri Jesus e kubʼij chrech: «¿La at, atkajawinel ri eʼajjudiʼo?».</seg>
					<seg id='JOH.18.34' type='verse'>Ri Jesus kubʼij: «¿La kabʼij weriʼ pa awech wi ri at on enikʼaj chik kibʼim weriʼ chawech panuwiʼ ri in?».</seg>
					<seg id='JOH.18.35' type='verse'>Ri Pilato kubʼij: «¿La in ajjudiʼo ri in? Ri eʼatinimit e ri enimaʼq taq chuchqajawibʼ xatkijach pa nuqʼabʼ in. ¿Jas xabʼano?».</seg>
					<seg id='JOH.18.36' type='verse'>Ri Jesus kubʼij: «Ri wajawibʼal man kʼo ta pa we jun uwachulew riʼ. Ri wajawibʼal, weta kʼo pa we jun uwachulew riʼ, xechʼoʼjin ta bʼaʼ riʼ ri enuwinaq arech man kinjach ta pa kiqʼabʼ ri eʼajjudiʼo. Kʼatekʼut ri wajawibʼal man kʼo ta waral».</seg>
					<seg id='JOH.18.37' type='verse'>Kʼatekʼuriʼ, ri Pilato kubʼij chrech: «¿At Ajawinel bʼaʼ ri at?». Ri Jesus kubʼij: «Jeʼ, jeriʼ jacha kabʼij ri at; ri in, in ajawinel. Are rumal waʼ xinalaxik e rumal waʼ xinulpe chuwachulew, arech kinulkʼutu ri saqalaj tzij. Ri jun che xel uloq chi rukʼ ri saqalaj tzij, kutatbʼej we nuchʼabʼal».</seg>
					<seg id='JOH.18.38' type='verse'>Ri Pilato kubʼij chrech: «¿Jas ri saqalaj tzij?». Aretaq chiʼ xbʼitaj we tzij riʼ, kel chi ubʼi jumul chkiwach ri eʼajjudiʼo, kʼatekʼuriʼ kubʼij chkech: «Ri in, man kʼo ta jun jas uwach kinriqo che taqal qʼatojtzij puwiʼ ri areʼ.</seg>
					<seg id='JOH.18.39' type='verse'>Kʼatekʼut, ri ix naqʼatal chiwech che kintzaqopij ubʼi jun winaq pa ri Qʼaxebʼal (Paskuʼa). ¿La kiwaj kʼut che kintzaqopij ubʼi ri kajawinel ri Eʼajjudiʼo?».</seg>
					<seg id='JOH.18.40' type='verse'>Kʼatekʼuriʼ, kkiraqaqej chi jumul kichiʼ e kkibʼij: «¡Man are ta katzaqopij ri areʼ, are chatzaqopij ri Bʼarrabʼas!». Ri Bʼarrabʼas jun winaq ajbʼanal kʼax.</seg>
				</div>
				<div id='JOH.19' type='chapter'>
					<seg id='JOH.19.1' type='verse'>Kʼatekʼuriʼ, ri Pilato, kukʼam ubʼi ri Jesus e ktaqanik arech kchʼay chech asyar.</seg>
					<seg id='JOH.19.2' type='verse'>Ri exoltato kkibʼan jun ketakik rukʼ kʼix, kkikoj cho ri ujolom; kʼatekʼuriʼ kkikoj jun kyaqlaj atzʼyaq chrech;</seg>
					<seg id='JOH.19.3' type='verse'>keqibʼ ukoq rukʼ e kkibʼij chrech: «Utz awach at ajawinel kech ri eʼajjudiʼo!». Kʼatekʼuriʼ kkichʼay chupalaj.</seg>
					<seg id='JOH.19.4' type='verse'>Kel chi uloq jumul ri Pilato, kʼatekʼuriʼ kubʼij chkech: «Chiwilampeʼ, kinkʼam uloq ri areʼ chiwech, arech kiwetaʼmaj che man kinriq ta jun jas uwach che taqal qʼatojtzij puwiʼ ri areʼ».</seg>
					<seg id='JOH.19.5' type='verse'>Xa jeriʼ kʼut, ri Jesus kel uloq, rukʼ ri jun ketakik kʼix cho ri ujolom e ri jun kyaqlaj atzʼyaq. Kʼatekʼuriʼ ri Pilato kubʼij chkech: «¡Chiwilampeʼ, kʼo we jun winaq riʼ!».</seg>
					<seg id='JOH.19.6' type='verse'>Aretaq chiʼ ri enimaʼq taq chuchqajawibʼ e ri eʼajchʼimiyabʼ kkil ri areʼ, kkiraqaqej kichiʼ, kkibʼij: «¡Charipbʼaʼ cho ri ripbʼal! ¡Charipbʼaʼ cho ri ripbʼal!». Ri Pilato kubʼij chkech: «Chikʼamaʼ ubʼi ri ix, kʼatekʼuriʼ chiripbʼaʼ cho ri ripbʼal; rumal rech che ri in, man kʼo ta jun jas uwach kinriq rukʼ che taqal qʼatojtzij puwiʼ ri areʼ».</seg>
					<seg id='JOH.19.7' type='verse'>Ri eʼajjudiʼo kkibʼij chrech: «Ri uj kʼo jun qapixabʼ, kʼatekʼuriʼ, kubʼij we qapixabʼ riʼ, rajawaxik che kkamik rumal kukoj ribʼ Ukʼojol ri Dyos».</seg>
					<seg id='JOH.19.8' type='verse'>Aretaq chiʼ ri Pilato kuta we tzij riʼ, sibʼalaj kuxibʼij chi na ribʼ.</seg>
					<seg id='JOH.19.9' type='verse'>Kok chi jumul pa ri Pretoriʼo, kʼatekʼuriʼ, kubʼij chrech ri Jesus: «¿Jawijeʼ katel wi ri at?». Kʼatekʼuriʼ, ri Jesus man kʼo ta jun tzij kubʼij.</seg>
					<seg id='JOH.19.10' type='verse'>Kʼatekʼuriʼ, ri Pilato kubʼij chrech: «¿La man kinachʼabʼej ta ri in? ¿La man awetaʼm taj che ri in kʼo kowinem pa nuqʼabʼ arech katintzaqopij ubʼik on katinripbʼaʼ cho ri ripbʼal?».</seg>
					<seg id='JOH.19.11' type='verse'>Ri Jesus kubʼij chrech: «Ri at man kʼo ta akowinem laʼ panuwiʼ, weta mata yaʼom chawech kʼa chikaj uloq; rumal kʼu waʼ weriʼ, ri jun che xinjachow chawech, are kʼo chi na sibʼalaj umak chawach».</seg>
					<seg id='JOH.19.12' type='verse'>Kʼatekʼuriʼ, ri Pilato kraj kutzaqopij bʼi ri areʼ. Kʼatekʼut ri eʼajjudiʼo kkiraqaqej kichiʼ, kkibʼij: «We katzaqopij ubʼi ri areʼ, ri at man at rajchʼabʼen ta ri Sesar; ri jun che kurokisaj ribʼ ajawinel kkʼuleʼlan chrech ri Sesar».</seg>
					<seg id='JOH.19.13' type='verse'>Aretaq chiʼ ri Pilato kuta we jetaq tzij riʼ, kresaj uloq ri Jesus, kʼatekʼuriʼ, kutʼuybʼaʼ ribʼ cho ri qʼatbʼaltzij pa jun kʼolibʼal che kbʼix Tzʼaqom Abʼaj chrech; e pa ri chʼabʼal hebʼreʼo Gabʼbʼata.</seg>
					<seg id='JOH.19.14' type='verse'>Are ri jun qʼij rech Ksukʼumax ri Qaxebʼal (Paskuʼa); pa taq ri uwaq kajbʼal. Kubʼij ri Pilato chkech ri Eʼajjudiʼo: «Chiwilampeʼ le iwajawinel leʼ».</seg>
					<seg id='JOH.19.15' type='verse'>Ri eʼareʼ kkiraqaqej kichiʼ: «¡Chakamisaj! ¡Chakamisaj! ¡Charipbʼaʼ cho ri ripbʼal!». Ri Pilato kubʼij chkech: «¿Che kinripbʼaʼ ri iwajawinel?». Ri enimaʼq taq chuchqajawibʼ kkibʼij: «¡Ri uj, man kʼo ta chi jun qajawinel chuwach ri Sesar!».</seg>
					<seg id='JOH.19.16' type='verse'>(a) Kʼatekʼuriʼ kujach ubʼi ri areʼ chkech arech kkiripbʼaʼ cho ri ripbʼal. (16b)Kʼatekʼuriʼ, kkʼam ubʼi ri Jesus.</seg>
					<seg id='JOH.19.17' type='verse'>E ri areʼ kel ubʼi rukʼ ri uripbʼal, kusukʼ ubʼi pa ri jun ukʼolibʼal ubʼiʼ Jolomaj –pa ri chʼabʼal hebʼreʼo kbʼix Golgota chrech–</seg>
					<seg id='JOH.19.18' type='verse'>kʼatekʼuriʼ, chilaʼ kkiripbʼax wi, xoqujeʼ keripbʼax rukʼ ekebʼ winaq chik, ri Jesus panikʼaj kkanaj wi e ri eʼareʼ pa taq ri utzal.</seg>
					<seg id='JOH.19.19' type='verse'>Ri Pilato, xoqujeʼ kubʼan jun tzʼibʼanik e ktaqanik arech kokisax puwiʼ ri ripbʼal. Ri tzʼibʼanik jewaʼ kubʼij: «Jesus, ri ajnasareno, ri kajawinel ri eʼajjudiʼo».</seg>
					<seg id='JOH.19.20' type='verse'>We tzʼibʼatalik riʼ, sibʼalaj eʼajjudiʼo kkisikʼij uwach, rumal rech che ri jun kʼolibʼal jawijeʼ xripbʼax wi ri Jesus, naqaj kʼo wi chrech ri tinamit, xoqujeʼ tzʼibʼatalik pa chʼabʼal hebʼreʼo, pa chʼabʼal latino e pa chʼabʼal griʼego.</seg>
					<seg id='JOH.19.21' type='verse'>Ri enimaʼq taq chuchqajawibʼ kech ri eʼajjudiʼo kkibʼij chrech ri Pilato: «Matzʼibʼaj: “Ri kajawinel ri eʼajjudiʼo”, xane are chatzʼibʼaj: “We jun achi riʼ ubʼim: Ri in in kajawinel ri eʼajjudiʼo”».</seg>
					<seg id='JOH.19.22' type='verse'>Ri Pilato kubʼij: «Ri xtzʼibʼataj wumal, xtzʼibʼataj laʼ».</seg>
					<seg id='JOH.19.23' type='verse'>Aretaq chiʼ xripbʼataj ri Jesus kumal ri exoltato, kkechbʼej ri taq ratzʼyaq, kkibʼan kijebʼ chrech chkiwach, jujun taq kech ri xkibʼan kijebʼ chrech e xaq xuwi chi kanoq ri jun uqʼuʼ che kbʼe chrij. We jun uqʼuʼ kbʼe chrij riʼ, man kʼo ta utʼisbʼalil, chi xa jun ukemik chi ajsik e kopan ikim;</seg>
					<seg id='JOH.19.24' type='verse'>rumal kʼu waʼ kkibʼij chbʼil taq kibʼ: «Waʼ maqabʼitʼoʼ, xane chqetzʼabʼej uchʼakik arech kqilo jachin kriqowik»: arech qastzij kbʼantajik ri tzʼibʼatalik: Xkijach bʼi ri nuqʼuʼ chkiwach xketzʼabʼej uchʼakik ri nuqʼuʼ che kbʼe chrij ri watzʼyaq. Are waʼ ri xkibʼan ri exoltato.</seg>
					<seg id='JOH.19.25' type='verse'>Chuxeʼ ukoq ri ripbʼal rech ri Jesus, ekʼo ukoq ri unan e ri rachalal ri unan, ri Mariʼy rixoqil ri Kleʼofas e ri Mariʼy ri Ajmagdala.</seg>
					<seg id='JOH.19.26' type='verse'>Ri Jesus kril ri unan e chuxkut kril ri jun utijoxel che kuloqʼoqʼej, kubʼij chrech ri unan: «ixoq, kʼo le awal leʼ».</seg>
					<seg id='JOH.19.27' type='verse'>Kʼatekʼuriʼ, kubʼij chrech ri jun tijoxel: «Kʼo le anan leʼ». Kʼatekʼuriʼ chi pa we kajbʼal riʼ, ri jun tijoxel riʼ kukʼulaj ri areʼ pa ri rachoch.</seg>
					<seg id='JOH.19.28' type='verse'>Kʼatekʼuriʼ, aretaq chiʼ ri Jesus retaʼm chik che ronojel xkʼis ubʼanik, arech qastzij kbʼantaj ri tzʼibʼatalik, ri areʼ kubʼij: «Kchaqij nuchiʼ».</seg>
					<seg id='JOH.19.29' type='verse'>Chilaʼ riʼ, kʼo jun kʼolbʼal, nojinaq chrech vinagre. Kokisax chutzaʼm jun uqʼabʼ kʼasis, jun woʼs che kmuʼmatik pa vinagre, kʼatekʼuriʼ, kkiqibʼisaj ukoq chuchiʼ.</seg>
					<seg id='JOH.19.30' type='verse'>Aretaq chiʼ xtijtaj ri vinagre rumal, ri Jesus kubʼij: «Ronojel xbʼantajik», kʼatekʼuriʼ kuqasaj ri ujolom e xujach ri ruxlabʼal.</seg>
					<seg id='JOH.19.31' type='verse'>Xa rumal rech che are uqʼij ri Sukʼumanik, arech man kkanaj ta kan ri kibʼaqilal ri winaq cho taq ri ripbʼal pa ri Sabʼado –rumal rech che we jun Sabʼado riʼ, jun nimalaj qʼij– ri eʼajjudiʼo kkita chrech ri Pilato che kqʼajisax ri kaqan, kʼatekʼuriʼ keʼesax ubʼi chilaʼ.</seg>
					<seg id='JOH.19.32' type='verse'>Kepe ri exoltato, kʼatekʼuriʼ, kkiqʼajisaj ri raqan ri nabʼe, xoqujeʼ ri raqan ri jun chik che xkiripabʼa rukʼ.</seg>
					<seg id='JOH.19.33' type='verse'>Keʼopan rukʼ ri Jesus, kʼatekʼuriʼ aretaq chiʼ kkilo, che ri areʼ kaminaq chik, man kkiqʼajisaj ta ri raqan,</seg>
					<seg id='JOH.19.34' type='verse'>xane jun chkech ri exoltato, rukʼ jun rabʼarik nimalaj chʼichʼ kuwor chutzaltmal ukʼuʼx, kʼatekʼuriʼ, chi chanim kel uloq ukikʼel rachiʼl joron.</seg>
					<seg id='JOH.19.35' type='verse'>Ri jun che xilow weriʼ kuya ri utzij puwiʼ weriʼ –e qastzij ri kubʼij, e ri areʼ retaʼm che qastzij ri kubʼij– arech, xoqujeʼ ri ix kixkojon chrech weriʼ.</seg>
					<seg id='JOH.19.36' type='verse'>Ronojel weriʼ xkʼulmatajik arech qastzij kbʼantajik ri tzʼibʼatalik: Man kʼo ta jun ubʼaq kqʼajisax na riʼ.</seg>
					<seg id='JOH.19.37' type='verse'>Xoqujeʼ pa jun tzʼibʼatalik kubʼij: Kekaʼy na riʼ chrech ri jun che xkichoto.</seg>
					<seg id='JOH.19.38' type='verse'>Aretaq chiʼ okʼowinaq chi weriʼ, ri xep Ajarimateʼa, che jun utijoxel ri Jesus, kneʼbʼaʼ pa awalkil, rumal che kuxibʼij ribʼ chkech ri eʼajjudiʼo, kuta chrech ri Pilato arech kuya bʼe chrech kukʼam bʼi ri ubʼaqil ri Jesus. Ri Pilato kuyaʼ bʼe chrech. Kepe na kʼut e kkikʼam bʼi ri ubʼaqil.</seg>
					<seg id='JOH.19.39' type='verse'>Ri Nikodemo –ri areʼ che xpe kanoq chaqʼabʼ rukʼ ri Jesus– xoqujeʼ ri areʼ kpetik, uxolom uloq okʼal pajbʼal mirra rukʼ jun kʼokʼlaj uwaʼlcheʼ.</seg>
					<seg id='JOH.19.40' type='verse'>Kʼatekʼuriʼ, kkibʼotzʼ ri ubʼaqil ri Jesus pa taq atzʼyaq rukʼ ri kʼokʼlaj taq kunabʼal jeriʼ jacha rawasaxik kkibʼan ri eʼajjudiʼo che umuqik jun winaq.</seg>
					<seg id='JOH.19.41' type='verse'>Pa ri kʼolibʼal jawijeʼ xripabʼax wi ri areʼ kʼo jun tikoʼnbʼal ulew e pa we jun tikoʼnbʼal ulew riʼ kʼo jun kʼakʼ ujul kaminaq jawijeʼ man kʼo ta jun kaminaq muqum.</seg>
					<seg id='JOH.19.42' type='verse'>Rumal che are uqʼij ri Sukʼumanik kukʼ ri eʼajjudiʼo, kʼatekʼuriʼ, naqaj kʼo wi ri jul riʼ, chilaʼ kkimuq wi ri Jesus.</seg>
				</div>
				<div id='JOH.20' type='chapter'>
					<seg id='JOH.20.1' type='verse'>Pa ri nabʼe qʼij rech ri xmano, ri Mariʼy Ajmagdala, aretaq chiʼ kpakak chi uloq uxeʼ kaj, majaʼ neʼ ksaqar uwachulew, aninaq kbʼe pa ri jul, kʼatekʼuriʼ, krilo che esam chi ubʼi ri jun abʼaj.</seg>
					<seg id='JOH.20.2' type='verse'>Chi chanim kxakʼinik kbʼek, kʼatekʼuriʼ, kuriqaʼ ri Simon Pedro e ri jun chik tijoxel che xuloqʼoqʼej ri Jesus e kubʼij chkech: «Xesax ubʼi ri Ajawxel pa ri jul e man qetaʼm taj jawijeʼ xya wi».</seg>
					<seg id='JOH.20.3' type='verse'>Kel ubʼi ri Luʼ e xoqujeʼ ri jun tijoxel chik e kkisukʼ ubʼi pa ri jul.</seg>
					<seg id='JOH.20.4' type='verse'>Junam kkitij anim chi ekebʼ. Kʼatekʼut, ri jun tijoxel chik kutij chi na sibʼalaj anim chuwach ri Luʼ, e nabʼe kopan pa ri jul.</seg>
					<seg id='JOH.20.5' type='verse'>Kulukbʼaʼ ukoq ribʼ, kʼatekʼuriʼ, kril ri bʼotzʼibʼal taq atzʼyaq cho ri ulew; kʼatekʼut man kok ta ubʼik.</seg>
					<seg id='JOH.20.6' type='verse'>Xoqujeʼ kopan ri Simon-Pedro, che teren ubʼi chrij; kok pa ri jul, kril ri bʼotzʼibʼal taq atzʼyaq cho ri ulew,</seg>
					<seg id='JOH.20.7' type='verse'>xoqujeʼ ri chʼuqubʼal ujolom che man kʼo ta rukʼ ri taq bʼotzʼibʼal atzʼyaq, xane bʼaqʼatim kan utukel pa jun kʼolibʼal chi apanoq.</seg>
					<seg id='JOH.20.8' type='verse'>Kʼatekʼuriʼ, xoqujeʼ kok chi ubʼi ri jun chik tijoxel, ri jun che xopan nabʼe pa ri jul. Kril weriʼ e kkojonik.</seg>
					<seg id='JOH.20.9' type='verse'>Xa ne majaʼ uchʼobʼom chiʼ, che jacha kubʼij pa ri tzʼibʼatalik, che ri Jesus rajawaxik kkʼastaj uwach xas chkixoʼl ri ekaminaqibʼ.</seg>
					<seg id='JOH.20.10' type='verse'>Ri etijoxel riʼ, ketzalij neʼ cho kachoch.</seg>
					<seg id='JOH.20.11' type='verse'>Ri Mariʼy man okinaq ta ubʼik, kʼo ukoq naqaj chrech ri jul, sibʼalaj tajin koqʼik. Kʼatekʼuriʼ, aretaq chiʼ tajin koqʼik, kulukbʼaʼ ukoq ribʼ chuchiʼ ri jul,</seg>
					<seg id='JOH.20.12' type='verse'>kʼatekʼuriʼ, keril ekebʼ anjel, rukʼ saqlaj taq ka- tzʼyaq, etʼuyulik jawijeʼ xmuq wi ri ubʼaqil ri Jesus, jun kʼo uloq jawiʼ xbʼe wi ri ujolom e ri jun chik pa raqan uloq.</seg>
					<seg id='JOH.20.13' type='verse'>Ri eʼareʼ kkibʼij chrech: Ixoq, ¿jasche katoqʼik?». Ri areʼ kubʼij chkech: «Kinoqʼik rumal rech che xkʼam ubʼi ri Wajawxel, e man wetaʼm taj jawijeʼ xya wi».</seg>
					<seg id='JOH.20.14' type='verse'>Aretaq chiʼ kbʼitaj weriʼ rumal, kusutij ribʼ, kʼatekʼuriʼ, krilo che takʼal ukoq ri Jesus, kʼatekʼut, ri areʼ man retaʼm taj we are ri Jesus.</seg>
					<seg id='JOH.20.15' type='verse'>Ri Jesus kubʼij chrech: «Ixoq, ¿jasche katoqʼik? ¿Jachin katzukuj?». Ri areʼ chi kuchomaj na kʼut che are ri ajchak pa ri tikonbʼal riʼ, kubʼij chech: «Ajaw, we at xatkʼamow ubʼik, chabʼij bʼaʼ chwech jawijeʼ xayaʼaʼ wi, kʼatekʼuriʼ, kinkʼam bʼi ri in».</seg>
					<seg id='JOH.20.16' type='verse'>Ri Jesus kubʼij chrech: «Mariʼy». Ri areʼ kusutij ribʼ e kubʼij chrech pa chʼabʼal hebʼreʼo: «¡Rabʼbʼuni!». Weriʼ kubʼij: «Ajtij».</seg>
					<seg id='JOH.20.17' type='verse'>Ri Jesus kubʼij chrech: «Minachapo, xane majaʼ kinpaqiʼ rukʼ ri Tatxel. Kʼatekʼut are jat kukʼ ri ewachalal e jabʼij chkech: Kinpaqiʼ rukʼ ri Nutat che Itat ri ix, kinpaqiʼ rukʼ ri Nudyos che Idyos ri ix».</seg>
					<seg id='JOH.20.18' type='verse'>Ri Mariʼy Ajmagdala kbʼek e kuʼbʼij chkech ri etijoxelabʼ «xinwil ri Ajawxel», e ri Areʼ xubʼij we tzij chwech riʼ.</seg>
					<seg id='JOH.20.19' type='verse'>Pa xqʼeʼqal chrech we jun qʼij riʼ, ri nabʼe qʼij chech we xmano riʼ, tzʼapitalik taq ri uchiʼja jawijeʼ ekʼo wi ri etijoxelabʼ, rumal che kixibʼim kibʼ chkech ri eʼajjudiʼo; kpe ri Jesus e ktakʼiʼ panikʼaj chkech e kubʼij: «Nimalaj utzil iwukʼ ri ix!».</seg>
					<seg id='JOH.20.20' type='verse'>Aretaq chiʼ xbʼitaj weriʼ, kukʼut ri uqʼabʼ e ri utzaltmal ukʼuʼx chkiwach. Ri etijoxelabʼ, sibʼalaj kekiʼkotik aretaq chiʼ kkil uwach ri Ajawxel.</seg>
					<seg id='JOH.20.21' type='verse'>Kʼatekʼuriʼ, kubʼij chi jumul chkech: «Nimalaj utzil iwukʼ ri ix! Jeʼ jas nutaqik uloq xubʼan ri Tatxel, xoqujeʼ ri in kixintaq ubʼik».</seg>
					<seg id='JOH.20.22' type='verse'>Aretaq chiʼ xbʼitaj weriʼ, keʼuxutʼuj pakiwiʼ, tekʼuriʼ kubʼij chkech: Chikʼamaʼ bʼaʼ ri Tyoxlaj Uxlabʼxel.</seg>
					<seg id='JOH.20.23' type='verse'>Ejachintaq kisach na ri jetaq kimak, ksachtaj na riʼ chkech; ejachintaq kiqʼatej na ri kimak kqʼattaj na kan riʼ chkech».</seg>
					<seg id='JOH.20.24' type='verse'>Kʼatekʼuriʼ, ri Max che jun chkixoʼl ri ekabʼlajuj, ri kbʼix Yoʼx (Didyme) chrech, man kʼo ta kukʼ aretaq chiʼ xpe ri Jesus.</seg>
					<seg id='JOH.20.25' type='verse'>Ri enikʼaj etijoxelabʼ chik, kkibʼij chrech: «¡Ri uj xilitaj ri Ajawxel qumal!». Kʼatekʼut, ri areʼ kubʼij chkech: «Ri in we man kinwil ri ukʼolbʼal ri klawux pa ri uqʼabʼ e pa ri raqan e we man kinnim we nuqʼabʼ pa ri utzaltmal ukʼuʼx, man kinkojon ta chrech weriʼ!».</seg>
					<seg id='JOH.20.26' type='verse'>Chi kʼa uqbʼix chi apanoq, ekʼo chi jumul ri etijoxelabʼ pa ja, kʼatekʼuriʼ, kʼo ri Max kukʼ. Ri Jesus kopan panikʼyaj chkech aretaq chiʼ tzʼapitalik ri uchiʼja, kʼatekʼuriʼ kubʼij: «¡Nimalaj utzil iwukʼ ri ix!».</seg>
					<seg id='JOH.20.27' type='verse'>Kʼatekʼuriʼ, kubʼij chrech ri Max: «Chakʼamaʼ uloq le aqʼabʼ waral riʼ: chawilaʼ le nuqʼabʼ; chakʼamaʼ uloq le aqʼabʼ e chanimaʼ pa le utzaltmal nukʼuʼx, kʼatekʼuriʼ mabʼano che ma atkojonel taj, xane atkojonel chabʼanaʼ».</seg>
					<seg id='JOH.20.28' type='verse'>Ri Max kubʼij chrech: «¡Wajawxel e Nudyos!».</seg>
					<seg id='JOH.20.29' type='verse'>Ri Jesus kubʼij chrech: «Ri at, rumal rech che xawil weriʼ, xatkojonik, sibʼalaj utz kech riʼ ri jachintaq man kkil ta weriʼ, kʼatekʼuriʼ kekojonik».</seg>
					<seg id='JOH.20.30' type='verse'>Ri Jesus, kʼilaj taq kʼutbʼal xubʼan chi chuwach kiwoqʼoch ri eʼutijoxelabʼ, che man tzʼibʼatal ta pa we wuj riʼ.</seg>
					<seg id='JOH.20.31' type='verse'>Weriʼ xtzʼibʼaxik, arech ri ix kixkojonik che ri Jesus are ri Kristo, ri Ukʼojol ri Dyos, e aretaq chiʼ kixkojonik, kkʼojiʼ ikʼaslemal pa ri ubʼiʼ ri areʼ.</seg>
				</div>
				<div id='JOH.21' type='chapter'>
					<seg id='JOH.21.1' type='verse'>Okʼowinaq chi weriʼ, kʼatekʼuriʼ ri Jesus kukʼut chiʼ jumul ribʼ chkiwach ri etijoxelabʼ chuchiʼ ri polow Tibʼeriʼades. Jewaʼ ukʼutik ribʼ kubʼano.</seg>
					<seg id='JOH.21.2' type='verse'>Ri Simon-Pedro, ri Max kbʼix Yoʼx (Didyme) chrech, ri Natanaʼel ri Ajkana rech ri Galileʼa, ri eʼukʼojol ri Sebʼedeʼo, xoqujeʼ ri ekebʼ eʼutijoxelabʼ chik, junam ekʼolik.</seg>
					<seg id='JOH.21.3' type='verse'>Ri Simon-Pedro kubʼij chkech: «Ri in, kinbʼeʼinchapaʼ na kar». Ri eʼareʼ kkibʼij chrech: «Xoqujeʼ ri uj kujbʼe awukʼ». Keʼaqʼan pa ri jukubʼ, kʼatekʼuriʼ, man kʼo ta jun kar kkichapo pa we jun aqʼabʼ riʼ.</seg>
					<seg id='JOH.21.4' type='verse'>Aretaq chiʼ ksaqarik, ri Jesus kʼo chuchiʼ ri polow; kʼatekʼut, ri etijoxelabʼ man ketaʼm taj che we are ri Jesus,</seg>
					<seg id='JOH.21.5' type='verse'>ri Jesus kubʼij chkech: «Alabʼom, ¿la man kʼo ta wa iwukʼ arech ktijowik?». Kkibʼij chrech: «¡Ma kʼo taj!».</seg>
					<seg id='JOH.21.6' type='verse'>Kubʼij chkech: «Chikʼyaqaʼ le ikʼat pa le rikyaqʼabʼ le jukubʼ, kʼatekʼuriʼ keriq na laʼ chilaʼ». Kkikʼyaqo, kʼatekʼuriʼ ma kekowin ta chik chech ujikʼik, rumal rech che sibʼalaj kar xkiriqo.</seg>
					<seg id='JOH.21.7' type='verse'>Kʼatekʼuriʼ, ri tijoxel che sibʼalaj xloqʼoqʼexik rumal ri Jesus, kubʼij chrech ri Luʼ: «¡Are ri Ajawxel!». Rukʼ we tzij riʼ: «¡Are ri Ajawxel!». Ri Simon-Pedro kukoj ratzʼyaq –rumal rech che chʼanalik ubʼanom– kʼatekʼuriʼ, kukʼyaq ubʼi ribʼ pa ri jaʼ.</seg>
					<seg id='JOH.21.8' type='verse'>Ri enikʼaj etijoxelabʼ chik, che man naj taj ekʼo wi chrech ri ulew, xane jeʼ jas lajujkʼal xkʼabʼ (codos) ekʼo wi, kepe uloq pa ri jukubʼ, kkichararej uloq jun kʼat kar.</seg>
					<seg id='JOH.21.9' type='verse'>Aretaq chiʼ keqaj pa rilew, kkil jun qʼaqʼ kuchum chilaʼ, kʼatekʼuriʼ saʼom jun kar e jun kaxlanwa chuwach.</seg>
					<seg id='JOH.21.10' type='verse'>Ri Jesus kubʼij chkech: «Chikʼamaʼ uloq nikʼaj kar che kʼateriʼ xichapo».</seg>
					<seg id='JOH.21.11' type='verse'>Ri Simon Pedro kaqʼan pa ri jukubʼ, kʼatekʼuriʼ, kuchararej uloq ri kʼat cho ri ulew che nojinaq che chomalaj taq kar: wuqlajuj kʼal oxlajuj; kʼatekʼuriʼ, kneʼbʼaʼ rukʼ we kar riʼ, ri kʼat man xtʼubʼun taj.</seg>
					<seg id='JOH.21.12' type='verse'>Ri Jesus kubʼij chkech: «Chisaʼj, jiʼtijaʼ iwa». Man kʼo ta jun chkech ri etijoxelabʼ kukochʼo kuta chrech: «¿At jachin ri at?», ketaʼm che are ri Ajawxel.</seg>
					<seg id='JOH.21.13' type='verse'>Kʼatekʼuriʼ, ri Jesus kukʼam ukoq ri kaxlanwa e kuya chkech; xoqujeʼ jeriʼ kubʼan chrech ri kar.</seg>
					<seg id='JOH.21.14' type='verse'>Are waʼ ri urox mul chik che ri Jesus kukʼut ribʼ chkiwach ri etijoxelabʼ, aretaq chiʼ kʼastajinaq chi uwach chkixoʼl ri ekaminaqibʼ.</seg>
					<seg id='JOH.21.15' type='verse'>Aretaq chiʼ xkiwaʼlej, ri Jesus kubʼij chrech ri Simon-Pedro: «Simon, ukʼojol ri Xwan, ¿la are sibʼalaj kinaloqʼoqʼej chkiwach we eʼareʼ riʼ?». Kubʼij ri areʼ chrech: «Jeʼ», Ajawxel, ri at awetaʼm che ri in katinloqʼoqʼej». Ri Jesus kubʼij chrech: «Cheʼayuqʼuj bʼaʼ ri nuchij».</seg>
					<seg id='JOH.21.16' type='verse'>Pa ukamul kubʼij chi jumul chrech: «Simon, ukʼojol ri Xwan, ¿la kinaloqʼoqʼej?». —«Jeʼ, Ajawxel –kacha chrech– ri at awetaʼm che ri in katinloqʼoqʼej». Ri Jesus kubʼij chrech: «Cheʼayuqʼuj bʼaʼ ri nuchij».</seg>
					<seg id='JOH.21.17' type='verse'>Pa uroxmul kubʼij chi jumul chrech: —«Simon ukʼojol ri Xwan, ¿la kinaloqʼoqʼej?». Ri Luʼ kqʼoxow chrech rumal rech che uroxmul xuta chrech: «¿La kinaloqʼoqʼej?», kʼatekʼuriʼ kubʼij chrech: «Ajawxel, ri at awetaʼm ronojel jas uwach, ri at awetaʼm che in katinloqʼoqʼej». Ri Jesus kubʼij chrech: «Cheʼayuqʼuj bʼaʼ ri enuchij.</seg>
					<seg id='JOH.21.18' type='verse'>Qastzij, qastzij, kinbʼij chawech, aretaq chiʼ ri at, at kʼojol ala na chi at xatximow ri aximbʼal kʼatekʼuriʼ katbʼek jawijeʼ kawaj katbʼe wi; kʼatekʼut, aretaq chiʼ at riʼj winaq chik kalik na riʼ le aqʼabʼ, kʼatekʼuriʼ, jun chi riʼ kuxim na riʼ ri aximbʼal e katukʼam na ubʼi riʼ jawijeʼ man kawaj ta ri at».</seg>
					<seg id='JOH.21.19' type='verse'>Rukʼ we tzij riʼ, ktzijon puwiʼ ri uwach kamikal kuriqaʼ na ri Pedro che rukʼ kuqʼijilaj na uwach ri Dyos. Aretaq chiʼ xbʼitaj weriʼ kubʼij chrech: «Chinaterneʼbʼej ubʼik!».</seg>
					<seg id='JOH.21.20' type='verse'>Ri Pedro kkaʼy uloq chrij, kʼatekʼuriʼ krilo che eterneʼm ubʼi rumal ri jun tijoxel che xloqʼoqʼexik rumal ri Jesus, xoqujeʼ che xtzaliʼ cho uwach ukʼuʼx e xubʼij chrech: «Ajawxel, ¿jachin ri katjachow na?».</seg>
					<seg id='JOH.21.21' type='verse'>Aretaq chiʼ kril ri Pedro, kubʼij chrech ri Jesus: «Ajawxel, ¿e we jun riʼ?».</seg>
					<seg id='JOH.21.22' type='verse'>Ri Jesus kubʼij chrech: «Ri in, we are kinwaj che kkanaj kanoq kʼateʼ na aretaq chiʼ kinpe ri in, ¿jas awech at chrech? Ri at, chinaterneʼbʼej».</seg>
					<seg id='JOH.21.23' type='verse'>Kʼatekʼuriʼ, xbʼe utzijoxik chkixoʼl ri eʼachalaxik che we jun tijoxel riʼ, man kkam taj. Kʼatekʼuriʼ, ri Jesus man xubʼij ta chrech ri Pedro: «Man kkam ta ri areʼ», xane xubʼij chrech: «Ri in, we are kinwaj che kkanaj kanoq kʼateʼ na aretaq chiʼ kinpe ri in».</seg>
					<seg id='JOH.21.24' type='verse'>Are waʼ we tijoxel riʼ che kuya ubʼixik we jastaq riʼ, e are tzʼibʼaninaq weriʼ e ri uj qetaʼm che qastzij ri kuyaʼ ubʼixik riʼ.</seg>
					<seg id='JOH.21.25' type='verse'>Xoqujeʼ, kʼo sibʼalaj jastaq na xubʼan ri Jesus. We ta jun kutzʼibʼaj chjujunal ronojel weriʼ, ri in kinchomaj che ronojel le uwachulew man kutzaqaʼ ta laʼ chrech ukʼolik ronojel ri wuj ktzʼibʼaxik.</seg>
				</div>
			</div>
			<div id='ACT' type='book'>
				<div id='ACT.1' type='chapter'>
					<seg id='ACT.1.1' type='verse'>Teʼofilo; pa ri nabʼe nuwuj. xintzibʼaj ronojel ri jastaq che xubʼano e xubʼij ri Jesus pa ri umajibʼal uloq.</seg>
					<seg id='ACT.1.2' type='verse'>Chi kʼa pa ri qʼij, aretaq chiʼ xbʼitaj kanoq ri upixabʼ chkech ri eʼutaqoʼnelabʼ, ri eʼareʼ che xeʼuriqo pa ri Tyoxlaj Uxlabʼxel, kʼatekʼuriʼ xkʼam ubʼi pa ri kaj.</seg>
					<seg id='ACT.1.3' type='verse'>Xoqujeʼ, ri Areʼ, kawinaq qʼij, kʼaslik uwach xukʼut ribʼ chkiwach ri eʼareʼ rukʼ kʼi taq kʼutbʼal chuwach chi aqʼanoq ri ukamikal; xukʼut ribʼ chkiwach e xutzijoj chkech ri Rajawibʼal ri Dyos.</seg>
					<seg id='ACT.1.4' type='verse'>Aretaq chiʼ ri areʼ, kʼo kukʼ pa jun waʼim, xtaqan chkech arech ri eʼareʼ man keʼel ta ubʼi pa ri Jerusalem, xane arech kkeyeʼj ri jastaq uwach che xubʼij ri Tatxel chkech: «Ri jastaq uwach che xas ri ix xixtowikchi rukʼ ri nuchiʼ.</seg>
					<seg id='ACT.1.5' type='verse'>Ri Xwan xubʼan ri qasnaʼ rukʼ ri jaʼ, kʼatekʼut, ri ix kbʼan na iqasnaʼ rukʼ ri Uxlabʼxel pa taq we qʼij riʼ».</seg>
					<seg id='ACT.1.6' type='verse'>Pa we jun mulin ibʼ riʼ, kkita weriʼ chrech: «Ajawxel, ¿la are kʼu chiʼ riʼ, che ri at kabʼan na jun kʼakʼ Rajawibʼal pa ri Israʼel?».</seg>
					<seg id='ACT.1.7' type='verse'>Ri areʼ kubʼij chkech: «Are utz che ri ix man iwetaʼm ta ri qʼij e ri kajbʼal che ri Tatxel ukʼaqom rij rukʼ ukowinem.</seg>
					<seg id='ACT.1.8' type='verse'>Kʼatekʼut, ri ix, kikʼam na riʼ jun chuqʼabʼ, ri uchuqʼabʼ ri Tyoxlaj Uxlabʼxel che kqaj na uloq riʼ piwiʼ ri ix. Ri ix, ix nuwinaq riʼ che kiya na ri itzij chwij pa ri Jerusalem, pa ronojel ri Judeʼa, e pa ri Samariʼa, chi kʼa pa ri ukʼisbʼalil uxkut ri uwachulew».</seg>
					<seg id='ACT.1.9' type='verse'>E rukʼ we tzij riʼ, kaqʼan ubʼi chkiwach e jun sutzʼ kuwaj ubʼi ri areʼ chuwach ri kiwoqʼoch.</seg>
					<seg id='ACT.1.10' type='verse'>Kʼatekʼuriʼ, aretaq chiʼ ri eʼareʼ tajin kekaʼy pa ri kaj aretaq xbʼe ri areʼ; ekebʼ achijabʼ kikojom saq taq katzʼyaq ekʼo chkinaqaj ri eʼareʼ;</seg>
					<seg id='ACT.1.11' type='verse'>kʼatekʼuriʼ, kkibʼij chkech: «Achijabʼ ix ajgalileʼa, ¿jasche, che ri ix naj kkanaj kan ri iwoqʼoch che kaʼyem pa ri kaj? Ri areʼ che xkʼam ubʼi xas chiwach ix, waʼ we Jesus riʼ, kpe na waʼ jeʼ jas we ubʼik pa ri kaj riʼ».</seg>
					<seg id='ACT.1.12' type='verse'>Kʼatekʼuriʼ, chi pa ri juyubʼ Olivo, ke- tzalej pa ri Jerusalem; ri bʼe, man naj taj; xa jeriʼ jas jun bʼinbʼal rech ri Sabʼado.</seg>
					<seg id='ACT.1.13' type='verse'>Keʼok ubʼi pa ri tinimit e kepaqiʼ pa ri jun kʼolbʼal puwiʼ ri ja jawijeʼ ejeqel wi kan ri eʼareʼ, ri Luʼ, ri Xwan, ri Santiʼago, ri Atrix, ri Felipe e ri Max, ri Bʼartolome e ri Mateʼo, ri Santiʼago rech ri Alfeʼo, ri Simon ri selotes e ri Judas rech ri Santiʼago.</seg>
					<seg id='ACT.1.14' type='verse'>Konojel junam kanimaʼ kekanaj pa ri chʼawem rukʼ ri Dyos, ekʼo kukʼ ri eʼareʼ ejujun taq ixoqibʼ, kʼo ri Mariʼy ri unan ri Jesus, e ri erachalal.</seg>
					<seg id='ACT.1.15' type='verse'>Pa taq we qʼij riʼ, ri Luʼ ktakiʼ panikʼaj chkech ri eʼachalaxik –xkimulij kibʼ oʼkʼal juwinaq– e kubʼij chkech:</seg>
					<seg id='ACT.1.16' type='verse'>«Eʼachalaxik, rajawaxik che qastzij kbʼantaj ri Tzij, che ri Tyoxlaj Uxlabʼxel, xubʼij rukʼ ri uchiʼ ri David puwiʼ ri Judas, ri areʼ che xubʼan kʼamalbʼe chkech ri xechapow ubʼi ri Jesus.</seg>
					<seg id='ACT.1.17' type='verse'>Ri areʼ xkʼojiʼ ri ukʼolibʼal qukʼ e xukʼam utzʼaqatil ri qachak.</seg>
					<seg id='ACT.1.18' type='verse'>Kʼatekʼuriʼ xuloqʼ rulew rukʼ ri rajil umak, e chʼikilik uwiʼ xtzaqik e xraqan pa unikʼajal e xtukin ri upam.</seg>
					<seg id='ACT.1.19' type='verse'>Konojel ri winaq pa ri Jerusalem ketaʼm weriʼ e xbʼix chrech we ulew riʼ Hakeldama, che pa qachʼabʼal kubʼij: “Ulew ukʼolibʼal kikʼel”.</seg>
					<seg id='ACT.1.20' type='verse'>Kʼatekʼuriʼ, tzʼibʼatalik pa ri uwuj ri jetaq bʼix: “Ri ulew kbʼantaj na tzʼinalikalaj ulew e man kʼo ta jun winaq kjeqiʼ pa ri areʼ.” Xoqujeʼ kubʼij: “Chukʼamaʼ jun chik ri uchak”.</seg>
					<seg id='ACT.1.21' type='verse'>Xa je kʼu waʼ, rajawaxik che chkixoʼl we achijabʼ riʼ, che xebʼin qukʼ ronojel taq qʼij aretaq chiʼ ri Ajawxel Jesus xkʼasiʼ chqaxoʼl,</seg>
					<seg id='ACT.1.22' type='verse'>chi pa ri uqasnaʼ ubʼi ri Xwan, chi kʼa pa ri qʼij che xkʼam ubʼi chqaxoʼl ri uj; jun chkech ri eʼareʼ riʼ kux na jun qukʼ che kuya utzij chrij che ri Areʼ xkʼastaj uwach».</seg>
					<seg id='ACT.1.23' type='verse'>Xekichaʼ kebʼ winaq: jun ubʼiʼ Jose Bʼarsabʼas, che kojom ubʼiʼ, kbʼix chrech Justo, e ri Matiʼas.</seg>
					<seg id='ACT.1.24' type='verse'>Kʼatekʼuriʼ, jewaʼ ri chʼawem kkibʼan rukʼ ri Dyos: «Ri at, at Ajawxel, che awetaʼm konojel kanimaʼ ri winaq, chʼakʼutuʼ bʼaʼ chqawach jachinchike we ekebʼ riʼ kawaj at</seg>
					<seg id='ACT.1.25' type='verse'>arech kpatanijik pa kichak ri etaqoʼnelabʼ, pa ri ukʼexwach ri Judas, ri areʼ che xuya kanoq ri ukʼolbʼal arech kbʼe pa ri jun ukʼolbʼal che taqal chrech».</seg>
					<seg id='ACT.1.26' type='verse'>Kkil rij, e are kkʼeq rij ri Matiʼas e xok areʼ jun chkixoʼl ri ekabʼlajuj etaqoʼnelabʼ.</seg>
				</div>
				<div id='ACT.2' type='chapter'>
					<seg id='ACT.2.1' type='verse'>Pa ri qʼij rech ri Upetbʼal ri Uxlabʼxel (Pentekostes), konojel kkimulim kibʼ pa jun kʼolbʼal,</seg>
					<seg id='ACT.2.2' type='verse'>kʼatekʼuriʼ chi chanim kpe uloq pa ri kaj, kjanin jun nimalaj kyaqiqʼ, kunojisaj ronojel ri upaja jawijeʼ ekʼo wi ri eʼareʼ.</seg>
					<seg id='ACT.2.3' type='verse'>Kʼatekʼuriʼ, kkil ri ujuluw qʼaqʼ. Kketkobʼik, e jun kkʼojiʼ pakiwiʼ chjujunal chkech ri eʼareʼ.</seg>
					<seg id='ACT.2.4' type='verse'>Konojel enojinaq chrech ri Tyoxlaj Uxlabʼxel e kkichapleʼj kechʼaw pa nikʼaj taq chʼabʼal chik jeʼ jas kuya ri Uxlabʼxel chkech arech kechʼaw ri eʼareʼ.</seg>
					<seg id='ACT.2.5' type='verse'>E kʼo pa Jerusalem, enikʼaj etyoxlaj taq winaq che epetinaq chi pa ronojel tinimit che kʼo chuxeʼ ri kaj.</seg>
					<seg id='ACT.2.6' type='verse'>Rukʼ ri xjaninik, ri siwantinimit kkimulij kibʼ e man kkichʼobʼ ta ubʼeʼal weriʼ: konojel ri winaq kkita ri kitzij pa ri kichʼabʼal.</seg>
					<seg id='ACT.2.7' type='verse'>Kkimayij uwach weriʼ e man kkichʼobʼ ta ubʼeʼal, kkibʼij: «Waʼ we eʼachijabʼ riʼ, ¿la man konojel taj eʼajgalileʼa?</seg>
					<seg id='ACT.2.8' type='verse'>¿Jas kʼu che, che qonojel kqata ri kitzij chi pa ri qachʼabʼal?</seg>
					<seg id='ACT.2.9' type='verse'>Partos, Medas, e Elamitas; winaq rech ri Mesopotamiʼa, ri Eʼajjudeʼa, ri Eʼajkapadosiʼa, ri ewinaq Eʼajponto, ri Eʼajasiʼa,</seg>
					<seg id='ACT.2.10' type='verse'>ri Eʼajfrigiʼa, ri Eʼajpanfiliʼa, ri Eʼajegipto, ri ewinaq Eʼajlibʼya kʼulbʼat che ri Sirene, ri Eʼajromano che ekanajinaq waral;</seg>
					<seg id='ACT.2.11' type='verse'>ri Eʼajjudiʼo ri eʼareʼ che epetinaq kukʼ ri eʼajjudeyibʼ, ri Eʼajkreta e ri Eʼajarabʼiʼa, qonojel kqata pa ri qachʼabʼal ri Utzalaj taq jastaq rech ri Dyos!».</seg>
					<seg id='ACT.2.12' type='verse'>Konojel ri eʼareʼ kkimayij uwach weriʼ e kkita chkibʼil aqʼan kibʼ, kkibʼij: «¿Jas waʼ weriʼ?».</seg>
					<seg id='ACT.2.13' type='verse'>E nikʼaj chik, kketzʼebʼej kiwach, kkibʼij: «¡Ri eʼareʼ enojinaq chrech ri jeʼlik e kʼilaj amajaʼ!»</seg>
					<seg id='ACT.2.14' type='verse'>Kʼatekʼuriʼ, ri Luʼ, takʼal kʼukʼ ri ejuʼlajuj, kuwaʼlisaj ri uchʼabʼal e kubʼij weriʼ chkech: «Winaq che ix ajjudeʼa e iwonojel ix siwantinimit che ixkanajinaq pa ri Jerusalem, qas chiwetaʼmaj weriʼ, utz utayik chibʼanaʼ we nutzij.</seg>
					<seg id='ACT.2.15' type='verse'>Jayiʼ, we winaq riʼ man eqʼabʼarelabʼ taj ekʼolik, jeʼ jas ri kichomaj ri ix; xane chanim kʼateʼ uj okinaq pa ri urox kajbʼal che we qʼij riʼ.</seg>
					<seg id='ACT.2.16' type='verse'>Xane jeʼ jas ri xubʼij ri qʼaxel utzij ri Dyos:</seg>
					<seg id='ACT.2.17' type='verse'>Pa ri kʼisbʼal taq qʼij, kcha ri Ajawxel, kinqʼejej na riʼ ri wuxlabʼal pakiwiʼ konojel winaq. Kʼatekʼuriʼ, ri eʼiwalkʼuwaʼl, chi eʼalitomabʼ chi eʼalabʼom, ri eʼareʼ eqʼaxal taq utzij ri Dyos. Ri eʼalabʼom kkil na riʼ jujun taq jastaq e ri enimaʼq taq winaq kkʼojiʼ na kichikʼ.</seg>
					<seg id='ACT.2.18' type='verse'>Kʼatekʼuriʼ, ri in, kinchojej na ri Wuxlabʼal pakiwiʼ ri enupataninel e ri enumokom.</seg>
					<seg id='ACT.2.19' type='verse'>Kinkʼut na riʼ, nimalaj taq jastaq cho ri kaj, e xoqujeʼ nimalaj taq kʼutbʼal cho ri uwachulew.</seg>
					<seg id='ACT.2.20' type='verse'>Ri qʼij kujal na qʼequʼm riʼ, e ri ikʼ kikʼ riʼ kujalo, aretaq chiʼ majoʼq kpe ri Uqʼij ri Ajawxel, ri jun Nimalaj qʼij.</seg>
					<seg id='ACT.2.21' type='verse'>Kʼatekʼuriʼ, jachin kunaʼtisaj ubʼixik ri ubʼi ri Ajawxel kkoltaj na riʼ.</seg>
					<seg id='ACT.2.22' type='verse'>Ix winaq ix Ajisraʼel, qas chitatabʼej we tzij riʼ: Ri Jesus che ri Ajnasoreʼo ri jun achi, che qastzij are ri Dyos xbʼanowik, che xubʼan ri areʼ chiwach ri jetaq mayibʼal, ri nimalaj taq jastaq e ri jetaq kʼutbʼal che are ri Dyos xbʼanow chixoʼl rumal ri Areʼ, jeʼ jas ri utzalaj retaʼmaxik ibʼanom ix,</seg>
					<seg id='ACT.2.23' type='verse'>ri jun achi riʼ che xjachik jeriʼ jacha xraj ri Dyos e jacha retaʼm ri Dyos; ri ix xikʼam ubʼik e xikamisaj ri areʼ, xibʼajij cho ri ripibʼal chi rukʼ ri kiqʼabʼ ri winaq che man kʼo ta kikojonik,</seg>
					<seg id='ACT.2.24' type='verse'>kʼatekʼuriʼ, ri Dyos, xuwaʼlisaj ri areʼ, xutoʼtajisaj uwach chuwach ri uxibʼirikil ri kamikal, rumal rech che man utz taj che ri areʼ kkanaj kan pa ri ukowinem ri kamikal;</seg>
					<seg id='ACT.2.25' type='verse'>rumal rech che ri David kubʼij puwiʼ ri Areʼ: Xinwil ri Ajawxel chnuwach ri in rumal rech che ri areʼ kʼo chunaqaj wikyaqʼabʼ, arech ri in man kubʼan ta kebʼ nukʼuʼx.</seg>
					<seg id='ACT.2.26' type='verse'>Rumal kʼuriʼ sibʼalaj kiʼkotemal kʼo ri wanimaʼ e sibʼalaj kkiʼkot ri waqʼ; e xoqujeʼ, ri nubʼaqil xas kkanaj na riʼ pa eyeʼbʼal</seg>
					<seg id='ACT.2.27' type='verse'>che man kaya ta kan riʼ ri wuxlabʼal pa ri Hades e man kaya ta bʼe riʼ che ri tyoxlaj awinaq ktzeletaj ri ubʼaqil.</seg>
					<seg id='ACT.2.28' type='verse'>Ri at, xakʼut chnuwach ri jetaq bʼe rech kʼaslemal, ri at kinanojisaj che kʼaslemal rukʼ ri awachbʼal».</seg>
					<seg id='ACT.2.29' type='verse'>«Eʼachalaxik, chiyaʼaʼ bʼaʼ bʼe chwech che kinbʼij we tzij chiwech riʼ: ri qatat David xkamik e xmuqik, kʼatekʼuriʼ, pa taq we qʼij riʼ ri ujul kʼo chqaxoʼl.</seg>
					<seg id='ACT.2.30' type='verse'>Kʼatekʼut, ri areʼ qʼaxal utzij ri Dyos e retaʼm che ri Dyos xuya utzij chrech che qastzij kok na che tʼuyulem cho ri utem jun rijaʼl ukikʼel,</seg>
					<seg id='ACT.2.31' type='verse'>majoʼq ri qʼij, xrilo e xchʼaw puwiʼ ri ukʼastajibʼal uwach ri Kristo, che ma xwonobʼax ta kan pa ri Hades, e ri ubʼaqil man xretaʼmaj taj ktzeletajik.</seg>
					<seg id='ACT.2.32' type='verse'>Ri Jesus riʼ, ri Dyos xuwaʼlajisaj uwach, xuchʼelej ri areʼ; e weriʼ ri uj xqilo.</seg>
					<seg id='ACT.2.33' type='verse'>Kʼatekʼuriʼ, kamik riʼ nimalaj uqʼij pa ri rikyaqʼabʼ ri Dyos, e ukʼamom xas rukʼ ri Tatxel, ri Tyoxlaj Uxlabʼxel che xjikibʼaxik ubʼixik, kʼatekʼuriʼ xutojij ri areʼ we jastaq riʼ che kiwilo e kita ri ix.</seg>
					<seg id='ACT.2.34' type='verse'>Rumal rech, che ri David man xpaqiʼ ta chikaj, kʼatekʼut ri areʼ kubʼij aqʼanchbʼil ribʼ: Ri Ajawxel xubʼij chrech ri Wajawxel: chattʼuyul pa ri wikyaqʼabʼ</seg>
					<seg id='ACT.2.35' type='verse'>chi kʼateʼ keʼinbʼano che ri eʼakʼulel keʼokik eʼutem ri awaqan».</seg>
					<seg id='ACT.2.36' type='verse'>«Qas utzalaj retaʼmaxik chubʼanaʼ bʼaʼ weriʼ ri rachoch ri Israʼel: Ri Dyos xubʼan Ajawxel e Kristo chrech ri Jesus riʼ, ri areʼ che ri ix xiripbʼa cho ri ripbʼal».</seg>
					<seg id='ACT.2.37' type='verse'>Aretaq chiʼ xkita weriʼ, kʼax kqʼatutik ri kanimaʼ e kkibʼij chrech ri Luʼ e chkech ri etaqoʼnelabʼ: «Eʼachalaxik, ¿jas rajawaxik kqabʼan ri uj?».</seg>
					<seg id='ACT.2.38' type='verse'>Ri Luʼ xubʼij chkech: «Chikʼexaʼ bʼaʼ ri ikʼaslemal, kʼatekʼuriʼ chi iwonojel chikʼamaʼ ri qasnaʼ pa ri ubʼiʼ ri Jesus Kristo, arech kyaʼtaj chi wech ri sachbʼal mak, e si kamik waʼ kikʼam ri usipanik ri Tyoxlaj Uxlabʼxel.</seg>
					<seg id='ACT.2.39' type='verse'>Rumal rech che ri jikibʼam ubʼixik, chiwech ix yaʼom wi ubʼixik, xoqujeʼ jikibʼam ubʼixik chkech ri eʼiwalkʼuwaʼl e chkech konojel ri naj ekʼo wi e chkech konojel ri keʼusikʼij na ri Dyos».</seg>
					<seg id='ACT.2.40' type='verse'>Rukʼ sibʼalaj nikʼaj taq tzij chik keʼusikʼij e kubʼij chkech: «Chikolo bʼaʼ iwibʼ chkiwach we itzel taq ijaʼl riʼ».</seg>
					<seg id='ACT.2.41' type='verse'>Ri eʼareʼ che xkikʼam ri tzij, xqasax kijaʼ. Pa we jun qʼij riʼ xeʼok kukʼ eʼoxibʼ mil winaq.</seg>
					<seg id='ACT.2.42' type='verse'>Utzalaj utereneʼxik kkibʼano ri kitzij ri etaqoʼnelabʼ, kkikʼolo ri kkikochij, kkipiro ri wa triko e kechʼaw rukʼ ri Dyos.</seg>
					<seg id='ACT.2.43' type='verse'>Kokik e kʼo xibʼrikil pa ronojel kuxlabʼal ri winaq; rumal rech che ri etaqoʼnelabʼ kkibʼan kʼi taq kʼutbʼal e kʼi taq mayibʼal.</seg>
					<seg id='ACT.2.44' type='verse'>Konojel ri eʼareʼ che jun kikojonik, junam ukojik kkibʼano ronojel ri jastaq kech;</seg>
					<seg id='ACT.2.45' type='verse'>kkikʼayij ri kulew e ri jastaq kech, kkijach ri rajil chkixoʼl konojel jeriʼ jas ri rajawaxik chkech chkijujunal.</seg>
					<seg id='ACT.2.46' type='verse'>Ronojel taq qʼij kepe pa ri Nim Rachoch ri Dyos rukʼ xa jun kanimaʼ, kkipir ri wa triko pa taq kachoch, rukʼ kiʼkotemal e rukʼ utzalaj kanimaʼ kkitij ri kiwa.</seg>
					<seg id='ACT.2.47' type='verse'>Nim kkil wi ri Dyos e ri eʼareʼ eʼutz chkiwach konojel ri winaq. Kʼatekʼuriʼ, ronojel taq qʼij, ri Ajawxel kerokisaj kukʼ ri Komon Tyox, ri kekoltaj na.</seg>
				</div>
				<div id='ACT.3' type='chapter'>
					<seg id='ACT.3.1' type='verse'>Ri Luʼ e ri Xwan kepe uloq pa ri Nim Rachoch ri Dyos chuxeʼ kan ri chʼawem rukʼ ri Dyos pa ri bʼelejebʼ kajbʼal.</seg>
					<seg id='ACT.3.2' type='verse'>Kkʼam ubʼi jun chʼokoʼ achi chi pa ri ralaxibʼal uloq, kya ronojel qʼij xas chuwach ukoq ri jun rokibʼal ri rachoch ri Dyos che ubʼiʼ Utzalaj Uchiʼja, arech aretaq chiʼ keʼok ubʼi ri winaq kel kikʼuʼx chrech ri areʼ.</seg>
					<seg id='ACT.3.3' type='verse'>Ri areʼ riʼ, keʼril ri Luʼ e ri Xwan aretaq chiʼ okem kkibʼan pa ri Nim Rachoch ri Dyos, kʼatekʼuriʼ kuta sin upwaq chkech.</seg>
					<seg id='ACT.3.4' type='verse'>Ri Luʼ utz rilik kubʼan areʼ, xoqujeʼ jeriʼ kubʼan ri Xwan, e kubʼij chech: «Chujawilaʼ uloq».</seg>
					<seg id='ACT.3.5' type='verse'>Ri areʼ keʼukaʼyej e kuchomaj che xas kʼolik ri kukʼam na pakiqʼabʼ ri eʼareʼ.</seg>
					<seg id='ACT.3.6' type='verse'>Ri Luʼ kubʼij chrech: «Ri in man kʼo ta saq nupwaq e qʼan nupwaq, kʼatekʼut, ri kʼo wukʼ kinya chawech: ¡pa ri ubʼiʼ ri Jesus Kristo ri Ajnasoreʼo chatbʼinoq!».</seg>
					<seg id='ACT.3.7' type='verse'>Kukʼam ukoq che ri rikyaqʼabʼ uqʼabʼ e kuwaʼlisaj ri areʼ. Xas chanim utz ri raqan e ri ukux taq raqan;</seg>
					<seg id='ACT.3.8' type='verse'>kuxakʼpij uloq ribʼ, ktakʼiʼk, kʼatekʼuriʼ kumajij bʼinem. Kok ubʼi kukʼ ri eʼareʼ pa ri Nim Rachoch ri Dyos, tajin kbʼinik, tajin kutij anim e tajin nim kril wi ri Dyos.</seg>
					<seg id='ACT.3.9' type='verse'>Konojel ri winaq kkil ri areʼ che tajin kbʼinik e che tajin nim kril wi ri Dyos;</seg>
					<seg id='ACT.3.10' type='verse'>ketaʼm uwach ri areʼ, ketaʼm che qastzij are areʼ ri kuta sin taq upwaq, are areʼ ri ktʼuyiʼ ukoq chuwach ri Utzalaj uchiʼja. Kʼatekʼuriʼ xpe sibʼalaj xibʼrikil chkech e man kkichʼobʼ ta ubʼeʼal we jastaq riʼ.</seg>
					<seg id='ACT.3.11' type='verse'>Rumal rech che ri areʼ man keʼuya ta chi kan ri Luʼ e ri Xwan; konojel enojinaq che xibʼrikil kkitij anim ubʼik kukʼ ri eʼareʼ cho ri uwija che ubʼiʼ Salomon.</seg>
					<seg id='ACT.3.12' type='verse'>Ri Luʼ, aretaq chiʼ kril weriʼ, kubʼij chkech ri winaq: «Achijabʼ ix ajisraʼel, ¿jas che kixibʼij iwibʼ chuwach weriʼ? ¿Jasche che kujikaʼyej jeʼ neʼ che rumal qachoqʼabʼ ri uj, on rumal qakojonik uj, xqabʼinisaj we achi riʼ?</seg>
					<seg id='ACT.3.13' type='verse'>Ri Udyos ri Abʼraham, ri Udyos ri Isaʼak e ri Udyos ri Jakobʼ, ri Dyos kech ri eqanan qatat xyaʼow ri uqʼij ri upataninel Jesus, ri areʼ che xijach ri ix, ri areʼ che xipaqchiʼj chuwach ri Pilato aretaq chiʼ ri areʼ uchomam chik che kutoʼtajisaj uwach.</seg>
					<seg id='ACT.3.14' type='verse'>Ri ix xipaqchiʼj ri Tyox ubʼantajik e ri utzalaj winaq; ri ix are xita ri toqʼobʼ puwiʼ ri jun kamisanel,</seg>
					<seg id='ACT.3.15' type='verse'>kʼatekʼuriʼ, aretaq chiʼ ri ix are xikamisaj ri rajaw ri kʼaslemal, ri Dyos xuwaʼlajsaj ubʼi chkixoʼl ri kaminaqibʼ: ri uj xqil weriʼ.</seg>
					<seg id='ACT.3.16' type='verse'>E rumal ri kojonik chrech ri ubʼiʼ ri areʼ, we jun achi riʼ, che kiwil ix, che iwetaʼm uwach, xyaʼtaj chrech ri uchuqʼabʼ; are ri kojonik che ri areʼ, ri xbʼanow utz che ri ubʼaqil we achi riʼ chiwach iwonojel ix.</seg>
					<seg id='ACT.3.17' type='verse'>«Kʼatekʼut, ri ix, ixachalaxik, ri in wetaʼm che xibʼan weriʼ rumal rech che man kichʼobʼ ta ri jastaq e xoqujeʼ ejeriʼ ri eʼinimal.</seg>
					<seg id='ACT.3.18' type='verse'>Ri Dyos, ri areʼ, xas xubʼan wi ri jastaq che xubʼij rumal ri kichiʼ konojel ri eqʼaxal utzij ri Dyos; che ri Ukristo si kuqʼaxej na ri kʼax.</seg>
					<seg id='ACT.3.19' type='verse'>Chipaqchiʼj bʼaʼ ri imak e chikʼexaʼ iwibʼ, arech ksachitaj uwach ri imak,</seg>
					<seg id='ACT.3.20' type='verse'>kʼatekʼuriʼ, rukʼ na kʼu waʼ weriʼ ri Ajawxel kukʼam na uloq riʼ ri qʼij che rech jaʼmaril. E kutaq na uloq riʼ ri Kristo iwech ri ix, che xas are ri Jesus,</seg>
					<seg id='ACT.3.21' type='verse'>ri areʼche kukʼol na ri kaj chi kʼateʼ na ri jun qʼij che kʼakʼ chi jumul ronojel kukʼol ronojel ri jastaq kʼo chuwach ulew; weriʼ, xubʼij ri Dyos rumal kichiʼ ri eʼutyoxlaj taq qaxal utzij ri Dyos.</seg>
					<seg id='ACT.3.22' type='verse'>Nabʼe, ri Moʼises xubʼij: Ri Ajawxel Dyos kuwaʼlajisaj na riʼ xas chkixoʼl ri eʼiwachalal ix, jun qʼaxal utzij ri Dyos jeʼ jas ri in, chitatabʼej ronojel ri tzij che kubʼij na riʼ chiwech.</seg>
					<seg id='ACT.3.23' type='verse'>Jachin ri man kutatabʼej ta we qʼaxal utzij ri Dyos riʼ, kkamisax riʼ xas chkixoʼl ri winaq.</seg>
					<seg id='ACT.3.24' type='verse'>Kʼatekʼuriʼ, konojel ri eqʼaxal utzij ri Dyos, xas xechʼaw riʼ chi rukʼ ri Samueʼl uloq e konojel ri xepetik jeʼ jas ri areʼ, xechʼaw puwiʼ we jetaq qʼij riʼ.</seg>
					<seg id='ACT.3.25' type='verse'>«Ix nakʼut, ri ix kikʼojol ri eqʼaxal taq utzij ri Dyos e ix ukʼojol ri chapbʼalqʼabʼ rech ri Dyos ri xubʼan kukʼ ri inan itat aretaq chiʼ xubʼij chrech ri Abʼraham: Chi pa ri eʼawijaʼl ketewchiʼx na riʼ konojel ri ejuqʼat winaq rech ri uwachulew.</seg>
					<seg id='ACT.3.26' type='verse'>Qas chiwech ri ix xyaʼtaj nabʼe ri utoqʼobʼ ri Dyos che xukʼastajisaj uwach ri upataninel e xutaq uloq ri areʼ arech kixutewchiʼj we kipaqchiʼj ri iwetzelal ri ix».</seg>
				</div>
				<div id='ACT.4' type='chapter'>
					<seg id='ACT.4.1' type='verse'>Aretaq chiʼ tajin kechʼaw kukʼ ri winaq, kepe ri echuchqajawibʼ, ri kinimal ri echajil taq ri Nim rachoch ri Dyos e ri esaduseʼos,</seg>
					<seg id='ACT.4.2' type='verse'>sibʼalaj koyowal, man utz taj kkilo che ri eʼareʼ tajin kkikʼut ri tzij chkech ri winaq, e che kkibʼij ri kʼastajibʼal kiwach ri kaminaqibʼ chi pa ri uwinaqil ri Jesus.</seg>
					<seg id='ACT.4.3' type='verse'>Kekikʼam ubʼi ri eʼareʼ e kekikoj kan pa ri cheʼ chi kʼa pa ri jun qʼij chik, rumal rech che okinaq chi ri qʼequʼm.</seg>
					<seg id='ACT.4.4' type='verse'>Kʼatekʼuriʼ, sibʼalaj ekʼi chkech ri winaq che xetow ri kitzij, xekojonik chrech areʼ, e ri rejalabʼalil ri winaq che xekojonik, xaq xuwi ri achijabʼ, xopan pa jobʼ mil.</seg>
					<seg id='ACT.4.5' type='verse'>Pa ri jun qʼij chik, kkimulij kibʼ pa ri Jerusalem, ri ekanimal ri ajjudiʼo, ri enim taq winaq e ri etzʼibʼanelabʼ.</seg>
					<seg id='ACT.4.6' type='verse'>Kʼo ri Anas, ri nimalaj chuchqajaw, kʼo ri Kaʼifas, ri Jonatan, ri Alejandro e konojel ri winaq che enim taq chuchqajawibʼ.</seg>
					<seg id='ACT.4.7' type='verse'>Kekiyaʼ ri etaqoʼnelabʼ panikʼaj chkech e kkita chkech: «¿Jas rumal kowinem on jachin pubʼiʼ kibʼan weriʼ ri ix?».</seg>
					<seg id='ACT.4.8' type='verse'>Kʼatekʼuriʼ, ri Luʼ nojinaq chrech ri Tyoxlaj Uxlabʼxel kubʼij chkech: «Ix kinimal taq ri winaq e ri nim taq winaq,</seg>
					<seg id='ACT.4.9' type='verse'>kamik riʼ, ri uj jeʼ jas uj kʼo chuwach jun qʼatbʼaltzij, rumal rech che ri uj xqabʼan ri utzil chrech jun yawabʼ, kʼatekʼuriʼ, rajawaxik che kqabʼij jas ri ubʼantajik che utz xkanaj ri areʼ.</seg>
					<seg id='ACT.4.10' type='verse'>Utz che kiwetaʼmaj iwonojel, xoqujeʼ utz ketaʼmaj konojel ri winaq erech ri Israʼel: che pa ri ubʼiʼ ri Jesukristo ri ajnasoreʼo, ri areʼ che xiripabʼaʼ ri ix e che xukʼastajisaj uwach ri Dyos chkixoʼl ri kaminaqʼibʼ, pa ri ubʼiʼ ri areʼ e man puwiʼ ta ubʼiʼ jun chik che we achi riʼ utz uwach kukʼut ribʼ chiwach.</seg>
					<seg id='ACT.4.11' type='verse'>Are areʼ ri abʼaj che ri ix, ix ajyakal taq ja man xiwaj ta uwach ri areʼ, e kamik riʼ are ri areʼ xokik che rajawalja.</seg>
					<seg id='ACT.4.12' type='verse'>Rumal rech che chuxeʼ ri kaj man kʼo ta chi jun bʼiʼaj che xyaʼtaj chkech ri winaq che kkowinik kujkoltaj rumal».</seg>
					<seg id='ACT.4.13' type='verse'>Ri winaq che eʼajsanedrin aretaq chiʼ kkil ri kichuqʼabʼ ri Luʼ e ri Xwan, kʼatekʼuriʼ ketaʼm che ri eʼareʼ ewinaq che man kiriqom taj kitijoj kibʼ e man nimalaj ta kibʼantajik, nimalaj ksach kikʼuʼx chkech. Ketaʼm che ri eʼareʼ xiltaj kiwach rukʼ ri Jesus,</seg>
					<seg id='ACT.4.14' type='verse'>xoqujeʼ kkil uwach ri jun achi che xkuntajik e takʼal chkinaqaj ri eʼareʼ, xa jekʼuriʼ man kekowin taj, man kuya taj kʼo jun tzij kkibʼij.</seg>
					<seg id='ACT.4.15' type='verse'>Xeʼkesaj ubʼi pa ri Sanedrin e kechoman chkij.</seg>
					<seg id='ACT.4.16' type='verse'>Kkibʼij chkixoʼl: «¿Jas ri kqabʼan na waʼ chkech we winaq riʼ? Xas kʼo wi jun nimalaj kʼutbʼal xbʼantaj kumal e sibʼalaj utz chkiwach konojel ri siwan tinimit rech ri Jerusalem, e ri uj man kujkowin taj kqabʼij chi jun jas uwach.</seg>
					<seg id='ACT.4.17' type='verse'>Kʼatekʼuriʼ, arech man kbʼe ta utzijol weriʼ chkixoʼl ri winaq, chqaqʼatej ri kitzij ri eʼareʼ rukʼ xibʼrikil, che michʼaw chi puwiʼ ri jun bʼiʼaj riʼ».</seg>
					<seg id='ACT.4.18' type='verse'>Keʼkisikʼij ri eʼareʼ e ketaqan chkech che man kechʼaw ta chik e man kekʼutun ta chi pa ri ubʼiʼ ri Jesus.</seg>
					<seg id='ACT.4.19' type='verse'>Kʼatekʼut, ri Luʼ e ri Xwan kechʼawik, kkibʼij chkech: «We are utz chuwach ri Dyos, che ri uj are kixqanimaj ix e are man kqanimaj ta ri Dyos; ri ix, chibʼanaʼ bʼaʼ qʼatojtzij puwiʼ weriʼ.</seg>
					<seg id='ACT.4.20' type='verse'>Ri uj man kujkowin taj che mat kqakʼutu ri jastaq che xqilo e che xqato».</seg>
					<seg id='ACT.4.21' type='verse'>Kʼatekʼuriʼ, kkiqʼatej chi ri kitzij rukʼ xibʼrikil; keʼkitzoqopij ubʼik rumal rech che man kkiriq taj jas jun kʼajisabʼal kiwach kkibʼano chi chkiwach ri winaq, rumal rech che konojel ri winaq nim kkil wi ri Dyos rukʼ ri jas uwach xbʼantajik.</seg>
					<seg id='ACT.4.22' type='verse'>Ri jun achi che xkunataj rukʼ ri jun mayibʼal wach riʼ, nim chik, kawinaq ujunabʼ chik.</seg>
					<seg id='ACT.4.23' type='verse'>Aretaq chiʼ ri eʼareʼ ketzoqopitajik ubʼik, kepe uloq kukʼ ri ekiwinaq e kkibʼij chkech ronojel ri tzij ri xkibʼij ri enim taq chuchqajawibʼ chkech e ri xkibʼij ri enim taq winaq chkech.</seg>
					<seg id='ACT.4.24' type='verse'>Aretaq ktataj we tzij riʼ, konojel junam kkiyak ri kichʼabʼal chuwach ri Dyos e kkibʼij: «Ajaw, at xatbʼanow ri kaj, ri uwachulew, ri polow e ronojel ri kʼo chuwach;</seg>
					<seg id='ACT.4.25' type='verse'>ri at che abʼim rumal ri Tyoxlaj Uxlabʼxel rumal ri ubʼiʼ ri qatat David, ri apatanijel: ¿Jasche kkinimarisaj kibʼ ri jetaq eʼamaqʼ, jas che wa ri jetaq kichomabʼal ri enimalaj taq tinimit?</seg>
					<seg id='ACT.4.26' type='verse'>Ri eʼajaw rech we uwachulew kechʼoʼjinik, ri eqʼatbʼal taq tzij xa jun kiwach xkibʼano che ukʼuleʼlaʼx uwach ri Ajawxel e chukʼuleʼlaxik ri Kristo.</seg>
					<seg id='ACT.4.27' type='verse'>Jeʼ, qastzij nakʼut, che xa jun kiwach xkibʼan pa we tinimit riʼ, ri Herodes e ri Ponsiʼo Pilato kukʼ konojel ri jetaq amaqʼ che man kʼo ta kikojonik jacha ri uj, kukʼ ri winaq eʼajisraʼel, arech kechʼoʼjin rukʼ ri tyoxlaj apatanijel Jesus, ri xabʼan Akristo chrech,</seg>
					<seg id='ACT.4.28' type='verse'>arech, qastzij kbʼantaj ronojel ri jastaq uwach rukʼ ri achuqʼabʼ e rukʼ ri awetaʼmabʼal ri xas achomam kbʼantajik.</seg>
					<seg id='ACT.4.29' type='verse'>Kamik riʼ Ajawxel, qas chawilaʼ ri qʼilinik rukʼ xibʼrikil, ri xkibʼan chkech ri eʼareʼ, kʼatekʼuriʼ, qas chyaʼtaj bʼaʼ chkech ri eʼapatanijelabʼ, arech kkibʼij ri atzij rukʼ nimalaj kubʼal kʼuʼx,</seg>
					<seg id='ACT.4.30' type='verse'>chalikʼaʼ bʼaʼ ri aqʼabʼ arech kbʼantaj ri jetaq kunanik, ri jetaq kʼutbʼal e ri mayibʼal taq wach, chi pa ri ubʼiʼ ri tyoxlaj apatanijel Jesus».</seg>
					<seg id='ACT.4.31' type='verse'>Aretaq chiʼ tajin kechʼaw rukʼ ri Dyos; ri kʼolbʼal jawijeʼ kimulim wi kibʼ, sibʼalaj kbʼiririk; chi aninaq, konojel ri eʼareʼ enojinaq chi chrech ri Tyoxlaj Uxlabʼxel e kkiya ubʼixik ri utzij ri Dyos rukʼ nimalaj kubʼal kʼuʼx.</seg>
					<seg id='ACT.4.32' type='verse'>Ri tinimitlaj winaq che kʼo ri kikojbʼal, xa jun kanimaʼ kʼolik e xa jun kuxlabʼal. Man kʼo ta jun kubʼij rech che ri ujastaq kʼolik, xane ronojel ri jastaq, ri kimebʼil, kech konojel.</seg>
					<seg id='ACT.4.33' type='verse'>Rukʼ sibʼalaj kichuqʼabʼ; ri etaqoʼnelabʼ kkiya ubʼixik che xkilo ri kʼastajibʼal uwach ri Ajawxel Jesus. Konojel ri eʼareʼ, kʼo nimalaj toqʼobʼisabʼal kiwach chkiwach ri winaq.</seg>
					<seg id='ACT.4.34' type='verse'>Chkixoʼl ri eʼareʼ man kʼo ta jun winaq che kʼo urajawaxik, rumal rech che konojel ri kʼo kulew, on ri kʼo kachoch, kkikʼayij e kkikʼam uloq chkixoʼl ri rajil,</seg>
					<seg id='ACT.4.35' type='verse'>kkiya xeʼkaqan kiqʼabʼ ri etaqoʼnelabʼ. Kkijach chkiwach konojel, chkijujunal kkiriqo jeʼ jas ri rajawaxik chkech.</seg>
					<seg id='ACT.4.36' type='verse'>Ri Xep, che Bʼernabʼe kecha ri etaqonelabʼ chrech, che pa qachʼabʼal kubʼij ukʼojol ri kulbʼal kʼuʼx, ri areʼ ajlevita, e ajchipre,</seg>
					<seg id='ACT.4.37' type='verse'>kʼo jun rulew, kukʼayij, kukʼam ubʼi ri pwaq e kuya xeʼkaqan kiqʼabʼ ri etaqoʼnelabʼ.</seg>
				</div>
				<div id='ACT.5' type='chapter'>
					<seg id='ACT.5.1' type='verse'>Jun achi, ubʼiʼ Ananiʼas, junam xkibʼan che ri kichomabʼal rukʼ ri rixoqil Safira; kukʼayij jun rulew;</seg>
					<seg id='ACT.5.2' type='verse'>kʼatekʼuriʼ kkanaj kan rukʼ nikʼaj chrech ri rajil ri ulew, e weriʼ retaʼm ri rixoqil; ri nikʼaj rajil chik kukʼam ubʼik e kuya xeʼkaqan kiqʼabʼ ri etaqoʼnelabʼ.</seg>
					<seg id='ACT.5.3' type='verse'>Ri Luʼ kubʼij chrech: «Ananiʼas, ¿jasche che ri Satanas xunojisaj ri awanimaʼ arech kajaluj tzij chuwach ri Tyoxlaj Uxlabʼxel e che katkanaj kan rukʼ nikʼaj rajil rech ri ulew?</seg>
					<seg id='ACT.5.4' type='verse'>Aretaq chiʼ kʼo ri ulew awukʼ; ri at, ¿la man kʼo ta ri akowinem puwiʼ e aretaq chiʼ xkʼayitaj awumal la man kuya taj kabʼan che ri rajil jas ri kawaj ri at? ¿Jasche xachomaj weriʼ pa ri awanimaʼ? Ri at, man chkiwach ta ri winaq xajaluj ri tzij, xane chuwach ri Dyos».</seg>
					<seg id='ACT.5.5' type='verse'>Aretaq chiʼ ktataj we tzij riʼ, ri Ananiʼas ktzaqik e kkamik. Konojel ri xetow we tzij riʼ keʼok pa nimalaj xibʼrikil.</seg>
					<seg id='ACT.5.6' type='verse'>Kepe ri ekʼojlabʼ, kkipis ri ubʼaqil pa jun atzʼyaq rech kaminaq e kkikʼam ubʼik arech kmuqik.</seg>
					<seg id='ACT.5.7' type='verse'>Qʼaxinaq chi oxibʼ kajbʼal, kʼatekʼuriʼ ri rixoqil che man retaʼm ta weriʼ, qas kok ubʼik.</seg>
					<seg id='ACT.5.8' type='verse'>Ri Luʼ kubʼij chrech: «Chabʼij chwech, ri ulew che xikʼayij ix, ¿la jeriʼ rajil xiyaʼo?». Ri areʼ kubʼij: «Jeʼ, jeriʼ».</seg>
					<seg id='ACT.5.9' type='verse'>Kʼatekʼuriʼ, ri Luʼ kubʼij: «¿Jas ubʼanik xibʼan che ujunamtisaxik ri ichomabʼal arech kibʼan kʼax chrech ri Tyoxlaj Uxlabʼxel? ¡Jeʼ! Jaʼleʼ, chuwach ri uchiʼja kʼo wi kan ri retal kaqan ri winaq ri xemuquw ri awachajil; xoqujeʼ ri eʼareʼ katkikʼam na ubʼi ri at».</seg>
					<seg id='ACT.5.10' type='verse'>Chi aninaq ktzaq cho ri raqan ri areʼ e xkamik. Keʼok ubʼi ri ekʼojlabʼ, kkiriq ri areʼ che kaminaq chik. Kkikʼam ubʼik e kkimuq chunaqaj ri rachajil.</seg>
					<seg id='ACT.5.11' type='verse'>Jun nimalaj xibʼrikil xchapow kanimaʼ konojel ri Komon Tyox xoqujeʼ konojel ri xketaʼmaj we jastaq riʼ.</seg>
					<seg id='ACT.5.12' type='verse'>Xas rumal ri etaqoʼnelabʼ xbʼantaj kʼilaj taq kʼutbʼal e kʼilaj taq mayibʼal chkiwach ri winaq. Kkimulij kibʼ konojel xa rukʼ jun kanimaʼ chuxeʼ ri uchiʼja rech ri Salomon,</seg>
					<seg id='ACT.5.13' type='verse'>kʼatekʼut, man kʼo ta jun chkech ri enikʼaj winaq chik kʼo ri uchuqʼabʼ arech kbʼe kukʼ e arech xa jun kubʼan kukʼ eʼareʼ; ri winaq nim keʼkil wi ri eʼareʼ.</seg>
					<seg id='ACT.5.14' type='verse'>Ekʼo sibʼalaj winaq che kʼo ri kikojonik kebʼek, keʼok rukʼ ri Ajawxel; sibʼalaj ekʼi achijabʼ e ixoqibʼ.</seg>
					<seg id='ACT.5.15' type='verse'>Kʼatekʼuriʼ, xas xeʼopan na che xekikʼam uloq ri eyawabʼibʼ pa taq ri bʼe, keʼkiya cho taq chʼat e cho taq tem, arech kneʼbʼaʼ xaq xuwiʼ ri umuʼj riʼ Luʼ, kbʼe puwiʼ jun chkech ri eʼareʼ.</seg>
					<seg id='ACT.5.16' type='verse'>Sibʼalaj ekʼi winaq kepe uloq pa taq ri tinimit che naqaj chrech ri Jerusalem, kekikʼam uloq ri eyawabʼibʼ e ri winaq che kʼo itzel taq uxlabʼal chkech; kʼatekʼuriʼ konojel keʼutzirik.</seg>
					<seg id='ACT.5.17' type='verse'>Kʼatekʼuriʼ, kwaʼlaj ri nimalaj chuchqajaw, xoqujeʼ konojel ri eʼuwinaq, ri juqʼat kech ri esaduseʼo. Ri eʼareʼ kekam che koyowal.</seg>
					<seg id='ACT.5.18' type='verse'>Kkikoj kiqʼabʼ chkech ri etaqoʼnelabʼ e kekikʼyaq pa ri cheʼ kʼo pa ri tinimit.</seg>
					<seg id='ACT.5.19' type='verse'>Kʼatekʼuriʼ, aretaq chiʼ chaqʼabʼ, ri Anjel rech ri Ajawxel kujaq ri uchiʼja rech ri cheʼ, e aretaq chiʼ eʼukʼamom chi ubʼik, kubʼij chkech:</seg>
					<seg id='ACT.5.20' type='verse'>«Jix, jeʼibʼij rukʼ ichuqʼabʼ chkech ri winaq pa ri Nimalaj Rachoch ri Dyos, ronojel ri jastaq che rech we jun Kʼaslemal riʼ».</seg>
					<seg id='ACT.5.21' type='verse'>Ri eʼareʼ kkinimaj we tzij riʼ; keʼok pa ri Nimalaj Rachoch ri Dyos aretaq chiʼ ksaqarsanik, kʼatekʼuriʼ kkichapaleʼj ubʼixik ri tzij.</seg>
					<seg id='ACT.5.22' type='verse'>Aretaq chiʼ ri eʼajchʼimiʼyabʼ keʼopan pa ri cheʼ, man kekiriqa taj. Ketzalijik e keʼkibʼij chkech:</seg>
					<seg id='ACT.5.23' type='verse'>«Ri uj, tzʼapatalik ri uchiʼja xqariqaʼ, e ri echajinel utz uchajixik kibʼanom, etakʼal chuwach ri uchiʼja rech ri cheʼ. E aretaq chiʼ, xqajaqo, man kʼo ta jun winaq xqariq chupam».</seg>
					<seg id='ACT.5.24' type='verse'>Ri ekinimal ri Nim Rachoch ri Dyos, e ri enim taq chuchqajawibʼ, aretaq chiʼ kkita we tzij riʼ, ksach kikʼuʼx, man kkichʼobʼ ta ubʼeʼal weriʼ, e kkichomaj jas waʼ we kʼutbʼal riʼ.</seg>
					<seg id='ACT.5.25' type='verse'>Kʼatekʼuriʼ, kpe uloq jun winaq chkixoʼl e kubʼij chkech: «Ri eʼachijabʼ che xeʼiyaʼ ix pa ri cheʼ, chanim riʼ, ri eʼareʼ etakʼal pa ri Nim Rachoch ri Dyos e tajin kkiyaʼ ubʼixik ri Tzij chkech konojel ri winaq».</seg>
					<seg id='ACT.5.26' type='verse'>Kʼatekʼuriʼ, ri unimal chkech ri Nim Rachoch ri Dyos kel ubʼi kukʼ ri eʼuwinaq e keʼukʼam uloq ri etaqoʼnelabʼ, e man kʼo ta kʼax kubʼan chkech, rumal rech che kkixibʼij kibʼ chkech ri winaq, rumal che kuyaʼo kekikʼyaq chaʼbʼaj.</seg>
					<seg id='ACT.5.27' type='verse'>Kekikʼam uloq e kekiyaʼ chkiwach ri Sanedrin. Ri nim chuchqajaw kuta chkech:</seg>
					<seg id='ACT.5.28' type='verse'>«Ri uj, xixqaqʼatej che kiya ubʼixik ri tzij pa ri ubʼi ri jun bʼiʼaj riʼ; ¡kʼatekʼuriʼ ri ix xinojisaj ri Jerusalem chrech we itzij riʼ e ri ix kiwaj kichojej paqawiʼ ri uj ri ukikʼel ri achi riʼ!».</seg>
					<seg id='ACT.5.29' type='verse'>Kʼatekʼuriʼ, ri Luʼ e ri enikʼaj etaqoʼnelabʼ chik kkibʼij: «Rajawaxik che are knimax ri Dyos chuwach che are kenimax ri winaq.</seg>
					<seg id='ACT.5.30' type='verse'>Ri jun Dyos che kech ri eqanan eqatat, xuwaʼlisaj uwach ri Jesus, ri areʼ, che xekamisaj ri ix aretaq chiʼ xibʼajij cho ri ripibʼal.</seg>
					<seg id='ACT.5.31' type='verse'>Che waʼ we jun winaq riʼ, ri Dyos xuwaʼlisaj rukʼ ri rikyaqʼabʼ, xrokisaj ri areʼ, kinimal e kolonel chkech ri winaq, arech rumal ri areʼ, ri Israʼel kupaqchiʼj ri umak e kukʼam ri nimalaj sachbʼal mak.</seg>
					<seg id='ACT.5.32' type='verse'>Ri uj xqilo, xqato ronojel we jastaq riʼ, weriʼ xoqujeʼ xrilo e xuto ri Tyoxlaj Uxlabʼaxel, ri areʼ che kuya ri Dyos chkech ri keniman chrech ri areʼ».</seg>
					<seg id='ACT.5.33' type='verse'>Ri eʼareʼ, aretaq chiʼ kkita weriʼ, kekam chrech koyowal e are sibʼalaj kkaj keʼkikamisaj ri eʼareʼ.</seg>
					<seg id='ACT.5.34' type='verse'>Kʼatekʼuriʼ, jun fariseʼo che ubʼiʼ Gamaliʼel, kwaʼlaj panikʼaj chkech ri Sanedrin; ri areʼ jun nimalaj ajtij chrech ri pixabʼ, e nim kilik kumal ri winaq. Ktaqanik arech keʼesax ubʼi jubʼiqʼ we eʼachijabʼ riʼ.</seg>
					<seg id='ACT.5.35' type='verse'>Kʼatekʼuriʼ, kubʼij chkech ri Sanedrin: «Chi nimalaj iwonojel ix ajisraʼel, qas utz rilik chibʼanaʼ ri kibʼan na chkech we winaq riʼ.</seg>
					<seg id='ACT.5.36' type='verse'>Kebʼ oxibʼ qʼij kanoq riʼ, xwaʼlaj uloq ri Teʼudas, ri areʼ che xubʼij che nimalaj ruxik chi winaq, e che xeʼumulij rukʼ areʼ juqʼoʼ (400) winaq. Xkamisax ri areʼ, e konojel ri eʼuwinaq che xkiterneʼbʼej, xeʼanimajik, e ma kʼo ta jun jas uwach xkanaj kanoq.</seg>
					<seg id='ACT.5.37' type='verse'>Kʼatekʼuriʼ, pa taq uqʼijil ri tzʼibʼan bʼiʼaj, xwaʼlaj ri Judas ri Ajgalileʼa, che ri kʼo sibʼalaj eʼuwinaq; xoqujeʼ xkamik e ri xkiterneʼbʼej ri areʼ xeʼanimajik.</seg>
					<seg id='ACT.5.38' type='verse'>Kamik riʼ kinbʼij chiwech, kʼo mibʼan chkech we winaq riʼ, cheʼiyaʼaʼ kanoq. Rumal rech, we kkitzijoj riʼ, on we jun chak riʼ we petinaq kukʼ winaq, ksachataj na uwach waʼ;</seg>
					<seg id='ACT.5.39' type='verse'>kʼatekʼuriʼ, we qastzij che petinaq uloq rukʼ ri Dyos, man kixkowin ta riʼ che usachik uwach. Mibʼan jun jas uwach, weneʼ ri ix tajin kixchʼoʼjin rukʼ ri Dyos». Kʼatekʼuriʼ, xkikʼam uqʼabʼ, utz xkita we tzij riʼ.</seg>
					<seg id='ACT.5.40' type='verse'>Kʼatekʼuriʼ, kekisikʼij chi jumul ri etaqoʼnelabʼ. Ketaqanik arech kerapux rukʼ asyar, keʼkiqʼatej arech man kechʼaw ta chi pa ri ubʼi ri Jesus, kʼatekʼuriʼ keʼkitzoqopij bʼik, kekiyaʼ kanoq.</seg>
					<seg id='ACT.5.41' type='verse'>Ri eʼareʼ keʼel ubʼik pa ri Sanedrin, rukʼ nimalaj kiʼkotemal kebʼe ubʼik rumal rech che ri eʼareʼ xeʼilik taqal chkij xkikʼaxkʼolij ri kʼax arech utz che ri Bʼiʼaj.</seg>
					<seg id='ACT.5.42' type='verse'>Kʼatekʼuriʼ, ronojel taq qʼij, man ketaniʼ ta chrech ubʼixik ri Utzalaj Utzij ri Kristo Jesus, pa ri Nimalaj Rachoch ri Dyos e pa taq ri ja.</seg>
				</div>
				<div id='ACT.6' type='chapter'>
					<seg id='ACT.6.1' type='verse'>Pa taq we qʼij riʼ, rumal rech che tajin kekʼyarik ri etijoxelabʼ, ri eʼajelenita xkikoj tzij chkij ri eʼajhebʼreʼo, rumal rech che ri emelkaʼn ixoqibʼ kech ri eʼajelenista man kelix ta pa ri kirajawaxik.</seg>
					<seg id='ACT.6.2' type='verse'>Ri ekabʼlajuj, kesikʼin chkech konojel ri etijoxelabʼ e kkibʼij chkech: «Man utz taj che ri uj kqatanabʼaʼ utzijoxik ri utzij ri Dyos rumal rech che are kujpatanajik cho taq ri mexa.</seg>
					<seg id='ACT.6.3' type='verse'>Rumal kʼu waʼ, chitzukuj chixoʼl ri ix, ix achalaxik, ewuqubʼ achijabʼ che eʼutz chkiwach nimalaj konojel, che enojinaq chrech ri Uxlabʼxel e chrech ketaʼmabʼal, kʼatekʼuriʼ, ri uj keqakoj na waʼ chuwach we jun chak riʼ;</seg>
					<seg id='ACT.6.4' type='verse'>e ri uj kujkanaj kan waʼ chuwach ri chʼawem rukʼ ri Dyos e chrech ri upatanaxik ri Tzij».</seg>
					<seg id='ACT.6.5' type='verse'>Utz kkita we tzij riʼ nimalaj konojel, xa jekʼuriʼ kkichaʼ ri Estebʼan, jun achi che nojinaq che ri ukojonik e che ri Tyoxlaj Uxlabʼxel, xkichaʼ chi ri Felipe (Apal), ri Prokoro, ri Nikanor, ri Timon, ri Parmenas e ri Klax che Ajantiʼokiʼa, xane xpe uloq kukʼ ri Ajjudiʼo.</seg>
					<seg id='ACT.6.6' type='verse'>Xeʼkiyaʼ chkiwach ri etaqoʼnelabʼ; kʼatekʼuriʼ aretaq chiʼ tajin kechʼaw rukʼ ri Dyos, kkikoj ri kiqʼabʼ pakiwiʼ.</seg>
					<seg id='ACT.6.7' type='verse'>Kʼatekʼuriʼ, sibʼalaj kkʼiy ri Utzij ri Ajawxel. Sibʼalaj xekʼyarik ri etijoxelabʼ pa ri Jerusalem e sibʼalaj ekʼi chuchqajawibʼ xkinimaj ri kojonik.</seg>
					<seg id='ACT.6.8' type='verse'>Ri Estebʼan, nojinaq che utzil e chrech uchuqʼabʼ e kubʼan nimalaj taq mayibʼal e nimalaj taq kʼutbʼal chkixoʼl ri winaq.</seg>
					<seg id='ACT.6.9' type='verse'>Kʼatekʼuriʼ, kepe uloq ri winaq rech ri jetaq Sinagoga ri kbʼix Libʼertas chkech, ri eʼajsirenense, e ri eʼajalejandrino, e kʼo jujun chik Eʼajsilisiʼa e Eʼajasiʼa. Kechʼaw tzurunem taq tzij rukʼ ri Estebʼan,</seg>
					<seg id='ACT.6.10' type='verse'>kʼatekʼuriʼ, man kʼo ta kichuqʼabʼ chuwach ri unoʼjibʼal e chuwach ri ruxlabʼal ri areʼ.</seg>
					<seg id='ACT.6.11' type='verse'>Xa jekʼuriʼ, kkiya pwaq chkech ejujun taq achijabʼ, arech kkibʼij: «Ri uj xqato che ri areʼ xubʼij itzel taq tzij puwiʼ ri Moʼises e puwiʼ ri Dyos».</seg>
					<seg id='ACT.6.12' type='verse'>Kepe ri winaq chi nimalaj konojel, kepe ri enim taq winaq e ri eʼajtzʼibʼanelabʼ, man kʼo ta naʼtal chrech ri areʼ, kʼatekʼuriʼ, xas chanim kkiriqo, kkichapo e kkikʼam uloq chuwach ri Sanedrin.</seg>
					<seg id='ACT.6.13' type='verse'>Chilaʼ, ekʼo etzijtal taq winaq che kkiya ubʼixik weriʼ: «We jun winaq riʼ, man kataniʼ ta che ubʼixik itzel taq tzij puwiʼ we tyoxlaj kʼolbʼal riʼ e puwiʼ ri Pixabʼ.</seg>
					<seg id='ACT.6.14' type='verse'>Ri uj, qatom che kubʼij, che ri Je-sus, ri jun Ajnasareʼo, kuwilij na we kʼolbʼal riʼ e kujal na riʼ ri jastaq che uwuqxaʼnim kan ri Moʼises chqech».</seg>
					<seg id='ACT.6.15' type='verse'>Kʼatekʼuriʼ, konojel ri etʼuyul pa ri Sanedrin, kkikaʼyej ri areʼ, e kkil ri uwach che jeʼ jas ri uwach jun Anjel.</seg>
				</div>
				<div id='ACT.7' type='chapter'>
					<seg id='ACT.7.1' type='verse'>Ri nim chuchqajaw kuta chrech: «¿La tzij we tzij riʼ?».</seg>
					<seg id='ACT.7.2' type='verse'>Ri areʼ kubʼij. «Ix achalaxik e ix qatat, chitatbʼej weriʼ. Ri Dyos che rech ri qʼijil xukʼut ribʼ chuwach ri qatat Abʼraham, aretaq chiʼ kʼo ri areʼ pa ri Mesopotamiʼa, majoʼq kujeqebʼaʼ ribʼ pa ri Jaran,</seg>
					<seg id='ACT.7.3' type='verse'>kʼatekʼuriʼ kubʼij chrech: Chayaʼaʼ kan ri atinimit e cheʼayaʼaʼ kan ri eʼawachalaxik, e jat pa ri tinimit che kinkʼut na riʼ ri in chawach.</seg>
					<seg id='ACT.7.4' type='verse'>Xa jekʼuriʼ, ri areʼ xuya kan ri kitinimit ri eʼajkaldeʼo e xjeqiʼ pa ri Jaran. Aretaq chiʼ xkam ri utat, ri Dyos xukʼam uloq chi jelaʼ uloq kʼa pa we tinimit riʼ jawijeʼ ix jeqel wi ix kamik riʼ.</seg>
					<seg id='ACT.7.5' type='verse'>Man kʼo ta jun chʼaqap rulew xuya pa we tinimit riʼ, man kʼo ta neʼ jawijeʼ kutakʼabʼa wi ri raqan, kʼatekʼut, xuya utzij che kuya na ri rulew, e xoqujeʼ kuya na kech ri erijaʼl, e aretaq chiʼ jeriʼ, ri areʼ man kʼo ta jun ralkʼuwaʼl.</seg>
					<seg id='ACT.7.6' type='verse'>Kʼatekʼuriʼ, ri Dyos xubʼij chrech, che ri erijaʼl kekanaj kan riʼ pa jun chik ulew, e ri eʼareʼ keʼokisax na riʼ pa patanajik e kbʼan na sibʼalaj kʼax chkech pa juqʼoʼ (400) junabʼ.</seg>
					<seg id='ACT.7.7' type='verse'>Kʼatekʼuriʼ, ri in kinbʼan na riʼ qʼatbʼaltzij puwiʼ ri jun tinimit riʼ, kcha ri Dyos. –E keʼel na uloq riʼ e keqʼijilan na riʼ chwech pa we jun kʼolibʼal riʼ.</seg>
					<seg id='ACT.7.8' type='verse'>Xoqujeʼ xuyaʼ chrech ri jun chapbʼalqʼabʼ rech ri pusinik uwiʼ kowilal, xajekʼuriʼ aretaq chiʼ xjeqebʼax ri Isaʼak rumal ri utat, ri Abʼraham xupus uwiʼ ri ukowil ri areʼ pa ri uwajxaq qʼij. Xoqujeʼ jeriʼ xubʼan ri Isaʼak chrech ri Jakobʼ, e ri Jakobʼ jeriʼ xubʼan chkech ri ekabʼlajuj enimalaj taq qatat.</seg>
					<seg id='ACT.7.9' type='verse'>Ri enimalaj taq qatat rumal che eʼachixom chrech ri Jose, xkikʼayij ubʼik arech kbʼe ubʼi pa Egipto; kʼatekʼuriʼ, ri Dyos kʼo rukʼ ri areʼ,</seg>
					<seg id='ACT.7.10' type='verse'>xukol pa ronojel taq ri kʼax xuriqo, xuyaʼ ri nimalaj utzil chrech e ri nimalaj unoʼj chuwach ri Faraʼon, ri rajawinel ri Egipto, ri areʼ che xukojo qʼataltzij puwiʼ ri Egipto e puwiʼ ronojel ri rachoch.</seg>
					<seg id='ACT.7.11' type='verse'>Kʼatekʼuriʼ, xpe numik wiʼjal pa ronojel ri Egipto e pa ri Kanaʼan e xoqujeʼ xpe nimalaj kʼax; ri eqatat ma kʼo ta jun qas uwach kkiriqo arech kkitijo.</seg>
					<seg id='ACT.7.12' type='verse'>Aretaq chiʼ xketaʼmaj che kʼo wa pa ri Egipto, ri Jakobʼ xeʼutaq ubʼi nabʼe jumul;</seg>
					<seg id='ACT.7.13' type='verse'>pa ri ukamul, ri Jose xukʼut ribʼ chkiwach ri erachalal, e ri Faraʼon xretaʼmaj kiwach ri eʼuwinaq ri Jose.</seg>
					<seg id='ACT.7.14' type='verse'>Ri Jose xtaqan chech ukʼamik ri utat Jakobʼ e chkech konojel ri erijaʼl che kkibʼan oxkʼal joʼlajuj winaq.</seg>
					<seg id='ACT.7.15' type='verse'>Ri Jakobʼ xxuliʼ ubʼik pa ri Egipto e chilaʼ xkam wi e xoqujeʼ ri eqatat.</seg>
					<seg id='ACT.7.16' type='verse'>Xkʼam uloq ri kibʼaqil pa ri Sikem e xeya pa ri jun muqubʼal che uloqʼom kan ri Abʼraham rukʼ pwaq, chkech ri eralkʼuwaʼl ri Jamor, ri utat ri Sikem.</seg>
					<seg id='ACT.7.17' type='verse'>«Aretaq chiʼ xnaqajqobʼik ri uqʼijil che qastzij kbʼantaj na ri tzij che xubʼij ri Dyos chrech ri Abʼraham, xekʼiyik ri siwantinimit e xpoqʼ kiwach pa ri Egipto.</seg>
					<seg id='ACT.7.18' type='verse'>Chi kʼateʼ aretaq chiʼ xok na jun kʼakʼ ajawinel che ma kʼo ta chi xnaʼtaj ri Jose chech.</seg>
					<seg id='ACT.7.19' type='verse'>We jun ajawinel riʼ itzel xchomanik pakiwiʼ ri eqanan qatat, chi xubʼan na arech ri eʼareʼ keʼkiwonbʼaʼ kan ri ekalkʼuwaʼl arech man kekʼasiʼ taj.</seg>
					<seg id='ACT.7.20' type='verse'>Pa taq we qʼij riʼ xaʼlax ri Moʼises; ri areʼ riʼ, kʼo nimalaj uchʼumilal chuwach ri Dyos. Oxibʼ ikʼ xkiʼysaxik, kʼo uwa pa ri rachoch ri utat;</seg>
					<seg id='ACT.7.21' type='verse'>kʼatekʼuriʼ, xwonobʼax kanoq e ri umiʼal ri Faraʼon xusikʼ ubʼik e xukʼiysaj areʼ jeʼ jas ral.</seg>
					<seg id='ACT.7.22' type='verse'>Rukʼ weriʼ, ri Moʼises, xtijox pa ronojel ri kinoʼjibʼal ri eʼajegipto e xkʼojiʼ uchoqʼabʼ pa ri utzij e pa ri uchak.</seg>
					<seg id='ACT.7.23' type='verse'>«Aretaq chiʼ ri areʼ, kʼo chi kawinaq ujunabʼ, xkʼastaj pa ri ujolom che keʼusolij na ri erachalal ri eʼajisraʼel.</seg>
					<seg id='ACT.7.24' type='verse'>Aretaq chiʼ xrilo che tajin kbʼan kʼax chrech jun chkech ri eʼuwinaq ri areʼ, xchʼoʼjin rukʼ ri jun ajegipto, e nimalaj utzil xubʼan chrech ri mebʼaʼ aretaq chiʼ xukamisaj ri jun ajegipto.</seg>
					<seg id='ACT.7.25' type='verse'>Ri areʼ xuchomaj, che ri erachalal kkichʼobʼ na riʼ, che ri Dyos kukʼam na uloq riʼ ri kolotajem chkech rumal ri uqʼabʼ ri areʼ; kʼatekʼuriʼ, ri erachalal man xkichʼobʼ ta weriʼ.</seg>
					<seg id='ACT.7.26' type='verse'>Pa ri jun qʼij chik, xeʼrilo che tajin kechʼoʼjinik; kraj che junam kubʼan utz chkech. Kubʼij chkech: “xwachiʼl, ¿jasche che kibʼan kʼax chbʼil aqʼan taq iwibʼ?”.</seg>
					<seg id='ACT.7.27' type='verse'>Kʼatekʼuriʼ, ri jun che tajin kubʼan kʼax chrech ri rachiʼl, kpaqichiʼnik e kubʼij chrech: “¿Jachin xatbʼanow at atqanimal e atqatbʼaltzij paqawiʼ?</seg>
					<seg id='ACT.7.28' type='verse'>¿La xa kawaj kinakamisaj in, jeʼ jas ukamisaxik xabʼan ri jun ajegipto iwir?”.</seg>
					<seg id='ACT.7.29' type='verse'>Rukʼ we tzij riʼ, ri Moʼises xanimaj ubʼik e xujeqebʼaʼ ribʼ pa ri tinamit Madiʼan, jawiʼ neʼ xekʼojiʼ ekebʼ ukʼojol.</seg>
					<seg id='ACT.7.30' type='verse'>Kawinaq junabʼ chik, jun anjel xukʼut ribʼ chuwach pa ri tzʼinalikalaj ulew che ujuyubʼal ri Sinaʼi, pa jun ujuluw qʼaqʼ, pa jun cheʼ che tajin kajininik.</seg>
					<seg id='ACT.7.31' type='verse'>Ri Moʼises, man xuchʼobʼ ta we jastasq riʼ. Aretaq chiʼ xqebʼ ukoq rukʼ ri cheʼ arech utz rilik kubʼan weriʼ, xuto ri uchʼabʼal ri Ajawxel:</seg>
					<seg id='ACT.7.32' type='verse'>“In ri Inkidyos ri eʼanan eʼatat, in ri Inudyos ri Abʼraham, ri Isaʼak e ri Jakobʼ”. Ri Moʼises kbʼirbʼitik chuwach weriʼ, e man kukochʼ taj kkaʼy apanoq chrech weriʼ.</seg>
					<seg id='ACT.7.33' type='verse'>Kʼatekʼuriʼ, ri Ajawxel kubʼij chrech: “Chawesaj le axajabʼ che le awaqan, rumal rech che we kʼolbʼal jawijeʼ attakʼal wi ri at, tyoxlaj ulew waʼ.</seg>
					<seg id='ACT.7.34' type='verse'>Jeʼ nakʼut, ri in wilom ri kʼaxkʼol kkiriq ri enusiwantinimit pa ri Egipto, nutom ri kijuluwem e xinxuliʼ uloq chech kitoʼtajisaxik. Jat nakʼut, in katintaq ubʼi pa ri Egipto”.</seg>
					<seg id='ACT.7.35' type='verse'>«We Moʼises riʼ, ri are che xkikʼyaq apanoq aretaq chi xkibʼij chrech: ¿Jachin xatbʼanowik atqanimal e at qatbʼaltzij paqawiʼ ri uj? Ri Dyos xtaqow ubʼi ri areʼ jeʼ jas kinimal ri eʼareʼ e kolonel chkech, rumal ri jun anjel che xukʼut ribʼ chuwach pa ri alaj cheʼ.</seg>
					<seg id='ACT.7.36' type='verse'>Ri areʼ, xeʼeresaj ubʼik, rumal ri jetaq mayibʼal e ri jetaq kʼutbʼal xubʼan pa ri tinimit Egipto, ri xubʼan pa ri Kyaq Polow e pa ri tzʼinalikalaj ulew, chi pa kawinaq junabʼ.</seg>
					<seg id='ACT.7.37' type='verse'>Are waʼ ri Moʼises, ri areʼ che xubʼij chkech ri eʼajisraʼel: Ri Dyos kuwaʼlisaj na riʼ chkixoʼl ri eʼiwachalal jun qʼaxal utzij ri Dyos che jeriʼ jas ri in.</seg>
					<seg id='ACT.7.38' type='verse'>Pa ri mulin ibʼ pa ri tzʼinalikalaj ulew, ri areʼ xkʼojiʼ rukʼ ri Anjel, che xkʼamow ubʼik puwiʼ ri juyubʼ Sinaʼi e xkanaj kan kukʼ ri eqanan eqatat; ri areʼ che xukʼam ri tzij rech kʼaslemal arech kuqʼaxej chqech ri uj.</seg>
					<seg id='ACT.7.39' type='verse'>Kʼatekʼuriʼ, ri eqanan qatat man xkaj taj xkinimaj utzij ri areʼ. Xane xkikʼyaq ubʼi ri areʼ, e pa kanimaʼ xas xetzalij pa ri Egipto,</seg>
					<seg id='ACT.7.40' type='verse'>kʼatekʼuriʼ xkibʼij chrech ri Aʼaron: Chabʼanaʼ bʼaʼ enikʼaj taq qadyos che kenabʼeʼaj chqawach; rumal rech, che ri Moʼises ri xujesan uloq pa ri Egipto, ri uj man kʼo ta qetaʼm puwiʼ jas xubʼano aretaq chiʼ xpaqiʼ puwiʼ le juyubʼ.</seg>
					<seg id='ACT.7.41' type='verse'>E xkitzʼaq jun alaj wakax pa taq we qʼij riʼ e xkibʼan jun tabʼal toqʼobʼ chuwach ri man tzij taj dyos, e xkikʼowisaj kiʼkotemal rumal ri jetaq kichak xkibʼan rukʼ kiqʼabʼ.</seg>
					<seg id='ACT.7.42' type='verse'>Kʼatekʼuriʼ, ri Dyos xutas apan ribʼ chkech ri eʼareʼ e xeʼujach chuwach ri qʼijlanik rech taq ri chʼumil chikaj, jeriʼ jas tzʼibʼatalik pa ri kiwuj ri eqʼaxal taq utzij ri Dyos: Ri ix, ¿la xiya chwech ri kaminaq taq chikop e ri tabʼal toqʼobʼ pa kawinaq junabʼ pa ri tzʼinalikalaj ulew, ri ix ix rachoch ri Israʼel?</seg>
					<seg id='ACT.7.43' type='verse'>Kʼatekʼuriʼ, ri ix xikʼam ubʼi ri alaj ukabʼal ri Molok e ri uchʼumil ri dyos Refa xikʼam ubʼi jetaq wachibʼal che xibʼano arech kiqʼijilaj; xa jekʼu riʼ, ri in kixinkʼam na ubʼik, si naj chi na chrech ri Bʼabʼiloniʼa.</seg>
					<seg id='ACT.7.44' type='verse'>«Ri eqanan eqatat, pa ri tzʼinalikalaj ulew, kʼo ri Kabʼal kukʼ che rech ri Testimoniʼo, jeʼ jas xubʼij ri Jun che xchʼaw rukʼ ri Moʼises, aretaq chiʼ xtaqan chrech arech kubʼan ri areʼ, jeriʼ ri jastaq che xrilo.</seg>
					<seg id='ACT.7.45' type='verse'>Aretaq chiʼ xkikʼam chik, ri eqanan eqatat xkikʼam ubʼi aretaq chiʼ are kinimal ri Josuʼe e xkiʼokisaj pa ri amaqʼ che xechʼakan pakiwiʼ; we winaq riʼ, ri Dyos xeroqataj ubʼik chkiwach ri eʼareʼ; weriʼ jeriʼ chi kʼateʼ na pa taq ri uqʼijil ri David,</seg>
					<seg id='ACT.7.46' type='verse'>ri areʼ che utz chuwach ri Dyos e xuta ri toqʼobʼ arech kuriq jun ja arech kokik rachoch ri Jakobʼ.</seg>
					<seg id='ACT.7.47' type='verse'>Kʼatekʼuriʼ, are ri Salomon ri xyakow ri jun rachoch.</seg>
					<seg id='ACT.7.48' type='verse'>Kneʼbʼaʼ, ri Nimalaj Ubʼantajik, man kjeqiʼ ta pa jun ja che bʼantajinaq rumal kiqʼabʼ winaq, jeʼ jas kubʼij ri qʼaxal utzij ri Dyos:</seg>
					<seg id='ACT.7.49' type='verse'>Ri kaj are nutem e ri uwachulew utoqʼbʼal waqan; ¿jas kʼu uwach ja riʼ kiyak na chwech? Kcha ri Ajawxel, on ¿jachike kʼolibʼal riʼ che nuwaribʼal?</seg>
					<seg id='ACT.7.50' type='verse'>¿La man are ta ri nuqʼabʼ xbʼanow ronojel weriʼ?</seg>
					<seg id='ACT.7.51' type='verse'>«Ri ix, man ktan ta ijolom, man tortobʼinaq ta ri ixikin e ri iwanimaʼ, chi amaqʼel kixxutun chuwach ri Tyoxlaj Uxlabʼxel; ejacha ri inan itat, xoqujeʼ ix jeriʼ ri ix!</seg>
					<seg id='ACT.7.52' type='verse'>¿Jachin jun ri qʼaxal utzij ri Dyos che man xkibʼan ta kʼax ri inan itat chrech? Xekikamisaj konojel ri xebʼinik ri upetbʼal ri Sukʼalaj winaq, ri Jun che pa taq we qʼij riʼ, ri ix xikamisaj,</seg>
					<seg id='ACT.7.53' type='verse'>ri ix che ikʼamom ri Pixabʼ rumal ri kichak ri anjelibʼ, kʼatekʼuriʼ man xiterneʼbʼej taj».</seg>
					<seg id='ACT.7.54' type='verse'>Rukʼ we tzij riʼ, sibʼalaj kpe koyowal pa kanimaʼ e kkiquchʼuchʼej ri kiware puwiʼ ri Estebʼan.</seg>
					<seg id='ACT.7.55' type='verse'>Ri areʼ, nojinaq chrech ri Tyoxlaj Uxlabʼxel, kkaʼy chikaj, kril ri Uqʼijil ri Dyos e ri Jesus che takʼal pa ri rikyaqʼabʼ ri Dyos.</seg>
					<seg id='ACT.7.56' type='verse'>Kʼatekʼuriʼ kubʼij: «Ri in tajin kinwilo che tortobʼinaq ri kaj, e ri ukʼojol ri achi che takʼal pa ri rikyaqʼabʼ ri Dyos».</seg>
					<seg id='ACT.7.57' type='verse'>Kkiraqaqej kichiʼ e kkichʼuq ri kixikin, e pa junamam xebʼe chrij ri areʼ,</seg>
					<seg id='ACT.7.58' type='verse'>rukʼ chʼikimanik kkikʼam ubʼi ri areʼ tzaʼnja che ri tinimit e xkimajij ukʼyaqik che abʼaj. Ri xeʼilowik weriʼ, xkiyaʼ ri ratzʼyaq xeʼraqan uqʼabʼ jun ala che Saʼulo</seg>
					<seg id='ACT.7.59' type='verse'>Aretaq chiʼ tajin ukʼyaqik ri abʼaj chrij, ri Estebaʼan kubʼan we chʼawem riʼ: «Ajawxel Jesus, chakʼamaʼ paqʼabʼ we wuxlabʼal».</seg>
					<seg id='ACT.7.60' type='verse'>Kʼatekʼuriʼ, kqaj ri uchʼek e kubʼij pa jun nimalaj raqoj chiʼaj: «Ajawxel, makoj bʼaʼ we kimak riʼ pakiwiʼ». Aretaq xbʼitaj weriʼ, ri areʼ xwar ubʼik.</seg>
				</div>
				<div id='ACT.8' type='chapter'>
					<seg id='ACT.8.1' type='verse'>(a) Ri Saʼulo, ri areʼ, utz kril we kamisanik riʼ. 1(b) Chi pa we qʼij riʼ xmajtaj jun nimalaj kʼax puwiʼ ri Komon Tyox rech ri Jerusalem. Konojel keʼanimajik ubʼik, kebʼe pa taq ri Judeʼa, e pa taq ri Samariʼa, xuwi ri etaqoʼnelabʼ kekanaj kanoq.</seg>
					<seg id='ACT.8.2' type='verse'>Ejujun taq achijabʼ che kkiloqʼoqʼej ri Dyos, kkimuq ri Estebʼan e kkibʼan nimalaj oqʼej puwiʼ.</seg>
					<seg id='ACT.8.3' type='verse'>E ri Saʼulo, xubʼan nimalaj kʼax chrech ri Komon Tyox; xbʼe pa ronojel ja, xeʼukʼam ubʼi achijabʼ e ixoqibʼ rukʼ chuqʼabʼ e xeʼukʼyaq pa cheʼ.</seg>
					<seg id='ACT.8.4' type='verse'>Ri enikʼaj che xeʼanimajik, kebʼek e keʼkibʼij ri Utzalaj Tzij.</seg>
					<seg id='ACT.8.5' type='verse'>Xa jekʼuriʼ ri Felipe (Apal), xxuliʼ ubʼi pa jun tinimit rech ri Samariʼa, e kuyaʼ ubʼixik ri Kristo chkech ri winaq.</seg>
					<seg id='ACT.8.6' type='verse'>Ri winaq kkikʼulaj ri utzij xa rukʼ jun kanimaʼ, rumal rech che konojel kkita ri tzij puwiʼ taq ri kʼutbʼal xubʼano e ronojel ri kkilo.</seg>
					<seg id='ACT.8.7' type='verse'>Rumal rech che ekʼi ri itzel taq uxlabʼal keʼel ubʼi kukʼ ri winaq, ekʼi ri echaptal rumal ri itzel; e kkiraqaqej kichiʼ keʼel ubʼik. Xoqujeʼ sibʼalaj ekʼi ri kaminaq kibʼaqil e ri echʼokoʼ, kekunatajik.</seg>
					<seg id='ACT.8.8' type='verse'>Kʼatekʼuriʼ xkʼojiʼ sibʼalaj kiʼkotemal pa we jun tinamit riʼ.</seg>
					<seg id='ACT.8.9' type='verse'>Xas ojer chik kʼo pa we tinimit riʼ jun achi, Simon ri ubʼiʼ; ri areʼ kubʼan nimalaj taq subʼunik, e ri siwantinimit ekʼo pa ri Samariʼa xkil weriʼ jeʼ jas jun mayibʼal. Ri areʼ kubʼij che Nimalaj ri ubʼanik,</seg>
					<seg id='ACT.8.10' type='verse'>kʼatekʼuriʼ, konojel ri winaq, chi eʼalaj e chi enimaʼq kkiterneʼbʼem ri areʼ. Kkibʼij: «Waʼ we achi riʼ uchuqʼabʼalil waʼ ri Dyos, che Nimalaj kuchuxik».</seg>
					<seg id='ACT.8.11' type='verse'>Xas kkinimaj ri areʼ, rumal rech che kʼi qʼij utz xkil ri subʼanik kubʼano.</seg>
					<seg id='ACT.8.12' type='verse'>Kʼatekʼut, aretaq chiʼ xekojon chrech ri Felipe che xubʼij ri Utzalaj Tzij chkech che rech ri Rajawibʼal ri Dyos e rech ri ubʼiʼ ri Jesus Kristo, xkimajij ukʼamik ri qasnaʼ chi achijabʼ e chi ixoqibʼ.</seg>
					<seg id='ACT.8.13' type='verse'>Xoqujeʼ ri Simon xkojon chrech weriʼ. Xukʼam ri qasnaʼ e xas man kuya ta chi kan ri Felipe; ri areʼ sibʼalaj utz kril ri kʼutbʼal e ri nimalaj taq mayibʼal xbʼantaj chuwach.</seg>
					<seg id='ACT.8.14' type='verse'>Aretaq chiʼ ri etaqoʼnelabʼ che ekʼo pa ri Jerusalem xkito che ri Samariʼa xkikʼam ri Utzij ri Dyos xeʼkitaq ubʼi ri Luʼ e ri Xwan kukʼ.</seg>
					<seg id='ACT.8.15' type='verse'>Ri eʼareʼ xexuliʼ uloq pa ri kitinimit ri eʼajsamariʼa, kʼatekʼuriʼ kechʼaw rukʼ ri Dyos pakiwiʼ ri eʼareʼ, arech kyaʼtaj ri Tyoxlaj Uxlabʼaxel chkech</seg>
					<seg id='ACT.8.16' type='verse'>rumal rech che man kʼo ta jun chkixoʼl ri eʼareʼ yaʼtajinaq chi chrech; xuwi kʼamatajinaq chi ri qasnaʼ kumal pa ri ubʼiʼ ri Ajawxel Jesus.</seg>
					<seg id='ACT.8.17' type='verse'>Xa jeʼkʼuriʼ, ri Luʼ e ri Xwan kkikoj ri kiqʼabʼ pakiwiʼ, kʼatekʼuriʼ, kkikʼam ri Tyoxlaj Uxlabʼxel.</seg>
					<seg id='ACT.8.18' type='verse'>Ri Simon, aretaq chiʼ krilo, che ri Tyoxlaj Uxlabʼxel kyaʼtaj rumal rech ri ukojik kiqʼabʼ ri etaqoʼnelabʼ, kuchiʼj ri pwaq chkech.</seg>
					<seg id='ACT.8.19' type='verse'>Kubʼij: «Xoqujeʼ chiyaʼaʼ bʼaʼ we kowinem riʼ chwech ri in, arech, ri jachin kinkoj na ri nuqʼabʼ puwiʼ xas kukʼamo ri Tyoxlaj Uxlabʼxel».</seg>
					<seg id='ACT.8.20' type='verse'>Kʼatekʼut, ri Luʼ kubʼij chrech: «Chakʼamaʼ ubʼi ri apwaq awukʼ, rumal rech che xachomaj che kaloqʼ ri usipanik ri Dyos rukʼ ri apwaq.</seg>
					<seg id='ACT.8.21' type='verse'>Pa we jastaq riʼ, ri at man kʼo ta awech chrech, xoqujeʼ man kʼo ta waʼ awechbʼal chrech, rumal rech che le awanimaʼ man sukʼ ta chuwach ri Dyos.</seg>
					<seg id='ACT.8.22' type='verse'>Chayaʼaʼ bʼaʼ kan ri itzel achomabʼal riʼ e chatchʼaw rukʼ ri Dyos arech kusach we jun chomanik riʼ che xel uloq pa ri awanimaʼ;</seg>
					<seg id='ACT.8.23' type='verse'>rumal rech, che ri in kinwilo che ri at, at kʼo pa ri kʼachaqijchiʼ e atyutulik pa ri itzel».</seg>
					<seg id='ACT.8.24' type='verse'>Ri Simon kubʼij: «Chixchʼawoq ix rukʼ ri Ajawxel panuwiʼ ri in, arech ma kpe ta panuwiʼ ri in ronojel ri jastaq che kibʼij riʼ».</seg>
					<seg id='ACT.8.25' type='verse'>Aretaq chiʼ, xyaʼtaj ubʼixik kumal ri jastaq che xkilo e aretaq xyaʼtaj ubʼixik ri Utzij ri Ajawxel; ketzelej ubʼik pa ri Jerusalem e kkibʼij ri Utzalaj Tzij pa kʼi taq kitinimit ri eʼajsamariʼa.</seg>
					<seg id='ACT.8.26' type='verse'>Ri anjel rech ri Ajawxel, kuchʼabʼej ri Felipe, kubʼij chrech: «Chatel ubʼik e jat chi pa ri kabʼlajuj kajbʼal pa ri bʼe che kxuliʼ ubʼik chi pa ri Jerusalem e kbʼe si kʼkusuk chi ubʼika pa ri Gasa; tzʼinalikalaj we kʼolibʼal riʼ».</seg>
					<seg id='ACT.8.27' type='verse'>Kel ubʼik e kbʼek; kʼatekʼuriʼ, jun menchoʼr ajetiʼopiʼa, che jun nimalaj qʼataltzij rukʼ ri Kandase, ri areʼ che ixoq ajawinel pa ri Etiʼopiʼa e che are takʼal puwiʼ ronojel ri upwaq ri tinimit; ri areʼ xubʼanaʼ jun ubʼinem chuwach ri Dyos pa ri Jerusalem,</seg>
					<seg id='ACT.8.28' type='verse'>tzalejem kubʼano, tʼuyulik cho ri uchichʼ e tajin kusikʼij ri Isaʼiʼas ri qʼaxal utzij ri Dyos.</seg>
					<seg id='ACT.8.29' type='verse'>Ri Tyoxlaj Uxlabʼxel kubʼij chrech ri Felipe: «Jat e jariqaʼ le jun chʼichʼ leʼ».</seg>
					<seg id='ACT.8.30' type='verse'>Ri Felipe kutij anim xas rukʼ ubʼik ri areʼ, e kuto che ri menchoʼr achi, tajin kusikʼij ri Isaʼiʼas ri Qʼaxal utzij ri Dyos. Kuta chrech: «¿La kachʼobʼo ri jastaq che tajin kasikʼij?».</seg>
					<seg id='ACT.8.31' type='verse'>Ri areʼ kubʼij: «¿La kinkowin in che uchʼobʼik weriʼ, we man kʼo ta jun winaq kkʼutuw chnuwach?». Kʼatekʼuriʼ kumok ri Felipe arech kaqʼan ubʼik pa ri uchʼichʼ e ktʼuyiʼ chunaqaj ri areʼ.</seg>
					<seg id='ACT.8.32' type='verse'>Ri tzij che tajin kusikʼij ri areʼ are weriʼ: Jeriʼ jacha jun chij che xkʼam ubʼi pa ri kamsabʼal awaj, jeriʼ jacha jun alaj chij che mem chuwach ri tajin kusokaj rij, jeriʼ nakʼut ri areʼ, man kukʼabʼ ta uchiʼ che winik.</seg>
					<seg id='ACT.8.33' type='verse'>Aretaq chiʼ ri areʼ wonobʼam kanoq, man xya ta bʼe chrech, arech utz sukʼil qʼatbʼaltzij kbʼan chrech. ¿Jachin kuriqaʼ na che kucholej ubʼixik weriʼ chkiwach ri erijaʼal? Rumal rech che ri ukʼaslemal xkʼam ubʼik, xbʼoq ubʼik pa ri uwachulew.</seg>
					<seg id='ACT.8.34' type='verse'>Kʼatekʼuriʼ, ri menchoʼr achi kubʼij chrech ri Felipe: «Ri in kinta chawech, ¿jachin kʼuriʼ ri areʼ che kbʼix weriʼ puwiʼ rumal ri qʼaxal utzij ri Dyos? ¿Chi puwiʼ aqʼanchbʼil ribʼ ri qʼaxal utzij ri Dyos on puwiʼ jun chik winaq?».</seg>
					<seg id='ACT.8.35' type='verse'>Kʼatekʼuriʼ, ri Felipe kutor ri uchiʼ, e rukʼ we tzij riʼ che rech ri Tyoxlaj Wuj, kuya ubʼixik chrech, ri Utzalaj Utzij ri Jesus.</seg>
					<seg id='ACT.8.36' type='verse'>Kkiterneʼm ubʼi ri bʼe, kʼatekʼuriʼ, keʼopan pa jun kʼolbʼal jawijeʼ kʼo wi ri jaʼ; ri menchoʼr achi kubʼij: «Waral kʼo jaʼ. ¿La kʼo jun jas uwach che kuqʼatej arech kqasax nujaʼ in?»</seg>
					<seg id='ACT.8.37' type='verse'></seg>
					<seg id='ACT.8.38' type='verse'>Kutakʼabʼaʼ ri chʼichʼ. Ekebʼ keqaj pa ri jaʼ, ri Felipe e ri menchoʼr achi. Kʼatekʼuriʼ kuqasaj ri ujaʼ.</seg>
					<seg id='ACT.8.39' type='verse'>Aretaq chiʼ kel uloq pa ri jaʼ, ri Ruxlabʼxel ri Ajawxel kukʼam bʼi ri Felipe e ri menchoʼr achi, man kril ta chi jumul ri areʼ. Kʼatekʼuriʼ sibʼalaj kkiʼkotik xutaqej ri ubʼe.</seg>
					<seg id='ACT.8.40' type='verse'>Ri Felipe xopan pa ri Azoto; pa ri ubʼe, kubʼij ri Utzalaj Tzij pa ronojel tinimit che kuriqaʼ, e jeriʼ kopan pa ri Sesareʼa.</seg>
				</div>
				<div id='ACT.9' type='chapter'>
					<seg id='ACT.9.1' type='verse'>Kʼatekʼuriʼ, ri Saʼulo man kruxlabʼaj ta chi jun jas uwach, xane are ri itzel e ri kamikal pakiwiʼ ri eʼutijoxelabʼ ri Ajawxel; kbʼek e kuriqaʼ ri Nim Chuchqajaw,</seg>
					<seg id='ACT.9.2' type='verse'>e kuta chrech nikʼaj taq wuj che tzʼibʼam uwach arech kukʼut pa taq ri Sinagogas kʼo pa ri Damasko, arech we kuriqaʼ jun winaq che rech ri Bʼe, chi achijabʼ on chi ixoqibʼ, eyutulik keʼukʼam ubʼik pa ri Jerusalem.</seg>
					<seg id='ACT.9.3' type='verse'>Kbʼe ubʼik, e aretaq chiʼ naqaj chik kʼo wi che ri Damasko; chi xatqeʼ jun chäj xpe uloq pa kaj e kusutij rij rukʼ ri usaqil.</seg>
					<seg id='ACT.9.4' type='verse'>Ktzaq cho ri ulew, kʼatekʼuriʼ kuta jun chʼabʼal che kubʼij chrech: «Saʼulo, Saʼulo ¿jasche che ri at kabʼan kʼax chwech?».</seg>
					<seg id='ACT.9.5' type='verse'>Ri areʼ kuta chrech: «¿At jachin ri at Ajawxel?» Ri areʼ kubʼij chrech: «In ri in Jesus ri kabʼan kʼax at chrech.</seg>
					<seg id='ACT.9.6' type='verse'>Kʼatekʼut, chatwaʼlijoq, chatokoq pa ri tinimit e kbʼix na riʼ chawech jas uwach ri kabʼan na ri at».</seg>
					<seg id='ACT.9.7' type='verse'>Ri winaq che ebʼenaq rukʼ ri areʼ emem xetakʼiʼk pa ri bʼe rumal ri xibʼrikil; utz utatbʼexik ri chʼabʼal xkibʼano, kʼatekʼut, man kʼo ta jun winaq kkil uwach.</seg>
					<seg id='ACT.9.8' type='verse'>Ri Saʼulo kwaʼlaj cho ri ulew, kʼatekʼuriʼ, kneʼbʼaʼ ujaqom ri uwoqʼoch man kʼo ta jun jas uwach krilo. Xas che ri uqʼabʼ kkikʼam ubʼik ri areʼ e kokisaj ubʼik pa ri Damasko.</seg>
					<seg id='ACT.9.9' type='verse'>Oxibʼ qʼij man kkaʼy taj, man kwaʼ taj e man kʼo ta kuqumuj.</seg>
					<seg id='ACT.9.10' type='verse'>Kʼo kʼut pa ri Damasko jun tijoxel che Ananiʼas ri ubʼiʼ. Ri Ajawxel kusikʼij ri areʼ pa jun jas uwach che krilo: «Ananiʼas». kcha chrech. Kubʼij ri areʼ: «In kʼolik riʼ Ajawxel».</seg>
					<seg id='ACT.9.11' type='verse'>Ri Ajawxel kubʼij: «Chatel ubʼik e jat ubʼi pa ri sukʼ bʼe e chata ukoq utzijol pa ri rachoch ri Judas jun winaq che Saʼulo ri ubʼiʼ, e che ajtarso. Ri areʼ, tajin kchʼaw rukʼ ri Dyos.</seg>
					<seg id='ACT.9.12' type='verse'>Kʼatekʼuriʼ, xril jun achi che ubʼiʼ Ananiʼas xok ubʼik e kukoj ri uqʼabʼ puwiʼ ujolom arech kutzalijsaj kʼakʼ taq uwoqʼoch chrech».</seg>
					<seg id='ACT.9.13' type='verse'>Ri Ananiʼas kubʼij: «Ajawxel, ri in sibʼalaj nutom utzijoxik we jun achi riʼ kumal ri winaq, xoqujeʼ nutom ronojel ri kʼax ubʼanom chkech ri etyoxlaj taq awinaq pa ri Jerusalem.</seg>
					<seg id='ACT.9.14' type='verse'>Ri areʼ kʼo waral kamik riʼ rukʼ nimalaj ukowinem kumal ri enimalaj taq chuchqajawibʼ, arech keʼuyut konojel ri kesikʼin chrech ri abʼiʼ».</seg>
					<seg id='ACT.9.15' type='verse'>Ri Ajawxel kubʼij chrech: «Jat na kʼut, rumal rech, che ri jun achi riʼ jun chukbʼal pa nuqʼabʼ arech kukʼam ubʼi ri nubʼiʼ chkiwach taq ri siwantinimit che man kʼo ta ri qakojonik kukʼ, chkiwach ri eʼajawibʼ e chkiwach ri eʼajisraʼel.</seg>
					<seg id='ACT.9.16' type='verse'>Ri in, kinkʼut na riʼ chuwach ronojel ri kʼax kuqʼaxej na ri areʼ arech nimalaj utz chrech ri nubʼiʼ in».</seg>
					<seg id='ACT.9.17' type='verse'>Ri Ananiʼas kel ubʼik, kok pa ri ja, kukoj ri uqʼabʼ puwiʼ ri Saʼulo e kubʼij chrech: «Saʼulo, wachalal, xinutaq uloq awukʼ ri Ajawxel, che are ri Jesus, che ri at xawil uwach pa ri bʼe jawijeʼ at petinaq uloq; xinutaq uloq arech ri at kkʼojiʼ kʼakʼ taq awoqʼoch e arech katnoj chrech ri Tyoxlaj Uxlabʼxel».</seg>
					<seg id='ACT.9.18' type='verse'>Kʼatekʼuriʼ, ktzaq chi tza ri uwoqʼoch uloq jacha ukʼixal rij kar, e xkʼojiʼ kʼakʼ taq uwoqʼoch. E xas we uchanim riʼ xqasax ujaʼ;</seg>
					<seg id='ACT.9.19' type='verse'>kʼatekʼuriʼ kutij uwa e kkʼojiʼ kʼakʼ uchuqʼabʼ.</seg>
					<seg id='ACT.9.20' type='verse'>Kʼatekʼuriʼ, chi uchanim kok chech ubʼixik ri Jesus pa taq ri sinagoga, kubʼij che ri Areʼ Ukʼojol ri Dyos.</seg>
					<seg id='ACT.9.21' type='verse'>Konojel ri ketowik ri areʼ ksach kikʼuʼx, man kkichʼobʼ ta ubʼeʼal weriʼ e kkibʼij: «¿La man are ta waʼ we jun winaq riʼ che pa ri Jerusalem sibʼalaj xubʼan kʼax chkech ri kkibʼij we jun bʼiʼaj riʼ, e la man xpe ta waral riʼ arech eyutulik keʼukʼam ubʼi ri eʼareʼ chkiwach ri enimalaj taq chuchqajawibʼ?».</seg>
					<seg id='ACT.9.22' type='verse'>Kʼatekʼuriʼ, ri Saʼulo kʼo sibʼalaj uchuqʼabʼ e kuyojij kijolom ri eʼajjudeyibʼ che ekʼo pa Damasko aretaq chiʼ kukʼutu che ri Jesus are ri Kristo.</seg>
					<seg id='ACT.9.23' type='verse'>Sibʼalaj naj xkichʼij ri eʼajjudiʼo, kʼatekʼuriʼ xkichomaj ukamisaxik.</seg>
					<seg id='ACT.9.24' type='verse'>Ri Saʼulo, kretaʼmaj weriʼ. Xoqujeʼ; xas laqʼabʼatal taq ri uchiʼ ri tinimit chi paqʼij e chaqʼabʼ arech kuyaʼo kkikamisaj ri areʼ.</seg>
					<seg id='ACT.9.25' type='verse'>Kʼatekʼuriʼ, ri etijoxelabʼ, chi chaqʼabʼ kkikʼam ubʼi ri areʼ e kkiqasaj rukʼ kolobʼ pa jun chakach cho ri tapya.</seg>
					<seg id='ACT.9.26' type='verse'>Aretaq chiʼ xopan pa ri Jerusalem kraj kok kukʼ ri etijoxelabʼ, kʼatekʼut konojel ri eʼareʼ kkixibʼij kibʼ chech, ma kkikoj taj che ri areʼ xoqujeʼ jun tijoxel.</seg>
					<seg id='ACT.9.27' type='verse'>Xa jekʼuriʼ, ri Bʼernabʼe kukʼam ubʼik ri areʼ e kopan chkiwach ri etaqoʼnelabʼ e kubʼij chkech, jas rilik ri Ajawxel pa ri bʼe xubʼan ri Saʼulo e jas uchʼabʼexik xbʼanik, e ri utzalaj chʼawem xubʼan puwiʼ ri ubʼi ri Jesus pa ri Damasko.</seg>
					<seg id='ACT.9.28' type='verse'>Kbʼin kukʼ pa ri Jerusalem, rukʼ chuqʼabʼ kchʼawik pa ri ubʼiʼ ri Ajawxel.</seg>
					<seg id='ACT.9.29' type='verse'>Kbʼe kukʼ ri eʼajhelenista e kujunamaj ri utzij kukʼ ri eʼareʼ; kʼatekʼut, ri eʼareʼ kkaj kkikamisaj.</seg>
					<seg id='ACT.9.30' type='verse'>Ri etijoxelabʼ, aretaq chiʼ kketaʼmaj weriʼ, kkitzalejisaj ubʼik pa ri Sesareʼa e chilaʼ kkitaq ubʼik pa ri Tarso.</seg>
					<seg id='ACT.9.31' type='verse'>Pa taq we qʼij riʼ, ri Ekomon Tyox enojinaq che ri jaʼmaril pa ronojel ri Judeʼa, ri Galileʼa e pa ri Samariʼa; kkiyak kibʼ e kekʼiy che ri nimanik chrech ri Ajawxel e sibʼalaj enojinaq che ri ukubʼsibʼal ukʼuʼx ri Tyoxlaj Uxlabʼxel.</seg>
					<seg id='ACT.9.32' type='verse'>Ri Luʼ, che xas kutzalij uwach ronojel kʼolibʼal, xoqujeʼ kqaj ubʼik pa ri kachoch ri etyoxlaj taq winaq pa ri Lida.</seg>
					<seg id='ACT.9.33' type='verse'>Chilaʼ kuriq jun achi che ubʼiʼ Eneʼas, jilinik cho jun chʼat chi wajxaqibʼ junabʼ uloq; ri areʼ kaminaq ri ubʼaqil.</seg>
					<seg id='ACT.9.34' type='verse'>Ri Luʼ kubʼij chrech: «Eneʼas, ri Jesus Kristo katukolo. Chatwaʼlijoq e chabʼanaʼ utz che le achʼat». Xas chanim kwaʼlajik.</seg>
					<seg id='ACT.9.35' type='verse'>Konojel ri siwantinimit rech ri Lida e rech ri liʼaʼnik Saron, kkil ri areʼ e kkikʼex kikʼuʼx chuwach ri Ajawxel.</seg>
					<seg id='ACT.9.36' type='verse'>Kʼo pa ri Joppe chkixoʼl ri etijoxelabʼ jun ixoq che ubʼiʼ Tabʼita, pa ri chʼabʼal griʼego Dorkas kchaʼ. Ri areʼ sibʼalaj qʼinomalaj winaq, rumal ri utzalaj taq jastaq kubʼano e rumal ri pwaq che kuyaʼ pa sipanik.</seg>
					<seg id='ACT.9.37' type='verse'>Kʼatekʼuriʼ ri areʼ kyabʼinik pa taq we qʼij riʼ e kkamik. Aretaq chiʼ xchʼajtajik, kya chikaj pa ri ukabʼ aqʼanbʼal ja.</seg>
					<seg id='ACT.9.38' type='verse'>Rumal che ri Lida naqaj kʼo wi chrech ri Joppe; aretaq chiʼ ri etijoxelabʼ kketaʼmaj che ri Luʼ kʼo chilaʼ, keʼkitaq ubʼi kebʼ achijabʼ arech kkita weriʼ chrech: «Saʼj chi kamik uloq pa we qatinimit».</seg>
					<seg id='ACT.9.39' type='verse'>Ri Luʼ, xas chanim kbʼe ubʼi kukʼ. Aretaq chiʼ kopanik, chi chanim kkikʼam ubʼik pa ri ukabʼ aqʼanbʼal ja, jawijeʼ ekʼo wi ri emalkaʼnibʼ ixoqibʼ che tajin keʼoqik, keqebʼ rukʼ e kkikʼut chuwach ri jetaq atzʼyaq e ri jetaq kʼul xubʼan ri Dorkas aretaq chiʼ kʼo ri areʼ kukʼ.</seg>
					<seg id='ACT.9.40' type='verse'>Ri Luʼ keʼeresaj uloq konojel ri winaq, kxukiʼk e kchʼaw rukʼ ri Dyos. Kʼatekʼuriʼ kkaʼy che ri kaminaq bʼaqilal e kubʼij: «Tabʼita, chatwaʼlijoq 143». Ri areʼ, kujaq ri uwoqʼoch, e aretaq chiʼ kril ri Luʼ ktʼuyiʼ uloq.</seg>
					<seg id='ACT.9.41' type='verse'>Ri Luʼ kuchap ukoq chrech ri uqʼabʼ e kuwaʼlisaj ri areʼ. Keʼusikʼij ri etyoxlaj taq winaq, ri emalkaʼnibʼ ixoqibʼ e kukʼut chkiwach che ri areʼ kʼaslikalaj winaq.</seg>
					<seg id='ACT.9.42' type='verse'>Weriʼ, xetaʼmaxik pa ronojel ri Joppe, e sibʼalaj ekʼi ri xekojon chrech ri Ajawxel.</seg>
					<seg id='ACT.9.43' type='verse'>Ri Luʼ kkanaj kan kebʼ oxibʼ qʼij pa ri Joppe, pa ri rachoch ri Simon che jun winaq ajqʼolol tzʼum.</seg>
				</div>
				<div id='ACT.10' type='chapter'>
					<seg id='ACT.10.1' type='verse'>Pa ri Sesareʼa, kʼo jun achi che Korneliʼo ri ubʼiʼ; ri areʼ kʼamalbʼe chkech okʼal eʼajchʼoʼjabʼ pa ri Roma.</seg>
					<seg id='ACT.10.2' type='verse'>Ri areʼ kbʼe kukʼ ri ajjudiʼo che uterneʼxik ri Dyos, e xoqujeʼ jeʼ jas konojel ri eʼuwinaq, ri areʼ kuya sibʼalaj sipanik chrech ri kitinimit ri eʼajjudiʼo e sibʼalaj kubʼan uchʼawem rukʼ ri Dyos.</seg>
					<seg id='ACT.10.3' type='verse'>Kril pa ri ubʼelej kajbʼal paqʼij, saqalaj rilik kubʼano che ri Anjel rech ri Dyos kok pa ri rachoch e kusikʼij ri areʼ: «Korneliʼo».</seg>
					<seg id='ACT.10.4' type='verse'>Ri areʼ kukaʼyej e sibʼalaj kuxibʼij ribʼ. Kubʼij: «¿Jas waʼ weriʼ Ajawaxel?». –Ri anjel kubʼij: «Ri achʼawem rukʼ ri Dyos e ri asipanik, xpaqiʼ ubʼik chuwach ri Dyos jeʼ jas jun naʼtisabʼal awech.</seg>
					<seg id='ACT.10.5' type='verse'>Kʼatekʼuriʼ, kamik riʼ cheʼataqaʼ ubʼik enikʼaj achijabʼ pa ri Joppe, e chtaqaʼ ukʼamik uloq ri Simon ri kbʼix Luʼ chrech arech kpe waral.</seg>
					<seg id='ACT.10.6' type='verse'>Ri areʼ uwuqxaʼnim ribʼ pa ri rachoch jun achi ubʼiʼ Simon, ri areʼ ajqʼolol tzʼum che kʼo ri rachoch chuchiʼ ri polow».</seg>
					<seg id='ACT.10.7' type='verse'>Aretaq chiʼ xbʼe ubʼi ri anjel che ri xchʼaw rukʼ, ri Korneliʼo keʼusikʼij ekebʼ upataninelabʼ e jun soldado che kbʼe kukʼ ri ajjudiʼo, we areʼ riʼ jun chkixoʼl ri epatanijel rech,</seg>
					<seg id='ACT.10.8' type='verse'>kuya ubʼixik chkech ronojel ri xrilo e keʼutaq ubʼi pa ri Joppe.</seg>
					<seg id='ACT.10.9' type='verse'>Pa ri jun qʼij chi aqʼanoq, aretaq chiʼ ebʼenaq e naqaj chik ekʼo wi chrech ri tinimit, ri Luʼ kaqʼan puwiʼ ri ja pa ri uwaq kajbʼal arech kubʼan ri uchʼawem rukʼ ri Dyos.</seg>
					<seg id='ACT.10.10' type='verse'>Xunaʼ numik e kraj kutij uwa. Aretaq chiʼ tajin kbʼan ri uwa xril weriʼ.</seg>
					<seg id='ACT.10.11' type='verse'>Krilo che jaqalik ri kaj, e kʼo jun nimalaj usuʼtal uwach mexa che yutʼulik che ri kijebʼ utzaʼm e che qajem kubʼan uloq chuwachulew.</seg>
					<seg id='ACT.10.12' type='verse'>Chuwach ri jun suʼt riʼ kʼo ronojel kiwach chikop che kijebʼ kaqan, ekʼo kumatz e ronojel kiwach ri chikop eʼajuwokaj.</seg>
					<seg id='ACT.10.13' type='verse'>Kʼatekʼuriʼ jun chʼabʼal kubʼij chech: «Luʼ, chatwaʼlijoq, chakamisaj jun chkech ri chikop e chatijaʼ».</seg>
					<seg id='ACT.10.14' type='verse'>Kʼatekʼuriʼ ri Luʼ kubʼij: «¡Jayiʼ Ajawxel, rumal rech che ri in man kʼo ta jumul nutijom jun tzʼil e jun jas uwach che man sukʼ taj!».</seg>
					<seg id='ACT.10.15' type='verse'>Ri jun chʼabʼal pa ukamul kubʼij chrech: «Ri jastaq che usukʼubʼam ri Dyos, man bʼij bʼaʼ tzʼil at chrech».</seg>
					<seg id='ACT.10.16' type='verse'>Weriʼ, oxmul xbʼantajik, kʼatekʼuriʼ chi aninaq xpaqibʼax ri jun suʼt chikaj.</seg>
					<seg id='ACT.10.17' type='verse'>Ri Luʼ sibʼalaj sachinaq ukʼuʼx, man kuchʼobʼ ta ubʼeʼal weriʼ e tajin kuchomaj jas ubʼeʼal riʼ ri xrilo; aretaq chiʼ ri achijabʼ che etaqom ubʼi rumal ri Korneliʼo, aretaq chiʼ tzukutajinaq chi kumal ri rachoch ri Simon, xeʼopan chuwach ri uchiʼja.</seg>
					<seg id='ACT.10.18' type='verse'>Kekʼorkʼotik ukoq e kkita koq la kʼo chilaʼ ri Simon ri kbʼix Luʼ chrech.</seg>
					<seg id='ACT.10.19' type='verse'>Rumal che ri Luʼ tajin kchoman puwiʼ ri xrilo, ri Tyoxlaj Uxlabʼxel kubʼij chrech: «Ekʼo chiriʼ enikʼaj achijabʼ che katkitzukuj.</seg>
					<seg id='ACT.10.20' type='verse'>Jat bʼaʼ, chatqaj ubʼik e utz che katbʼe ubʼi kukʼ, rumal rech che in eʼintaqowinaq uloq».</seg>
					<seg id='ACT.10.21' type='verse'>Ri Luʼ xqaj uloq kukʼ ri achijabʼ riʼ e kubʼij chkech: «In riʼ jun che kitzukuj ri ix. ¿Jasche che xixpe uloq waral?».</seg>
					<seg id='ACT.10.22' type='verse'>Ri eʼareʼ kkibʼij: «Ri kʼamalbʼe Korneliʼo che jun sukʼlaj winaq e che utzalaj winaq chuwach ri Dyos, chi kʼamom uqʼabʼ che xas jewi ri areʼ; rumal rech che konojel ri tinimit eʼajjudiʼo jeriʼ kkibʼij; che xas utz wi ri areʼ; ri areʼ xukʼamowaj ri tzij chi chrech jun anjel arech ri areʼ kutaq asikʼixik ri at pa ri rachoch, arech kuta ri tzij che xas at wi rajawaxik katbʼinik».</seg>
					<seg id='ACT.10.23' type='verse'>Ri Luʼ kerokisaj pa ri rachoch e keʼupatanij. Pa ri jun qʼij chik, kwaʼlajik e kbʼe bʼi kukʼ, kebʼe ubʼi rukʼ ejujun eʼachalaxik che eʼajjope.</seg>
					<seg id='ACT.10.24' type='verse'>Pa ri jun chik qʼij kok pa ri Sesareʼa. Ri Korneliʼo ereyeʼm. Xeʼumulij ri erachalaxik e ri eʼutzalaj taq erachiʼl.</seg>
					<seg id='ACT.10.25' type='verse'>Aretaq chiʼ okem kubʼan ri Luʼ, ri Korneliʼo xukʼuluʼ, kqaj cho ri raqan e kuqʼijilaj ri areʼ.</seg>
					<seg id='ACT.10.26' type='verse'>Ri Luʼ kuwaʼlisaj e kubʼij chrech: «Chatwaʼlijoq. Ri in, xoqujeʼ xaq in jun winaq».</seg>
					<seg id='ACT.10.27' type='verse'>Kʼatekʼuriʼ, aretaq chiʼ tajin ktzijon rukʼ kok ubʼik pa ja, kʼatekʼuriʼ keʼuriqaʼ ekʼi winaq che kimulim kibʼ;</seg>
					<seg id='ACT.10.28' type='verse'>kubʼij chkech: «Ri ix iwetaʼm che man yaʼtal ta chrech jun ajjudiʼo che kkʼojiʼ rukʼ jun kaxlan winaq e che kok pa ri rachoch. Kʼatekʼut, kamik riʼ, ri Dyos xukʼut chnuwach ri in, che man kbʼix ta tzʼil on man sukʼ taj, chrech jun winaq.</seg>
					<seg id='ACT.10.29' type='verse'>Rumal kʼuriʼ aretaq chiʼ xinsikʼixik man xubʼan ta kebʼ nukʼuʼx che kinpe uloq. Kinta bʼaʼ chiwech ¿jas rumal xitaq nusikʼixik?».</seg>
					<seg id='ACT.10.30' type='verse'>Ri Korneliʼo kubʼij: «Kubʼan oxibʼ qʼij kamik riʼ, ri in tajin kinbʼan ri chʼawem rukʼ ri Dyos pa ri bʼelej kajbʼal pa ri wachoch, kʼatekʼuriʼ, chi xaqteʼ xkʼojiʼ chnuwach jun achi che kʼo ratzʼyaq che kchubʼlinik.</seg>
					<seg id='ACT.10.31' type='verse'>Kʼatekʼuriʼ kubʼij chwech: “Korneliʼo, xtataj ri achʼawem rukʼ ri Dyos, e xnaʼtaj ri asipanik chuwach ri Dyos,</seg>
					<seg id='ACT.10.32' type='verse'>chattaqan bʼaʼ ubʼik pa ri Joppe arech kkʼam uloq ri Simon ri kbʼix Luʼ chrech; ri areʼ uwuqxaʼnim ribʼ pa ri rachoch ri Simon ri ajqʼolol tzʼum, chunaqaj ri polow”.</seg>
					<seg id='ACT.10.33' type='verse'>Chi aninaq xintaqan ubʼik che ri akʼamik uloq; e ri at, utz xabʼano che xatpetik. E kamik riʼ, qonojel ri uj, uj kʼo chawach at, arech kqata ri pixabʼ che bʼim chawech rumal ri Ajawxel».</seg>
					<seg id='ACT.10.34' type='verse'>Kʼatekʼuriʼ, ri Luʼ kubʼij: «Qastzij nakʼut kinwilo, kinchʼobʼo che ri Dyos man kril ta na kiwach ri winaq,</seg>
					<seg id='ACT.10.35' type='verse'>xane pa ronojel tinimit, jachin kuxibʼij ribʼ chuwach ri areʼ e kubʼan ri sukʼil, utzalaj winaq riʼ chuwach ri Areʼ.</seg>
					<seg id='ACT.10.36' type='verse'>Ri areʼ xutaq uloq ri utzij chkech ri eʼajisraʼel, xuya ubʼixik chkech ri utzlaj tzij rech jaʼmaril rumal ri Jesukristo, ri areʼ che Ajawxel chkech konojel winaq.</seg>
					<seg id='ACT.10.37' type='verse'>Ri ix iwetaʼm ri xkʼulmataj pa ronojel ri Judeʼa. Ri Jesus che Ajnasaret, xuchapaleʼj ubʼanik pa ri Galileʼa, aretaq chiʼ ri Xwan xyaʼtaj ubʼixik rumal ri qasnaʼ,</seg>
					<seg id='ACT.10.38' type='verse'>jeʼ jas ri Dyos xuya chech ri areʼ ri Tyoxlaj Uxlabʼxel rech ri uchuqʼabʼ, ri areʼ xqʼaxik e xubʼan ri utzil e xeʼukunaj konojel ri jachintaq kʼo ukowinem ri kʼaxtokʼ pakiwiʼ; rumal rech che kʼo ri Dyos rukʼ.</seg>
					<seg id='ACT.10.39' type='verse'>Kʼatekʼuriʼ, ri uj, uj ril rech, uj tal rech ronojel ri jastaq uwach che xubʼan pa ri kitinimit ri eʼajjudiʼo e pa ri Jerusalem. Ri areʼ, xkamisaxik, xokisax cho jun ripibʼal.</seg>
					<seg id='ACT.10.40' type='verse'>Ri Dyos xuwaʼlisaj ri areʼ pa ri urox qʼij e xuya chrech che kukʼut ribʼ.</seg>
					<seg id='ACT.10.41' type='verse'>Man chkiwach ta konojel ri winaq, xane chkiwach ri eʼareʼ ri eril rech ri etal rech che xas echaʼtal chi kanoq rumal ri Dyos, chqawach uj che xujwaʼ rukʼ e xujqumun rukʼ aretaq chiʼ waʼlajinaq chi ubʼi chkixoʼl ri ekaminaqibʼ;</seg>
					<seg id='ACT.10.42' type='verse'>kʼatekʼuriʼ, xtaqan chqech arech kqayaʼ ubʼixik chkech ri winaq; e kqakʼutu che ri areʼ okisam rumal ri Dyos qʼatbʼaltzij pakiwiʼ ri ekʼaskʼoj e pakiwiʼ ri ekaminaqibʼ.</seg>
					<seg id='ACT.10.43' type='verse'>Konojel ri eqʼaxal utzij ri Dyos kibʼim che konojel ri kekojon chrech ri Areʼ, kkikʼam na riʼ pa ri ubʼiʼ ri areʼ ri sachbʼal taq umak».</seg>
					<seg id='ACT.10.44' type='verse'>Aretaq chiʼ tajin kchʼaw ri Luʼ, ri Tyoxlaj Uxlabʼxel xtzaq uloq pakiwiʼ konojel ri tajin kkita ri tzij.</seg>
					<seg id='ACT.10.45' type='verse'>Kʼatekʼuriʼ konojel ri kʼo kikojonik che qʼatom uwiʼ ri kikowil, che epetinaq uloq rukʼ ri Luʼ, sachibʼal kʼuʼx kekanajik aretaq chiʼ kkilo che ri usipanik ri Tyoxlaj Uxlabʼxel xqʼejejexik pakiwiʼ ri eʼareʼ che man pusim ta uwiʼ ri kikowil.</seg>
					<seg id='ACT.10.46' type='verse'>Rumal rech che kkito che ri eʼareʼ kechʼaw pa taq kʼi chʼabʼal e che kkibʼij nimalaj taq utzil puwiʼ ri Dyos. Kʼatekʼuriʼ, ri Luʼ kubʼij:</seg>
					<seg id='ACT.10.47' type='verse'>«¿La kʼo jun kkowinik che man kuya ta ri qasnaʼ chkech we eʼareʼ riʼ che xkʼamtaj ri Tyoxlaj Uxlabʼxel kumal jeʼ jas ri uj?».</seg>
					<seg id='ACT.10.48' type='verse'>Kʼatekʼuriʼ, ktaqanik arech kya ri qasnaʼ chkech pa ri ubʼiʼ ri Jesukristo. Xas chanim kkita chrech, arech ri areʼ kkanaj kan kukʼ kebʼ oxibʼ qʼij.</seg>
				</div>
				<div id='ACT.11' type='chapter'>
					<seg id='ACT.11.1' type='verse'>Ri etaqoʼnelabʼ e ri eʼachalaxik che eʼajjudeʼa, ketaʼm che ri winaq che man pusim ta uwiʼ ri kikowil xkikʼam ri utzij ri Dyos.</seg>
					<seg id='ACT.11.2' type='verse'>Xa jekʼuriʼ, aretaq chiʼ ri Luʼ xpaqiʼ uloq pa ri Jerusalem, ri winaq che pusim uwiʼ kibʼaqil, kechʼoʼjin rukʼ 158.</seg>
					<seg id='ACT.11.3' type='verse'>Kkita chech: «¿Jasche, che ri at xatok kukʼ ri winaq che man pusim ta uwiʼ ri kikowil e xatwaʼ kukʼ?».</seg>
					<seg id='ACT.11.4' type='verse'>Ri Luʼ, chjujunal kubʼij chkech ronojel ri jastaq.</seg>
					<seg id='ACT.11.5' type='verse'>Kubʼij: «Ri in tajin kinchʼaw rukʼ ri Dyos pa ri tinimit Joppe aretaq chiʼ xinwil weriʼ pa ri wuxlabʼal: jun jas uwach kqaj uloq chi pa ri kaj uloq jeʼ jas jun suʼt uwiʼ mexa che yutʼulik pa ri kijebʼ utzaʼm, kʼatekʼuriʼ xopan chnuwach in.</seg>
					<seg id='ACT.11.6' type='verse'>Sibʼalaj xinkaʼyej weriʼ, kʼatekʼuriʼ xinwil chikop erech we uwachulew che kʼo kijebʼ kaqan, xinwil eʼawaj che erech ri juyubʼ, ri ekumatz e ri echikop ajuwokaj.</seg>
					<seg id='ACT.11.7' type='verse'>Kʼatekʼuriʼ, xinta jun chʼabʼal che xubʼij chwech: “Luʼ, chatwaʼlijoq, chakamisaj jun awech e chatijaʼ”.</seg>
					<seg id='ACT.11.8' type='verse'>Ri in xinbʼij: “¡Jayiʼ, Ajawxel, rumal rech che man kʼo ta jumul okinaq jun tzʼil on jun man sukʼil taj pa nuchiʼ!”.</seg>
					<seg id='ACT.11.9' type='verse'>Pa ukamul chik ri jun chʼawibʼal chikaj xubʼij chwech: “Ri jas uwach che sukʼ kubʼan ri Dyos chrech, mabʼij at chrech che man sukʼ taj”.</seg>
					<seg id='ACT.11.10' type='verse'>Weriʼ si oxmul xubʼano, kʼatekʼuriʼ, pa ukʼisbʼalil ronojel xbʼe chi chikaj.</seg>
					<seg id='ACT.11.11' type='verse'>«Kʼatekʼuriʼ, xas chanim xeʼopan oxibʼ achijabʼ cho ri ja jawijeʼ ujkʼo wi ri uj; etaqom uloq chi pa ri Sesareʼa uloq.</seg>
					<seg id='ACT.11.12' type='verse'>Ri Ajawxel xubʼij chwech che utz kinbʼe in kukʼ. Ri ewaqibʼ eʼachalaxik che eʼajchilaʼ, xoqujeʼ xebʼe wukʼ e xujok pa ri rachoch ri achi riʼ.</seg>
					<seg id='ACT.11.13' type='verse'>Xubʼij chqech, jas rilik ri anjel xubʼano che xukʼut ribʼ pa ri rachoch e xubʼij chrech: “Chattaqan ubʼik che ukʼamik uloq pa ri Joppe ri Simon, che kbʼix Luʼ chrech.</seg>
					<seg id='ACT.11.14' type='verse'>Ri areʼ kubʼij na riʼ chawech ri tzij che kuya na ri kolobʼal chawech ri at e chkech konojel ri eʼawachalaxik”.</seg>
					<seg id='ACT.11.15' type='verse'>«Kʼatekʼuriʼ, aretaq chiʼ nuchapleʼm ri nutzij in, ri Tyoxlaj Uxlabʼxel xqaj pakiwiʼ, jeʼ jas uqajik xubʼan paqawiʼ ri uj.</seg>
					<seg id='ACT.11.16' type='verse'>Kʼatekʼuriʼ, ri in, xnaʼtaj chwech ri tzij che xubʼij ri Ajawxel: Ri Xwan xuyaʼ ri qasnaʼ rukʼ ri jaʼ, kʼatekʼut ri ix kqasax na ijaʼ pa ri Tyoxlaj Uxlabʼxel.</seg>
					<seg id='ACT.11.17' type='verse'>Xajekʼuriʼ, we ri Dyos, junam uyaʼik xubʼan chkech jacha xubʼan chqech ri uj, rumal rech che xekojon chrech ri Ajawxel Jesukristo, ¿In jachin kʼu ri in arech kinkʼuleʼlan chrech ri Dyos?».</seg>
					<seg id='ACT.11.18' type='verse'>Utz xkita we tzij pa kanimaʼ, kʼatekʼuriʼ, nim kkil wi ri Dyos e kkibʼij: «Xoqujeʼ, chkech ri winaq che man pusim ta uwi kikowil, ri Dyos xubʼano che kkikʼex ri kikʼuʼx arech kʼo ri kikʼaslemal!»</seg>
					<seg id='ACT.11.19' type='verse'>Ri winaq, che xeʼanimajik aretaq chiʼ xriqitaj ri kʼax rukʼ ri Estebʼan, kebʼe chi kʼateʼ na pa ri Fenisiʼa, pa ri Chipre e pa ri Antiʼokiʼa; e man kkiya ta ubʼixik ri tzij chkech enikʼaj winaq chik, xane xuwi chkech ri eʼajjudiʼo.</seg>
					<seg id='ACT.11.20' type='verse'>Kʼatekʼut, ekʼo kukʼ ejujun taq eʼajchipre e eʼajsirene che epetinaq uloq pa ri Antiʼokiʼa, e ri eʼareʼ ketzijon kukʼ ri eʼajgriʼego e kkiya ubʼixik chkech ri Utzalaj Utzij ri Ajawxel Jesus.</seg>
					<seg id='ACT.11.21' type='verse'>Ri uqʼabʼ ri Ajawxel kʼo kukʼ ri eʼareʼ, kʼatekʼuriʼ, ekʼi ri xekojonik e xkikʼex kikʼuʼx rukʼ ri Ajawxel.</seg>
					<seg id='ACT.11.22' type='verse'>Ri Komon Tyox rech ri Jerusalem kkita utzijol weriʼ, xa jekʼuriʼ kkitaq ubʼik ri Bʼernabʼe pa ri Antiʼokiʼa.</seg>
					<seg id='ACT.11.23' type='verse'>Aretaq chiʼ kopan chilaʼ e kril ri nimalaj usipanik ubʼanom ri Dyos chilaʼ, kkiʼkotik e kuya kichuqʼabʼ konojel, arech qas rukʼ ukowil kanimaʼ kekʼojiʼk e qas esukʼ chuwach ri Ajawxel,</seg>
					<seg id='ACT.11.24' type='verse'>rumal rech che ri areʼ jun utzalaj achi, nojinaq chrech ri Tyoxlaj Uxlabʼxel e chrech ukojonik. Sibʼalaj winaq xeʼokik, xkimulij kibʼ rukʼ ri Ajawxel.</seg>
					<seg id='ACT.11.25' type='verse'>Kʼatekʼuriʼ, ri Bʼernabʼe kbʼe ubʼik che ukʼamik uloq ri Saʼulo chi pa ri Tarso uloq.</seg>
					<seg id='ACT.11.26' type='verse'>Kuriqaʼ ri areʼ, kʼatekʼuriʼ, kukʼam ubʼi pa ri Antiʼokiʼa. Xas ronojel jun junabʼ, junam kekanaj kan kukʼ ri Komon Tyox e kkiya ubʼixik ri tzij chkech sibʼalaj ewinaq. Waral pa ri Antiʼokiʼa, chi nabʼe mul, ri etijoxelabʼ xkikʼam ri jun bʼiʼaj «ekristiʼano».</seg>
					<seg id='ACT.11.27' type='verse'>Pa taq we qʼij riʼ, enikʼaj taq eqʼaxal utzij ri Dyos, kexuliʼ uloq chi pa Jerusalem uloq e keʼopan pa ri Antiʼokiʼa.</seg>
					<seg id='ACT.11.28' type='verse'>Jun chkech ri eʼareʼ, Agabʼo ri ubʼiʼ, kwaʼlajik, kʼatekʼuriʼ rumal ri Tyoxlaj Uxlabʼxel, kuya ubʼixik che kpe na jun nimalaj wiʼjal pa ronojel ri uwachulew. We wiʼjal riʼ rukʼ ri Klaʼudiʼo kpe na wi.</seg>
					<seg id='ACT.11.29' type='verse'>Ri etijoxeʼlabʼ, xkichomaj che utz riʼ ktaq ubʼiʼ nikʼaj taq sipanik chkech ri eʼachalaxik ri ekʼo pa ri Judeʼa, ronojel ri kekowin chrech;</seg>
					<seg id='ACT.11.30' type='verse'>jeriʼ xkibʼano; xkitaq ubʼi ri sipanik chkech ri enim winaq kukʼ ri Bʼernabʼe e ri Saʼulo.</seg>
				</div>
				<div id='ACT.12' type='chapter'>
					<seg id='ACT.12.1' type='verse'>Kʼatekʼuriʼ, aretaq chiʼ kʼo weriʼ, ri ajawinel Herodes, kukoj uqʼabʼ pakiwiʼ ejujun taq winaq che erech ri Komon Tyox arech kubʼan kʼax chkech.</seg>
					<seg id='ACT.12.2' type='verse'>Kukamisaj ri Santiʼago rukʼ ri chʼichʼ rech chʼoʼj, ri areʼ che rachalal ri Xwan.</seg>
					<seg id='ACT.12.3' type='verse'>Aretaq chiʼ krilo, che weriʼ kqaj chkiwach ri eʼajjudiʼo, xoqujeʼ kuchap ri Luʼ. Weriʼ xkʼulmatajik pa jun qʼij rech ri kaxlanwa che man kʼo ta uchʼamilal.</seg>
					<seg id='ACT.12.4' type='verse'>Kubʼano che kchapik e kukʼyaq pa cheʼ. Kuya pakiqʼabʼ ekijebʼ juqʼat achijabʼ che erech chʼoʼj, ekijebʼ achijabʼ pa jujun taq juqʼat, arech kkilaqʼabʼej ri areʼ. Kraj che kukʼut ri areʼ chkiwach ri winaq aretaq kokʼow ri Qʼaxebʼal.</seg>
					<seg id='ACT.12.5' type='verse'>Aretaq chiʼ laqʼabʼatalik ri Luʼ pa ri cheʼ, ri Ekomon Tyox, sibʼalaj kechʼaw rukʼ Dyos puwiʼ ri areʼ.</seg>
					<seg id='ACT.12.6' type='verse'>Kʼatekʼuriʼ, are ri jun chaqʼabʼ chuxeʼ kanoq ri jun qʼij che ri Herodes kukʼut chkiwach ri winaq; ri Luʼ warinaq panikʼaj chkech ri achijabʼ che erech chʼoʼj; jattʼim rumal kebʼ chʼichʼ e chuwach ri uchiʼja, ekʼo chi kebʼ winaq che kilaqʼabʼem pa ri cheʼ.</seg>
					<seg id='ACT.12.7' type='verse'>Kʼatekʼuriʼ, chi xaqateʼ, ri anjel rech ri Ajawxel kpetik e knoj ri upaja che sibʼalaj saqil. Ri anjel kuya jun re ri Luʼ pa ri ukʼalkʼaʼx, kuwaʼlisaj e kubʼij chrech: «¡Xas chanim chatwaʼlijoq!». E ri utiqom ribʼ taq chʼichʼ ktzaq ubʼi che ri uqʼabʼ.</seg>
					<seg id='ACT.12.8' type='verse'>Ri anjel kubʼij chrech: «Chaximaʼ ri apam e chakojlaʼ ri axajabʼ»; ri areʼ kubʼan weriʼ. Kubʼij chik: «Chakʼeqalaʼ ri aqʼuʼ chawij e chinaterneʼbʼej ubʼik».</seg>
					<seg id='ACT.12.9' type='verse'>Ri Luʼ kel ubʼik, uterneʼbʼem ubʼi ri areʼ e man kuchomaj taj che we qastzij waʼ ronojel weriʼ, ri rumal che xpe ri anjel, xane kuchomaj che kʼo jun tajin krilo.</seg>
					<seg id='ACT.12.10' type='verse'>Kkiqʼaxej jun nabʼe kʼolibʼal che laqʼabʼatalik e xoqujeʼ ri ukabʼ; e keʼopan chuwach ri jun chʼichʼilaj uchiʼja che kbʼe chuwach ri tinimit. Ri uchiʼja kujaq ribʼ chkiwach. Keʼel uloq, kebʼek chi jawiʼ kkʼis wi ri jun bʼe, kʼatekʼuriʼ, ri anjel kuya kan ri areʼ.</seg>
					<seg id='ACT.12.11' type='verse'>Chi chanim pa rax winaq kchoman ri Luʼ e kubʼij: «Chi kamik riʼ, ri in, qastzij xinwetaʼmaj che are ri Ajawxel xutaq uloq ri anjel e xinresaj ubʼi pa ri uqʼabʼ ri Herodes e pa ronojel ri kkaj ri eʼajjudiʼo».</seg>
					<seg id='ACT.12.12' type='verse'>Saq chi chuwach e retaʼm chik ri riqitajinaq wi, kbʼe pa ri rachoch ri Mariʼy, ri unan ri Xwan, che Markos kuchuxik ri jun chik ubʼiʼ, jawijeʼ kimulin wi kibʼ e tajin kechʼaw rukʼ ri Dyos.</seg>
					<seg id='ACT.12.13' type='verse'>Kkʼorkʼot ukoq che ri uchiʼja, e are jun mokom kpe uloq che utorik, che ubʼiʼ Rode.</seg>
					<seg id='ACT.12.14' type='verse'>Ri areʼ retaʼm ri uchʼabʼal ri Luʼ e rumal che sibʼalaj kkiʼkotik man xutor ta ri uchiʼja, xane xutij anim, xok ubʼik che ubʼixik, che ri Luʼ kʼo chik chilaʼ cho ri uchiʼja.</seg>
					<seg id='ACT.12.15' type='verse'>Kʼatekʼuriʼ, ri eʼareʼ kkibʼij chrech: «Ri at, at mox», kʼatekʼut, ri areʼ chi utz ubʼixik kubʼano che qastzij weriʼ. Ri eʼareʼ kkibʼij: «¿La are ne lo ri anjel rech areʼ?».</seg>
					<seg id='ACT.12.16' type='verse'>Kʼatekʼuriʼ ri Luʼ, kkʼorkʼot chi jumul che ri uchiʼja. Aretaq chiʼ xkijaq ri uchiʼja, utz rilik xkibʼano e sibʼalaj xsach kikʼuʼx.</seg>
					<seg id='ACT.12.17' type='verse'>Ri areʼ rukʼ ri uqʼabʼ kuta chkech arech man kechʼaw taj, e xubʼij chkech jas resaxik xubʼan ri Ajawxel pa ri cheʼ. Kʼatekʼuriʼ, kubʼij: «Chiyaʼaʼ ubʼixik weriʼ chrech ri Santiʼago e chkech ri enikʼaj achalaxik chik». Kel ubʼik e kbʼe ubʼi pa jun kʼolibʼal chik.</seg>
					<seg id='ACT.12.18' type='verse'>Aretaq chiʼ ksaqar uwach ri qʼij, sibʼalaj kechʼuʼjar ri elaqʼabʼanelabʼ: ¿Jawijeʼ riʼ kʼo wi ri Luʼ?</seg>
					<seg id='ACT.12.19' type='verse'>Ri Herodes kuta chkech arech kkikʼam uloq ri areʼ, kʼatekʼuriʼ, man kkiriq ta chik ri areʼ. Rumal rech che man kkiriq taj, ktaqan chkech ri ajchʼimiʼyabʼ arech kekamisax ri eʼareʼ. Kʼatekʼuriʼ ri Herodes kxuliʼ ubʼik chi pa ri Judeʼa pa ri Sesareʼa, e chilaʼ kkanaj wi.</seg>
					<seg id='ACT.12.20' type='verse'>Ri Herodes, yakatajinaq nimalaj royowal kukʼ ri winaq eʼajtiro e ri eʼajsidon. Rukʼ ronojel kanimaʼ, ri eʼareʼ kepe uloq chuwach ri Herodes aretaq chiʼ chʼakatajinaq chi ri Bʼlasto kumal, ri areʼ che upataninel ri ajawinel, arech kkita ri jaʼmaril chrech; rumal rech che ri kamaqʼ xas chilaʼ wi, pa ri utinimit ri ajawinel kkikʼamaʼ wi ri kiwa.</seg>
					<seg id='ACT.12.21' type='verse'>Chi pa jun qʼij che xkichʼiko, ri Herodes ukojom taq ri ratzʼyaq rech ajawinel; tʼuyulik cho ri tem, e aretaq chiʼ kchʼaw chkiwach ri winaq,</seg>
					<seg id='ACT.12.22' type='verse'>ri eʼareʼ kkiraqaqej kichiʼ chrech: «¡Ri areʼ che tajin kchʼawik, jun Dyos, ri areʼ man jun achi taj!».</seg>
					<seg id='ACT.12.23' type='verse'>Kʼatekʼut xas we uchanim riʼ, ri anjel rech ri Ajawxel kuchʼayo ri areʼ, rumal rech che man nim ta xril wi ri Dyos, kʼatekʼuriʼ, jeʼ jas ri kiwa ri ixjut, xujach ri ruxlabʼal.</seg>
					<seg id='ACT.12.24' type='verse'>Kʼatekʼuriʼ, ri utzij ri Ajawxel xkʼiyik e kwachin uwach.</seg>
					<seg id='ACT.12.25' type='verse'>Ri Bʼernabʼe e ri Saʼulo, aretaq chiʼ xbʼantaj ri kichak pa ri Jerusalem, ketzalij ubʼik; kkikʼam ubʼik ri Xwan kukʼ, ri areʼ che Markos ri jun chik ubʼiʼ xkikoj ri winaq.</seg>
				</div>
				<div id='ACT.13' type='chapter'>
					<seg id='ACT.13.1' type='verse'>Kʼatekʼuriʼ pa ri Tyox rech ri Antiʼokiʼa ekʼo ejujun eqʼaxal utzij ri Dyos e enim taq ajtijabʼ: ri Bʼernabʼe, ri Simeʼon che Niger ri jun chik ubʼiʼ, ri Lusiʼo ri ajsirene, ri Manaham ri junam xetubʼanik rukʼ ri Tetrarka Herodes, e ri Saʼulo.</seg>
					<seg id='ACT.13.2' type='verse'>Kʼatekʼuriʼ, pa jun qʼij aretaq chiʼ kkinimaqʼijarisaj ri Ajawxel e kemewajik; ri Tyoxlaj Uxlabʼaxel kubʼij: «Cheʼitasaʼ kiwach ri Bʼernabʼe e ri Saʼulo iwukʼ ix, arech kkibʼan ri chak che nuchoman in chkech».</seg>
					<seg id='ACT.13.3' type='verse'>Kʼatekʼuriʼ, aretaq chiʼ xemewajtajik e xechʼawtaj rukʼ ri Dyos, kkikoj kiqʼabʼ pakiwiʼ ri eʼareʼ; kekiyaʼ kanoq arech kkikʼam uqʼabʼ ri kichak.</seg>
					<seg id='ACT.13.4' type='verse'>Kʼatekʼuriʼ, ri eʼareʼ xetaq rumal ri Tyoxlaj Uxlabʼxel arech kkibʼan ri kichak, xa jekʼuriʼ keqaj ubʼi chi kʼa pa ri Seleʼusiʼa, e chi pa ri Seleʼusiʼa ubʼik kebʼe pa ri Polow kʼa pa ri Chipre.</seg>
					<seg id='ACT.13.5' type='verse'>Aretaq chiʼ ri eʼareʼ keʼopan pa ri Salamina kkibʼij ri Utzij ri Dyos pa taq ri kisinagoga ri eʼajjudiʼo. Kʼo ri Xwan kukʼ ri eʼareʼ, che toʼbʼanel kukʼ.</seg>
					<seg id='ACT.13.6' type='verse'>Aretaq chiʼ xebʼintaj pa ronojel ri chʼaqap ulew che kʼo pa ri polow, chi kʼa pa ri Pafos, kekiriqaʼ chilaʼ jun mago, che esalwach chkech ri eqʼaxal utzij ri Dyos, Bʼar Jesus ri ubʼiʼ;</seg>
					<seg id='ACT.13.7' type='verse'>ri areʼ jun chkixoʼl ri uwinaq ri prokonsul Sergiʼo Paʼulo, ri areʼ jun nim winaq nim retambʼal. Ri areʼ keʼusikʼij ri Bʼernabʼe e ri Saʼulo, rumal rech che kraj kutaʼ ri utzij ri Dyos.</seg>
					<seg id='ACT.13.8' type='verse'>Tekʼut ri mago Elimas kchʼaw kukʼ rumal rech che ma kraj taj che ri prokonsul kkojonik –si are waʼ ri kubʼij ri ubʼiʼ pa qachʼabʼal.</seg>
					<seg id='ACT.13.9' type='verse'>Tekʼuriʼ ri Saʼulo –xoqujeʼ Paʼulo ri jun chik ubʼiʼ– nojinaq chrech ri Tyoxlaj Uxlabʼaxel, ko kukaʼyej ri areʼ.</seg>
					<seg id='ACT.13.10' type='verse'>Kubʼij chrech: «Ri at che atnojinaq che ronojel ri joʼs taq jastaq e che ronojel ri itzel taq jastaq, at ukʼojol ri kʼaxtok, ri kʼulel rech ri sukʼil, ¿la man kaya ta kan ubʼanik ri itzel taq kʼax chech ri utz taq ubʼe ri Ajawxel?</seg>
					<seg id='ACT.13.11' type='verse'>Kamik riʼ, xwilaʼ ri uqʼabʼ ri Ajawxel kʼo pawiʼ ri at. Moy katkanaj kanoq e man kawil ta chi ri qʼij pa jujun taq ikʼ». Kʼatekʼuriʼ, xaqbʼiʼ xpe ri sutz e ri qʼequʼm puwiʼ ri areʼ, kutzukuj jun winaq arech kukʼam ubʼe.</seg>
					<seg id='ACT.13.12' type='verse'>Aretaq chiʼ, ri prokonsul kril weriʼ, xkojonik e nim xril wi ri utzij ri Ajawxel.</seg>
					<seg id='ACT.13.13' type='verse'>Pa ri Pafos, ri Pabʼlo e ri erachiʼl keʼaqʼan pa jun jukubʼ; kebʼe chi kʼa pa ri Perge pa ri Panfiliʼa. Ri Xwan keʼuyaʼ kan ri eʼareʼ e ktzalej pa ri Jerusalem.</seg>
					<seg id='ACT.13.14' type='verse'>Kʼatekʼuriʼ ri eʼareʼ keʼopan pa ri Antiʼokiʼa che rulew ri Pisidiʼa. Pa ri qʼij Sabʼado keʼok pa ri sinagoga e ketʼuyiʼk.</seg>
					<seg id='ACT.13.15' type='verse'>Aretaq chiʼ xsikʼitajik ri Pixabʼ e ri kitzij eqʼaxal utzij ri Dyos; ri ekinimal ri sinogoga xetaqan chkech: «Eʼachalaxik, we kʼo jun tzij rech chuqʼabʼ che kixkowinik kibʼij chkech le winaq chibʼij bʼaʼ».</seg>
					<seg id='ACT.13.16' type='verse'>Ri Pabʼlo kwaʼlijik, kʼatekʼuriʼ kubʼan jun kʼutbʼal rukʼ ri uqʼabʼ e kubʼij:</seg>
					<seg id='ACT.13.17' type='verse'>Ri Kidyos we winaq riʼ, ri Dyos kech ri Israʼel, xeʼuchaʼ ri eqatat e xubʼan nim chkech we winaq riʼ aretaq chiʼ ri eʼareʼ naj ekʼo wi pa ri rulew ri Egipto. E rumal uchuqʼabʼ ri uqʼabʼ xeʼukʼam ubʼik arech keʼel ubʼik.</seg>
					<seg id='ACT.13.18' type='verse'>Pa kawinaq junabʼ xubʼan ri utzil chkech pa ri tzʼinalik ulew.</seg>
					<seg id='ACT.13.19' type='verse'>Aretaq chiʼ xekamisatajik wuqubʼ tinimit pa ri rulew ri Kanaʼan, xuya ri ulew chkech</seg>
					<seg id='ACT.13.20' type='verse'>pa juqʼoʼ lajuj (450) junabʼ. Kʼatekʼuriʼ xuya chkech ri enim taq winaq, chi kʼateʼ ri qʼaxal utzij ri Dyos, Samueʼl.</seg>
					<seg id='ACT.13.21' type='verse'>Kʼatekʼuriʼ, xkitaʼ jun ajawinel, e ri Dyos xuyaʼ ri Saʼul chkech che ukʼojol ri Sis, rech ri ujuqʼat ri Bʼenjamin, pa kawinaq junabʼ.</seg>
					<seg id='ACT.13.22' type='verse'>Kʼatekʼuriʼ, ri Dyos xukʼyaq ubʼiʼ ri areʼ, e xuya ri David chkech jeʼ jas ajawinel. Puwiʼ ri areʼ xubʼij we tzij riʼ: Ri in xintzukuj ri David che ukʼojol ri Jesse, jun achi che utz kril ri wanimaʼ, ri areʼ kubʼij na riʼ ronojel ri jastaq che kinwaj in.</seg>
					<seg id='ACT.13.23' type='verse'>Chi pa ri rijaʼal ri areʼ, jeʼ jas kubʼij ri tzʼibʼatalik, ri Dyos, xuya ri Jesus chrech ri Israʼel jeʼ jas jun kolonel.</seg>
					<seg id='ACT.13.24' type='verse'>Ri Xwan che xpe kan nabʼe chuwach ri areʼ, xusukʼumaj ri ropanem aretaq chiʼ xuya ubʼixik jun qasnaʼ arech konojel ri eʼuwinaq ri Israʼel kkikʼex ri kikʼux.</seg>
					<seg id='ACT.13.25' type='verse'>Aretaq chiʼ xukʼis ri ubʼe, ri Xwan xubʼij: “Ri jun che kichomaj ix che in, man in taj; ri areʼ petinaq chwij ri in, e ri in man taqal ta chwij arech kinkir ri uxajabʼ”.</seg>
					<seg id='ACT.13.26' type='verse'>Achalaxik, ri ix che ix ralkʼuwaʼl rijaʼal ri Abʼraham, e ri ix che ix kʼo kukʼ ri eʼajjudiʼo, chiwech ri ix taqom uloq we tzij riʼ che rech kolotajem.</seg>
					<seg id='ACT.13.27' type='verse'>Ri eʼuwinaq ri Jerusalem e ri ekinimal, xkibʼan taq ri kitzij ri eqʼaxal utzij ri Dyos che ksikʼix ronojel Sabʼado kneʼbʼaʼ man xkichʼobʼ taj.</seg>
					<seg id='ACT.13.28' type='verse'>Ri eʼareʼ man kʼo ta jun jas uwach xkiriq puwiʼ ri areʼ che taqal ri kamikal chrij, kʼatekʼut xkibʼan qʼatojtzij puwiʼ e xkitaʼ ri ukamisaxik chrech ri Pilato.</seg>
					<seg id='ACT.13.29' type='verse'>Aretaq chiʼ xbʼantaj kumal ronojel ri tzʼibʼatalik puwiʼ ri areʼ, kulkiqasaj cho ri ripibʼal, kʼatekʼuriʼ, xkikoj pa ri muqubʼal.</seg>
					<seg id='ACT.13.30' type='verse'>Tekʼut, ri Dyos xuwaʼlisaj ri areʼ;</seg>
					<seg id='ACT.13.31' type='verse'>pa kiʼ taq qʼij, ri areʼ xukʼut ribʼ chkiwach ri xeʼpaqiʼ rukʼ chi pa ri Galileʼa kʼateʼ pa ri Jerusalem; ri eʼareʼ che we kamik riʼ, kkiyaʼ ubʼixik chkech ri winaq ri jastaq che xkilo e xkito.</seg>
					<seg id='ACT.13.32' type='verse'>«Xoqujeʼ ri uj, kqayaʼ ubʼixik ri Utzalaj Tzij: ri tzij che xya ubʼixik chkech ri eqatit qamam,</seg>
					<seg id='ACT.13.33' type='verse'>ri Dyos xubʼan paqawiʼ ri uj ri ujrakʼuwal ri toqʼobʼ jeʼ jas ri utzij: ri areʼ xuwaʼlisaj ri Jesus, jeʼ jas ri tzʼibʼatalik pa taq ri bʼix: Ri at nukʼojol, ri in pa we qʼij riʼ xatinwalkʼuwaʼlaj.</seg>
					<seg id='ACT.13.34' type='verse'>Che ri Dyos xuwaʼlisaj xas chkixoʼl ri ekaminaqibʼ e man ktzalij ta chi jumul pa ri kamikal; utz ubʼixik ubʼanom weriʼ: ri in kinya na riʼ ri tyoxlaj taq jastaq rech ri David chiwech, kujkowinik utz ukojik kqabʼan we jastaq riʼ.</seg>
					<seg id='ACT.13.35' type='verse'>Rumal kʼuriʼ kubʼij pa jun chik kʼolibʼal: man kayaʼ ta bʼe riʼ che ri tyoxlaj awinaq kril na ri kamikal.</seg>
					<seg id='ACT.13.36' type='verse'>Xa jekʼuriʼ, ri David, ri areʼ che xubʼan pa ri ukʼaslemal ri xraj ri Dyos, ri areʼ xkamik, xokisax kukʼ ri eqatat, kʼatekʼuriʼ xril ri kamikal.</seg>
					<seg id='ACT.13.37' type='verse'>E kʼu ri jun, che xuwaʼlisaj ri Dyos, man xril ta ri kamikal.</seg>
					<seg id='ACT.13.38' type='verse'>«Utz uchʼobʼik bʼaʼ chibʼanaʼ weriʼ achalaxik, che rumal ri areʼ riʼ, xya ubʼixik ri sachbʼal mak chiwech ri ix; e ri tzaqatalaj sukʼil che man xya ta ubʼixik chiwech pa ri Upixabʼ ri Moʼises,</seg>
					<seg id='ACT.13.39' type='verse'>xaq apachin winaq che kkojonik, kyaʼtaj waʼ weriʼ chech rumal ri Areʼ.</seg>
					<seg id='ACT.13.40' type='verse'>«Qas chinaʼaʼ bʼaʼ iwibʼ, weneʼ kixqaj pa ri tzij xya ubʼixik pa ri eqʼaxal utzij ri Dyos:</seg>
					<seg id='ACT.13.41' type='verse'>¡Chiwilampeʼ ri ix, che kiwetzelaj uwach ronojel, chixibʼij bʼaʼ iwibʼ e chupoq bʼaʼ iwach ix! Rumal rech che pa taq ri iqʼij, ri in kinbʼan na jun jas uwach, che ri ix man kikoj ta riʼ, kneʼbʼaʼ kya ubʼixik chiwech».</seg>
					<seg id='ACT.13.42' type='verse'>Kʼatekʼuriʼ, aretaq chiʼ keʼel ubʼik, kkitaʼ chkech ri eʼareʼ, arech kkiya ubʼixik jun tzij puwiʼ weriʼ pa ri jun Sabʼado chik.</seg>
					<seg id='ACT.13.43' type='verse'>Aretaq chiʼ xkijach ubʼi kibʼ, ejujun taq ajjudiʼo e ejujun che ekʼo kukʼ ri eʼajjudiʼo che kkiqʼijilaj ri Dyos, xkiterneʼbʼej ri Pabʼlo e ri Bʼernabʼe; ri eʼareʼ kkitaʼ chkech che utz chekanajoq pa ri utoqʼobʼ ri Dyos.</seg>
					<seg id='ACT.13.44' type='verse'>Pa ri jun Sabʼado chik, konojel ri tinimit xkimulij kibʼ arech keʼkitaʼ ri utzij ri Dyos.</seg>
					<seg id='ACT.13.45' type='verse'>Ri eʼajjudiʼo sibʼalaj man utz taj kkinaʼo aretaq chiʼ kkil we sibʼalaj winaq riʼ, kʼatekʼuriʼ xkibʼij itzel taq tzij puwiʼ ri Dyos che ukʼuʼlelaxik taq ri utzij ri Pabʼlo.</seg>
					<seg id='ACT.13.46' type='verse'>Chi aninaq, ri Pabʼlo e ri Bʼernabʼe, rukʼ chuqʼabʼ kkibʼij: «Rajawaxik che nabʼe xya ubʼixik ri utzij ri Dyos chiwech ri ix; kʼatekʼut, rumal che ri ix xipaqchiʼj ri tzij e che ri ix kibʼan qʼatojtzij piwiʼ che man taqal ta chiwij ri junalik kʼaslemal; utz che ri uj kujbʼe kukʼ ri man kʼo ta kikojonik.</seg>
					<seg id='ACT.13.47' type='verse'>Rumal rech che jeriʼ xtaqan ri Ajawxel chqech: Ri in, katinkojo at saqil chkech ri jetaq amaqʼ, arech kakʼam ubʼi ri kolotajem chi pa taq ri ukʼisbʼalil ri uxkut uwachulew».</seg>
					<seg id='ACT.13.48' type='verse'>Ri winaq che man kʼo ta ri kikojonik, sibʼalaj kekiʼkotik rukʼ we tzij riʼ, e nim kkil wi ri utzij ri Ajawxel; konojel we winaq riʼ xekojonik, ri eʼareʼ taqal chkij ri junalik kʼaslemal.</seg>
					<seg id='ACT.13.49' type='verse'>Ri Utzij ri Ajawxel xbʼe utzijol pa ronojel ri jetaq tinimit.</seg>
					<seg id='ACT.13.50' type='verse'>Kʼatekʼut, ri eʼajjudiʼo xkikoj kikʼuʼx ri enim taq chuchuʼibʼ che kkiqʼijilaj ri Dyos e ri enim taq winaq rech ri tinimit; xkiwaʼlisaj kʼax pakiwiʼ ri Pabʼlo e ri Bʼernabʼe, e xekikʼyaq ubʼiʼ pa ri kitinimit.</seg>
					<seg id='ACT.13.51' type='verse'>Ri eʼareʼ xkikotaʼ kan pakiwiʼ ri ulew kʼo cho taq ri kaqan, kʼatekʼuriʼ xebʼe ubʼi pa ri Ikonyo.</seg>
					<seg id='ACT.13.52' type='verse'>Ri eʼachalaxik enojinaq chrech ri kiʼkotemal e chrech ri Tyoxlaj Uxlabʼxel.</seg>
				</div>
				<div id='ACT.14' type='chapter'>
					<seg id='ACT.14.1' type='verse'>Pa ri Ikonyo, xoqujeʼ xeʼok pa ri kisinagoga ri eʼajjudiʼo, kʼatekʼuriʼ xechʼawik e rukʼ ri tzij xkibʼij sibʼalaj ekʼi winaq eʼajjudiʼo e eʼajgriʼego xekojonik.</seg>
					<seg id='ACT.14.2' type='verse'>Kʼatekʼuriʼ, ri eʼajjudiʼo che man xekojon taj, xeʼkiwaʼlisaj ri winaq che man kʼo ta ri kikojonik kech ri eʼareʼ, arech itzel kilik kkibʼan ri eʼachalaxik.</seg>
					<seg id='ACT.14.3' type='verse'>Ri Pabʼlo e ri Bʼernabʼe xekanaj kan jujun taq qʼij chilaʼ e enojinaq chech ri uchuqʼabʼ ri Ajawxel; ri Ajawxel xubʼan taq ri kʼutbʼal e xubʼan taq ri mayibʼal rumal ri kiqʼabʼ eʼareʼ arech utz rilik kkibʼan ri winaq ri nimalaj utoqʼobʼ ri utzij ri Dyos.</seg>
					<seg id='ACT.14.4' type='verse'>Ri siwantinimit xkijach kiwach: Ejujun ekʼo kukʼ ri eʼajjudiʼo, e ri ejujun chik ekʼo kukʼ ri etaqoʼnelabʼ.</seg>
					<seg id='ACT.14.5' type='verse'>Ri man eʼajjudiʼo taj e ri eʼajjudiʼo, enabʼe ri ekinimal chkiwach, xkichomaj kkikʼyaq abʼaj pakiwiʼ,</seg>
					<seg id='ACT.14.6' type='verse'>kʼatekʼut, aretaq chiʼ xketaʼmaj weriʼ, xebʼek e xkijabʼuj kibʼ pa taq ri tinimit rech ri Likaʼoniʼa e pa ri Listra, pa ri Derbʼe e pa taq ri tinimit che ekʼo chunaqaj;</seg>
					<seg id='ACT.14.7' type='verse'>kʼatekʼuriʼ chilaʼ xkiyaʼ ubʼixik ri Utzalaj Tzij.</seg>
					<seg id='ACT.14.8' type='verse'>Kʼo chilaʼ, jun achi che tʼuyulik, cheʼrinaq taq ri raqan; xas jeriʼ aretaq chiʼ xalachik, man kʼo ta jumul bʼininaq.</seg>
					<seg id='ACT.14.9' type='verse'>Xutaʼ ri utzij ri Pabʼlo. Ri Pabʼlo utz rilik xubʼan ri areʼ e retaʼm che ri areʼ kʼo ukojonik arech kkunatajik.</seg>
					<seg id='ACT.14.10' type='verse'>Kubʼij chrech rukʼ jun kowlaj uchʼabʼal: «¡Chatwaʼlijoq, chattakʼaloq rukʼ ri awaqan!». Ri areʼ kchʼoplinik, kwaʼlijik e kbʼinik.</seg>
					<seg id='ACT.14.11' type='verse'>Ri winaq, aretaq chiʼ kkilo ri jas uwach che xubʼan ri Pabʼlo, kkiraqaqej kichiʼ pa ri chʼabʼal Likaʼoniʼo: «Ri edyos, jeʼ jas ewinaq, xeqaj uloq pa ri qatinamit».</seg>
					<seg id='ACT.14.12' type='verse'>Ri eʼareʼ, Seʼus xecha chrech ri Bʼernabʼe, e Hermes xecha chrech ri Pabʼlo, rumal rech che are ri areʼ rukʼam ubʼi ri tzij.</seg>
					<seg id='ACT.14.13' type='verse'>Ri echuchqajawibʼ rech ri Seʼus-che-kʼo-chuwach-ri-tinimit kkikʼam uloq chuwach ri uchiʼja rech ri tinimit ejujun amaʼ wakax rukʼ utzalaj taq jastaq chkij, kʼatekʼuriʼ kkisukʼumaj kibʼ kukʼ ri winaq, arech kkichiʼj jun tabʼal toqʼobʼ.</seg>
					<seg id='ACT.14.14' type='verse'>Aretaq chiʼ ri etaqoʼnelabʼ, ri Bʼernabʼe e ri Pabʼlo xketaʼmaj weriʼ, xkiraqatij ri katzʼyaq</seg>
					<seg id='ACT.14.15' type='verse'>«Eqachiʼl, ¿jasche che ri ix jelaʼ kibʼano? Ri uj xaq uj winaq, ri uj, junam ri qakʼaslemal kʼolik jeʼ jas ri ix, ri uj, ujwinaq che kqabʼij jun tzij chiwech arech ri ix kiya kanoq ronojel we man tzij taj edyos riʼ, arech ri ix kixbʼin chuwach ri kʼaslik Dyos ri xbʼanow ri kaj, ri uwach ulew, ri polow e ronojel ri kʼo pa ri areʼ.</seg>
					<seg id='ACT.14.16' type='verse'>E kukʼ taq ri eqamam eqatat, yaʼtalik rumal ri Dyos che konojel tinimit kebʼinik pa ri ubʼe;</seg>
					<seg id='ACT.14.17' type='verse'>kʼatekʼuriʼ, utz ukʼutik xubʼano che ri areʼ xuyaʼ ri utz taq jastaq chiwech, xuyaʼ ri kaj, ri jabʼ e ri utz taq qʼijil, xunojisaj ri iwanimaʼ che utzil e che kiʼkotemal».</seg>
					<seg id='ACT.14.18' type='verse'>Rukʼ we tzij riʼ, rukʼ kʼax xekiqʼatej ri winaq arech man kkiyaʼ ta jun tabʼal toqʼobʼ chkech eʼareʼ.</seg>
					<seg id='ACT.14.19' type='verse'>Kʼatekʼuriʼ, kepetik chi pa ri Antiʼokiʼa uloq e pa ri Ikoniʼo ejujun eʼajjudiʼo che kkikoj kikʼux ri winaq. Kkikʼyaq abʼaj chrech ri Pabʼlo, kʼatekʼuriʼ, kkikʼam ubʼi ri areʼ tzaʼn ri tinimit, kkichomaj che ri areʼ kaminaq chik.</seg>
					<seg id='ACT.14.20' type='verse'>Kʼatekʼut, aretaq chiʼ ri eʼutijoxelabʼ ekʼo chunaqaj ri areʼ, kwaʼlijik e kok pa ri tinimit. Pa ri jun qʼij chik, ri areʼ kbʼe ubʼi pa ri Derbʼe rachiʼl ubʼik ri Bʼernabʼe.</seg>
					<seg id='ACT.14.21' type='verse'>Aretaq chiʼ xbʼitaj rumal ri utzalaj tzij pa we tinimit riʼ e aretaq chiʼ ekʼo chiʼ sibʼalaj etijoxelabʼ, xebʼe chi jumul pa ri Listra, pa ri Ikoniʼo e pa Antiʼokiʼa.</seg>
					<seg id='ACT.14.22' type='verse'>Kkiyaʼ ri uchuqʼabʼ ri kanimaʼ ri etijoxelabʼ; kkibʼij taq ri tzij chkech arech kekanaj pa ri kikojonik: «Rajawaxik che ri uj kujqʼax pa ri kʼax arech kujok pa ri rajawibʼal ri Dyos».</seg>
					<seg id='ACT.14.23' type='verse'>Kkikoj kan ejujun taq nim winaq pa ronojel taq ri komon tyox e aretaq chiʼ kechʼaw rukʼ ri Dyos rukʼ mewajik, kekiya ri eʼareʼ pa ri uqʼabʼ ri Ajawxel, ri kekojon chrech ri Areʼ.</seg>
					<seg id='ACT.14.24' type='verse'>Kebʼe pa ri Pisidiʼa e keʼok pa ri Panfiliʼa.</seg>
					<seg id='ACT.14.25' type='verse'>Aretaq chiʼ xbʼitaj ri tzij pa ri Perge, xexuliʼ ubʼi pa ri Ataliʼa.</seg>
					<seg id='ACT.14.26' type='verse'>Xas chilaʼ, ri kyaqiqʼ kukʼam ubʼi ri kijukubʼ pa ri Antiʼokiʼa, jawijeʼ wi ri eʼareʼ xeʼel ubʼik e xkikʼam ri utoqʼobʼ ri Dyos arech kkibʼan we chak riʼ.</seg>
					<seg id='ACT.14.27' type='verse'>Aretaq chiʼ xeʼopanik, xekimulij ri Komon Tyox, kʼatekʼuriʼ kkibʼij chkech, ronojel ri jastaq che xubʼan ri Dyos kukʼ, xoqujeʼ jas ri ujaqik ri kojonik chubʼan chkiwach ri winaq che ma eʼajjudiʼo taj.</seg>
					<seg id='ACT.14.28' type='verse'>Kʼatekʼuriʼ, kekanaj jujun taq ikʼ kukʼ ri etijoxelabʼ.</seg>
				</div>
				<div id='ACT.15' type='chapter'>
					<seg id='ACT.15.1' type='verse'>Kʼatekʼuriʼ, xexuliʼk chi pa ri Judeʼa uloq ejujun taq winaq che xkibʼij chkech ri etijoxelabʼ: «We ri ix man kikʼam ta ri upusik ri uwiʼ ri ikowil che petinaq chi rukʼ ri Moʼises uloq, ri ix ma kixkolotaj taj».</seg>
					<seg id='ACT.15.2' type='verse'>Xechʼujarik e xchʼoʼjin ri kitzij kukʼ ri Pabʼlo e ri Bʼernabʼe, xa jekʼuriʼ, xkichomaj che ri Pabʼlo e ri Bʼernabʼe, xoqujeʼ ejujun winaq chik chkixoʼl ri eʼareʼ, kepaqiʼ pa ri Jerusalem kukʼ ri etaqoʼnelabʼ e kukʼ ri enim taq winaq, arech kkil rij we jastaq riʼ.</seg>
					<seg id='ACT.15.3' type='verse'>Ri eʼareʼ, rumal rech che etaqatalik kumal ri Komon Tyox, kebʼe pa ri Fenisiʼa e pa ri Samariʼa; kkiya ubʼixik che ri winaq ri man eʼajjudiʼo taj xkikʼex kikʼuʼx, kʼatekʼuriʼ rukʼ we tzij riʼ ri eʼachalaxik sibʼalaj kekiʼkotik.</seg>
					<seg id='ACT.15.4' type='verse'>Aretaq chiʼ xeʼopan pa ri Jerusalem, ri komon tyox, ri etaqoʼnelabʼ e ri enim taq winaq xekikʼulaj ri eʼareʼ, kʼatekʼuriʼ ri eʼareʼ xkiyaʼ ubʼixik ronojel ri jastaq uwach che xubʼan ri Dyos kukʼ ri eʼareʼ.</seg>
					<seg id='ACT.15.5' type='verse'>Kʼatekʼuriʼ ejujun chkech ri ujuqʼat ri efariseʼo che kʼo ri kikojonik, kechʼujarik e kkibʼij che xas rajawaxik wi che ri ma eʼajjudiʼo taj kpus ri uwiʼ ri kikowil e che keniman chrech ri Upixabʼ ri Moʼises.</seg>
					<seg id='ACT.15.6' type='verse'>Ri etaqoʼnelabʼ e ri enim taq winaq kkimulij kibʼ arech kkinikʼoj rilik we jastaq riʼ.</seg>
					<seg id='ACT.15.7' type='verse'>Aretaq chiʼ naj xetzijontajik, ri Luʼ kwaʼlijik e kubʼij:</seg>
					<seg id='ACT.15.8' type='verse'>Kʼatekʼuriʼ, ri Dyos, ri areʼ che retaʼm taq ri animaʼ, xukʼut ri utoqʼobʼ pakiwiʼ ri eʼareʼ, aretaq chiʼ xuya ri Tyoxlaj Uxlabʼxel chkech jeʼ jas uyaʼik xubʼan chqech uj.</seg>
					<seg id='ACT.15.9' type='verse'>Kʼatekʼuriʼ xeril ri eʼareʼ jeʼ jas rilik xubʼan chqech ri uj, rumal rech che xusukʼubʼaʼ ri kanimaʼ rukʼ ri kojonik.</seg>
					<seg id='ACT.15.10' type='verse'>¿Jas kʼuche, che ri ix kibʼan kʼax chrech ri Dyos aretaq chiʼ kiwaj kikoj jun cheʼ pakiwiʼ ri etijoxelabʼ, che ri eqamam eqatat e xoqujeʼ ri uj man kʼo ta qachuqʼabʼ che ubʼanik weriʼ?</seg>
					<seg id='ACT.15.11' type='verse'>Ri uj kqachomaj, che rumal riʼ ri utoqʼobʼ ri Ajawxel Jesus kujkoltaj riʼ jeʼ jas ri eʼareʼ».</seg>
					<seg id='ACT.15.12' type='verse'>Konojel ri komon tyox man xechʼaw ta chik, e kkita ri utzij ri Bʼernabʼe e ri Pabʼlo che kkibʼij ronojel taq ri kʼutbʼal e ronojel taq ri mayibʼal che xubʼan ri Dyos chkixoʼl ri man eʼajjudiʼo taj.</seg>
					<seg id='ACT.15.13' type='verse'>Aretaq chiʼ xkikʼis ri kitzij, ri Santiʼago kubʼij: «Eʼachalaxik, chinitatabʼej.</seg>
					<seg id='ACT.15.14' type='verse'>Ri Simeʼon xukʼutu chqawach jeʼ jas ri xubʼan ri Dyos chi pa ri nabʼe qʼij uloq, arech ri winaq che man eʼajjudiʼo taj che xas etasal chrech ri ubʼiʼ ri areʼ.</seg>
					<seg id='ACT.15.15' type='verse'>Weriʼ, utz rukʼ ri kitzij ri eqʼaxal utzij ri Dyos, rumal rech che tzʼibʼatalik:</seg>
					<seg id='ACT.15.16' type='verse'>Ri in kintzelej na riʼ e kinyak chi jumul na riʼ ri ukabʼal ri David che yojolik kanoq; kinyak chi na jumul che yojkaʼr ubʼanom, kʼatekʼuriʼ, kinyak chi na jumul riʼ,</seg>
					<seg id='ACT.15.17' type='verse'>arech ri kikʼisbʼalil ri winaq kkitzukuj ri Ajawxel, xoqujeʼ konojel ri jetaq amaqʼ che etyoxrisam chrech ri Nubʼiʼ, jewaʼ kubʼij ri Ajawxel che kukʼut</seg>
					<seg id='ACT.15.18' type='verse'>we jastaq riʼ chi pa junalik.</seg>
					<seg id='ACT.15.19' type='verse'>«Rumal kuwaʼ weriʼ, ri in kinbʼan qʼatojtzij, che xas rajawaxik man kyaʼ ta ri kʼax chkech ri man eʼajjudiʼo taj, ri kkikʼex ri kikʼux chuwach ri Dyos.</seg>
					<seg id='ACT.15.20' type='verse'>Xuwi tzʼibʼax ubʼik chkech che kʼo xa kebʼ taqanik: makitij ri tiʼj che kech ri man tzij taj edyos, makibʼan taj ri man sukʼ kʼulanem taj, makitijo ri tiʼj che xa xejitzʼax ri awaj e makitijo ri kikʼel.</seg>
					<seg id='ACT.15.21' type='verse'>Rumal rech che xas ojer tzij riʼ, ri Moʼises ekʼo uwinaq pa ronojel taq tinimit arech kkisikʼij uwach weriʼ ronojel taq Sabʼado».</seg>
					<seg id='ACT.15.22' type='verse'>Kʼatekʼuriʼ, ri eʼtaqoʼnelabʼ e ri enim taq winaq, junam uchomaxik kkibʼan kukʼ konojel ri ekomon tyox, che utz che kechaʼik ejujun chkixoʼl ri eʼareʼ e utz che ketaq ubʼi ri eʼareʼ pa ri Antiʼokiʼa kukʼ ri Pabʼlo e ri Bʼernabʼe. Ri eʼareʼ, eʼare ri Judas ri kbʼix Bʼarsabʼas chrech, ri Silas, ri areʼ jun achi che utz kkil ri eʼachalaxik.</seg>
					<seg id='ACT.15.23' type='verse'>Kʼatekʼuriʼ, kkiyaʼ ubʼik chkech ri eʼareʼ we jun wuj che xtzʼibʼaxik: «Ri etaqoʼnelabʼ e ri enim taq winaq, e ri eʼiwachalal, chkech ri eʼachalaxik che man eʼajjudiʼo taj, ri ekʼo pa ri Antiʼokiʼa, pa ri Siriʼa e pa ri Silisiʼa, kya apan jun rutzil kiwach.</seg>
					<seg id='ACT.15.24' type='verse'>Ri uj qetaʼm che ekʼo ejujun winaq chqaxoʼl ri uj che man etaqom ta ubʼik pa ri itinimit e xkibʼij nikʼaj tzij che xukoj ri kʼax chixoʼl e xubʼan kebʼ ikʼux pa ri iwuxlabʼal.</seg>
					<seg id='ACT.15.25' type='verse'>Ri uj junam uchomaxik xqabʼano che utz che keqasikʼij ejujun chqaxoʼl uj e keqataq ubʼi eʼareʼ kukʼ ri loqʼalaj Bʼernabʼe e ri Pabʼlo,</seg>
					<seg id='ACT.15.26' type='verse'>ri eʼareʼ che kijachom rukʼ toqʼobʼ ri kikʼaslemal chuwach ri ubʼiʼ ri Qajawaxel Jesukristo.</seg>
					<seg id='ACT.15.27' type='verse'>Xa jekʼuriʼ, ri uj keqataq ubʼi ri Judas e ri Silas, ri eʼareʼ kkikʼam na ubʼi waʼ weriʼ chiwech, xoqujeʼ kkikʼam ubʼi we tzij rukʼ ri kichʼabʼal.</seg>
					<seg id='ACT.15.28' type='verse'>Ri Tyoxlaj Uxlabʼxel e ri uj xqabʼan qʼatojtzʼij puwiʼ weriʼ. Ri uj kqayaʼ chiwech xa jun taqanik puwiʼ weriʼ:</seg>
					<seg id='ACT.15.29' type='verse'>Mitij ri tiʼj che xkamisax chkiwach ri man tzij taj edyos, mitij ri kikʼel, mitij ri utiʼj awaj che xa xjitzʼaxik e mibʼan ri man sukʼ kʼulanem taj. ¡Utz kibʼano, we kikʼol iwibʼ chuwach weriʼ! Chʼabʼej chi bʼaʼ».</seg>
					<seg id='ACT.15.30' type='verse'>Kʼatekʼuriʼ, ri achijabʼ che xetaq ubʼik; kekichabʼej kan ri eʼareʼ e kexuliʼ ubʼik pa ri Antiʼokiʼa, chilaʼ xekimulij ri komon tyox, kʼatekʼuriʼ kkijach chkech ri wuj che tzʼibʼam ubʼi chkech.</seg>
					<seg id='ACT.15.31' type='verse'>Kkisikʼij uwach, kʼatekʼuriʼ kekiʼkotik rumal ri tzij kubʼisabʼal kuʼx kubʼij.</seg>
					<seg id='ACT.15.32' type='verse'>Ri Judas e ri Silas, ri eʼareʼ che eqʼaxal utzij ri Dyos, xkiya ubʼixik nim ucholexik ri tzij chkech ri etijoxelabʼ arech kkʼojiʼ kichuqʼabʼ e kkubʼiʼ kikʼuʼx.</seg>
					<seg id='ACT.15.33' type='verse'>Kʼatekʼuriʼ aretaq chiʼ okʼowinaq chi kebʼ oxibʼ qʼij, xechabʼex uloq rukʼ nimalaj utzil kumal riʼ eʼachalaxik, arech ketzalej uloq kukʼ ri xetaqow ubʼik.</seg>
					<seg id='ACT.15.35' type='verse'>Ri Pabʼlo e ri Bʼernabʼe xekanaj kan pa ri Antiʼokiʼa, e ekʼi achalaxik keʼachiʼlanik, kkikʼutu e kkiyaʼ ubʼixik ri Utzalaj Tzij, ri Ttzij ri Ajawxel.</seg>
					<seg id='ACT.15.36' type='verse'>Kʼatekʼuriʼ pa jun qʼij chik, ri Pabʼlo kubʼij chrech ri Bʼernabʼe: «Chujtzalejoq e jeʼqilaʼ ri eʼachalaxik pa ronojel ri jetaq tinimit jawijeʼ wi ri xqabʼij wi ri utzij ri Ajawxel, arech kqilo jas ubʼeʼal ebʼenaq ri eʼareʼ».</seg>
					<seg id='ACT.15.37' type='verse'>Ri Bʼernabʼe kraj kukʼam ubʼi ri Xwan, ri kbʼix Markos chrech;</seg>
					<seg id='ACT.15.38' type='verse'>kʼatekʼut ri Pabʼlo man kraj taj kukʼam ubʼi ri areʼ, ri jun che xeʼuya kan ri eʼareʼ pa ri Panfiliʼa e man xchakun ta kukʼ.</seg>
					<seg id='ACT.15.39' type='verse'>Kechʼujarik, xajekʼuriʼ kkijach kibʼ. Ri Bʼernabʼe kukʼam ubʼi ri Markos rukʼ e pa jun jukubʼ kbʼe pa ri Chipre.</seg>
					<seg id='ACT.15.40' type='verse'>Ri Pabʼlo kusikʼij ubʼi ri Silas e kebʼe ubʼik, rumal taqom ubʼik ri areʼ pa ri utoqʼobʼ ri Dyos, kumal ri eʼachalaxik.</seg>
					<seg id='ACT.15.41' type='verse'>Kbʼe pa ri Siriʼa e pa ri Silisiʼa, jawijeʼ kuya wi ri kichuqʼabʼ ri Komon Tyox.</seg>
				</div>
				<div id='ACT.16' type='chapter'>
					<seg id='ACT.16.1' type='verse'>Xopan pa Derbʼe e pa Listra. Chilaʼ kʼo jun tijoxel che Timoteʼo ri ubʼiʼ, ral jun ajjudiʼa che kʼo ri ukojonik, e ri utat jun ajgriʼego achi.</seg>
					<seg id='ACT.16.2' type='verse'>Ri eʼachalaxik pa ri Listra e pa ri Ikoniʼo utz kkil ri areʼ.</seg>
					<seg id='ACT.16.3' type='verse'>Ri Pabʼlo kuqʼalajisaj chuwach che kraj kukʼam ubʼi ri areʼ. Kukʼam ubʼi ri areʼ e kupus ri uwiʼ ri ukowil, rumal rech che ekʼo nikʼaj eʼajjudiʼo pa we tinimit riʼ, kʼatekʼuriʼ konojel ri winaq ketaʼm che ajgriʼego ri utat areʼ.</seg>
					<seg id='ACT.16.4' type='verse'>Pa taq ri tinimit jawijeʼ kebʼe wi, kkiyaʼ ubʼixik ri jetaq tzʼibʼanik che xkitzʼibʼaj ri etaqoʼnelabʼ e ri enim taq winaq rech ri Jerusalem, e kkiya ubʼixik chkech che rajawaxik keniman chrech weriʼ.</seg>
					<seg id='ACT.16.5' type='verse'>Kʼatekʼuriʼ, ri Ekomon Tyox xkʼojiʼ kichuqʼabʼ pa ri kikojonik e ronojel taq qʼij kekʼyarik.</seg>
					<seg id='ACT.16.6' type='verse'>Keqʼax pa ri rulew ri Frigiʼa e pa ri kulew ri eʼajgalasiʼa, xane rumal rech che ri Tyoxlaj Uxlabʼxel xeʼuqʼatej che uyaʼik ubʼixik ri Tzij pa ri Asiʼa.</seg>
					<seg id='ACT.16.7' type='verse'>Aretaq chiʼ ri eʼareʼ ekʼo chi chunaqaj ri Misiʼa, kkaj keʼok pa ri Bʼitiniʼa, kʼatekʼut man yaʼtal ta chkech rumal ri Tyoxlaj Uxlabʼxel.</seg>
					<seg id='ACT.16.8' type='verse'>Kebʼe pa ri Misiʼa e kexuliʼ pa ri Troʼada.</seg>
					<seg id='ACT.16.9' type='verse'>Kʼatekʼuriʼ chaqʼabʼ, ri Pabʼlo xril weriʼ: Jun ajmasedoniʼa kʼo chilaʼ, takʼalik xutaʼ weriʼ chrech: «Chatok bʼaʼ pa ri Masedoniʼa, saʼj uloq e chujakoloʼ».</seg>
					<seg id='ACT.16.10' type='verse'>Kʼatekʼuriʼ, xas chanim kqaj kujok pa ri Masedoniʼa, rumal rech che kqachomaj che ri Dyos utz qasikʼixik kubʼano arech ri uj kqakʼam ubʼik ri utzalaj tzij pa we tinimit riʼ.</seg>
					<seg id='ACT.16.11' type='verse'>Kujel ubʼi pa jun kukubʼ rech ri Troʼada, e kujbʼe pa ri Samotrasiʼa, e pa ri jun qʼij chik kujbʼe pa ri Neʼapolis,</seg>
					<seg id='ACT.16.12' type='verse'>chi pa ri Neʼapolis kujbʼe ubʼi pa ri Filipos, che jun tinimit che xas are nabʼe nim ubʼantajik pa ri Masedoniʼa; pa we jun tinimit riʼ ekʼo eʼajromano. Kujkanaj kebʼ oxibʼ qʼij pa we tinimit riʼ,</seg>
					<seg id='ACT.16.13' type='verse'>kʼatekʼuriʼ pa ri Sabʼado, xujel ubʼi pa ri uchiʼ ri tinimit, kujbʼe chuchiʼ jun nimaʼ, jawijeʼ kbʼan wi ri chʼawem rukʼ ri Dyos. Aretaq chiʼ ri uj tʼuyulik, ri uj kqayaʼ ubʼixik ri tzij chkech ri ixoqibʼ che xkimulij kibʼ chilaʼ.</seg>
					<seg id='ACT.16.14' type='verse'>Kʼatekʼuriʼ, jun ixoq, che Lidiʼa ri ubʼi xuta ri qatzij; ri areʼ jun ajkʼay ajtiʼatira; xuqʼijilaj ri Dyos. Ri Ajawxel kujaq ri ranimaʼ arech ri areʼ utz kril taq ri utzij ri Pabʼlo.</seg>
					<seg id='ACT.16.15' type='verse'>Kʼatekʼuriʼ aretaq chiʼ ri areʼ e ri uwinaq xkikʼam ri qasnaʼ, kutaʼ weriʼ chqech: «We ri ix kichomaj che ri in, in utz chuwach ri Ajawxel, chisaʼj bʼaʼ e chixkanaj kanoq pa ri wachoch». Kʼatekʼuriʼ, weriʼ, jun taqanik ri xubʼan chqech.</seg>
					<seg id='ACT.16.16' type='verse'>Pa jun qʼij che ri uj xujbʼe pa ri ukʼolibʼal ri chʼawem rukʼ ri Dyos, ri uj xqariq jun mokom che chapom rumal jun uxlabʼal Pitom. Ri erajaw xkichʼak sibʼalaj pwaq rukʼ ri utzij che kuya ubʼixik puwiʼ ri jastaq che kpe na.</seg>
					<seg id='ACT.16.17' type='verse'>Ri areʼ xujuterneʼbʼej, ri Pabʼlo e ri uj; sibʼalaj kuraqaqej uchiʼ: «We winaq riʼ eʼupataninel ri Dyos ri Nimalaj ubʼantajik; kkibʼij chiwech ri ubʼe ri kolotajem».</seg>
					<seg id='ACT.16.18' type='verse'>Jeriʼ xubʼan pa kʼi taq qʼij. Kʼatekʼuriʼ ri Pabʼlo kpe royowal, kukaʼyej ri areʼ e kubʼij chrech ri uxlabʼal: «Kinya jun taqanik chawech pa ri ubʼiʼ ri Jesus Kristo, arech ri at katel ubʼi pa we ixoq riʼ». Ri jun uxlabʼal chi aninaq xel ubʼik.</seg>
					<seg id='ACT.16.19' type='verse'>Kʼatekʼut, ri erajaw, aretaq chiʼ kkilo che xkitzaq ri sibʼalaj kipwaq, xkikoj kiqʼabʼ chkech ri Pabʼlo e ri Silas, e kekikʼam ubʼi ri eʼareʼ pa ri kʼaybʼal chkiwach ri eqʼatal taq tzij.</seg>
					<seg id='ACT.16.20' type='verse'>E kkibʼij aretaq chiʼ kekikoj ri eʼareʼ chkiwach ri estrategiʼos: «We winaq riʼ keʼkichʼuychʼaʼ ri qatinimit; waʼ we eʼareʼ riʼ, eʼajjudiʼo,</seg>
					<seg id='ACT.16.21' type='verse'>kʼatekʼuriʼ kkikʼut jujun jas taq uwach che man yataʼl ta kumal ri eʼajromano che kqakʼulaj e kqaterneʼbʼej uj weriʼ».</seg>
					<seg id='ACT.16.22' type='verse'>Ri winaq kkimulij kibʼ chqawach, e ri estrategiʼos xkibʼano arech kesax ri qatzʼyaq chqij, ketaqanik arech kujchʼayik rukʼ taq chʼimiy.</seg>
					<seg id='ACT.16.23' type='verse'>Aretaq chiʼ sibʼalaj xujchʼaytajik, xujkʼyaq pa ri cheʼ, kʼatekʼuriʼ kkiyaʼ ubʼixik chrech ri jun che kchajin ri cheʼ che utz qachajixik kubʼano.</seg>
					<seg id='ACT.16.24' type='verse'>Rukʼ we tzij riʼ, ri chajinel xeʼukʼyaq pa ri cheʼ kʼatekʼuriʼ, utz uyutik ri kaqan kubʼano.</seg>
					<seg id='ACT.16.25' type='verse'>Pa ri kabʼlajuj kajbʼal rech ri chaqʼabʼ, ri Pabʼlo e ri Silas xechʼaw rukʼ ri Dyos, xkibʼixoj taq ri bʼix rech ri Dyos; ri ekʼo pa cheʼ xkita weriʼ.</seg>
					<seg id='ACT.16.26' type='verse'>Xas chanim xpe jun nim kabʼraqan, kʼatekʼuriʼ, sibʼalaj kʼax xuriq ri ja. Xaqbʼi, ronojel taq ri uchiʼja xjaqatajik, kʼatekʼuriʼ xtʼoqapinik ronojel ri jatʼibʼal kech ri ekʼo pa cheʼ.</seg>
					<seg id='ACT.16.27' type='verse'>Ri ajchajinel chech ri cheʼ xkʼastajik, kʼatekʼuriʼ aretaq chiʼ krilo che jaqatalik ri uchiʼ taq ja, kukʼam ubʼi ri uchʼichʼ rech chʼoʼj e kraj kukamisaj ribʼ, rumal rech che kuchomaj che ri ekʼo pa cheʼ xeʼel ubʼik.</seg>
					<seg id='ACT.16.28' type='verse'>Kʼatekʼut, ri Pabʼlo kuraq uchiʼ chech: «Mabʼan kʼax chech awibʼ, rumal rech che qonojel ujkʼo waral riʼ».</seg>
					<seg id='ACT.16.29' type='verse'>Ri ajchajinel chech ri cheʼ kutaʼ jun chäj, rukʼ bʼirbʼitem kutij anim xok ubʼik, kʼatekʼuriʼ kukʼyaq ribʼ chuwach ri kaqan ri Pabʼlo e ri Silas.</seg>
					<seg id='ACT.16.30' type='verse'>Kubʼano che ri eʼareʼ keʼel ubʼik e kubʼij: «Eʼajaw, ¿jas ri kinbʼan na riʼ ri in arech kinkolotajik?».</seg>
					<seg id='ACT.16.31' type='verse'>Kkibʼij chrech: «Chatkojon chrech ri Ajawxel Jesus e katkolotajik ri at e ri eʼawinaq».</seg>
					<seg id='ACT.16.32' type='verse'>Kʼatekʼuriʼ, kkiya ubʼixik chrech ri utzij ri Ajawxel, e chkech konojel ri eʼuwinaq ekʼo pa rachoch.</seg>
					<seg id='ACT.16.33' type='verse'>Kʼatekʼuriʼ, xas chanim, ri ajchajinel, chaqʼabʼ keʼukam ubʼi ri eʼareʼ rukʼ; kuchʼaj ri sokotajinaq chkech, kʼatekʼuriʼ, xas chanim xukʼam ri qasnaʼ ri areʼ, xoqujeʼ konojel ri eʼuwinaq.</seg>
					<seg id='ACT.16.34' type='verse'>Kʼatekʼuriʼ, kubʼano arech ri eʼareʼ kepaqiʼ pa ri rachoch; kusukʼumaj ri mexa e kkiʼkot kukʼ konojel ri eʼuwinaq rumal rech che xkojon che ri Dyos.</seg>
					<seg id='ACT.16.35' type='verse'>Aretaq chiʼ kopan ri qʼij, ri estrategiʼos keʼkitaq ubʼik ri liktores arech kbʼix chrech ri ajchajinel: «Cheʼawesaj ubʼik we winaq riʼ».</seg>
					<seg id='ACT.16.36' type='verse'>Ri ajchajinel kubʼij we tzij riʼ chrech ri Pabʼlo: «Ri estrategiʼos xekitaq uloq winaq arech kekibʼij chqech che kixqatzaqopij ubʼik. Chixel bʼaʼ ubʼik, e jix ubʼik».</seg>
					<seg id='ACT.16.37' type='verse'>Kʼatekʼut, ri Pabʼlo kubʼij chkech ri liktores: «Ri eʼareʼ xkibʼano che ri uj xujchʼay chkiwach nimalaj konojel winaq, kʼatekʼuriʼ man kʼo ta qʼatbʼaltzij xkibʼan paqawiʼ, ri uj che uj ajromano, kʼatekʼuriʼ xujkikʼyaq pa ri cheʼ, e kamik riʼ ¿la are kkaj che pa awatalik kujkesaj ubʼik? ¡Jayiʼ! Chepet bʼaʼ ri eʼareʼ che qesaxik ubʼik arech xas eʼareʼ kujkitzoqopij ubʼik».</seg>
					<seg id='ACT.16.38' type='verse'>Ri liktores kkikʼam ubʼik we tzij riʼ chkech ri estrategiʼos. Ri eʼareʼ kkixibʼij kibʼ aretaq chiʼ ketaʼmaj che eʼajromano ri eʼareʼ;</seg>
					<seg id='ACT.16.39' type='verse'>ri estrategiʼos xepetik e sibʼalaj xkitaʼ chkech arech kkiya kan ri tinimit.</seg>
					<seg id='ACT.16.40' type='verse'>Aretaq chiʼ keʼel ubʼik pa ri cheʼ, ri Pabʼlo e ri Silas kebʼe pa ri rachoch ri Lidiʼa; keʼkil chi na ri eʼachalaxik, kʼatekʼuriʼ xkiya jun tzij chkech rech kichuqʼabʼ; kʼatekʼuriʼ xebʼe ubʼik.</seg>
				</div>
				<div id='ACT.17' type='chapter'>
					<seg id='ACT.17.1' type='verse'>Kebʼe pa ri Anfipolis e Apoloniʼa e keʼopan pa ri Tesalonika, jawijeʼ kʼo wi jun kisinagoga ri eʼajjudiʼo.</seg>
					<seg id='ACT.17.2' type='verse'>Xoqujeʼ waral riʼ, ri Pabʼlo katzijon kukʼ ri eʼareʼ. Pa oxibʼ Sabʼado kchʼaw kukʼ puwiʼ ri Tzij.</seg>
					<seg id='ACT.17.3' type='verse'>Xukʼut ri saqalaj tzij chkiwach, che rajawaxik che ri Kristo kukʼaxkolij e kkʼastaj uwach chkixoʼl ri ekaminaqibʼ, ri areʼ kubʼij: «Ri Kristo, are ri Jesus che ri in kinbʼij chiwech».</seg>
					<seg id='ACT.17.4' type='verse'>Ejujun chkech ri eʼareʼ kkichomaj che utz we tzij riʼ e xeʼok kukʼ ri Pabʼlo e ri Silas, xoqujeʼ ekʼi chkech ri eʼokinaq kukʼ ri eʼajjudiʼo kebʼe kukʼ ri eʼareʼ, xoqujeʼ ekʼi eʼajgriʼego xeʼok kukʼ, xoqujeʼ ri ekʼi ekinimal ri ixoqibʼ xeʼok kukʼ.</seg>
					<seg id='ACT.17.5' type='verse'>Kʼatekʼuriʼ ri eʼajjudiʼo enojinaq che tiʼtik; kekikʼam ubʼi pa ri kʼaybʼal enikʼaj winaq che ebʼanal taq kʼax, ri eʼareʼ xekimulij ri winaq e kkikoj kikʼuʼx ri tinimit; kebʼe cho ri rachoch ri Jason, che kitzukuxik ri Pabʼlo e ri Silas arech kekikʼam uloq chkiwach ri siwantinimit.</seg>
					<seg id='ACT.17.6' type='verse'>Rumal kʼut che man kekiriqaʼ taj, kkikʼam ubʼi ri Jason e enikʼaj taq eʼachalaxik chik chkiwach ri eqʼatbʼaltzij e kkiraqaqej kichiʼ: «We winaq riʼ kekojon kʼuʼx e kechʼuychʼaʼnik chech ronojel we uwachulew, e pa we uchanim riʼ ri eʼareʼ ekʼo waral riʼ,</seg>
					<seg id='ACT.17.7' type='verse'>e we Jason riʼ eʼukʼulam pa ri rachoch. Konojel we winaq riʼ, man esukʼ ta chuwach ri upixabʼ ri Sesar, rumal rech che kkiya ubʼixik che kʼo jun chik ajawinel, che are ri Jesus».</seg>
					<seg id='ACT.17.8' type='verse'>Chuwach we raqoj taq chiʼaj riʼ, kkixibʼij kibʼ ri winaq e ri eqʼatbʼaltzij,</seg>
					<seg id='ACT.17.9' type='verse'>kekitaʼ pwaq chkech ri Jason e ri enikʼaj chik, kʼatekʼuriʼ kekitzoqopij ubʼik.</seg>
					<seg id='ACT.17.10' type='verse'>Kʼatekʼuriʼ, pa aninaqil, ri eʼachalaxik kkibʼano arech ri Pabʼlo kel ubʼik chaqʼabʼ e xoqujeʼ ri Silas, kekitaq ubʼik pa ri Bʼereʼa. Aretaq chiʼ ri eʼareʼ keʼopan jelaʼ, kebʼe pa ri sinogoga kech ri eʼajjudiʼo.</seg>
					<seg id='ACT.17.11' type='verse'>Ri eʼajjudiʼo ekʼo waral riʼ, kʼo jun kuxlabʼal che utz chi na chuwach ri eʼajtesalonika; chanim kkikʼam ri tzij. Ronojel taq qʼij ri eʼareʼ kkisikʼij taq ri tzij arech kkil rij we qas jeriʼ ronojel ri jastaq.</seg>
					<seg id='ACT.17.12' type='verse'>Ekʼi chkech ri eʼareʼ kekojonik, xoqujeʼ ri ekinimal ri ixoqibʼ che eʼajgriʼego, e ejujun taq achijabʼ.</seg>
					<seg id='ACT.17.13' type='verse'>Kʼatekʼuriʼ, aretaq chiʼ ri eʼajjudiʼo che ekʼo pa ri Tesalonika, kketaʼmaj che ri Pabʼlo, xas xoqujeʼ xubʼij ri utzij ri Dyos pa ri Bʼereʼa, kebʼe jelaʼ, keʼkikojoʼ kikʼuʼx e keʼkichʼuychʼaʼ ri winaq chilaʼ.</seg>
					<seg id='ACT.17.14' type='verse'>Pa aninaqil, ri eʼachalaxik kkibʼano che ri Pabʼlo kel ubʼik e kbʼe ubʼik, kusukʼ ubʼik pa ri polow; ri Silas e ri Timoteʼo kekanaj kan chilaʼ.</seg>
					<seg id='ACT.17.15' type='verse'>Ri xekʼamow ubʼi ri Pabʼlo kkikʼam ubʼi ri areʼ chi kʼa pa ri Atenas, kʼatekʼuriʼ ketzalej uloq rukʼ jun taqkil arech ri Silas e ri Timoteʼo xas chanim kebʼe ubʼi rukʼ ri Pabʼlo.</seg>
					<seg id='ACT.17.16' type='verse'>Aretaq chiʼ ri Pabʼlo ereyeʼm ri eʼareʼ pa ri Atenas, ri ruxlabʼal kpe royowal chuwach taq ri wachbʼal kech ri man tzij taj edyos, che nojinaq ri tinimit chrech.</seg>
					<seg id='ACT.17.17' type='verse'>Kchʼaw kukʼ ri eʼajjudiʼo e kukʼ ri kkiqʼijilaj ri Dyos pa ri sinagoga, e ronojel taq qʼij kchʼaw kukʼ ri winaq che ekʼo pa ri kʼaybʼal.</seg>
					<seg id='ACT.17.18' type='verse'>Xoqujeʼ, ekʼo jujun taq winaq che nimalaj kitijojbʼem kibʼ: ri epikureʼos e ri estoʼikos che xeʼopan rukʼ ri areʼ. Ejujun kkibʼij: «¿Jas kraj waʼ kuroqʼorotej we jun winaq riʼ?». Ejujun chik kkibʼij: «Ri areʼ kjunamatajik rukʼ jun che ktzijon pakiwiʼ ekaxlan taq dyoses», rumal rech che kuya ubʼixik ri Jesus e ri kʼastajibʼal uwach.</seg>
					<seg id='ACT.17.19' type='verse'>Kkikʼam ubʼi ri areʼ chuwach ri Aʼeropago e kkibʼij chrech: «¿La yaʼtalik chqech uj che kqetaʼmaj ri tzij che kakʼut ri at?</seg>
					<seg id='ACT.17.20' type='verse'>Rumal rech che ri uj man saq ta chqawach ri tzij che kabʼij ri at chqech. Ri uj kqaj qetaʼmaj ri jastaq che kubʼij we tzij riʼ».</seg>
					<seg id='ACT.17.21' type='verse'>Rumal rech, che konojel ri eʼajatenas e ri ekaxlan taq winaq che ri ekʼo chilaʼ, ri eʼareʼ man kʼo ta jun chik kichak, xuwi ekʼo che utayik ri kʼisbʼal taq uwach jastaq elenaq uloq.</seg>
					<seg id='ACT.17.22' type='verse'>Kʼatekʼuriʼ, ri Pabʼlo, takʼalik panikʼaj chrech ri Aʼeropago kubʼij: «Ri ix, ix siwantinimit rech ri Atenas, ri in kinwilo, che ri ix sibʼalaj are nim ikojbʼal chkiwach konojel winaq.</seg>
					<seg id='ACT.17.23' type='verse'>Rumal rech, che aretaq chiʼ xinbʼin pa ri itinimit e xinwil ri etyoxlaj taq nim ja, ri in xinriq jun tabʼal rukʼ we tzij riʼ: “Chech ri man etaʼmatal ta uwach dyos”. Kʼatekʼuriʼ, ri in, are kilinya ubʼixik chiwech ri jun che kiqʼijilaj ri ix e che man iwetaʼm ta uwach.</seg>
					<seg id='ACT.17.24' type='verse'>«Ri Dyos che xbʼanow ri uwachulew e ronojel ri jas taq uwach, ri areʼ, are Ajawxel chrech ri kaj e chrech ri ulew, man kjeqiʼ ta pa jun ja che ktzʼaqik rukʼ kiqʼabʼ winaq.</seg>
					<seg id='ACT.17.25' type='verse'>Ri kiqʼabʼ ri winaq man kkipatanij ta ri areʼ, rumal rech che ri areʼ man rajawaxik ta jun patanajik chrech, ri areʼ che are kyaʼow ri kʼaslemal, ri kyaʼow ri uxlabʼal e ronojel ri jastaq.</seg>
					<seg id='ACT.17.26' type='verse'>Ri areʼ, xas pa jun umajibʼal uloq xeʼukʼisaj konojel ri winaq, arech kejeqiʼ pa ronojel ri uwachulew; xukoj ronojel uwach taq qʼij pa ri uwachulew jawijeʼ kejeqiʼ wi ri winaq.</seg>
					<seg id='ACT.17.27' type='verse'>Xubʼan weriʼ arech ri winaq kkitzukuj ri jastaq rech ri kaj, arech kekowinik kkiriq ri areʼ, kʼatekʼuriʼ, ri areʼ man naj taj kʼo wi chqech ri uj.</seg>
					<seg id='ACT.17.28' type='verse'>Ri uj, pa ri areʼ kʼo wi ri qakʼaslemal, ri uj kujsilobʼik pa ri areʼ e ujkʼo pa ri areʼ. Waʼ weriʼ xbʼitaj kumal ejujun winaq che ekʼo chixoʼl ri ix: “Rumal rech che ri uj xas uj rijaʼlil ri areʼ”.</seg>
					<seg id='ACT.17.29' type='verse'>«Xa jekʼuriʼ, we uj rijaʼal ri Dyos, maqachomaj bʼaʼ che ri jastaq rech ri kaj, jeriʼ jas ri qʼan pwaq, ri saq pwaq on ri abʼaj, che kichakun ri winaq rukʼ jeʼlik taq chak e rukʼ ri noʼjbʼal.</seg>
					<seg id='ACT.17.30' type='verse'>«Kʼatekʼuriʼ, kamik riʼ, ri Dyos, xyupiʼ uwoqʼoch chuwach taq ri man ketaʼmam ta ri winaq, e kuya ubʼixik chkech konojel winaq pa ronojel kʼolibʼal, arech ri eʼareʼ kkikʼex kikʼuʼx</seg>
					<seg id='ACT.17.31' type='verse'>rumal rech che kukoj na jun qʼij che ri areʼ kubʼan na ri qʼatojtzij puwiʼ ri uwachulew, jeʼ jas ri usukʼil ri areʼ, rumal ri jun achi che xukoj ri areʼ; xukʼut chkiwach konojel, che qastzij waʼ weriʼ, aretaq chiʼ xukol ri areʼ chuwach ri kamikal».</seg>
					<seg id='ACT.17.32' type='verse'>Aretaq chiʼ kkita we tzij riʼ puwiʼ ri kʼastajibʼal wachaj chkixoʼl ri ekaminaqibʼ, ekʼo nikʼaj kketzʼabʼej uwach, enikʼaj chik kkibʼij: «Ri uj kqakʼot na ri achiʼ riʼ pa jumul chik puwiʼ weriʼ».</seg>
					<seg id='ACT.17.33' type='verse'>Jeriʼ nakʼut, ri Pabʼlo xel ubʼik chkixoʼl ri eʼareʼ.</seg>
					<seg id='ACT.17.34' type='verse'>Ejujun winaq keʼok rukʼ ri areʼ e kekojonik. Jun chkech, are ri Diʼonisiʼo Aʼeropagita, xoqujeʼ kʼo jun ixoq Damaris ri ubʼiʼ, e ekʼo nikʼaj chik.</seg>
				</div>
				<div id='ACT.18' type='chapter'>
					<seg id='ACT.18.1' type='verse'>Ri Pabʼlo kel bʼi naj che ri Atenas, kbʼe ubʼi pa ri Korinto.</seg>
					<seg id='ACT.18.2' type='verse'>Kuriqaʼ jun ajjudiʼo, Akila ri ubʼi, e che are ri Ponto utinimit, che kʼateriʼ xopan pa ri Italiʼa rukʼ ri rixoqil Prissila, rumal rech che xel jun Upixabʼ ri Klaʼudiʼo che ktaqanik, che konojel ri eʼajjudiʼo keʼel ubʼik pa ri Roma. Ri Pabʼlo kopan kukʼ ri eʼareʼ,</seg>
					<seg id='ACT.18.3' type='verse'>ri areʼ junam ri uchak kukʼ ri eʼareʼ e kkanaj pa ri kachoch e kchakun kukʼ ri eʼareʼ. Ri kichak are kkibʼan taq kabʼal.</seg>
					<seg id='ACT.18.4' type='verse'>Ronojel Sabʼado xkikʼam ubʼi pa ri sinagoga e ri areʼ sibʼalaj kraj kukoj uchoqʼabʼ chkech ri eʼajjudiʼo e ri eʼajgriʼego, arech kekojonik.</seg>
					<seg id='ACT.18.5' type='verse'>Aretaq chiʼ ri Silas e ri Timoteʼo xeʼopan chi pa ri Masedoniʼa uloq, ri Pabʼlo, chi ronojel taq qʼij xok che ubʼixik ri tzij, xubʼij chkech ri eʼajjudiʼo che ri Jesus are ri Kristo.</seg>
					<seg id='ACT.18.6' type='verse'>Chuwach taq ri kʼax che xkibʼan chrech ri areʼ e chuwach ri itzel taq tzij xkibʼij, ri Pabʼlo kutotaʼ ri ratzʼyaq e kubʼij chkech: «¡Tzaq bʼaʼ ri ikikʼel piwi! Ri in in sukʼ chuwach weriʼ, kʼatekʼuriʼ, chi pa ri ukamik riʼ kinbʼe kukʼ ri man eʼajjudiʼo taj»,</seg>
					<seg id='ACT.18.7' type='verse'>Ri Pabʼlo kel ubʼi chilaʼ, kbʼe pa ri rachoch jun achi che Justo ri ubʼiʼ, ri areʼ jun winaq che kqʼijilan che ri Dyos; ri rachoch kʼo chunaqaj ri sinagoga.</seg>
					<seg id='ACT.18.8' type='verse'>Ri Krispo, ri areʼ che are kinimal ri sinagoga, xkojon che ri Ajawxel kukʼ konojel ri uwinaq. Ekʼi eʼajkorinto che xkitaʼ ri utzij ri Pabʼlo, xekojonik e xkikʼam ri qasnaʼ.</seg>
					<seg id='ACT.18.9' type='verse'>Chaqʼabʼ, pa jun wachbʼal, ri Ajawxel kubʼij chrech ri Pabʼlo: «Maxibʼij awibʼ. Chataqej ubʼixik ri tzij, matzʼapij achiʼ.</seg>
					<seg id='ACT.18.10' type='verse'>Rumal rech che ri in, in kʼo awukʼ, e man kʼo ta jun winaq kukoj na riʼ jun qʼabʼ chawech arech kubʼan ri kʼax chawech, rumal rech che ri in, xas ekʼo wi sibʼalaj enuwinaq pa we tinimit riʼ».</seg>
					<seg id='ACT.18.11' type='verse'>Xkanaj chilaʼ jun junabʼ rukʼ waqibʼ ikʼ, xukʼut ri utzij ri Dyos chkech ri winaq.</seg>
					<seg id='ACT.18.12' type='verse'>Kʼatekʼuriʼ, aretaq chiʼ ri Galiʼon ajqʼatbʼaltzij (prokonsul) pa ri Akaya; ri eʼajjudiʼo kekikʼyaq kibʼ puwiʼ ri Pabʼlo e kekikʼam ubʼi ri areʼ chuwach ri qʼatbʼaltij,</seg>
					<seg id='ACT.18.13' type='verse'>e kkibʼij: «We jun winaq riʼ are kraj kukoj kikʼuʼx ri winaq arech kkibʼan nikʼaj jastaq che uqʼijilaxik ri Dyos che kukʼuleʼlaj uwach ri Pixabʼ».</seg>
					<seg id='ACT.18.14' type='verse'>Ri Pabʼlo kraj kujaq ri uchiʼ, aretaq chiʼ ri Galiʼon kubʼij chkech ri eʼajjudiʼo: «Weta kʼo jun makaj on jun itzel jas uwach, ri in kinkʼam uqʼabʼ riʼ ri ichʼoʼj.</seg>
					<seg id='ACT.18.15' type='verse'>Kʼatekʼut, rumal rech che ri ix kixtzijon puwiʼ taq tzij, puwiʼ taq bʼiʼaj e puwiʼ ri ipixabʼ ri ix, ¡ix bʼa chixilowoq weriʼ! ¡Ri in, ma kinwaj taj in qʼataltzij puwiʼ weriʼ!».</seg>
					<seg id='ACT.18.16' type='verse'>E xeʼeresaj uloq pa ri qʼatbʼaltzij.</seg>
					<seg id='ACT.18.17' type='verse'>Kʼatekʼuriʼ, xkichap ubʼi ri Sostenes, ri areʼ che kinimal ri winaq pa ri sinagoga, e chuwach ri qʼatbʼaltzij kkichʼay ri areʼ. E ronojel weriʼ xas man kʼo ta upatan chuwach ri Galiʼon.</seg>
					<seg id='ACT.18.18' type='verse'>Ri Pabʼlo kkanaj na kan chilaʼ pa ri Korinto kʼi taq qʼij, kʼatekʼuriʼ kel ubʼik chkixoʼl ri eʼachalaxik e kaqʼan ubʼi pa jun kukubʼ che kbʼe pa ri Siriʼa. Ri Prissila e ri Akila kebʼe ubʼi rukʼ. Ri Pabʼlo xusokaj ronojel ri uwiʼ pa ri Senkreʼas, rumal rech che xuyaʼ jun utzij chuwach ri Dyos.</seg>
					<seg id='ACT.18.19' type='verse'>Xeʼopan pa ri Efeso e chilaʼ xkijach kibʼ. Kbʼe pa ri sinagoga e kchʼaw kukʼ ri eʼajjudiʼo.</seg>
					<seg id='ACT.18.20' type='verse'>Ri eʼareʼ, kkitaʼ chrech ri areʼ arech kkanaj kebʼ oxibʼ qʼij kukʼ, kʼatekʼuriʼ, ri areʼ man xraj taj.</seg>
					<seg id='ACT.18.21' type='verse'>E aretaq chiʼ kel ubʼik, kubʼij chkech: «Ri in kinpe chi na waʼ iwukʼ we kraj ri Dyos». Kʼatekʼuriʼ kbʼe ubʼi pa ri Efeso pa ri polow.</seg>
					<seg id='ACT.18.22' type='verse'>Xqaj pa ri rulew ri Sesareʼa, e kuʼulya jun rutzil kiwach ri komon tyox, kʼatekʼuriʼ xxuliʼ ubʼi pa ri Antiʼokiʼa;</seg>
					<seg id='ACT.18.23' type='verse'>xkanaj kebʼ oxibʼ qʼij chilaʼ, kel ubʼik e kbʼe pa ri Galasiʼa e pa ri Frigiʼa, e kuya ri kichuqʼabʼ ri etijoxelabʼ.</seg>
					<seg id='ACT.18.24' type='verse'>Jun ajjudiʼo, Apolo ri ubʼi, ri areʼ ajalejandriʼa. Xpe pa ri Efeso; ri areʼ utz ukʼamik e utz retaʼmaxik ri Tzij xubʼano.</seg>
					<seg id='ACT.18.25' type='verse'>Xkʼut chuwach ri ubʼe ri Ajawxel, e rukʼ ri uchuqʼabʼ ri Uxlabʼaxel, utzalaj ubʼixik e ukʼutik kubʼan ronojel ri jastaq puwiʼ ri Jesus, kʼatekʼut ri areʼ xuwi retaʼm ri qasnaʼ rech ri Xwan.</seg>
					<seg id='ACT.18.26' type='verse'>Ri areʼ utz ubʼixik ri Tzij kubʼan pa ri Sinagoga. Aretaq chiʼ ri Prissilla e ri Akila xkitaʼ ri areʼ, xkikʼam ubʼi kukʼ e kkikʼut chuwach ri utzlaj Bʼe.</seg>
					<seg id='ACT.18.27' type='verse'>Ri areʼ kraj kbʼe pa ri Akaya; xa jekʼuriʼ ri eʼachalaxik kkiya uchuqʼabʼ arech kbʼe chilaʼ, e kekitzʼibʼaj ubʼik ri etijoxelabʼ arech utz ukʼulaxik kkibʼan ri areʼ. Aretaq chiʼ ri areʼ xopan jelaʼ, kkʼulaxik rukʼ utzil e jun nimalaj tobʼnik chkech ri ekojonelabʼ,</seg>
					<seg id='ACT.18.28' type='verse'>rumal rech che sibʼalaj utz ukʼutik xubʼan chkiwach ri eʼajjudiʼo, che ri Jesus are areʼ ri Kristo; e weriʼ rukʼ ri Tzij kukʼutu.</seg>
				</div>
				<div id='ACT.19' type='chapter'>
					<seg id='ACT.19.1' type='verse'>Aretaq chiʼ kʼo ri Apolo pa ri Korinto, ri Pabʼlo kuqʼaxej ri nim taq juyubʼ e kok pa ri Efeso, jawijeʼ xeʼuriqaʼ wi ejujun taq tijoxelabʼ,</seg>
					<seg id='ACT.19.2' type='verse'>kʼatekʼuriʼ kutaʼ chkech: «¿La xikʼam ix ri Tyoxlaj Uxlabʼxel aretaq chiʼ xixkojonik?». Ri eʼare kkibʼij chrech: «Ri uj man xqata taj we kʼo ri Tyoxlaj Uxlabʼxel».</seg>
					<seg id='ACT.19.3' type='verse'>Kʼatekʼuriʼ ri Pabʼlo kubʼij: «¿Jas kʼu uwach qasnaʼ xikʼam ri ix?». Kkibʼij: «Are ri uqasnaʼ ri Xwan».</seg>
					<seg id='ACT.19.4' type='verse'>Kʼatekʼuriʼ ri Pabʼlo kubʼij: «Ri Xwan xuya jun qasnaʼ rech kʼexebʼal kʼuʼx, aretaq chiʼ xubʼij chkech ri winaq, arech kekojon chrech ri jun che petinaq uloq chrij ri areʼ, che are ri Jesus».</seg>
					<seg id='ACT.19.5' type='verse'>Rukʼ taq we tzij riʼ, xkikʼam ri kiqasnaʼ pa ri ubʼi ri Ajawxel Jesus;</seg>
					<seg id='ACT.19.6' type='verse'>e aretaq chiʼ ri Pabʼlo kukoj ri uqʼabʼ pakiwiʼ, ri Tyoxlaj Uxlabʼxel kpe pakiwiʼ ri eʼareʼ, kʼatekʼuriʼ kechʼaw pa taq chʼabʼal e kkibʼan eqʼaxal utzij ri Dyos.</seg>
					<seg id='ACT.19.7' type='verse'>Ekabʼlajuj we eʼachijabʼ riʼ.</seg>
					<seg id='ACT.19.8' type='verse'>Ri Pabʼlo kbʼe pa ri sinagoga e pa oxibʼ ikʼ rukʼ chuqʼabʼ kchʼawik. Kuya ubʼixik ri tzij puwiʼ ri rajawibʼal ri Dyos e kraj che utz kqaj chkiwach weriʼ.</seg>
					<seg id='ACT.19.9' type='verse'>Kʼatekʼut, ekʼo jujun che man xkikoj ta weriʼ, xkibʼij ri itzel puwiʼ ri Bʼe chkiwach ri winaq. Man kbʼe ta chi kukʼ ri eʼareʼ, keʼukʼam ubʼi ri etijoxelabʼ. Ronojel taq qʼij kuya ubʼixik ri Tzij chkech pa ri utijonbʼal ri Tirano.</seg>
					<seg id='ACT.19.10' type='verse'>Jeriʼ xubʼano pa kebʼ junabʼ, e konojel ri eʼajasiʼa, ri eʼajjudiʼo e ri eʼajgriʼego, xuyaʼo xkita ri Utzij ri Ajawxel.</seg>
					<seg id='ACT.19.11' type='verse'>Ri Dyos xubʼan nim taq mayibʼal rumal ri uqʼabʼ ri Pabʼlo,</seg>
					<seg id='ACT.19.12' type='verse'>xa jekʼuriʼ, aretaq chiʼ kokisax pakiwiʼ ri eyawabʼibʼ, jun payuʼ on jun suʼt che xukoj ri areʼ, ri yabʼil kel ubʼi chkech e xoqujeʼ keʼel ri eʼitzel taq uxlabʼal.</seg>
					<seg id='ACT.19.13' type='verse'>E jujun chkech ri eʼaʼeʼesal itzel ekʼo chkixoʼl ri eʼajjudiʼo che kebʼinkatik pa taq ri bʼe, xoqujeʼ kkaj kkibʼij ri ubʼi ri Ajawxel Jesus pakiwiʼ ri winaq che kʼo itzel taq uxlabʼal kukʼ. Kkibʼij: «Ri in kinya ubʼixik weriʼ chiwech pa ri ubʼi ri Jesus, ri jun che tajin kuya ubʼixik ri Pabʼlo».</seg>
					<seg id='ACT.19.14' type='verse'>Ekʼo ewuqubʼ ukʼojol ri Esseva, jun nim chuchqajaw ajjudiʼo, eʼare ri eʼareʼ kebʼanow weriʼ.</seg>
					<seg id='ACT.19.15' type='verse'>Kʼatekʼuriʼ ri itzel uxlabʼal kubʼij chkech: «Ri in wetaʼm uwach ri Jesus, xoqujeʼ wetaʼm uwach ri Pabʼlo; kʼatekʼut, ¿Ix jachin ri ix?».</seg>
					<seg id='ACT.19.16' type='verse'>E ri achi che chapom rumal ri itzel uxlabʼal kukʼyaq ribʼ pakiwiʼ ri eʼareʼ, kchʼojin kukʼ e kubʼan kʼax chkech, kʼatekʼuriʼ ri eʼareʼ, echʼanalik e esoktajinaq keʼel ubʼi pa we ja riʼ.</seg>
					<seg id='ACT.19.17' type='verse'>Konojel ri eʼajefesiʼo, ri eʼajjudiʼo e ri eʼajgriʼego, xketaʼmaj weriʼ. Konojel sibʼalaj xkixibʼij kibʼ, kʼatekʼuriʼ, nim xkil wi ri ubʼi ri Ajawxel Jesus.</seg>
					<seg id='ACT.19.18' type='verse'>Ekʼi chkech ri eʼareʼ che xekojonik, kebʼe che ubʼixik ri kimak e kkikʼutu ri itzel kikʼaslemal.</seg>
					<seg id='ACT.19.19' type='verse'>Ekʼi chkech ri xkibʼan ri itzel taq jastaq kukʼ ri eʼitzel taq uxlabʼal, e xkikʼam ubʼi ri kiwuj e xkiporoj ri kiwuj chkiwach konojel. We wuj riʼ, rajil kawinaq lajuj mil saq pwaq.</seg>
					<seg id='ACT.19.20' type='verse'>Rumal kʼuwaʼ weriʼ, ri utzij ri Ajawxel kkʼiyik e kʼo sibʼalaj uchuqʼabʼ.</seg>
					<seg id='ACT.19.21' type='verse'>Kʼatekʼuriʼ, ri Pabʼlo, xuchomaj che kbʼe pa ri Masedoniʼa e pa ri Akaya arech kopan pa ri Jerusalem. Ri areʼ kubʼij: «Aretaq chiʼ xinqʼaxitaj ri in chilaʼ, xoqujeʼ rajawaxik che ri in kinwil na ri Roma».</seg>
					<seg id='ACT.19.22' type='verse'>Kʼatekʼuriʼ, keʼutaq ubʼi pa ri Masedoniʼa ekebʼ winaq che kechakun rukʼ ri areʼ, ri Timoteʼo e ri Erasto; e ri areʼ kkanaj kan kebʼ oxibʼ ikʼ pa ri Asiʼa.</seg>
					<seg id='ACT.19.23' type='verse'>Kʼatekʼuriʼ kʼo jun chʼoʼj rumal ri Bʼe.</seg>
					<seg id='ACT.19.24' type='verse'>Jun winaq, Demetriʼo ri ubʼiʼ, ri areʼ ajchʼayil pwaq, kubʼan ri nim taq rachoch ri Artemis rukʼ saq taq pwaq, e rukʼ weriʼ kuya sibʼalaj kichak ekʼi ajchakibʼ.</seg>
					<seg id='ACT.19.25' type='verse'>Keʼumulij ri eʼareʼ e xoqujeʼ enikʼaj ajchakibʼ chik, e kubʼij chkech: «Ix wachiʼl, rumal we chak riʼ, ri ix kʼo jun utzalaj ikʼaslemal.</seg>
					<seg id='ACT.19.26' type='verse'>Kʼatekʼuriʼ, ri ix kiwilo e kito, che pa ri Efeso e xoqujeʼ pa ronojel ri Asiʼa, we Pabʼlo riʼ rumal ri utzij, kubʼano che sibʼalaj ekʼi winaq kkiterneʼbʼej ri areʼ, rumal rech che kubʼij che we qachak kqabʼan rukʼ we qaqʼabʼ, man edyos taj.</seg>
					<seg id='ACT.19.27' type='verse'>Weriʼ, man utz taj waʼ chrech we qachak, e kretzelaj uwach ri nim rachoch ri ixoq dyos Artemis, e kusach ri uqʼijil ri areʼ che kqʼijilax uwach pa ri Asiʼa e pa ronojel ri uwachulew».</seg>
					<seg id='ACT.19.28' type='verse'>Rukʼ we tzij riʼ, ri eʼareʼ sibʼalaj xpe koyowal e kkiriqaqej kichiʼ: «Nimalaj ubʼantajik ri Artemis kech ri eʼajefeso».</seg>
					<seg id='ACT.19.29' type='verse'>Xkʼojiʼ kʼax pa ronojel ri tinimit. Sibʼalaj kkitij anim kʼa ri ukʼolibʼal tzij, ekikʼamom ubʼik ri eʼajmasedoniʼo, ri Gayo e ri Aristarko, che xkachiʼlaj ri Pabʼlo pa ri ubʼe.</seg>
					<seg id='ACT.19.30' type='verse'>Ri Pabʼlo kraj kok ubʼik chkiwach ri kimulin kibʼ, kʼatekʼuriʼ, ri etijoxelabʼ xkiqʼilo.</seg>
					<seg id='ACT.19.31' type='verse'>Ejujun winaq che eʼajsiʼarkas, che kkiloqʼoqʼej ri areʼ, sibʼalaj kkitaʼ chrech arech man kbʼe taj jawiʼ ekʼo wi ri winaq.</seg>
					<seg id='ACT.19.32' type='verse'>Enikʼaj winaq jun wi ri kkiraqaqej kichiʼ chrech, e enikʼaj chik, junwi chik kkiraqaqej kichiʼ. Ri winaq kimulin kibʼ, sibʼalaj kechʼuʼjarik, e areʼ sibʼalaj ekʼi ri man ketaʼm taj jasche kʼo ri mulin ibʼ.</seg>
					<seg id='ACT.19.33' type='verse'>Ejujun taq winaq kkibʼan che ri Alejandro –che ri eʼajjudiʼo, kkikoj nabʼe chikiwach–, kubʼij jun tzij chkech ri winaq. Kubʼan jun kʼutbʼal rukʼ uqʼabʼ e kraj kubʼij jun tzij chkech ri winaq.</seg>
					<seg id='ACT.19.34' type='verse'>Tekʼut aretaq chiʼ xketaʼmaj che ajjudiʼo ri areʼ, konojel xajunam uraqik kichiʼ kkibʼano kebʼ kajbʼal: «¡Nimalaj ubʼantajik ri Artemisa kech ri eʼajefeso!».</seg>
					<seg id='ACT.19.35' type='verse'>Aretaq chiʼ ri kinimal kkowinik kuqasaj kiwach, kubʼij chkech: «Ix ajefeso, ¿jachin man retaʼm taj pa we uwachulew, che ri tinimit rech ri Efeso areʼ kolowinaq ri nimalaj rachoch ri Artemis e ri uwachbʼal, che tzaqinaq uloq xas pa ri kaj uloq?</seg>
					<seg id='ACT.19.36' type='verse'>Rumal rech, che weriʼ qas saqalaj tzij, rajawaxik che ri ix kijaʼmarisaj iwach e mibʼan jun chʼuʼjalaj jas uwach.</seg>
					<seg id='ACT.19.37' type='verse'>Ri ix xeʼikam uloq we achijabʼ riʼ: Ri eʼareʼ ma kʼo ta jun kimak kibʼanom e man kʼo ta jun itzel tzij kibʼim puwiʼ ri ixoq dyos Artemis.</seg>
					<seg id='ACT.19.38' type='verse'>We ri Demetriʼo riʼ e ri eʼajchakibʼ che ekachiʼlam uloq ri areʼ, kʼo jun kichʼoj puwiʼ jun winaq, kʼo jun qʼatbʼaltzij e ekʼo ri enim keqleʼm (prokonsules): chkikʼamaʼ ubʼi ri kichʼoʼj chkiwach ri eʼareʼ.</seg>
					<seg id='ACT.19.39' type='verse'>Kʼatekʼuriʼ, we ri ix kʼo chi na jun chik jas uwach, jeʼibʼij chkech ri nimalaj mulin ibʼ.</seg>
					<seg id='ACT.19.40' type='verse'>Kʼatekʼuriʼ, kamik riʼ, kuyaʼo kchomaxik, che ri uj tajin kujchʼoʼjin rukʼ ri Sesar, rumal rech che man kʼo ta ubʼeʼal ucholajil we mulin ibʼ riʼ». Kʼatekʼuriʼ, rukʼ we tzij riʼ xutukij uwach we mulin ibʼ riʼ.</seg>
				</div>
				<div id='ACT.20' type='chapter'>
					<seg id='ACT.20.1' type='verse'>Aretaq chiʼ xkʼis uwach ri uraqik kichiʼ ri winaq, ri Pabʼlo keʼusikʼij ri etijoxelabʼ, e kuya jun kubʼisibʼal kʼuʼx chkech, e aretaq chiʼ xechʼabʼetaj kanoq, ri areʼ kel ubʼik e kbʼe pa ri Masedoniʼa.</seg>
					<seg id='ACT.20.2' type='verse'>Kbʼin pa we tinimit riʼ, e sibʼalaj kuya ubʼixik taq ri tzij rech chuqʼabʼ chkech ri kekojonik; kʼatekʼuriʼ, kopan pa ri Gresiʼa,</seg>
					<seg id='ACT.20.3' type='verse'>chilaʼ kkanaj kan oxibʼ ik. Ri eʼajjudiʼo xkichomaj jun kʼax puwiʼ ri areʼ, aretaq chiʼ uchomam chik che kbʼe na pa ri Siriʼa pa ri polow, kʼatekʼut rumal weriʼ ktzalej uloq pa ri Masedoniʼa.</seg>
					<seg id='ACT.20.4' type='verse'>Ri erachiʼl, eʼare ri Sopatros che ukʼojol ri Piro, ajbʼereʼa; ri Aristarko e ri Segundo, ri eʼareʼ eʼajtesalonika; ri Gayo che ajdobʼeres e ri Timoteʼo; xoqujeʼ ri eʼajasiʼa che eʼare ri Tikiko e ri Trofimo.</seg>
					<seg id='ACT.20.5' type='verse'>Ri eʼareʼ xenabʼeʼajik chqawach e xujkeyeʼj pa ri Troʼada.</seg>
					<seg id='ACT.20.6' type='verse'>Kʼatekʼuriʼ, ri uj kujel ubʼik chi pa ri Filipos e xujok pa ri polow, pa kʼisbʼal qʼij rech ri kaxlanwa che man kʼo ta uchʼamilal (Azimos); e pa jobʼ qʼij chik, xqiriq qibʼ kukʼ ri eʼareʼ pa ri Troʼada, chilaʼ kujkanaj kanoq wuqubʼ qʼij.</seg>
					<seg id='ACT.20.7' type='verse'>Ri nabʼe qʼij rech ri xmano, ri uj xqamulij qibʼ che upirik ri kaxlanwa; ri Pabʼlo che kel na ubʼik pa ri jun chik qʼij kchʼaw kukʼ ri eʼareʼ. Kchʼaw kukʼ ri eʼareʼ chi kʼateʼ pa nikʼaj aqʼabʼ.</seg>
					<seg id='ACT.20.8' type='verse'>Kʼo sibʼalaj taq chäj pa ri kʼolibʼal chikaj jawijeʼ ujkʼo wi ri uj.</seg>
					<seg id='ACT.20.9' type='verse'>Jun kʼojol ala, che ubʼiʼ Eʼutiko, kʼo puwiʼ ri uchiʼ wantana, ri areʼ sibʼalaj kʼax chi uwaram, aretaq chiʼ tajin kchʼaw ri Pabʼlo. Kʼatekʼuriʼ, ri areʼ xtzaq ubʼik xas pa ri urox aqʼanibʼal ja ubʼik. Kʼatekʼuriʼ, xkichʼelej, xas kaminaq chi wi.</seg>
					<seg id='ACT.20.10' type='verse'>Ri Pabʼlo kqaj uloq, kulukubʼaʼ ribʼ puwiʼ ri areʼ, kuqʼaluj e kubʼij: «Mixibʼij iwibʼ, ri ruxlabʼal kʼo pa ri areʼ».</seg>
					<seg id='ACT.20.11' type='verse'>Aninaq kaqaʼn ubʼik, kupir ri kaxlanwa e kwaʼik; kʼatekʼuriʼ, sibʼalaj kchʼaw chi kʼateʼ na xsaqarsanik. Kʼatekʼuriʼ kel ubʼik.</seg>
					<seg id='ACT.20.12' type='verse'>Ri kʼojol ala kʼaslik; e weriʼ jun nimalaj kubʼiʼsabʼal kʼuʼx.</seg>
					<seg id='ACT.20.13' type='verse'>Kʼatekʼuriʼ, ri uj kujnabʼeʼaj ubʼi pa ri polow, kujbʼin rukʼ ri alaj jukubʼ kujbʼe ubʼik chunaqaj ri Asso, jawijeʼ kaqariqaʼ wi ri Pabʼlo, arech kqakʼamaʼ ubʼik ri areʼ; rumal rech che ri areʼ xuchomaj che chraqan kbʼe ubʼik.</seg>
					<seg id='ACT.20.14' type='verse'>Aretaq chiʼ ri areʼ xujuriqaʼ pa ri Asso, ri uj kqakʼam ubʼi ri areʼ pa ri qajukubʼ, e kujbʼe pa ri Mitilene.</seg>
					<seg id='ACT.20.15' type='verse'>Kʼatekʼuriʼ, pa ri jun chik qʼij, kujel ubʼik, e kujbʼe chuwach ri Kiʼos. Pa ri jun chik qʼij, xujqʼax chuwach ri Samos, xujchakiʼ pa ri Trogiliʼon, e pa ri jun chik qʼij, xujopan pa ri Mileto.</seg>
					<seg id='ACT.20.16' type='verse'>Ri Pabʼlo, xuchomaj che xaq xqʼax ubʼik pa ri Efeso, arech man xaq ta kubʼiy kan ribʼ pa ri Asiʼa. Xas chanim kbʼek, rumal rech che we kkowinik, kraj ri areʼ kʼo pa ri Jerusalem pa ri uqʼij ri Pentekostes.</seg>
					<seg id='ACT.20.17' type='verse'>Chi pa ri Mileto wi, ktaqan uloq arech ri enim winaq rech ri Komon Tyox pa ri Efeso, kepe rukʼ ri areʼ.</seg>
					<seg id='ACT.20.18' type='verse'>Aretaq chiʼ keʼopan ri eʼareʼ rukʼ, kubʼij chkech: «Ri ix iwetaʼm ri xinbʼan ri in iwukʼ chi pa ri nabʼe qʼij, aretaq chiʼ xinopan ri in pa ri Asiʼa,</seg>
					<seg id='ACT.20.19' type='verse'>kinpatanij ri Ajawxel, ri in kinwonanik, ri in kinoqʼik e ri in xinriq sibʼalaj kʼax rumal kech ri eʼajjudiʼo.</seg>
					<seg id='ACT.20.20' type='verse'>Ri ix iwetaʼm che ri in xinbʼan ronojel ri utzil chiwech, aretaq chiʼ rajawaxik che ri ix kʼo ri tzij iwukʼ, xinya ubʼixik, kneʼbʼaʼ pa ri kʼaybʼal on pa ri iwachoch,</seg>
					<seg id='ACT.20.21' type='verse'>xintaʼ chkech ri eʼajjudiʼo e chkech ri eʼajgriʼego arech kkikʼex kibʼ chuwach ri Dyos e kekojon chrech ri Jesus Qajawxel.</seg>
					<seg id='ACT.20.22' type='verse'>«Kʼatekʼuriʼ, kamik riʼ, ri in in jatʼalik rumal ri Tyoxlaj Uxlabʼaxel, kinbʼe ubʼik pa ri Jerusalem, kʼatekʼuriʼ man wetaʼm ta ri jastaq che kpe panuwiʼ chilaʼ,</seg>
					<seg id='ACT.20.23' type='verse'>kʼatekʼut, pa ronojel tinimit, ri Tyoxlaj Uxlabʼaxel kubʼij chwech che inreyeʼm na sibʼalaj kʼax.</seg>
					<seg id='ACT.20.24' type='verse'>Kʼatekʼut ri in, man kinya ta jun uqʼijil we nukʼaslemal, ri in xuwi kinwaj kintij anim e kinbʼan ri nuchak che xuya ri Ajawxel Jesus chwech: rajawaxik che kinya ubʼixik ri utzil rech ri Utzalaj Tzij rech ri usipanik ri Dyos.</seg>
					<seg id='ACT.20.25' type='verse'>«Kʼatekʼuriʼ, kamik riʼ, ri in wetaʼm, che ri ix iwonojel man kiwil ta chi jumul nuwach, ri ix, che xinkʼojiʼ chixoʼl e xinyaʼ ubʼixik ri Rajawibʼal ri Dyos.</seg>
					<seg id='ACT.20.26' type='verse'>Rumal kʼu waʼ weriʼ, ri in kamik riʼ, kinbʼij chiwach ri ix: ri in man kʼo ta jun numak rukʼ ri kikʼel nimalaj konojel winaq.</seg>
					<seg id='ACT.20.27' type='verse'>Rumal rech, che ri in, man xinxibʼij ta wibʼ, xinya ubʼixik ronojel ri jastaq che rajawaxik kinbʼij, xinbʼij ri urayibʼal ri Dyos chiwech.</seg>
					<seg id='ACT.20.28' type='verse'>«Ri ix, utz chiwilaʼ iwibʼ e cheʼiwilaʼ konojel ri ejuqʼat che ri Tyoxlaj Uxlabʼaxel kixukoj ajyuqʼ pakiwiʼ, arech ri ix kixyuqʼunik chrech ri Utyox ri Dyos, che ri areʼ xuloqʼ rumal ri ukikʼel ri ukʼojol.</seg>
					<seg id='ACT.20.29' type='verse'>«Ri in wetaʼm, che aretaq chiʼ kinbʼe ubʼi ri in, kepe na riʼ chixoʼl ri ix ejujun taq utiw che kkibʼan na riʼ kʼax chkech ri juqʼat,</seg>
					<seg id='ACT.20.30' type='verse'>e xoqujeʼ xas chixoʼl ri ix, kewaʼlij na riʼ ejujun taq achijabʼ che kkitzijoj na riʼ xibʼibʼal taq tzij, arech kekichorej ubʼik ri etijoxelabʼ kukʼ.</seg>
					<seg id='ACT.20.31' type='verse'>Rumal weriʼ, utz rilik chibʼanaʼ ronojel, chnaʼtajoq chiwech che pa oxibʼ junabʼ, chi chaqʼabʼ e chi pa qʼij, ri in man xintaniʼ ta che ri iyajik iwonojel rukʼ oqʼej.</seg>
					<seg id='ACT.20.32' type='verse'>«Kʼatekʼuriʼ, kamik riʼ, kixinkoj chuwach ri Dyos e chuwach ri utzij ri usipanik, che kkowinik kuyak ri ja e che kkowinik kuya ri echbʼal chiwech chkixoʼl konojel ri etyoxlaj taq winaq.</seg>
					<seg id='ACT.20.33' type='verse'>«Ri in man xwaj ta pwaq, on qʼan pwaq, on atzʼyaq che rech jun chik:</seg>
					<seg id='ACT.20.34' type='verse'>ri ix iwetaʼm che aretaq chiʼ rajawaxik chwech ri in e chkech ri ewachiʼl, are we nuqʼabʼ riʼ xchakunik e xubʼan ri jastaq che rajawaxik.</seg>
					<seg id='ACT.20.35' type='verse'>Kʼatekʼuriʼ, ri in, xinkʼut weriʼ chiwech: rajawaxik che pa ri kʼax chak keqapatanij ri etuqaʼr winaq e knaʼtisaxik ri taq utzij ri Ajawxel Jesus, che xas are areʼ xbʼinik: are nim chi na ri kiʼkotemal kuyaʼo pa ri yaʼanik, chuwach ri ukʼamik».</seg>
					<seg id='ACT.20.36' type='verse'>Aretaq chiʼ xbʼitaj rumal we tzij riʼm xxukiʼ kukʼ, kʼatekʼuriʼ, kchʼaw rukʼ ri Dyos.</seg>
					<seg id='ACT.20.37' type='verse'>Konojel keʼoqʼik, kkikʼyaq kibʼ puwiʼ ri Pabʼlo, kʼatekʼuriʼ kkiqʼaluj ri areʼ e kitzʼumaj rukʼ ronojel kanimaʼ,</seg>
					<seg id='ACT.20.38' type='verse'>ri eʼareʼ kʼo kʼax pa ri kanimaʼ rumal rech che ri areʼ xubʼij che man kkil ta chi uwach riʼ. Kʼatekʼuriʼ kkachiʼlaj ubʼik chi kʼateʼ na pa ri jukubʼ.</seg>
				</div>
				<div id='ACT.21' type='chapter'>
					<seg id='ACT.21.1' type='verse'>Aretaq chiʼ xechʼabʼetaj kanoq ri eʼareʼ, ri uj xujok pa ri polow, kʼatekʼuriʼ xujbʼe ubʼik chi pa ri Kos; pa ri jun chik qʼij, ri uj xujqʼax chuwach ri Rodos e ri Patara.</seg>
					<seg id='ACT.21.2' type='verse'>Xqariq jun jukubʼ che kbʼe ubʼik pa ri Fenisiʼa, ri uj xujaqʼan chupam e xujbʼek.</seg>
					<seg id='ACT.21.3' type='verse'>Aretaq chiʼ ri uj, uj kʼo apan chuwach ri Chipre, xqaya kanoq pa ri qamox, e ri uj kujbʼe ubʼi pa ri Siriʼa, kʼatekʼuriʼ xujopan pa ri Tiro, rumal rech che chilaʼ, ri jukubʼ rajawaxik kuya kan ri eqʼan.</seg>
					<seg id='ACT.21.4' type='verse'>Aretaq chiʼ xeʼeqariqaʼ ri etijoxelabʼ, xujkanaj chilaʼ wuqubʼ qʼij. Rukʼ ri Uxlabʼaxel, ejujun chkech ri eʼareʼ xkibʼij chrech ri Pabʼlo arech man kapaqiʼ ta pa ri Jerusalem.</seg>
					<seg id='ACT.21.5' type='verse'>Kʼatekʼut, aretaq chiʼ xkʼis ri wuqubʼ qʼij, ri uj xujel ubʼik. Ri uj xujkachiʼlaj konojel ri winaq, xoqujeʼ ri ixoqibʼ e ri akʼalabʼ. Tzaʼn ja che ri tinimit, xujxukiʼ chuchiʼ ri polow e xujchʼaw rukʼ ri Dyos.</seg>
					<seg id='ACT.21.6' type='verse'>Kʼatekʼuriʼ, aretaq chiʼ xyaʼtaj ri rutzil qawach, ri uj xujaqʼan pa ri jukubʼ. Kʼatekʼuriʼ, ri winaq xetzelej pa taq ri kachoch.</seg>
					<seg id='ACT.21.7' type='verse'>Ri uj pa ri jukubʼ, xujbʼe chi pa ri Tiro kʼa pa ri Tolemaʼida; ri uj xqayaʼ rutzil kiwach ri eʼachalaxik e xujkanaj kan jun qʼij kukʼ,</seg>
					<seg id='ACT.21.8' type='verse'>kʼatekʼuriʼ, xujel ubʼik pa ri jun qʼij chik chi kʼa pa ri Sesareʼa: Xujqaj pa ri rachoch ri Felipe ri jun che are yaʼl ubʼixik ri utzalaj tzij, ri areʼ jun chkixoʼl ri Wuqubʼ, kʼatekʼuriʼ, xujkanaj kan pa ri rachoch.</seg>
					<seg id='ACT.21.9' type='verse'>Ri areʼ kʼo ekijebʼ qʼapoj umiʼal che kkibʼij ri tzij jeʼ jas ri eqʼaxal utzij ri Dyos.</seg>
					<seg id='ACT.21.10' type='verse'>Kʼatekʼuriʼ, aretaq chiʼ ri uj xujkanaj kan chilaʼ kebʼ oxibʼ qʼij; jun qʼaxal utzij ri Dyos, Agabʼus ri ubʼiʼ, xqaj uloq chi pa ri Judeʼa.</seg>
					<seg id='ACT.21.11' type='verse'>Xpe qukʼ, kʼatekʼuriʼ, xukʼam ukoq ri ximbʼal upam ri Pabʼlo, xuxim ri raqan e ri uqʼabʼ e kubʼij: «Ri Tyoxlaj Uxlabʼaxel kubʼij weriʼ: Ri achi che rech we ximbal riʼ; jewaʼ uximik ri areʼ kkibʼan na ri eʼajjudiʼo pa ri Jerusalem, kʼatekʼuriʼ kkikʼam na ubʼi ri areʼ chkiwach ri man kekojon taj».</seg>
					<seg id='ACT.21.12' type='verse'>Rukʼ we tzij riʼ, ri uj e ri winaq che eʼajchilaʼ, xqata chrech ri Pabʼlo arech man kpaqiʼ ta ubʼi pa ri Jerusalem.</seg>
					<seg id='ACT.21.13' type='verse'>Kʼatekʼuriʼ ri areʼ kubʼij: «¿Jasche, che ri ix kixoqʼik e kibʼan kʼax chrech ri wanimaʼ? Ri in kinkʼamowaj che kinyutik e xoqujeʼ che kinkamisaxik pa ri Jerusalem rumal ri ubʼi ri Ajawxel Jesus».</seg>
					<seg id='ACT.21.14' type='verse'>Rumal che man kraj taj kutaʼ ri qatzij chrech, kujtaniʼ che ubʼixik ri qatzij, e kqabʼij: «Chbʼantajoq bʼaʼ ri uraybʼal ri Ajawxel!».</seg>
					<seg id='ACT.21.15' type='verse'>Aretaq chiʼ xokʼow we jujun taq qʼij riʼ, kqasukʼubʼa ri rajawaxik, e kujpaqiʼ chi pa ri Jerusalem.</seg>
					<seg id='ACT.21.16' type='verse'>Ejujun tijoxelabʼ eʼajsesareʼa xebʼe qukʼ e xujkikʼam ubʼi pa ri rachoch ri Mnason che ajchipre jun ojer tijoxel pa ri nabʼe taq qʼij.</seg>
					<seg id='ACT.21.17' type='verse'>Aretaq chiʼ ri uj xujopan pa ri Jerusalem, ri eʼachalaxik xujkikʼulaj rukʼ sibʼalaj kiʼkotemal.</seg>
					<seg id='ACT.21.18' type='verse'>Pa ri jun qʼij chik, ri Pabʼlo kbʼe qukʼ pa ri rachoch ri Santiʼago, jawijeʼ xkimulij wi kibʼ konojel ri enim taq winaq.</seg>
					<seg id='ACT.21.19' type='verse'>Aretaq chiʼ xuyaʼ ri rutzil kiwach, kubʼij chkech, ronojel ri jastaq che xubʼan ri Dyos chkech ri man kekojon taj rumal ri uchak ri areʼ.</seg>
					<seg id='ACT.21.20' type='verse'>Kʼatekʼuriʼ, ri eʼareʼ nim xkil wi ri Dyos rumal ri tzij che xkito. Kʼatekʼuriʼ; kkibʼij chrech: «Chawilaʼ bʼaʼ ri at qachalal, che sibʼalaj eʼajjudiʼo xekojonik, kʼatekʼuriʼ, ri eʼareʼ konojel sibʼalaj eʼachixom chrech ri Pixabʼ.</seg>
					<seg id='ACT.21.21' type='verse'>Tatajinaq utzijol kumal ri eʼareʼ, che ri at akʼutum chkiwach ri eʼajjudiʼo, ri ekʼo chkixoʼl ri man kekojon taj, che kkiyaʼ kan ri Moʼises, aretaq chiʼ abʼim chkech, che man kkipus ta chi ri uwiʼ ri kikowil ri ekalkʼuwaʼl e che man kkiterneʼbʼej ta chi ri Pixabʼ.</seg>
					<seg id='ACT.21.22' type='verse'>¿Jas kʼu kqabʼano? Ri winaq, xas kkimulij kibʼ riʼ, rumal rech che kkitaʼ na riʼ che ri at at kʼo waral riʼ.</seg>
					<seg id='ACT.21.23' type='verse'>Chabʼanaʼ bʼaʼ ri jastaq che ri uj kqabʼij chawech. Qukʼ ri uj ekʼo ekijebʼ achijabʼ che xkiya ri kitzij chrech ri Dyos.</seg>
					<seg id='ACT.21.24' type='verse'>Cheʼakʼamaʼ bʼaʼ ubʼi ri eʼareʼ, chabʼanaʼ ri chʼajchʼobʼenik kukʼ ri eʼareʼ e chatojoʼ bʼaʼ ri at rajil arech ksokax ri kiwiʼ. Xa jekʼuriʼ, konojel riʼ ri winaq, kketaʼmaj riʼ che man tzij ta riʼ ri tzij che xkitaʼ pawiʼ ri at, e xoqujeʼ, che ri at katerneʼbʼej ri Pixabʼ.</seg>
					<seg id='ACT.21.25' type='verse'>Ri winaq che nabʼe kanoq man kekojon taj e kamik riʼ kekojon chik, xtaqatajik ubʼixik ri qatzij: kaqʼil ibʼ che utijik ri tiʼj che rech tabʼal toqʼobʼ xya chkech ri eʼesal uwach dyos, kaqil ibʼ che utijik ri kikʼel, ri kitiʼj ri jetaq awaj che kejitzʼaxik, e kaqʼil ibʼ chrech ri jetaq kʼulanem che man utz taj».</seg>
					<seg id='ACT.21.26' type='verse'>Pa ri jun qʼij chik, ri Pabʼlo keʼukʼam ubʼi we achijabʼ riʼ, kʼatekʼuriʼ kbʼe kukʼ chrech ri chʼajchʼobʼenik e kok pa ri Nim Rachoch ri Dyos, arech kuya ubʼixik jumpaʼ kkʼis taq ri qʼij rech ri chʼajchʼobʼenik, e jumpaʼ rajawaxik che kchiʼxik ri tabʼal toqʼobʼ che kech konojel ri eʼareʼ.</seg>
					<seg id='ACT.21.27' type='verse'>Aretaq chiʼ kkʼis ri wuqubʼ qʼij, ri eʼajjudiʼo che epetinaq pa ri Asiʼa, kkil ri areʼ pa ri Nim Rachoch ri Dyos, kkibʼij ri kʼax puwiʼ ri areʼ chkech ri winaq e kkikoj kiqʼabʼ chrech ri areʼ,</seg>
					<seg id='ACT.21.28' type='verse'>kʼatekʼuriʼ kkiraqaqej kichiʼ: «¡Achijabʼ ix ajisraʼel, chujitoʼoʼ bʼaʼ! ¡Are waʼ we jun achi riʼ che kubʼij chkech konojel e pa ronojel kʼolbʼal, ri itzel puwiʼ ri qatinimit, puwiʼ ri Pixabʼ e puwiʼ we Kʼolbʼal riʼ! Kʼatekʼuriʼ, ri areʼ keʼukʼam ne uloq ejujun eʼajgriʼego pa ri Nim Rachoch ri Dyos e xretzalaj we Tyoxlaj Kʼolbʼal riʼ».</seg>
					<seg id='ACT.21.29' type='verse'>Weriʼ, xa rumal rech, che xkil ri areʼ pa ri tinimit rukʼ ri Trofimo, ri areʼ che ajefeso, kʼatekʼuriʼ, xkichomaj, che are ri Pabʼlo xkʼamow uloq ri areʼ pa ri Nim Rachoch ri Dyos.</seg>
					<seg id='ACT.21.30' type='verse'>Konojel ri tinamit kechʼujarik, e ri winaq kepe uloq chi pa ronojel kʼolbʼal uloq. Kkikoj kiqʼabʼ chrech ri Pabʼlo e xkichorej ubʼi ri areʼ chi pa ri Nim Rachoch ri Dyos, e kkitzʼapij taq ri uchiʼ ri Nim Rachoch ri Dyos.</seg>
					<seg id='ACT.21.31' type='verse'>Kkaj kkikamisaj ri areʼ, aretaq chiʼ, xopan rukʼ ri nimalaj kʼamalbʼe chkech enikʼaj ekʼamalbʼe chik che erech chʼoʼj xopan rukʼ we tzij riʼ: «Xuwaʼlisaj ribʼ ronojel ri Jerusalem!».</seg>
					<seg id='ACT.21.32' type='verse'>Xas chanim, keʼukʼam ubʼi rukʼ ri areʼ ejujun taq soldados e ejujun taq senturiʼones, e kutij anim jawiʼ ekʼo wi ri winaq. Ri eʼareʼ, aretaq chiʼ kkil ri kinimal e ri jetaq esoldado, ketaniʼ che uchʼayʼik ri Pabʼlo.</seg>
					<seg id='ACT.21.33' type='verse'>Kʼatekʼuriʼ, ri kinimal kaqit ukok rukʼ, kukʼam ubʼi ri areʼ e ktaqanik arech kjatʼix ri areʼ rukʼ kebʼ chʼichʼ; kʼatekʼuriʼ kutaʼo jachin ri areʼ e jas xubʼano.</seg>
					<seg id='ACT.21.34' type='verse'>Kʼatekʼuriʼ, chkixoʼl ri winaq, enikʼaj jun wi ri kkiraqaqej kichiʼ, e ri enikʼaj chik jun wi chik kkiraqaqej kichiʼ. Pa we kʼax riʼ, man kbʼan ta kowinem che jun saq tzij, kʼatekʼuriʼ ktaqanik arech kkʼam ubʼi ri areʼ pa ri ja rech ri chʼoʼj.</seg>
					<seg id='ACT.21.35' type='verse'>Aretaq chiʼ kopan chuwach ri aqʼanibʼal, rajawaxik che ri jetaq exoltato kkitelej ri areʼ, rumal rech che ri winaq sibʼalaj kʼax tajin kkibʼano.</seg>
					<seg id='ACT.21.36' type='verse'>Sibʼalaj winaq kkiterneʼbʼem ubʼi ri areʼ, kkiraqaqej kichiʼ e kkibʼij: «Chikamisaj ri areʼ».</seg>
					<seg id='ACT.21.37' type='verse'>Aretaq chiʼ ri Pabʼlo kʼo chuwach ri uchiʼja rech ri chʼoʼj, kubʼij chrech ri kinimal: «¿La kuyaʼo kinbʼij jun tzij?». –Ri areʼ kubʼij chrech: «¿awetaʼm bʼa ri at ri griʼego?</seg>
					<seg id='ACT.21.38' type='verse'>¿La man at ta ri jun ajegipto che pa taq we qʼij riʼ xeʼuwaʼlisaj ekijebʼ mil itzel taq winaq e xeʼukʼam uloq ri eʼareʼ pa ri tzʼinalik ulew?».</seg>
					<seg id='ACT.21.39' type='verse'>–Ri Pabʼlo kubʼij: «Ri in in ajjudiʼo, in ajtarso, jun utinimit ri Silisiʼa, e ri nutinimit kʼo jun utzalaj utzijoxik. Kintaʼ chawech, chayaʼaʼ bʼaʼ chwech arech kinbʼij jun tzij chkech le siwantinimit».</seg>
					<seg id='ACT.21.40' type='verse'>Weriʼ xyataʼj chrech ri Pabʼlo. Ri areʼ takʼal cho taq ri aqanibʼal, kubʼan jun kʼutbʼal rukʼ ri uqʼabʼ. Man kʼo ta chi jun jas uwach ktatajik. Kʼatekʼuriʼ, ri areʼ xeʼuchabʼej pa tzij Hebʼreʼo.</seg>
				</div>
				<div id='ACT.22' type='chapter'>
					<seg id='ACT.22.1' type='verse'>«Eʼachalaxik e eqatataxelabʼ, chitatabʼej we tzij, che kamik riʼ rajawaxik kinbʼij chiwech arech kintoʼ wibʼ».</seg>
					<seg id='ACT.22.2' type='verse'>Aretaq chiʼ kkito che kchʼaw kukʼ pa tzij hebʼreʼo, man kʼo ta chi jun kchʼawik, kʼatekʼuriʼ, kubʼij:</seg>
					<seg id='ACT.22.3' type='verse'>«Ri in, in ajjudiʼo; ri in, xinalax pa ri Tarso che jun utinimit ri Silisiʼa, kʼatekʼut, ri in xinkʼiy pa we tinimit riʼ, e chuwach ri raqan ri Gamaliʼel, ri in, utz retaʼmaxik xinbʼano ri Pixabʼ kech ri eqatat, kʼatekʼuriʼ, ri in sibʼalaj inachixom chrech ri Dyos, ix jacha ri ix kamik riʼ.</seg>
					<seg id='ACT.22.4' type='verse'>Ri in xinwoqataj xas rukʼ kamikal we Jun Bʼe riʼ, ri in xinkoj ri jetaq chʼichʼ chkech ri achijabʼ e ri ixoqibʼ, kʼatekʼuriʼ, xeʼinkʼyaq pa ri cheʼ,</seg>
					<seg id='ACT.22.5' type='verse'>jeriʼ jacha ketaʼm ri nim taq chuchqajawibʼ e konojel ri juqʼat kech ri enim taq winaq. Xoqujeʼ ri eʼareʼ riʼ xkiyaʼ ubʼi jujun taq wuj chwech kech ri eʼachalaxik ekʼo pa ri Damasko, kʼatekʼuriʼ ri in, xinbʼek, xinsukʼ ubʼi pa we tinimit riʼ, arech rukʼ taq chʼichʼ eyutulik keʼinkʼam uloq in ri eʼareʼ pa ri Jerusalem, e xa jeriʼ kkʼajisax kiwach ri eʼareʼ.</seg>
					<seg id='ACT.22.6' type='verse'>«Ri in, aretaq chiʼ inbʼenaq pa ri bʼe naqaj chik chrech ri Damasko, chi, xaqteʼ, pa ri kabʼlajuj kajbʼal, kʼo jun nimalaj saqil xas pa ri kaj petinaq wi uloq, xusutij wij e xchubʼlinik.</seg>
					<seg id='ACT.22.7' type='verse'>Ri in xintzaq choʼ ri ulew e xintaʼ jun chʼabʼal che xubʼij chwech: “Saʼulo, Saʼulo ¿jas rumal rech che kinawoqataj?”.</seg>
					<seg id='ACT.22.8' type='verse'>Ri in xinbʼij: “¿At jachin ri at Ajawxel?”. Kʼatekʼuriʼ kubʼij chwech: “In ri in Jesus ri Nasoreʼo che ri at kawoqataj”.</seg>
					<seg id='ACT.22.9' type='verse'>Ri eʼareʼ che ekʼo wukʼ xkil ri saqil, kʼatekʼut, man xkitaʼ ta ri uchʼabʼal ri areʼ che xchʼaw wukʼ ri in.</seg>
					<seg id='ACT.22.10' type='verse'>Ri in xinbʼij: “¿Jas rajawaxik kinbʼan na, Ajawxel?ʼ Ri Ajawxel kubʼij chwech: “Chatwaʼlijoq. Jat ubʼiʼ pa ri Damasko. Jelaʼ kkibʼix na riʼ chawech ronojel ri jastaq che rajawaxik kabʼan na ri at”.</seg>
					<seg id='ACT.22.11' type='verse'>Ri in, man kinkaʼy ta chik rumal ri nimalaj saqil, jun chkech ri ewachiʼl, xinuyuqej ubʼi chrech ri nuqʼabʼ e xa jeriʼ xinopan pa ri Damasko.</seg>
					<seg id='ACT.22.12' type='verse'>«Chilaʼ kʼo ri Ananiʼas, jun utz achi chuwach ri Pixabʼ e konojel ri eʼajjudiʼo ekʼo pa ri tinimit, nim kkil wi ri areʼ;</seg>
					<seg id='ACT.22.13' type='verse'>xpe wukʼ in, e aretaq chiʼ ri areʼ kʼo naqaj chwech, kubʼij chwech: “Saʼulo, wachalal, chatkaʼy bʼaʼ jumul chik”. Kʼatekʼuriʼ ri in, chi chanim xinwil ri areʼ.</seg>
					<seg id='ACT.22.14' type='verse'>Kʼatekʼuriʼ kubʼij: “Ri Kidyos ri eqatat, xraj che ri at kawetamaʼj ri urayibʼal ri areʼ, arech ri at kawil ri Sukʼ winaq, e kataʼ ri uchʼabʼal che xas kel uloq pa ri uchiʼ;</seg>
					<seg id='ACT.22.15' type='verse'>rumal rech che rajawaxik, che ri at, utz che kabʼij chkiwach konojel ri jetaq winaq ri jastaq xawilo e xataʼo.</seg>
					<seg id='ACT.22.16' type='verse'>¿Jas jun chik tzij kaweyeʼj na kqabʼij? ¡Chatwaʼlijoq! Chakʼamaʼ ri qasnaʼ. Kʼatekʼuriʼ chachʼajaʼ ri amak pa ri ubʼiʼ ri Areʼ”.</seg>
					<seg id='ACT.22.17' type='verse'>«Aretaq chiʼ ri in inkʼo chi jumul pa ri Jerusalem, pa jun qʼij aretaq chiʼ kinchʼaw rukʼ ri Dyos pa ri Nim Rachoch, ri in kʼo jun nuwichikʼ.</seg>
					<seg id='ACT.22.18' type='verse'>Ri in, xinwil ri Ajawxel che xubʼij chwech: “¡Xas chanim riʼ, chatel ubʼik pa we Jerusalem, rumal rech che man kkʼulax ta riʼ ri atzij panuwiʼ ri in!”.</seg>
					<seg id='ACT.22.19' type='verse'>Ri in kinbʼij: “Ajawxel, ri eʼareʼ ketaʼm, che ri in, pa taq ri sinagoga xeʼinkʼam ubʼik e xeʼinkʼyaq pa ri cheʼ e xintaqanik arech kejichʼix rukʼ asyar, ri jachintaq xekojon chawech;</seg>
					<seg id='ACT.22.20' type='verse'>e aretaq chiʼ xkichikej ri ukikʼel ri Estebʼan, ri yaʼl tzij pawiʼ, ri in, in kʼo chilaʼ, xoqujeʼ ri in, utz xeʼinwilo ri jachitaq xekamisanik ri areʼ e in ri xinkʼolow ri katzʼyaq ri eʼareʼ.”</seg>
					<seg id='ACT.22.21' type='verse'>Kʼatekʼuriʼ, xubʼij chwech: “Jat; ri in kinwaj naj katintaq ubʼik, katintaq ubʼi kukʼ ri man kekojon taj”».</seg>
					<seg id='ACT.22.22' type='verse'>Xkitatabʼej ri areʼ chi kʼateʼ na we tzij riʼ. Kʼatekʼut rukʼ taq we tzij riʼ, kkiraqaqej kichiʼ e kkibʼij: «Chiwesaj ubʼi cho ri uwachulew we jun winaq riʼ. Ri areʼ man utz taj che kʼo ri ukʼaslemal».</seg>
					<seg id='ACT.22.23' type='verse'>Kkibʼan sibʼalaj kʼax, e kkikʼyaq ri katzʼyaq, kkikʼyaq ri poqlaj pa taq kyaqiqʼ.</seg>
					<seg id='ACT.22.24' type='verse'>Ri kinimal kubʼano che kkʼam uloq ri areʼ pa ri ja rech ri chʼoʼj e ktaqanik arech kkikʼot uchiʼ ri areʼ rukʼ ri xikʼay, arech ketaʼmaj jasche kkiraqaqej kichiʼ ri winaq puwiʼ ri areʼ.</seg>
					<seg id='ACT.22.25' type='verse'>Aretaq chiʼ kjatʼim ri areʼ, ri Pabʼlo kubʼij chrech ri kʼamalbʼe chkech eʼokʼal winaq: «¿La yataʼl chiwech arech ri ix kijichʼij jun ajromano che man kʼo ta jun qʼatbʼaltzij xbʼan puwiʼ?».</seg>
					<seg id='ACT.22.26' type='verse'>Rukʼ taq we tzij riʼ ri jun kʼamalbʼe kbʼe rukʼ ri kinimal arech kubʼij chrech: «¿Jas kabʼan na riʼ? We jun achi riʼ ri areʼ jun ajromano».</seg>
					<seg id='ACT.22.27' type='verse'>Ri kinimal kpetik e kutaʼ chrech ri Pabʼlo: «Chabʼij chwech, ¿la at ajromano ri at?». –Kubʼij: «Jeʼ nakʼut ri in, in ajromano».</seg>
					<seg id='ACT.22.28' type='verse'>Ri kinimal kubʼij: «Ri in sibʼalaj pwaq xinyaʼo che uloqʼik arech kinokik in ajromano». –Ri Pabʼlo kubʼij: «Ri in, in ajromano chi pa ri walaxibʼal uloq».</seg>
					<seg id='ACT.22.29' type='verse'>Ri winaq che xepe uloq che utayʼik che ri areʼ, keʼel ubʼik, kʼatekʼuriʼ, ri kinimal kuxibʼij ribʼ rumal rech che xretaʼmaj che xujatʼij ri chʼichʼ chrech jun ajromano.</seg>
					<seg id='ACT.22.30' type='verse'>Pa ri jun qʼij chik, kraj kretaʼmaj jas ri qas kkibʼij ri eʼajjudiʼo puwiʼ ri areʼ. Kubʼano che kkirik ri areʼ e ktaqanik arech kkimulij kibʼ ri enim chuchqajawibʼ e konojel ri Sanedrin. Kʼatekʼuriʼ kukʼam uloq ri Pabʼlo e kuya ri areʼ chkiwach.</seg>
				</div>
				<div id='ACT.23' type='chapter'>
					<seg id='ACT.23.1' type='verse'>Ri Pabʼlo keʼukaʼyej ri Sanedrin e kubʼij: «Eʼachalaxik, ri in inbʼenaq chuwach ri Dyos rukʼ jun utz chomanik chi kʼateʼ pa we jun qʼij riʼ».</seg>
					<seg id='ACT.23.2' type='verse'>Kʼatekʼut, ri nim chuchqajaw Ananiʼas xas ktaqanik arech kwaqʼalexik pa ri uchiʼ.</seg>
					<seg id='ACT.23.3' type='verse'>Kʼatekʼuriʼ, ri Pabʼlo kubʼij chrech: «Ri Dyos katuchʼay na riʼ ri at, che at jun tapya asaqarisam awibʼ! Ri at, ¡la at tʼuyulik arech kabʼan ri qʼatojtzij panuwiʼ rukʼ ri Pixabʼ, e kawetzelaj uwach ri Pixabʼ aretaq chiʼ kattaqanik che nuchʼayik ri in!».</seg>
					<seg id='ACT.23.4' type='verse'>Ri eʼajchʼimiyabʼ kkibʼij chrech: «¿La kabʼij itzel taq tzij puwiʼ ri nim chuchqajaw rech ri Dyos?».</seg>
					<seg id='ACT.23.5' type='verse'>Ri Pabʼlo kubʼij: «Ix wachalal, man wetaʼm taj, we are nim chuchqajaw riʼ ri areʼ. Rumal rech che tzʼibʼatalik: Mawetzelaj uwach ri kinimal atinimit».</seg>
					<seg id='ACT.23.6' type='verse'>Ri Pabʼlo retaʼm che kʼo ri juqʼat kech ri esaduseʼo, e xoqujeʼ ri juqʼat kech ri efariseʼo. Kʼatekʼuriʼ, kuraq uchiʼ pa ri Sanedrin: «Eʼachalaxik, ri in, in fariseʼo, in ralkʼuwaʼl jun fariseʼo. Ri in, in kʼo chuwach ri qʼatbʼaltzij riʼ rumal rech che ri uj kqeyeʼj ri kʼastajibʼal kiwach ri ekaminaqibʼ».</seg>
					<seg id='ACT.23.7' type='verse'>Rukʼ we tzij riʼ xas chanim kechʼoʼjin ri efariseʼo kukʼ ri esaduseʼo e ri komon xkijach kiwach.</seg>
					<seg id='ACT.23.8' type='verse'>Rumal rech che ri esaduseʼo kkibʼij che man kʼo ta ri kʼastajibʼal, man kʼo ta eʼanjel, man kʼo ta eʼuxlabʼal, kʼatekʼut ri efariseʼo kkikoj weriʼ ri eʼareʼ.</seg>
					<seg id='ACT.23.9' type='verse'>Kʼatekʼuriʼ, xmajtaj jun nimalaj kʼax. Ejujun etzʼibʼanelabʼ kech ri ekijuqʼat ri efariseʼo, kewaʼlijik e sibʼalaj kekʼulelaʼn che we jastaq riʼ: «Ri uj man kqariq ta jun itzel jas uwach puwiʼ we achi riʼ. ¿La jun uxlabʼal lo xchʼaw rukʼ? ¿On jun anjel ne lo?».</seg>
					<seg id='ACT.23.10' type='verse'>E chanim xwaʼlaj jun nimalaj chʼoʼj chkixoʼl. Ri kinimal, kuxibʼij ribʼ we ri winaq kkimuch ri Pabʼlo. Xa jekʼkʼuriʼ keʼutaq ri exoltato arech keqaj uloq e kkikʼam ubʼi ri areʼ pa ri ja rech ri chʼoʼj.</seg>
					<seg id='ACT.23.11' type='verse'>Pa ri ju chaqʼabʼ chik, ri Ajawxel kuluriqaʼ ri areʼ e kubʼij chrech: «¡Chkubʼi bʼaʼ akʼuʼx! Jeriʼ jacha qas utz ubʼixik xabʼan panuwiʼ ri in pa ri Jerusalem, xoqujeʼ rajawaxik che jeriʼ, utz ubʼixik kabʼano panuwiʼ ri in pa ri Roma».</seg>
					<seg id='ACT.23.12' type='verse'>Aretaq chiʼ ksaqarsan uwach ri qʼij, ri eʼajjudiʼo kkimulij kibʼ xechomanik e xkijikibʼa kitzij xas rukʼ ri anatema che man kewaʼ ta na e man kequmun ta na chi kʼateʼ na kkikamisaj ri Pabʼlo.</seg>
					<seg id='ACT.23.13' type='verse'>Ri eʼareʼ che xkichomaj weriʼ ekʼi chi na chuwach ri kawinaq.</seg>
					<seg id='ACT.23.14' type='verse'>Keʼopan chkiwach ri enim taq chuchqajawibʼ e ri enim winaq e kkibʼij chkech: «Ri uj kqabʼij xas rukʼ ri anatema che ri uj man kqatij ta na ri qawa e ri qukʼyaʼ chi kʼateʼ na ri uj kqakamisaj ri Pabʼlo.</seg>
					<seg id='ACT.23.15' type='verse'>Kʼatekʼuriʼ, ri ix chanim riʼ, kukʼ ri Sanedrin, chibʼij chrech ri kinimal, che rajawaxik che kkʼam uloq ri areʼ iwukʼ waral, arech ri ix utz rilik kibʼano ri ubʼantajik, kʼatekʼuriʼ, ri uj, aretaq chiʼ majaʼ kopanik, kqakamisaj na riʼ pa ri bʼe».</seg>
					<seg id='ACT.23.16' type='verse'>Ri ral ri ranabʼ ri Pabʼlo xretaʼmaj weriʼ. Kbʼek ubʼik chi pa ri ja rech ri chʼoʼj, kok ubʼik e kubʼij weriʼ chrech ri Pabʼlo.</seg>
					<seg id='ACT.23.17' type='verse'>Ri Pabʼlo kusikʼij jun chkech ri kʼamalbʼe chkech oʼkʼal e kubʼij chrech: «Chakʼamaʼ ubʼik we akʼal riʼ chuwach ri kinimal; rajawaxik che kubʼij jun tzij chrech ri areʼ».</seg>
					<seg id='ACT.23.18' type='verse'>Ri kʼamalbʼe chkech okʼal kukʼam ubʼi ri areʼ e kukʼam ubʼik chuwach ri kinimal. Kubʼij: «Ri Pabʼlo che kʼo pacheʼ, xinusikʼij e xutaʼ chwech arech kinkʼam uloq we akʼal riʼ chawech, rumal rech che kʼo kraj kubʼij chawech».</seg>
					<seg id='ACT.23.19' type='verse'>Ri kinimal kukʼam ubʼi ri akʼal chrech ri uqʼabʼ, kukʼuʼ ribʼ rukʼ e kutaʼ chrech: «¿Jas ri kawaj kabʼij at chwech?».</seg>
					<seg id='ACT.23.20' type='verse'>Kubʼij: «Ri eʼajjudiʼo xkimulij kibʼ e kkaj kkitaʼ chawech arech kakʼam uloq ri Pabʼlo chuwach ri Sanedrin chweʼq, arech utz unikʼoxik kkibʼan ri ubʼantajik areʼ.</seg>
					<seg id='ACT.23.21' type='verse'>Makoj kitzij ri eʼareʼ, ekʼi chi na chuwach ri kawinaq ri kkiyeʼj ri areʼ, xkibʼij rukʼ ri anatema che man kkitij ta na kiwa kukʼyaʼ chi kʼateʼ na kkikamisaj ri areʼ. Kʼatekʼuriʼ, chanim riʼ keyeʼm che ri at kayaʼ bʼe chkech che ubʼanik weriʼ».</seg>
					<seg id='ACT.23.22' type='verse'>Ri kinimal kuya kan ri akʼal e kuchilbʼej kanoq chrech we tzij riʼ: «Mabʼij chrech jun winaq che xabʼij chwech we jastaq riʼ».</seg>
					<seg id='ACT.23.23' type='verse'>Kʼatekʼuri, keʼusikʼij ekebʼ ekʼamalbʼe chkech okʼal e kubʼij chkech: «Pa ri oxibʼ kajbʼal chaqʼabʼ, pa aninaqil cheʼel ubʼik chi pa ri Sesareʼa ekebʼ okʼal exoltato, oxkʼal lajuj kkikejbʼej ri kej, e ekebʼ okʼal achijabʼ rukʼ ri kijastaq rech chʼoʼj.</seg>
					<seg id='ACT.23.24' type='verse'>Kʼatekʼuriʼ, xoqujeʼ ejujun kej arech kukoj ri Pabʼlo e utz ukʼamik ubʼik ri areʼ chibʼanaʼ chi kʼateʼ rukʼ ri Qʼataltzij Felix».</seg>
					<seg id='ACT.23.25' type='verse'>Kʼatekʼuriʼ, kutzʼibʼaj jun wuj:</seg>
					<seg id='ACT.23.26' type='verse'>«Ri Klaʼudiʼo Lisiʼas kuyaʼ jun rutzil uwach chrech ri utzalaj Qʼataltzij Felix!</seg>
					<seg id='ACT.23.27' type='verse'>Ri eʼajjudiʼo xkichap we achi riʼ, e xkaj xkikamisaj ri areʼ, aretaq chiʼ xinopan kukʼ ri exoltato e xintoqij ri areʼ pa kiqʼabʼ, rumal rech che wetaʼm che ri areʼ jun ajromano.</seg>
					<seg id='ACT.23.28' type='verse'>Ri in xinwaj xinwetaʼmaj jas ri itzel xbʼix puwiʼ ri areʼ, kʼatekʼuriʼ, xinkʼam uloq ri areʼ chuwach ri Kisanedrin.</seg>
					<seg id='ACT.23.29' type='verse'>Xinwilo che ri eʼareʼ kechʼoʼjin puwiʼ ri Kipixabʼ, e man kʼo ta jun jas uwach che kuyaʼo kkamisax rumal on che kaxim rukʼ taq ri chʼichʼ.</seg>
					<seg id='ACT.23.30' type='verse'>Aretaq chiʼ wetaʼm che kkichomaj ri itzel puwiʼ we achi riʼ, chi chanim kintaq ubʼi ri areʼ chawech, kʼatekʼuriʼ xinbʼij chkech ri winaq riʼ, ri kebʼin ri itzel puwiʼ ri areʼ, che rajawaxik kkikʼam ubʼi ri kichoʼj chawach ri at».</seg>
					<seg id='ACT.23.31' type='verse'>Jeʼ jas ri taqanik xya chkech, ri exoltato kkikʼam ubʼi ri Pabʼlo e chaqʼabʼ kkikʼam ubʼik ri areʼ pa ri Antipatrida.</seg>
					<seg id='ACT.23.32' type='verse'>Pa ri jun qʼij chik, keʼkiyaʼ kan ri kikejenik arech eʼare kekʼamow ubʼi ri areʼ, e ri eʼareʼ ketzalej pa ri ja rech ri chʼoj.</seg>
					<seg id='ACT.23.33' type='verse'>Aretaq chiʼ xeʼopan pa ri Sesareʼa, ri kikejenik kkiya ri wuj chrech ri Qʼataltzij e kkiya ri Pabʼlo chuwach.</seg>
					<seg id='ACT.23.34' type='verse'>Aretaq chiʼ xusikʼij ri wuj, ri qʼataltzij kutaʼo jachikeʼ ri utinimit ri areʼ. Aretaq chiʼ ri areʼ kretaʼmaj che ri areʼ ajsilisiʼa,</seg>
					<seg id='ACT.23.35' type='verse'>kubʼij chrech: «Katintatabʼej na riʼ aretaq chiʼ kepetik ri xekojon ri tzij pawiʼ». Kʼatekʼuriʼ xtaqanik arech kokisax ri areʼ pa ri rachoch ri Herodes.</seg>
				</div>
				<div id='ACT.24' type='chapter'>
					<seg id='ACT.24.1' type='verse'>Pa ri jobʼ qʼij chiʼ aqʼanoq, ri nim chuchqajaw Ananiʼas kqaj uloq kukʼ ejujun taq enim winaq e jun chʼawel pakiwiʼ winaq, Tertulo ri ubʼi, e chuwach ri Qʼataltzij kkikoj jun chʼoʼj puwiʼ ri Pabʼlo.</seg>
					<seg id='ACT.24.2' type='verse'>Kkisikʼij ri areʼ, e ri Tertulo kuchaplej ri chʼoʼj, jeriʼ kubʼij: «Maltyox che ri utzalaj jaʼmaril ri kʼo qukʼ uj awumal ri at, e xoqujeʼ, maltyox che ri jastaq che xakʼex ri at pa we qatinimit riʼ,</seg>
					<seg id='ACT.24.3' type='verse'>ri uj sibʼalaj qamaltyoxij pa ronojel e ronojel kʼolbʼal chawech ri at, utzalaj Felix.</seg>
					<seg id='ACT.24.4' type='verse'>Kʼatekʼut, ri in, man kinwaj taj kinbʼan nimalaj kʼax chawech, kintaʼ chawech che katatabʼej jubʼiqʼ ri nutzij rukʼ ri utzil che kʼo awukʼ at.</seg>
					<seg id='ACT.24.5' type='verse'>Ri uj xqilo che we achi riʼ jun nimalaj bʼinnelyabʼil, ri areʼ kubʼan ri kʼax chkixoʼl konojel ri eʼajjudiʼo pa ronojel ri uwachulew, kʼatekʼuriʼ, ri areʼ jun joʼs kʼamalbʼe chkech ri kijuqʼat ri eʼajnasoreʼo.</seg>
					<seg id='ACT.24.6' type='verse'>Xoqujeʼ ri areʼ xraj kretzelaj uwach ri Nim Rachoch ri Dyos, e ri uj xqaqʼatej ri areʼ.</seg>
					<seg id='ACT.24.8' type='verse'>Kʼatekʼuriʼ, ri at, katkowinik kakʼot uchiʼ arech kawilo che ri kqabʼij uj puwiʼ, chi qastzij wiʼ».</seg>
					<seg id='ACT.24.9' type='verse'>Ri eʼajjudiʼo xkitoʼo e xkibʼij che qastzij ronojel weriʼ.</seg>
					<seg id='ACT.24.10' type='verse'>Kʼatekʼuriʼ, aretaq chiʼ ri qʼataltzij kubʼan jun kʼutbʼal chrech ri Pabʼlo arech ri kuyaʼo kchʼawik, ri Pabʼlo kubʼij:</seg>
					<seg id='ACT.24.11' type='verse'>Ri at, katkowinik kawetaʼmaj weriʼ: man ubʼanom ta kabʼlajuj qʼij che ri in xinpaqiʼ uloq pa ri nimalaj rachoch ri Dyos pa ri Jerusalem;</seg>
					<seg id='ACT.24.12' type='verse'>kʼatekʼuriʼ, pa ri Nim Rachoch ri Dyos, on pa taq ri sinagoga, on pa ri tinimit, man in riqom taj che tajin kinbʼan ri kʼax chkech ri winaq aretaq chiʼ kinchʼaw kukʼ.</seg>
					<seg id='ACT.24.13' type='verse'>Kamik riʼ, man kekowin ta chech usaqarisaxik chawach ri jastasq che kamik kkibʼij panuwiʼ.</seg>
					<seg id='ACT.24.14' type='verse'>«Kʼatekʼut, kinqʼalajisaj weriʼ chawach: ri in kinpatanij ri Kidyos ri enutat aretaq chiʼ kinterneʼbʼej ri Bʼe, nukʼolom ri nukojonik pa ronojel ri jastaq che kʼo pa ri Pixabʼ e pa ronojel ri tzʼibʼatalik pa ri qʼaxal utzij ri Dyos,</seg>
					<seg id='ACT.24.15' type='verse'>kineyen che ri Dyos ejachaʼ ri eʼareʼ, che kʼo jun kʼastajibʼal kiwach ri esukʼalaj taq winaq xoqujeʼ ri eʼajmakibʼ.</seg>
					<seg id='ACT.24.16' type='verse'>Rumal kuwaʼ, xoqujeʼ ri in kinwaj che kʼo jun utzalaj nuchomanik chuwach ri Dyos e chkiwach ri winaq.</seg>
					<seg id='ACT.24.17' type='verse'>«Aretaq chiʼ, kʼo chi sibʼalaj nujunabʼ, ri in xinkʼam uloq jujun taq pwaq chrech we tinimit riʼ e xinchiʼj jujun taq tabʼal toqʼobʼ:</seg>
					<seg id='ACT.24.18' type='verse'>kʼatekʼuriʼ, xinkiriqaʼ pa ri Nim Rachoch ri Dyos aretaq chiʼ tajin kinbʼan weriʼ chuwach chi aqʼanoq ri in xinbʼan ri chʼajchʼobʼenik xinbʼano e ri in man kʼo ta kʼax xinbʼano arech ri winaq xkimulij kibʼ.</seg>
					<seg id='ACT.24.19' type='verse'>Kʼatekʼut ejujun eʼajjudiʼo eʼajasiʼa – ¡eʼare riʼ ri eʼareʼ ri rajawaxik che kepe chawach e kkikoj jun chʼoʼj panuwiʼ, we kʼo jun jastaq uwach panuwiʼ ri in!</seg>
					<seg id='ACT.24.20' type='verse'>¡Kʼatekʼuriʼ, we eʼareʼ riʼ, che ri ekʼo waral riʼ, chkibʼij bʼaʼ ri numak che xkiriq panuwiʼ ri in aretaq chiʼ in kʼo chkiwach ri Sanedrin!</seg>
					<seg id='ACT.24.21' type='verse'>¿La xuwi rumal rech, che in xinraqaqej nuchiʼ chkixoʼl ri eʼareʼ e xinbʼij: ri in, kamik riʼ kbʼan qʼatbʼaltzij panuwiʼ ri in rumal rech ri kʼastajibʼal kiwach ri ekaminaqibʼ».</seg>
					<seg id='ACT.24.22' type='verse'>Ri Felix utz retaʼmaxik ubʼanom ronojel we jastaq puwiʼ ri Bʼe, e kuya kan ri qʼatbʼaltzij pa jun chik qʼij aretaq chiʼ kubʼij: «Aretaq chiʼ ri kʼamalbʼe Lisiʼas, kxuliʼ uloq, ri in kinbʼan na riʼ nuqʼatbʼaltzij puwiʼ ri kibʼij».</seg>
					<seg id='ACT.24.23' type='verse'>Kʼatekʼuriʼ, ktaqan chrech ri kʼamalbʼe chkech okʼal arech kuya ri areʼ pa cheʼ e arech kuya bʼe chrech arech tzoqopitalik jubʼiq xoqujeʼ man keqʼil ta ri erachiʼl arech kkipatanij ri areʼ.</seg>
					<seg id='ACT.24.24' type='verse'>Okʼowinaq chi kebʼ oxibʼ qʼij, ri Felix kpe rukʼ ri rixoqil Drusila, che ri areʼ ajjudiʼa. Ktaqanik arech kkikʼam uloq ri Pabʼlo e kutaʼ ri areʼ chrech arech kchʼaw puwiʼ ri kojonik chrij ri Kristo Jesus.</seg>
					<seg id='ACT.24.25' type='verse'>Kʼatekʼut, aretaq chiʼ kchʼaw puwiʼ ri sukʼil, ri qʼilik ibʼ, ri qʼatojtzij che kpe na, ri Felix kuxibʼij ribʼ e kubʼij: «Kamik riʼ kuyaʼo ri at katbʼek. Ri in katinsikʼij chi na riʼ jumul chik».</seg>
					<seg id='ACT.24.26' type='verse'>Xoqujeʼ kreyeʼj che ri Pabʼlo kuyaʼ na riʼ chrech nikʼaj pwaq; rumal kʼuriʼ sibʼalaj ktaqan che ukʼamik uloq ri areʼ arech kchʼaw rukʼ.</seg>
					<seg id='ACT.24.27' type='verse'>Aretaq chiʼ okowinaq chiʼ kebʼ junabʼ, ri Felix kʼo jun ukʼexwach chik, are ri Porsiʼo Festo; rumal rech che are kraj utz kkanaj chkiwach ri eʼajjudiʼo, ri Felix kuya kan ri Pabʼlo pacheʼ.</seg>
				</div>
				<div id='ACT.25' type='chapter'>
					<seg id='ACT.25.1' type='verse'>Aretaq chiʼ ri Festo kʼo chi oxibʼ qʼij pa ri tinimit, ri areʼ kpaqiʼ chi pa ri Jerusalem.</seg>
					<seg id='ACT.25.2' type='verse'>Ri enim chuchqajaw e ri enim winaq kech ri eʼajjudiʼo, kkikoj jun chʼoʼj puwiʼ ri Pabʼlo. Kkikoj tzij</seg>
					<seg id='ACT.25.3' type='verse'>puwiʼ ri areʼ, kkitaʼ chrech jun toqʼobʼ, arech kkʼam ubʼik ri areʼ pa ri Jerusalem; e xa jekʼuriʼ loqʼ kkisukʼumaj jun kʼax chrech pa ri bʼe e kkikamisaj ri areʼ.</seg>
					<seg id='ACT.25.4' type='verse'>Kʼatekʼut ri Festo kubʼij, che rajawaxik che ri Pabʼlo laqʼabʼem kkanaj pa cheʼ pa ri Sesareʼa, e che ri areʼ xas usukʼubʼam chi ribʼ arech kbʼe ubʼik jelaʼ.</seg>
					<seg id='ACT.25.5' type='verse'>Kubʼij: «¿Jachin taq ri kekowinik kexuliʼ ubʼik wukʼ ri in kebʼe ubʼik, kʼatekʼuriʼ, we ri achi riʼ kʼo jun umak, jachintaq kʼo keqlem chkikojoʼ bʼaʼ jun chʼoʼj puwiʼ ri areʼ».</seg>
					<seg id='ACT.25.6' type='verse'>Aretaq chiʼ xqʼaxtaj wajxaqibʼ on lajuj qʼij chkixoʼl, kqaj ubʼik chi pa ri Sesareʼa, xtʼuyiʼ pa ri qʼatbʼaltzij pa ri jun chik qʼij: ktaqanik che ukʼamik uloq ri Pabʼlo.</seg>
					<seg id='ACT.25.7' type='verse'>Aretaq chiʼ ri Pabʼlo xpetik, ri eʼajjudiʼo che xeqaj uloq pa ri Jerusalem, kkimulij kibʼ chrij ri areʼ, e kkibʼan nimalaj chʼoʼj puwiʼ ri areʼ, e man kekowin ta che ukʼutik la qastzij ri kitzij.</seg>
					<seg id='ACT.25.8' type='verse'>Ri Pabʼlo xutoʼ ribʼ e kubʼij: «Ri in, man kʼo ta jun numak xinbʼan puwiʼ ri kipixabʼ kech ri eʼajjudiʼo, e xoqujeʼ puwiʼ ri Nim Rachoch ri Dyos on puwiʼ ri Sesar».</seg>
					<seg id='ACT.25.9' type='verse'>Rumal che kraj ri Festo kubʼan ri kiraybʼal ri eʼajjudiʼo, kubʼij chrech ri Pabʼlo: «¿La kawaj katpaqiʼ chi pa ri Jerusalem arech ri at kbʼan ri qʼatbʼaltzij pawiʼ chnuwach ri in?».</seg>
					<seg id='ACT.25.10' type='verse'>Kʼatekʼut, ri Pabʼlo kubʼij: «Ri in, in kʼo chuwach ri uqʼatbʼaltzij ri Sesar; e rajawaxik che ri in chiriʼ kbʼan wi ri qʼatbʼaltzij panuwiʼ. Ri in, man kʼo ta jun itzel jas uwach xinbʼan chkech ri eʼajjudiʼo, ri at utz retaʼmaxik abʼanom weriʼ.</seg>
					<seg id='ACT.25.11' type='verse'>Kʼatekʼuriʼ, we ri in qastzij kʼo jun numak, we xinbʼan jun jas uwach che taqaqalik ri kamikal chwech, ri in man kinpaqchij ta ri kamikal. Kʼatekʼut, we man kʼo ta jun jas uwach pa ri chʼoʼj che tajin kkibʼan we winaq chwij riʼ, man kʼo ta jun kkowinik kinuya chkech ri eʼareʼ. Ri in kintaʼ ri qʼatbʼaltzij chrech ri Sesar».</seg>
					<seg id='ACT.25.12' type='verse'>Kʼatekʼuriʼ ri Festo, ktzijon kukʼ ri eʼuwinaq e kutzalejisaj ri utzij: «Ri at kataʼ ri uqʼatbʼaltzij ri Sesar, ri at katbʼe na riʼ chuwach ri uqʼatbʼaltzij ri Sesar».</seg>
					<seg id='ACT.25.13' type='verse'>Okowinaq chi kebʼ oxibʼ qʼij, ri ajawinel Agripa e Bʼerenise, kepe pa ri Sesareʼa che uyaʼik jun rutzil uwach ri Festo.</seg>
					<seg id='ACT.25.14' type='verse'>Rumal che kekanaj kan kebʼ oxibʼ qʼij chilaʼ; ri Festo kuya ubʼixik chuwach ri ajawinel ri ukʼulmam ri Pabʼlo, kubʼij: «Kʼo jun achi waral che ri Felix xutzʼapij kanoq pa ri cheʼ.</seg>
					<seg id='ACT.25.15' type='verse'>Aretaq chiʼ ri in, in kʼo pa ri Jerusalem, ri enim chuchqajaw e ri enim winaq kech ri eʼajjudiʼo xkikoj jun chʼoʼj puwiʼ ri areʼ, e xkitaʼ qʼatbʼaltzij puwiʼ.</seg>
					<seg id='ACT.25.16' type='verse'>Ri in xinbʼij chkech, che ri eʼajromano, man kuya taj kkijach jun winaq we man kʼo ta jun chʼoʼj puwiʼ, xoqujeʼ rajawaxik che jachin taq xekojow ri chʼoʼj, junam kepetik chuwach ri areʼ, e ri areʼ kuyaʼo kutoʼ ribʼ puwiʼ ri chʼoʼj.</seg>
					<seg id='ACT.25.17' type='verse'>Ri eʼareʼ xepe waral wukʼ ri in, kʼatekʼuriʼ chi pa aninaqil, pa ri jun chik qʼij che xintuyiʼ pa ri nuqʼatbʼaltzij, xintaqanik arech kkʼam uloq ri achi.</seg>
					<seg id='ACT.25.18' type='verse'>Chuwach ri areʼ, ri winaq che xekojow ri chʼoʼj puwiʼ, man xkibʼij ta puwiʼ ri areʼ, jun chkech ri mak che xinchomaj ri in.</seg>
					<seg id='ACT.25.19' type='verse'>Ri eʼareʼ, xuwi kechʼojinik puwiʼ ri kikojonik e puwiʼ jun Jesus, che xkamisaxik, e ri Pabʼlo kubʼij che ri areʼ kʼaslik.</seg>
					<seg id='ACT.25.20' type='verse'>Ri in, rumal che man wetaʼm taj jas kinbʼan chuwach we tzij riʼ, xintaʼ chrech ri areʼ we kraj kbʼe pa ri Jerusalem, arech kbʼan ri qʼatbʼaltzij puwiʼ weriʼ.</seg>
					<seg id='ACT.25.21' type='verse'>Kʼatekʼut, ri Pabʼlo, xutaʼo che are utz kbʼe chuwach ri uqʼatbʼaltzij ri emperador, kʼatekʼuriʼ xintaqanik arech klaqʼabʼaxik ri areʼ chi kʼateʼ na, kintaq na bʼi ri in ri areʼ chuwach ri Sesar».</seg>
					<seg id='ACT.25.22' type='verse'>Ri Agripa kubʼij chrech ri Festo: «Ri in, xoqujeʼ kinwaj kintaʼ we achi riʼ». –Kubʼij: «Chweʼq, ri at, kataʼ na riʼ ri utzij ri areʼ».</seg>
					<seg id='ACT.25.23' type='verse'>Pa ri jun qʼij chik, ri Agripa e ri Bʼerenise kepe rukʼ nimalaj kiqʼij, e kebʼe chi pa ri ja jawiʼ kbʼan wi ri tzij, kukʼ ri ekinimal e ri enim taq winaq kech ri tinimit. Kʼatekʼuriʼ ri Festo ktaqanik arech kkʼam uloq ri Pabʼlo.</seg>
					<seg id='ACT.25.24' type='verse'>Ri Festo kubʼij: «Ajawinel Agripa e iwonojel ri ix che ix kʼo waral qukʼ, ri ix, kiwil we achi riʼ, ronojel ri kijuqʼat ri eʼajjudiʼo xepe uloq wukʼ pa ri Jerusalem, kʼatekʼuriʼ, waral riʼ, xkiraqaqej kichiʼ e xkibʼij che ri areʼ man taqal ta chik chrij che kʼaslik.</seg>
					<seg id='ACT.25.25' type='verse'>Ri in xinwilo che man kʼo ta xubʼano che rumal taqal ri kamikal chrij, kʼatekʼut rumal che ri areʼ xutaʼ ri uqʼatbʼaltzij ri emperador, ri in xinbʼij che kintaq na riʼ ri areʼ jelaʼ.</seg>
					<seg id='ACT.25.26' type='verse'>Ri in, man kʼo ta jun utz tzij wetaʼm puwiʼ ri areʼ che kinkowinik kintzʼibʼaj ubʼik puwiʼ chrech ri Ajawxel, rumal kʼuriʼ, ri in xintaqanik arech kkʼam uloq ri areʼ chiwach ri ix, e nabʼe chawach at, ajawinel Agripa, arech, che aretaq chiʼ xtataj ri areʼ awumal, ri in kuyaʼo kʼo jun jas uwach kintzʼibʼaj.</seg>
					<seg id='ACT.25.27' type='verse'>Ri in kinchomaj che jun moxil riʼ, we ri in kintaq ubʼik jun winaq pacheʼ e man kinbʼij ta ubʼik jas uwach ri umak».</seg>
				</div>
				<div id='ACT.26' type='chapter'>
					<seg id='ACT.26.1' type='verse'>Ri Agripa kubʼij chrech ri Pabʼlo: «Ri at yaʼtal chawech che katoʼ awibʼ». Kʼatekʼuriʼ ri Pabʼlo kulikʼ ri uqʼabʼ e kubʼij:</seg>
					<seg id='ACT.26.2' type='verse'>«Puwiʼ ronojel ri numak che kkikoj panuwiʼ ri eʼajjudeyibʼ, ri in sibʼalaj kinkiʼkotik kamik riʼ, ajawinel Agripa, rumal rech che ri in kinkowinik kintoʼ wibʼ chawach,</seg>
					<seg id='ACT.26.3' type='verse'>e sibʼalaj nim, rumal rech che ri at awetaʼm ronojel ri kipixabʼ e ri kitzij ri eʼajjudiʼo. Kʼatekʼuriʼ, kinta chawech arech kataʼtabʼej ri nutzij rukʼ kochʼonik.</seg>
					<seg id='ACT.26.4' type='verse'>«Konojel ri eʼajjudiʼo, ketaʼm nuwach e ketaʼm ri nukʼaslemal, chi aretaq chiʼ ri in, in ala na, e chi aretaq chiʼ xinmajij nukʼolem pa ri nutinimit Jerusalem.</seg>
					<seg id='ACT.26.5' type='verse'>Ri eʼareʼ ketaʼm nuwach chi sibʼalaj qʼij uloq e kekowinik kkibʼij we kkaj, che ri in xinterneʼbʼej pa ri nukʼaslemal ri ujuqʼat ri nimalaj sukʼ kech ri efariseʼo.</seg>
					<seg id='ACT.26.6' type='verse'>Kʼatekʼuriʼ, we kamik riʼ, we ri in, in kʼo pa ri uqʼabʼ ri qʼataltzij, xane rumal rech, che ri in kinweyej ri tzij che xubʼij ri Dyos chkech ri eqatat,</seg>
					<seg id='ACT.26.7' type='verse'>e, ri ekabʼlajuj juqʼat xas keyeʼm weriʼ; aretaq chiʼ amaqʼel kkipatanij ri Dyos chi chaqʼabʼ e chi pa qʼij, keyeʼm ri utzalaj ukʼisbʼalil. Rumal kʼuwaʼ, che kinweyeʼj weriʼ, ajawinel, ri eʼajjudeyibʼ xkikoj jun chʼoʼj panuwiʼ ri in.</seg>
					<seg id='ACT.26.8' type='verse'>¿Jas che, che man kikoj ta ri ix, che ri Dyos keʼuwalisaj ri ekaminaqibʼ?</seg>
					<seg id='ACT.26.9' type='verse'>«Kʼatekʼuriʼ, ri in, xinchomaj, che kinbʼan ronojel jastaq uwach, arech kinchʼoʼjij rukʼ ri ubʼi ri Jesus ri ajnasoreʼo.</seg>
					<seg id='ACT.26.10' type='verse'>E ri in xinbʼan weriʼ pa ri Jerusalem, ri in xeʼinkʼyaq pa ri cheʼ esibʼalaj tyoxlaj taq winaq, ri in xinkʼam we kowinem riʼ chi pa ri kitaqanik ri enim chuchqajawibʼ, e aretaq chiʼ xeʼkikamisaj ri eʼareʼ, utz xinwil in weriʼ.</seg>
					<seg id='ACT.26.11' type='verse'>Kʼatekʼuriʼ amaqʼel, ri in xinbʼe pa ri jetaq sinagoga, e xinwaj che rukʼ taq kʼax, ri eʼareʼ kkibʼij jujun taq itzel tzij puwiʼ ri Jesus, e sibʼalaj woyowal chkech ri eʼareʼ, keʼinwoqataj xoqujeʼ chi pa ri kaxlan taq tinimit.</seg>
					<seg id='ACT.26.12' type='verse'>«Kʼatekʼuriʼ, ri in, xinbʼe pa ri Damasko, rukʼ ronojel kowinem e rukʼ kitaqanik ri enim chuchqajawibʼ.</seg>
					<seg id='ACT.26.13' type='verse'>Pa ri bʼe, aretaq chiʼ are kabʼlajuj kajbʼal rech pa qʼij, xinwilo; ajawinel, jun saqil che kpe chi pa ri kaj uloq e sibʼalaj kchʼubʼlin chuwach ri qʼij e kjuluw panuwiʼ ri in e pakiwiʼ ri jachintaq ekʼo wukʼ.</seg>
					<seg id='ACT.26.14' type='verse'>Qonojel xujtzaq cho ri ulew, e xintaʼ jun chʼabʼal che xubʼij chwech pa ri tzij hebʼreʼo: “Saʼulo, Saʼulo, ¿Suche rech che kinawoqataj? Kʼax kanaʼo aretaq chiʼ katchʼoʼjin rukʼ ri chʼichʼ”.</seg>
					<seg id='ACT.26.15' type='verse'>Ri in xinbʼij: “At jachin ri at Ajawxel?”. Ri Ajawxel kubʼij: “In ri in Jesus, che ri kawoqataj ri at.</seg>
					<seg id='ACT.26.16' type='verse'>Chatwaʼlijoq, e chattakʼaloq. Rumal rech che ri in xinkʼut wibʼ chawach, katinkoj na at pataninel rech, al tal rech e at bʼil rech ri xqʼalajanik chawach, jawiʼ ri xinkʼut wibʼ chawach, xoqujeʼ pa ri jetaq che kinqʼalajsaj chi na wibʼ chawach.</seg>
					<seg id='ACT.26.17' type='verse'>Rumal weriʼ, katintoʼtajisaj na riʼ pa ri kiqʼabʼ ri siwan tinimit e chkiwach taq ri siwan taq tinimit che man kekojon taj, che jawiʼ katintaq na ubʼik ri in</seg>
					<seg id='ACT.26.18' type='verse'>arech ri at kajaq ri kiwoqʼoch, e ri eʼareʼ keqʼax na riʼ chi pa qʼequʼmal chi kʼa pa ri saqil, e keqʼax chi pa ri rajawibʼal ri Satanas chi kʼa pa ri Dyos, arech ri eʼareʼ kkʼojiʼ ri kikojonik, ksachataj ri kimak, e kkʼojiʼ ri kechbʼal kukʼ ri etyoxlaj taq winaq”.</seg>
					<seg id='ACT.26.19' type='verse'>«Kʼatekʼuriʼ, ajawinel Agripa, ri in man xinbʼan ta ri kʼax chrech ri xkʼut chnuwach che rech ri kaj.</seg>
					<seg id='ACT.26.20' type='verse'>Kʼatekʼuriʼ, xane are nabʼe chkech ri eʼajdamasko, chkech ri eʼajjerusalem e pa ronojel ri jetaq utinimit ri Judeʼa, ri in, xinya ubʼixik che rajawaxik che kkikʼex kikʼux e ketzalej rukʼ ri dyos e che kkibʼan utz taq kichak jachaʼ kuta ri kʼexoj kʼaslemal.</seg>
					<seg id='ACT.26.21' type='verse'>Rumal weriʼ, ri eʼajjudiʼo, xkikoj kiqʼabʼ chwech pa ri Nim Rachoch ri Dyos, e xkaj xinkikamisaj.</seg>
					<seg id='ACT.26.22' type='verse'>Rukʼ ri uchoqʼabʼ ri Dyos, ri in, chi kʼa pa we qʼij riʼ, xinbʼij ri tzij chkech eʼalaj e enim taq winaq, e man xinbʼij ta jun tzij che man xkibʼij ta ri Moʼises e ri eqʼaxal utzij ri Dyos:</seg>
					<seg id='ACT.26.23' type='verse'>che ri Kristo, kukʼaxkʼolij na riʼ kʼax e are nabʼe riʼ ri areʼ che kkʼastaj na uwach chkixoʼl ri ekaminaqibʼ, e kubʼij na riʼ ri saqil chkech ri siwantinimit e chkech taq ri amaqʼ che ma kekojon taj.</seg>
					<seg id='ACT.26.24' type='verse'>Aretaq chiʼ, tajin kubʼij weriʼ ri Pabʼlo rech tobʼal ribʼ areʼ; ri Festo rukʼ jun kowlaj uchʼabʼal kubʼij: «Ri at, at jun chʼuʼjlaj winaq, Pabʼlo; are ri nim taq chomabʼal ubʼanom kʼax chrech ri ajolom».</seg>
					<seg id='ACT.26.25' type='verse'>Kʼatekʼuriʼ ri Pabʼlo kubʼij: «Ri in, man in mox winaq taj, utzalaj Festo, ri in tajin kinbʼij saqalaj tzij e utzalaj taq tzij.</seg>
					<seg id='ACT.26.26' type='verse'>Ri ajawinel, utz retamaʼxik rumal ri areʼ ronojel waʼ weriʼ, ri areʼ che tajin kuta we nutzij riʼ, e chuwach ri areʼ rukʼ chuqʼabʼ kinchʼaw, rumal rech, che ri in, kinchomaj, che man kʼo ta jun jas uwach che man ta saq chuwach ri areʼ. Rumal rech che ronojel weriʼ man pa awatalik taj petinaq wi.</seg>
					<seg id='ACT.26.27' type='verse'>¿La katkojon chkech ri eqʼaxal utzij ri Dyos, ajawinel Agripa? Ri in, wetaʼm che ri at katkojon chkech ri eʼareʼ».</seg>
					<seg id='ACT.26.28' type='verse'>Ri ajawinel Agripa kubʼij chrech ri Pabʼlo: «Uchanim riʼ, rukʼ taq ri atzij kabʼij, kraj neʼ lo, kabʼan chwech kinokik in jun ajkristiʼano!».</seg>
					<seg id='ACT.26.29' type='verse'>Kʼatekʼuriʼ ri Pabʼlo kubʼij: «Kraj ta bʼaʼ ri Dyos, kneʼbʼaʼ we rukʼ jubʼiqʼ on rukʼ nim, che ri at katkojonik e xoqujeʼ konojel ta bʼaʼ ri tajin kkita we nutzij kamik riʼ, iwonojel ta bʼaʼ ri ix kixuxik in jachaʼ ri in, kʼatekʼut xuwi ta neʼ, mata kkʼojiʼ chiwech we jetaq chʼichʼ riʼ».</seg>
					<seg id='ACT.26.30' type='verse'>Kʼatekʼuriʼ, kwaʼlijik ri ajawinel, ri qʼatbʼaltzij, ri Bʼerenise, e konojel ri eʼareʼ che etʼuyul kukʼ.</seg>
					<seg id='ACT.26.31' type='verse'>Aretaq chiʼ tajin keʼel ubʼik, kkibʼij chkibʼil taq kibʼ: «We jun achi riʼ, man kʼo ta jun jas uwach xubʼano che taqal ri kamikal chrij on che taqal chrij kok pa cheʼ».</seg>
					<seg id='ACT.26.32' type='verse'>Ri Agripa kubʼij chrech ri Festo: «Kujkowin na riʼ che kqatzoqopij kan we achi riʼ we ta ri areʼ man ta xuta ri uqʼatbʼaltzij ri Sesar».</seg>
				</div>
				<div id='ACT.27' type='chapter'>
					<seg id='ACT.27.1' type='verse'>Aretaq chiʼ, xchomaxik che kujbʼe chi pa Italiʼa, xyaʼ ubʼi ri Pabʼlo e enikʼaj winaq chik che ekʼo pa cheʼ pa uqʼabʼ jun kʼamalbʼe chkech okʼal winaq rech ri kohorte Aʼugusta, Juliʼo ubʼiʼ ri areʼ.</seg>
					<seg id='ACT.27.2' type='verse'>Ri uj kujaqʼan pa jun kukubʼ rech ri Adramitiʼo che kbʼe chi pa ri Asiʼa e kujok pa ri polow. Kʼo qukʼ ri Aristarko jun ajmasedoniʼa che rulew ri Tesalonika.</seg>
					<seg id='ACT.27.3' type='verse'>Pa ri jun chik qʼij, ri uj ujkʼo pa ri Sidon. Ri Juliʼo, utz winaq xubʼan rukʼ ri Pabʼlo, xuya bʼe chrech arech ri areʼ kopan kukʼ ri erachiʼl arech kkipatanij ri Pabʼlo.</seg>
					<seg id='ACT.27.4' type='verse'>Xujel ubʼik chilaʼ, xujqʼax chuchiʼ ri rulew ri Chipre, rumal rech che ri kyaqiqʼ petinaq uloq chqawach.</seg>
					<seg id='ACT.27.5' type='verse'>Ri uj kujbʼe ubʼi pa ri polow rech ri Silisiʼa e pa ri polow rech ri Panfiliʼa, kʼatekʼuriʼ, kʼateʼ xujopan pa Mira rech ri Lisiʼa pa joʼlajuj qʼij.</seg>
					<seg id='ACT.27.6' type='verse'>Chilaʼ, ri kʼamalbʼe chkech okʼal xuriq jun jukubʼ rech ri Alejandriʼa che xas kbʼe pa ri Italiʼa e ri areʼ xujraqʼanisaj ubʼi chupam.</seg>
					<seg id='ACT.27.7' type='verse'>Pa kʼi taq qʼij, ri uj nojimal xujleʼw puwiʼ ri polow, sibʼalaj kʼax xqariqo arech ri uj xujopan chuwach ri Gnido. Rumal ri kyaqiqʼ, ri uj man kuya taj kujok chilaʼ, kʼatekʼuriʼ, are xqaterneʼbʼej ri rulew ri Kreta chunaqaj ri Salmone,</seg>
					<seg id='ACT.27.8' type='verse'>e, rukʼ taq kʼax, ri uj xujopan chuwach jun ukʼolbʼal jukukubʼ ubʼiʼ Puertos-Bʼuenos ri ubʼiʼ, chunaqaj kʼo wi ri tinimit Lasaya.</seg>
					<seg id='ACT.27.9' type='verse'>Okʼowinaq chi kʼi taq qʼij, e ri qabʼe pa ri polow sibʼalaj kʼax, rumal rech, che xoqujeʼ xqʼaxtaj ri mewajik. Ri Pabʼlo, kubʼij chkech ri winaq:</seg>
					<seg id='ACT.27.10' type='verse'>«Ixwachiʼl, ri in kinwilo, che kʼax ri bʼe pa ri polow e kʼo kʼax kuriq ri taq eqaʼn e xoqujeʼ le jukubʼ, e xoqujeʼ kʼax kaqariq ri uj, uj winaq».</seg>
					<seg id='ACT.27.11' type='verse'>Ri kʼamalbʼe chkech okʼal, are xukubʼisaj ukʼuʼx chrij ri kitzij ri kinimal ri jukubʼ e ri kitzij ri ajkʼayibʼ che ekʼo pa ri jukubʼ, chuwach ri utzij ri Pabʼlo;</seg>
					<seg id='ACT.27.12' type='verse'>kʼatekʼuriʼ, rumal rech che ri jun kʼolibʼal riʼ ma utz taj che kkiqʼaxej ri qʼalaj chilaʼ, xkichomaj che are utz riʼ che kujkanaj chuqʼaxexik ri qʼalaj pa ri ukʼolibʼal ri Fenisiʼa, pa ri Kreta, che kkaʼy pa ri umox relbʼalqʼij e pa ri rikyaqʼabʼ qʼij.</seg>
					<seg id='ACT.27.13' type='verse'>Rumal rech che kubʼan jun alaj kyaqiqʼ chi pa ri umox qʼij, xkichomaj che kuyaʼo kkibʼan weriʼ. Xkibʼoq ubʼik ri jetaq uchakalbʼal ri jukubʼ e kebʼin chunaqaj ri rulew ri Kreta.</seg>
					<seg id='ACT.27.14' type='verse'>Kʼatekʼut, chi aninaq, pa ri ulew uloq xpe jun nimalaj kyaqiqʼ, jun sutkʼum, Eʼuroʼakila ri ubʼiʼ.</seg>
					<seg id='ACT.27.15' type='verse'>Ri kyaqiqʼ xujukej ubʼi ri jukubʼ e man kujkowin taj kʼo jun jas uwach xqabʼano; kʼatekʼuriʼ, man kʼo ta chi ubʼe ri jukubʼ xrukʼaj.</seg>
					<seg id='ACT.27.16' type='verse'>Aretaq chiʼ, ujkʼo chi chunaqaj jun alaj chʼaqap ulew, che Klaʼuda ri ubʼiʼ; ri uj rukʼ kʼax xqachʼelej ri jukubʼ rech tobʼal qech.</seg>
					<seg id='ACT.27.17' type='verse'>Aretaq chiʼ xqachʼelej ri jukubʼ, ri uj kujchakunik rukʼ taq ri jastaq che rech tobʼal qibʼ: xqasutij rij ri jukubʼ rukʼ taq chʼichʼ; e rumal rech che ri uj kqaxibʼij qibʼ che weneʼ kbʼe ri jukubʼ cho ri ulew rech ri Sirte, kqakoj pa ri jaʼ ri jun uchakalbʼal che kaleʼw puwiʼ ri polow. Xa jekʼuriʼ, rumal weriʼ, ri jukubʼ kbʼe puwiʼ ri polow.</seg>
					<seg id='ACT.27.18' type='verse'>Pa ri jun chik qʼij, rumal rech che ri jun nimalaj kyaqiqʼ sibʼalaj kujuchʼikmej, kqakʼyaq ubʼi ri jastaq qech pa ri polow.</seg>
					<seg id='ACT.27.19' type='verse'>Kʼatekʼuriʼ, pa ri urox qʼij chik, ri eʼajbʼinsanel che ri jukubʼ kkikʼyaq ubʼik ri jetaq jatʼibʼal jukubʼ pa ri polow.</seg>
					<seg id='ACT.27.20' type='verse'>Kʼi taq qʼij, man xkaʼy ta ri qʼij e man xeʼel ta uloq ri chʼumil, xuwi kukoj uchoqʼabʼ paqawiʼ ri jun nimalaj kyaqiqʼ; e ri uj, man kʼo ta chi jun qayebʼal che kujkoltajik.</seg>
					<seg id='ACT.27.21' type='verse'>Ri uj, kʼi taq qʼij chik kubʼano che man uj woʼqinaq ta chik, kʼatekʼuriʼ ri Pabʼlo, xtakʼi chkixoʼl ri eʼareʼ e kubʼij chkech: rajawaxik che ri ix, weta xitatabʼej ri nutzij e weta xujkanaj kanoq pa ri Kreta, kamik riʼ, man kʼo ta na kʼuriʼ waʼ we kʼax riʼ.</seg>
					<seg id='ACT.27.22' type='verse'>Kʼatekʼuriʼ, ri in kintaʼ chiwech kamik riʼ che mubʼan bʼaʼ kebʼ ikʼuʼx, chkojiʼ ta bʼaʼ ichoqʼabʼ, rumal rech che man kʼo ta jun waʼ chqech kutzaq kan ri ukʼaslemal, xuwi waʼ we jukubʼ kqatzaq kanoq.</seg>
					<seg id='ACT.27.23' type='verse'>Rumal rech che pa we jun chaqʼabʼ riʼ, xukʼut chnuwach in jun anjel rech ri Nudyos, ri areʼ che kinpatanij ri in,</seg>
					<seg id='ACT.27.24' type='verse'>e xubʼij weriʼ chwech: «Maxibʼij awibʼ Pabʼlo. Rajawaxik, che ri at katopan na chuwach ri uqʼatbʼaltzij ri Sesar. E ri Dyos, xuya na ri kikʼaslemal konojel we winaq riʼ che ebʼenaq pa ri polow awukʼ ri at».</seg>
					<seg id='ACT.27.25' type='verse'>Chkubʼiʼ bʼaʼ ikʼuʼx ixwachiʼl, ri in kinkojon chrech ri Dyos che kubʼan na riʼ, jeriʼ jas ri xubʼij chwech.</seg>
					<seg id='ACT.27.26' type='verse'>Ri uj, kujopan waʼ pa jun chʼaqap ulew pa we polow.</seg>
					<seg id='ACT.27.27' type='verse'>Kajlajuj chaqʼabʼ chik che ri uj ujbʼenaq pa ri polow Adriʼatiko e man qetaʼm taj ri bʼe qukʼam; aretaq chiʼ kabʼlajuj kajbʼal rech ri chaqʼabʼ, ri eʼajbʼinsanel jukubʼ xkinaʼo che ri uj uj kʼo chi chunaqaj jun chʼaqap ulew.</seg>
					<seg id='ACT.27.28' type='verse'>Xketaj ri upam ri polow, kʼo juwinaq etabʼal, kʼatekʼuriʼ jubʼiq chi aqʼanoq xketaʼj juʼlajuj etabʼal.</seg>
					<seg id='ACT.27.29' type='verse'>Ri eʼareʼ kkixibʼij kibʼ we ri uj kujbʼe puwiʼ taq abʼaj; xa jekuriʼ kkikʼyaq ri jetaq uchakalbʼal tza pa ri popa ubʼik; e sibʼalaj kkeyeʼj che ksaqarisaʼn uwach ulew.</seg>
					<seg id='ACT.27.30' type='verse'>Kʼatekʼuriʼ, ri eʼajbʼinsanel rech ri jukubʼ, kkaj keʼanimajik pa ri alaj jukubʼ rech tobʼal qibʼ. Kkikoj ri jukubʼ rech tobʼal qibʼ pa ri polow, e kkibʼij chqech che ri eʼareʼ are kkaj kechakun chrech taq ri uchakalbʼal rech ri popa.</seg>
					<seg id='ACT.27.31' type='verse'>Kʼatekʼuriʼ ri Pabʼlo kubʼij chrech ri kʼamalbʼe chkech okʼal e chkech ri exoltato: «we man kekanaj ta kan pa we jukubʼ riʼ le winaq leʼ, ri ix ma ktoʼtaj ta iwach laʼ».</seg>
					<seg id='ACT.27.32' type='verse'>Xa jekuriʼ ri exoltato, kkiramij ri yutʼbʼal rech ri alaj jukubʼ rech tobʼal ibʼ e xkikʼyaq ubʼi pa ri polow.</seg>
					<seg id='ACT.27.33' type='verse'>Aretaq chiʼ keyeʼm che ksaqarisanik, ri Pabʼlo kchʼawik arech konojel kkitij kiwa, e kubʼij: «Kajlajuj qʼij kamik riʼ, che ri ix kixmewajik, e man kʼo ta jun wa itijom.</seg>
					<seg id='ACT.27.34' type='verse'>Ri in kintaʼ chiwech arech kixwaʼik, rumal rech che weriʼ, are waʼ ri rumal kixtoʼtajik. Man kʼo ta jun chixoʼl ri ix che kutzaq na xa jun chrech ri uwiʼ».</seg>
					<seg id='ACT.27.35' type='verse'>Aretaq chiʼ kubʼij weriʼ, xukʼam ukoq jun kaxlanwa, kmaltyoxin chrech ri Dyos chkiwach konojel; kupiro e kutijo.</seg>
					<seg id='ACT.27.36' type='verse'>Xa jekuriʼ ri enikʼaj chik, xkikochʼo xkitij kiwa.</seg>
					<seg id='ACT.27.37' type='verse'>Ekʼo chupam we jukubʼ riʼ lajujkʼal waqlajuj winaq.</seg>
					<seg id='ACT.27.38' type='verse'>Kʼatekʼuriʼ aretaq chiʼ xtijtaj qawa, kqakʼyaq ri triko pa ri polow arech ri jukubʼ man kjutjubʼ ta ubʼi pa ri polow.</seg>
					<seg id='ACT.27.39' type='verse'>Aretaq chiʼ xsaqarisanik, ri eʼajbʼinsanel rech ri jukubʼ, man ketaʼm taj jawiʼ ulew ujkʼo wi; xuwi kkil ri sanyebʼ chuchiʼ ri polow e kkichomaj kkikʼam ubʼi ri jukubʼ chilaʼ.</seg>
					<seg id='ACT.27.40' type='verse'>Kkikir taq ri uchakalbʼal ri jukubʼ che kikojom pa ri polow, xoqujeʼ kkikir ri yutʼubʼal rech taq ri bʼinsabʼal. Kʼatekʼuriʼ kkikoj ri nimalaj vela rech ri artimon (vela especial), arech ri kyaqiqʼ kukʼam ri jukubʼ pa ri sanyebʼ.</seg>
					<seg id='ACT.27.41' type='verse'>Kʼatekʼut xkiriqaʼ jun kʼolibʼal jawijeʼ naj upam ri polow, kkiya kan chilaʼ ri jukubʼ. Ri proʼa kkanaj kan pa ri sanyebʼ, kʼatekʼuriʼ ri popa sibʼalaj ksilobʼik e chanim kqʼajik.</seg>
					<seg id='ACT.27.42' type='verse'>Ri exoltato, kkaj kekikamisaj ri winaq che ekʼo pacheʼ, rumal rech che kkixeʼj kibʼ weneʼ kʼo jun kanimaj bʼik aretaq chiʼ kemuxnik.</seg>
					<seg id='ACT.27.43' type='verse'>Kʼatekʼut, ri kʼamalbʼe chkech okʼal, ri kraj kutoʼ ri Pabʼlo keʼuqʼil chrech weriʼ; ktaqanik, che jachin taq kekowinik kemuxinik, are nabʼe kkikʼyaq kibʼ pa ri polow arech kekiriqaʼ ri ulew;</seg>
					<seg id='ACT.27.44' type='verse'>e ri enikʼaj chik kebʼe puwiʼ ri polow puwiʼ jujun taq tzʼalam on puwiʼ taq ri ukʼisbʼal kanoq ri jukubʼ che kʼo na. Xa jekuriʼ, qonojel bʼaʼ utz qawach xujopan cho ri ulew.</seg>
				</div>
				<div id='ACT.28' type='chapter'>
					<seg id='ACT.28.1' type='verse'>Aretaq chiʼ ri uj xujkoltajik, xqetaʼmaj che ri ulew riʼ, ubʼiʼ Malta.</seg>
					<seg id='ACT.28.2' type='verse'>Ri winaq che eʼajchilaʼ, sibʼalaj utz xkibʼan chqech, xujkikʼam ubʼi chunaqaj jun qʼaqʼ che xkikuch ri eʼareʼ, rumal rech che kʼo sibʼalaj jabʼ e sibʼalaj tew.</seg>
					<seg id='ACT.28.3' type='verse'>Ri Pabʼlo kukʼam uloq jun qʼaluʼn chaqij xikʼay e kukʼyaq pa ri qʼaqʼ; kʼatekʼuriʼ, jun itzel kumatz kel uloq rumal rech xunaʼ ri qʼaqʼ e kubʼalqʼatij ribʼ pa ri uqʼabʼ.</seg>
					<seg id='ACT.28.4' type='verse'>Aretaq chiʼ ri eʼajwinaq chilaʼ kkil ri chikop pa ri uqʼabʼ, kkibʼij chkibʼil taq kibʼ: «Waʼ we jun achi riʼ qas jun kamisanel waʼ. Ri areʼ loqʼ xanimaj chuwach ri polow, kʼatekʼuriʼ, ri royowal ri Dyos man kuya ta bʼe chrech arech kkʼasiʼk».</seg>
					<seg id='ACT.28.5' type='verse'>Kʼatekʼuriʼ, kukʼyaq ri chikop pa ri qʼaqʼ e man kʼo ta jun kʼax xubʼan chrech ri areʼ.</seg>
					<seg id='ACT.28.6' type='verse'>Ri eʼareʼ kkichomaj che ri areʼ ksipojik on ktzaq ubʼik e kkamik. Aretaq chiʼ qʼaxinaq chi kebʼ oxibʼ kajbʼal, e kkilo che man kʼo ta jun kʼax kuriqo, kkikʼex ri kichomabʼal e kkibʼij, che ri areʼ jun dyos.</seg>
					<seg id='ACT.28.7' type='verse'>Kʼo chunaqaj we kʼolbʼal riʼ, jun ulew che rech ri kinabʼeʼal ri eʼajchilaʼ, ri areʼ ubʼi Pubʼliʼo. Ri areʼ kujukʼam ubʼi pa ri rachoch e kujkanaj chilaʼ oxibʼ qʼij.</seg>
					<seg id='ACT.28.8' type='verse'>Kʼatekʼuriʼ, ri utat ri Pubʼliʼo kʼo pa ri chʼat rumal qʼaqʼ e rumal pomaj. Ri Pabʼlo kbʼe che rilik, kukoj uqʼabʼ puwiʼ e kukunaj.</seg>
					<seg id='ACT.28.9' type='verse'>Kʼatekʼuriʼ, enikʼaj chik eyawabʼibʼ che eʼajchilaʼ kepe uloq rukʼ ri Pabʼlo e kekumatajik.</seg>
					<seg id='ACT.28.10' type='verse'>Rumal weriʼ, sibʼalaj utz qilixik xkibʼano; e aretaq chiʼ xujbʼe ubʼik, xkiya ubʼi chqech ronojel uwach jastaq che rajawaxik chqech.</seg>
					<seg id='ACT.28.11' type='verse'>Aretaq chiʼ xokʼow oxibʼ ikʼ, ri uj xujbʼe ubʼik, e xujok pa ri polow pa jun jukubʼ rech Alejandriʼa che xkanaj kanoq chilaʼ pa ri qʼälaj, rukʼam ri kʼutbʼal rech ri Diʼoskuros.</seg>
					<seg id='ACT.28.12' type='verse'>Kujopan pa ri Sirakusa e kujkanaj kan chilaʼ oxibʼ qʼij.</seg>
					<seg id='ACT.28.13' type='verse'>Xas chilaʼ ubʼik kujbʼe chuchiʼ ri polow chi pa ri Regiʼo. Pa ri jun qʼij chik, kwaʼlajik ri kyaqiqʼ pa ri umox relbʼalqʼij, kʼatekʼuriʼ, pa kebʼ qʼij kujopan pa ri Possuʼoli.</seg>
					<seg id='ACT.28.14' type='verse'>Ri uj, chilaʼ xeʼbʼeqariqaʼ wi nikʼaj eʼachalaxik e xkubʼiʼ qakʼuʼx e kujkanaj kan wuqubʼ qʼij kukʼ. E jeriʼ, ri uj xujopan pa ri Roma.</seg>
					<seg id='ACT.28.15' type='verse'>Ri eʼachalaxik rech we tinimit riʼ, aretaq chiʼ xketaʼmaj che ri uj xujopanik, xujkikʼuluʼ chi pa ri Foro Apiʼo pa ri ukʼolibʼal ri Oxibʼ Tavernas. Aretaq chiʼ keʼrilo ri Pabʼlo, kmaltyoxin chrech ri Dyos e xkʼoji kʼakʼ uchuqʼabʼ.</seg>
					<seg id='ACT.28.16' type='verse'>Aretaq chiʼ xujopan pa ri Roma, kyaʼ bʼe chrech ri Pabʼlo, arech ri areʼ kkʼojiʼ pa jun ja rech jun winaq e kkʼojiʼ jun xoltato rukʼ arech kuchajij.</seg>
					<seg id='ACT.28.17' type='verse'>Okʼowinaq chi oxibʼ qʼij, keʼusikʼij ri ekinimal ri eʼajjudiʼo. Aretaq chiʼ ri eʼareʼ kkimulij kibʼ, ri areʼ kubʼij chkech: «Eʼachalaxik, ri in man kʼo ta jun retzalal xinbʼan pakiwiʼ ri eqawinaq e puwiʼ ri kipixabʼ ri eqatat, kʼatekʼuriʼ, ri in xinchapik pa ri Jerusalem e xinkiya pa kiqʼabʼ ri eʼajromano.</seg>
					<seg id='ACT.28.18' type='verse'>Aretaq chiʼ xbʼan rilik wij, ri eʼareʼ xekanajik che kinkiya kanoq rumal rech che man kʼo ta jun jas uwach panuwiʼ che taqal chwij ri kamikal.</seg>
					<seg id='ACT.28.19' type='verse'>Kʼatekʼuriʼ rumal rech che ri eʼajjudiʼo man xkaj ta weriʼ, rajawaxik che ri in xinta ri uqʼatbʼaltzij ri Sesar, kʼatekʼut, ri in rukʼ weriʼ, man kinwaj taj kinkoj chʼoʼj puwiʼ ri nutinimit.</seg>
					<seg id='ACT.28.20' type='verse'>Rumal kuwaʼ weriʼ, xintaʼo, arech ri in kixinwil ri ix, arech kinchʼaw iwukʼ; xane rumal ri reyebʼal ri Israʼel kʼo we taq chʼichʼ chwech riʼ».</seg>
					<seg id='ACT.28.21' type='verse'>Ri eʼareʼ kkibʼij chrech: «Ri uj man kʼo ta jun wuj qakʼamon pawiʼ ri at che petinaq uloq pa ri Judeʼa, e man kʼo ta jun chkech ri eʼalaxik petinaq uloq waral che ubʼixik man utz tzij taj pawiʼ ri at.</seg>
					<seg id='ACT.28.22' type='verse'>Kʼatekʼut, ri uj kqaj kqata chi pa ri achiʼ ri at ri achomanik; rumal rech che ri uj qetaʼm che pa ronojel kʼolibʼal, ri at ariqom kʼax puwiʼ ri atzij».</seg>
					<seg id='ACT.28.23' type='verse'>Kkichʼik kan jun qʼij, e sibʼalaj winaq keʼopan pa ri rachoch ri areʼ. Pa ri utzij kubʼij ri utzil chkech puwiʼ ri Rajawibʼal ri Dyos e kutzukuj ubʼanik arech utz kichoman puwiʼ ri Jesus, chi pa ri upixabʼ ri Moʼises e pa ri eqʼaxal utzij ri Dyos; jeriʼ kubʼano chi pa ri aqabʼil ubʼik chi kʼateʼ ri chaqʼabʼ.</seg>
					<seg id='ACT.28.24' type='verse'>Ekʼo jujun kqaj chkiwach ri utzij, ekʼo jujun chik man kkikoj ta ri utzij.</seg>
					<seg id='ACT.28.25' type='verse'>Aretaq chiʼ elem chik kkibʼano e man kʼo ta jun utz kichomaj, ri Pabʼlo kubʼij we tzij riʼ: «Qastzij nakʼut che ri tyoxlaj Uxlabʼxel xubʼij chkech ri itat xas rumal ri uchiʼ ri qʼaxal utzij ri Dyos, ri Isaʼiʼas:</seg>
					<seg id='ACT.28.26' type='verse'>Jeʼariqaʼ we winaq riʼ e jeʼabʼij chkech: Ri ix, kitana, kʼatekʼuriʼ man kichʼobʼ ta ubʼeʼal riʼ ri ix kiwil na riʼ, kʼatekʼuriʼ man kixkaʼy ta riʼ.</seg>
					<seg id='ACT.28.27' type='verse'>Rumal rech che sipojinaq ri kanimaʼ we siwan tinimit riʼ, kitzʼapim ri kixikin e kiyubʼam ri kiwoqʼoch, arech man kekaʼy ta rukʼ ri kiwoqʼoch arech man kkita ta rukʼ ri kixikin arech man kkichʼobʼ ta pa ri kanimaʼ arech man ketzalej ta rukʼ ri Dyos. Kʼatekʼuriʼ, weneʼ keʼinkunaj ri eʼareʼ.</seg>
					<seg id='ACT.28.28' type='verse'>Ri ix, chiwetaʼmaj bʼaʼ weriʼ: chkech ri winaq che man kekojon taj xtaq wiʼ ri ukʼolibʼal ri Dyos. Ri eʼareʼ qas kkitaʼ waʼ».</seg>
					<seg id='ACT.28.30' type='verse'>Ri Pabʼlo xkanaj kebʼ junabʼ pa we jun ja riʼ che are areʼ xuqajo. Ri areʼ keʼukʼulaj konojel ri winaq che kkaj keʼopan rukʼ ri areʼ;</seg>
					<seg id='ACT.28.31' type='verse'>kuyaʼ ubʼixik ri tzij puwiʼ ri Rajawibʼal ri Dyos e kukʼut ronojel ri jastaq puwiʼ ri Ajawxel Jesus rukʼ choqʼabʼalil e man kʼo ta kʼax kuriqo.</seg>
				</div>
			</div>
			<div id='ROM' type='book'>
				<div id='ROM.1' type='chapter'>
					<seg id='ROM.1.1' type='verse'>Ri Pabʼlo, ri upataninel ri Kristo Jesus, apostol rumal rech che xsikʼixik, in chaʼtalik arech ri in kinbʼij ri utzalaj utzij ri Dyos,</seg>
					<seg id='ROM.1.2' type='verse'>che pa ojer tzij, xunabʼisaj ubʼixik kumal ri eʼqʼaxal utzij ri Dyos pa ri Tyoxlaj taq Tzij,</seg>
					<seg id='ROM.1.3' type='verse'>puwiʼ ri ukʼojol, che rijaʼlil ri David xas rumal ubʼaqil winaq</seg>
					<seg id='ROM.1.4' type='verse'>xokisaxik Ukʼojol ri Dyos rukʼ ri uchoqʼabʼ ri tyoxlaj Uxlabʼaxel, rumal rech ri ukʼakʼ atestajibʼal chkixoʼl ri ekaminaqibʼ ri Jesus Kristo Qajawxel</seg>
					<seg id='ROM.1.5' type='verse'>rumal rech ri areʼ che xqakʼam ri uj ri qasipanik e ri qachak, arech ri uj kqabʼij, ri uqʼijilaxik ri ubʼi, ri nimanik chech ri kojonik chkixoʼl ri jetaq amaqʼ che man kʼo ta ri kikojonik qukʼ,</seg>
					<seg id='ROM.1.6' type='verse'>kʼatekʼuriʼ ri ix, chkixoʼl ri eʼareʼ, ri Jesus Kristo xixusikʼij ri ix,</seg>
					<seg id='ROM.1.7' type='verse'>chiwech iwonojel ri ix, ri ix loqʼalaj taq rech ri Dyos pa ri Roma, chiwech ri ix, che ix tyoxlaj taq winaq rumal rech che xixsikʼixik; chiwech bʼaʼ ri ix ri nimalaj ubʼantajik usipanik ri Dyos e ri nimalaj utzil, rumal ri Dyos ri Qatatxel e rumal ri Ajawxel Jesus Kristo.</seg>
					<seg id='ROM.1.8' type='verse'>Kʼatekʼuriʼ, ri in are nabʼe kinmaltyoxij chrech ri Nudyos rumal ri Jesukristo, rumal rech che pa ronojel ri uwachulew kqʼijilaxik ri ikojonik.</seg>
					<seg id='ROM.1.9' type='verse'>Rumal rech che ri Dyos, ri in kinya jun tabʼal toqʼobʼ chech ri Areʼ pa ri uxlabʼal aretaq chiʼ kinya ubʼixik ri utzalaj utzij ri Ukʼojol; ri areʼ, utz krilo, che ri in ronojel qʼij kinchʼaw piwiʼ ri ix,</seg>
					<seg id='ROM.1.10' type='verse'>kʼatekʼuriʼ, pa ronojel qʼij kintaʼ pa ri nuchʼawem rukʼ ri Dyos, arech pa jun qʼij, we ri Dyos kraj, che ri in kinbʼe iwukʼ.</seg>
					<seg id='ROM.1.11' type='verse'>Rumal rech che sibʼalaj kwaj kinwil iwach, arech ri in kinya chiwech jujun taq jastaq rech ri uxlabʼal, arech ri ix kkʼojiʼ ichuqʼabʼ,</seg>
					<seg id='ROM.1.12' type='verse'>on che kkʼojiʼ ri utzil chixoʼl, arech junam ri qakojonik, junam ri iwech ix rukʼ ri wech in.</seg>
					<seg id='ROM.1.13' type='verse'>Eʼachalaxik, ri in man kinwaj taj che ri ix man iwetaʼm taj, che ri in, sibʼalaj nuchoman chik, che ri in kinbʼe na riʼ pa ri itinimit –kʼatekʼut, man inkowininaq taj kʼateʼ we qʼij riʼ– arech ri in kinkʼamaʼ chixoʼl jujun taq wachinik jeriʼ jacha nubʼanom chik chkixoʼl ri enikʼaj chik che man eʼajjudiʼo taj.</seg>
					<seg id='ROM.1.14' type='verse'>Rajawaxik, che ri in, in ajgriʼego kukʼ ri eʼajgriʼego in jeriʼ kukʼ ri eʼareʼ che ri man kechʼaw ta pa ri griʼego, in jeriʼ kukʼ ri enim taq ketambʼal winaq, in jeriʼ kukʼ ri eʼareʼ ri man kʼo ta kinoʼj:</seg>
					<seg id='ROM.1.15' type='verse'>rumal kʼu waʼ weriʼ, ri in sibʼalaj kinwaj kinkʼam bʼi ri Utzalaj Tzij chiwech ri ix, che ix ajromanos.</seg>
					<seg id='ROM.1.16' type='verse'>Rumal rech che ri in man kinkʼix ta chrech ri Utzalaj Tzij: ri areʼ jun uchuqʼabʼ ri Dyos arech kekoltajik na konojel ri winaq che kekojon chrech ri areʼ, nabʼe ri ajjudiʼo, e pa ukʼabʼ ri ajgriʼego.</seg>
					<seg id='ROM.1.17' type='verse'>Rumal rech che pa ri areʼ kkʼuttajik ri usukʼil ri Dyos qas pa ri kojonik chi kʼateʼ pa ri kojonik chik 11.jeriʼ jacha tzʼibʼatalik: Ri sukʼalaj winaq kʼo ri ukʼaslemal pa ri kojonik.</seg>
					<seg id='ROM.1.18' type='verse'>Rumal rech che ri royowal ri Dyos kukʼut ribʼ chi pa ri nimalaj kaj, puwiʼ ronojel ri man sukʼ taj e puwiʼ ri man saq ta chkech ri winaq, ri eʼareʼ che kkitzʼapij ri saqalajtzij pa ri man sukʼil taj;</seg>
					<seg id='ROM.1.19' type='verse'>rumal rech, che ri utzalaj jastaq uwach che loqʼ ketaʼmaxik puwiʼ ri Dyos: ri Dyos ukʼutum chi waʼ weriʼ chkiwach.</seg>
					<seg id='ROM.1.20' type='verse'>Ri jastaq che man kekowin taj kkilo xas aretaq chiʼ xbʼan ri uwachulew, ri noʼjibʼal kkowinik kril weriʼ rumal taq uchak ri Dyos, kril ri junalik uchoqʼabʼ e kril ri tyoxlaj ubʼantajik, e rumal kʼu waʼ weriʼ man kkuytaj ta ri kimak;</seg>
					<seg id='ROM.1.21' type='verse'>rumal rech che ketaʼmam uwach ri Dyos e man xkiya ta chrech ri areʼ, che jeʼ jas jun Dyos, ri uqʼijil e ri maltyoxinik, kʼatekʼut ri eʼareʼ xkisach ri kinoʼjibʼal pa ri kichomabʼal e xkisach ri unoʼj kanimaʼ pa ri qʼequʼmal;</seg>
					<seg id='ROM.1.22' type='verse'>rumal rech che ri eʼareʼ are xkaj ri noʼjibʼal, ri eʼareʼ xechʼujarik,</seg>
					<seg id='ROM.1.23' type='verse'>kʼatekʼuriʼ, xkikʼex ri uqʼijil ri Dyos che man kqʼiy taj, rukʼ jun wachibʼal, jun wachibʼal che rech ri winaq che kqʼiyik, kech taq chikop aj uwokaj, kech taq chikop kijebʼ kaqan, che kech taq kumatz.</seg>
					<seg id='ROM.1.24' type='verse'>Kʼatekʼuriʼ, ri Dyos uyaʼom chkech ri eʼareʼ jeriʼ jacha xkaj pa ri kanimaʼ, ri tzʼajtajinaq taq kʼolibʼal, jawiʼ ri eʼareʼ ketzelaj ri kibʼaqil;</seg>
					<seg id='ROM.1.25' type='verse'>ri eʼareʼ xkikʼex ri saqalaj utzij ri Dyos rukʼ ri man saqalajtzij taj, nim xkil wi jetaq wachibʼal chuwach ri Areʼ che xubʼan ri uwachulew; chrech ri areʼ ri tewchiʼnik chubʼeqʼij chubʼesaq, Amen.</seg>
					<seg id='ROM.1.26' type='verse'>Kʼatekʼuriʼ ri Dyos xeʼuya kan ri eʼareʼ pa ri itzel taq kirayibʼal: ri kixoqilal xkikʼex ri kibʼanik rukʼ ri jastaq che man kʼo ta ubʼeʼal ubʼanik;</seg>
					<seg id='ROM.1.27' type='verse'>kʼatekʼuriʼ, xoqujeʼ ri achijabʼ, xekiya kan ri ixoqibʼ e xkirayij kiwach chkibʼil taq kibʼ, xkibʼan ri itzel chi jun achi rukʼ jun chik achi e xkikʼam pa ri kibʼaqil ri utojbʼalil ri itzel taq kibʼe xkukʼaj.</seg>
					<seg id='ROM.1.28' type='verse'>Kʼatekʼuriʼ, rumal rech che man xkichomaj ta utz ukʼolik ri qas unoʼjibʼal ri Dyos, ri Dyos xeʼuya kan ri eʼareʼ pa ri kuxlabʼal che man kʼo ta retamabʼal, arech ri eʼareʼ kkibʼan ri jastaq che man utz taj:</seg>
					<seg id='ROM.1.29' type='verse'>enojinaq chrech ri man sukʼil taj chrech ri itzel, are kkaj ri pwaq, kʼo kebʼ kanimaʼ; kkaj ri kijastaq ri enikʼaj chik, ri eʼareʼ ekamisanel, ri eʼareʼ kkibʼan ri chʼoʼj; kkibʼan ri itzel, kkibʼan ri itzel jastaq, kkibʼij ri itzel taq tzij pakiwiʼ ri enikʼaj chik,</seg>
					<seg id='ROM.1.30' type='verse'>kkil ri retzalal ri jun chik, eʼukʼulel ri Dyos, kketzelaj uwach ri winaq, kkinimarisaj kibʼ, kkibʼij sibʼalaj taq tzij, kenoʼjinik pa ri itzel, man kekinimaj ta ri ekinan kitat,</seg>
					<seg id='ROM.1.31' type='verse'>man kʼo ta kinoʼj, man kkibʼan ta ri jastaq che xkibʼij, ma kʼo ta kanimaʼ, ma kkikʼaslemaj ta ri Dyos;</seg>
					<seg id='ROM.1.32' type='verse'>kʼatekʼuriʼ, ri eʼareʼ utz retaʼmaxik kumal ri qʼatojtzij rech ri Dyos, che kubʼij, che weriʼ taqal ri kamikal chrij e ri eʼareʼ man xuwiʼ taj kkibʼan weriʼ, xane xoqujeʼ utz keʼkil wi ri kebʼanow weriʼ.</seg>
				</div>
				<div id='ROM.2' type='chapter'>
					<seg id='ROM.2.1' type='verse'>Kʼatekʼuriʼ, ri at man kʼo ta sachbʼal amak, ri at che kabʼan qʼatojtzij puwiʼ jun chik. Rumal rech che aretaq chiʼ kabʼan qʼatojtzij puwiʼ jun chik, xas kabʼan qʼatojtzij pawiʼ ri at: rumal rech che ri at, xoqujeʼ kabʼan atbʼanal rech ri at, ri kabʼan qʼatojtzij puwiʼ,</seg>
					<seg id='ROM.2.2' type='verse'>kʼatekʼuriʼ, ri uj qetaʼm che ri uqʼatbʼaltzij ri Dyos qas kpe na riʼ pakiwiʼ ri kebʼanow weriʼ.</seg>
					<seg id='ROM.2.3' type='verse'>Kʼatekʼuriʼ, ri at che kabʼan ri qʼatojtzij pakiwiʼ ri winaq, ri eʼareʼ che kkibʼan weriʼ e xoqujeʼ che ri at kabʼan weriʼ, ¿la kachomaj che katanimaj na chuwach ri uqʼatbʼaltzij ri Dyos?</seg>
					<seg id='ROM.2.4' type='verse'>On ¿Kawetzelaj uwach ri unimal, ri utzil, ri unimal ukochʼonik e man kawil taj che ri ru- tzilal ri Dyos kuta chawech arech ri at kakʼex akʼux?</seg>
					<seg id='ROM.2.5' type='verse'>Rumal rech che ri at man kata ta weriʼ, ri at kʼo jun itzel awanimaʼ, ri at kakoj pawiʼ sibʼalaj oyowal, pa ri qʼij rech ri oyowal jawiʼ kkʼuttaj na riʼ ri sukʼ uqʼatbʼaltzij ri Dyos,</seg>
					<seg id='ROM.2.6' type='verse'>ri areʼ kuya na riʼ chkech konojel winaq jeriʼ jacha ri uchak;</seg>
					<seg id='ROM.2.7' type='verse'>chkech ri winaq che ronojel qʼij, pa ri utzil kkitzukuj ri uqʼijil, kuya riʼ chkech nim kiqʼij, ri jastaq che man kqʼiy taj: ri junalikalaj kʼaslemal;</seg>
					<seg id='ROM.2.8' type='verse'>chkech ri enikʼaj chik, che ri eʼitzel taq uxlabʼaxel, ri man keniman ta che ri saqalaj tzij e che are keniman che ri man sukʼil taj: are kya na riʼ ri oyowal e ri nimalaj sachbʼal kʼuʼx chkech.</seg>
					<seg id='ROM.2.9' type='verse'>Ri kʼax e ri mayowik kyaʼtaj na chkech konojel ri kuxlabʼal ri winaq che kbʼan ri itzel, nabʼe kyaʼtaj chrech ri ajjudiʼo e pa ri ukabʼ kyaʼtaj chrech ri ajgriʼego;</seg>
					<seg id='ROM.2.10' type='verse'>kʼatekʼuriʼ nimalaj qʼijil, nimalaj bʼantajik e ri nimalaj utzil kya chech ronojel winaq che kubʼan ri utzil, nabʼe kya na chech ri ajjudiʼo e pa ri ukabʼ chech ri ajgriʼego;</seg>
					<seg id='ROM.2.11' type='verse'>rumal rech che ri Dyos man are ta kril ri ubʼantajik upalaj ri winaq.</seg>
					<seg id='ROM.2.12' type='verse'>Rumal rech che ri winaq che kmakunik e man kʼo ta ri Pixabʼ rukʼ, xoqujeʼ aretaq chiʼ kkamik, man kʼo ta riʼ ri Pixabʼ rukʼ; kʼatekʼuriʼ, ronojel ri winaq che kmakun chuxeʼ ri Pixabʼ, rumal ri Pixabʼ riʼ kbʼan na qʼatbʼaltzij puwiʼ;</seg>
					<seg id='ROM.2.13' type='verse'>rumal rech che man eʼare ta ri winaq ri ketow ri Pixabʼ che esukʼ chuwach ri Dyos, eʼare riʼ ri winaq che kkibʼan ri Pixabʼ, eʼare esukʼ riʼ.</seg>
					<seg id='ROM.2.14' type='verse'>Rumal rech che aretaq chiʼ man kʼo ta ri qakojonik kukʼ ri winaq, man kʼo ta riʼ ri Pixabʼ kukʼ, kʼatekʼut kkibʼan ri kuta ri Pixabʼ chi rumal ri kibʼantajik; we ewinaq riʼ, che man kʼo ta ri Pixabʼ kukʼ, xas kkikʼaslemaj wi ri Pixabʼ;</seg>
					<seg id='ROM.2.15' type='verse'>kkikʼutu ri saqalaj utzij we Pixabʼ riʼ che tzʼibʼatalik pa ri kanimaʼ, kukʼut weriʼ ri kichomanik, ri qʼatbʼaltzij kkibʼan puwiʼ ri itzel e puwiʼ ri utzil chkibʼil taq kibʼ …</seg>
					<seg id='ROM.2.16' type='verse'>weriʼ kbʼantajik pa ri qʼij aretaq chiʼ ri Dyos kubʼan na riʼ uqʼatbʼaltzij puwiʼ ri awatalik taq kichomanik ri winaq, pa ri Utzalaj Nu-tzij rumal ri Jesus Kristo.</seg>
					<seg id='ROM.2.17' type='verse'>Kʼatekʼut, we ri at, che kabʼij awibʼ at ajjudiʼo, che kakoj ri Pixabʼ, che nim aqʼijil kawil pa ri Dyos</seg>
					<seg id='ROM.2.18' type='verse'>ri at che awetaʼm ri urayibʼal ri areʼ, che kawil ri utzil kukʼut ri Pixabʼ,</seg>
					<seg id='ROM.2.19' type='verse'>kʼatekʼuriʼ, ri at che kabʼij che at kʼamalbʼe chkech ri emoy taq winaq, che at chäj chkech ri kebʼe pa ri qʼequʼm,</seg>
					<seg id='ROM.2.20' type='verse'>che at ajtij chkech ri man kʼo ta kinoʼj, che at ajtij chkech ri man kʼo ta ketaʼmbʼal, rumal rech che chawach ri at, pa ri Pixabʼ kʼo wi ri uwachbʼal ri noʼjibʼal e ri saqalajtzij,</seg>
					<seg id='ROM.2.21' type='verse'>¡kʼatekʼuriʼ, ri at che kakʼut weriʼ chuwach jun chik, man kakʼut ta weriʼ chawach ri at! Kabʼij: ¡Mawelaqʼaj jun jas uwach!, ¡e ri at katelaqʼanik!</seg>
					<seg id='ROM.2.22' type='verse'>Ri at kabʼij: ¡matmakunik rukʼ achi, rukʼ ixoq!, ¡e ri at kabʼan ri makunik rukʼ achi, rukʼ ixoq! Ri at kawetzelaj kiwach ri man tzij taj edyos kʼatekʼuriʼ keʼatzukuj pa taq ri kikʼolbʼal ri man kʼo kikojonik qukʼ</seg>
					<seg id='ROM.2.23' type='verse'>Ri at che kʼo ri aqʼijil pa ri Pixabʼ, aretaq chiʼ kabʼan ri itzel chuwach we Pixabʼ riʼ, tajin kawetzelaj uwach ri Dyos,</seg>
					<seg id='ROM.2.24' type='verse'>rumal rech che kubʼij pa ri Tzʼibʼatalik: rumal ri kibʼan ix, kyoqʼ rukʼ itzel taq tzij ri ubʼiʼ ri Dyos chkixoʼl ri man junam ta qakojonik kukʼ.</seg>
					<seg id='ROM.2.25' type='verse'>Utz chawech ri upusik uwiʼ akowil we ri at kabʼan ri Pixabʼ; kʼatekʼut, we ri at kabʼan ri itzel chuwach ri Pixabʼ rukʼ ri upusik uwiʼ akowil, junam riʼ che ri at mam qʼatom ta uwiʼ akowil.</seg>
					<seg id='ROM.2.26' type='verse'>Kʼatekʼuriʼ, ri jun che man qʼatom ta uwiʼ ukowil, kʼatekut kukʼol ri Pixabʼ, junam na kʼuriʼ che qʼatom uwiʼ ukowil</seg>
					<seg id='ROM.2.27' type='verse'>Jachin ri man qʼatom ta uwiʼ ukowil e kukʼaslemaj ri Pixabʼ, kubʼan na qʼatojtzij riʼ pawiʼ ri at, ri at che rukʼ ri Tzij e rukʼ ri qʼatom uwiʼ kowilal kaxalqʼatij uwiʼ ri Pixabʼ.</seg>
					<seg id='ROM.2.28' type='verse'>Rumal rech che ri ajjudiʼo ubʼantajik ri winaq, man chrij ta kʼo wi e ri uqʼatik uwiʼ kowilal man pa ri bʼaqilal taj kʼo wiʼ</seg>
					<seg id='ROM.2.29' type='verse'>ri qastzij ajjudiʼo jun, pa ri uj kʼo wi e ri upusik uwiʼ ri kowilal, pa ri qanimaʼ kʼo wi, jeriʼ jacha ri kubʼij ri uxlabʼal e man jeriʼ taj jacha kubʼij ri tzʼibʼatalik: ri areʼ, man kpe ta uqʼijil riʼ kukʼ ri winaq, xane kpetik ri uqʼijil rukʼ ri Dyos.</seg>
				</div>
				<div id='ROM.3' type='chapter'>
					<seg id='ROM.3.1' type='verse'>¿Jachike kʼut ri rutzil ri jun ajjudiʼo? ¿Jachike kʼut ri rutzil ri uqʼatom uwiʼ ri ukowil?</seg>
					<seg id='ROM.3.2' type='verse'>Waʼ weriʼ nimalaj ubʼantajik pa ronojel jastaq. Chkech ri eʼareʼ, are nabʼe xuya ri Utzij ri Dyos.</seg>
					<seg id='ROM.3.3' type='verse'>We ekʼo jujun chkech che xkikʼex ri kitzij, weriʼ ¿la kuchup kʼu waʼ ri xuya utzij ri Dyos chrech?</seg>
					<seg id='ROM.3.4' type='verse'>Man je taj riʼ rajawaxik che saqalaj utzij ri Dyos e konojel ri winaq man saqalaj kitzij taj, jacha ri kubʼij ri Tzij: «Arech ri at, at sukʼ pa ri atzij e arech katchʼakanik pa ri qʼatbʼaltzij».</seg>
					<seg id='ROM.3.5' type='verse'>Kʼatekut, ri man qasukʼil ta ri uj are kukʼut ri usukʼil ri Dyos, ¿jas kʼu kqabʼij chi na riʼ? ¿La man sukʼ ta riʼ ri Dyos aretaq chiʼ kujuchʼay rukʼ ri royowal? Ri in kinchʼawik jacha jun winaq.</seg>
					<seg id='ROM.3.6' type='verse'>¡Man jeʼ ta riʼ! Rumal rech che ¿jas ubʼanik riʼ ri uqʼatbʼaltzij kubʼan na ri Dyos puwiʼ ri uwachulew?</seg>
					<seg id='ROM.3.7' type='verse'>Kʼatekʼut, we ri joʼs nutzij riʼ xukʼut ri saqalaj utzij ri Dyos, rech ri uqʼijil, ¿jas kʼuche, che ri in kqʼatex tzij panuwiʼ che ri in, in jun ajmakunel?</seg>
					<seg id='ROM.3.8' type='verse'>On, jeʼ jas retzalal ubʼixik kkibʼij enikʼaj. ¿La rajawaxik che ri uj are kqabʼan ri itzel, arech kpe ri utzil? taqal chkij ri kiqʼatbʼaltzij.</seg>
					<seg id='ROM.3.9' type='verse'>Kʼatekʼuriʼ ¿jas kʼu keqakʼisbʼej? ¿La kujchʼakan riʼ? Man je taj. Rumal rech che qakʼutum che ri eʼajjudeyiʼo e ri eʼajgriʼego, qonojel uj kʼo chuxeʼ ri mak,</seg>
					<seg id='ROM.3.10' type='verse'>jeʼ jas ri tzʼibʼatalik: Man kʼo ta jun che sukʼ,</seg>
					<seg id='ROM.3.11' type='verse'>man kʼo ta jun che utz kchomanik, man kʼo ta jun che kutzukuj ri Dyos.</seg>
					<seg id='ROM.3.12' type='verse'>Konojel kkisach kibʼ, konojel kkibʼan ri itzel; man kʼo ta jun che kubʼan ri utzil, jayiʼ, man kʼo ta jun.</seg>
					<seg id='ROM.3.13' type='verse'>Ri upakiqul jun nimalaj muqubʼal ri kaqʼ kubʼan ri joʼs taq tzij. Ukʼaʼil kumatzʼ ri kʼo chuxeʼ ri upakichiʼ,</seg>
					<seg id='ROM.3.14' type='verse'>ri itzel taq tzij e ri chʼam taq jastaq uwach, kunojisaj ri kichiʼ.</seg>
					<seg id='ROM.3.15' type='verse'>Chi utz wi taq ri kaqan che uqʼejik ri kikʼel;</seg>
					<seg id='ROM.3.16' type='verse'>kamikal e mebʼaʼil kʼo pa ri kibʼe.</seg>
					<seg id='ROM.3.17' type='verse'>Man ketaʼm ta ri ubʼe ri nimalaj utzil,</seg>
					<seg id='ROM.3.18' type='verse'>ri kiwoqʼoch man nim ta kil wi ri Dyos.</seg>
					<seg id='ROM.3.19' type='verse'>Kʼatekʼuriʼ, ri uj qetaʼm ronojel ri utzij ri Pixabʼ, weriʼ, kubʼij chkech ri eʼareʼ che ekʼo chuxeʼ ri Pixabʼ, arech ktzʼapitaj ronojel chiʼaj e arech ronojel ri uwachulew ajmak chuwach ri Dyos,</seg>
					<seg id='ROM.3.20' type='verse'>rumal rech, che man kʼo ta jun che sukʼ chuwach ri areʼ che kkowinik kubʼan ri Pixabʼ: Xuwi rumal ri Pixabʼ qetaʼmaj uwach ri makaj.</seg>
					<seg id='ROM.3.21' type='verse'>Katekʼut, kamik riʼ, man uj kʼo ta pa ri Pixabʼ, ri usukʼil ri Dyos xukʼut ribʼ, jeriʼ jacha tzʼibʼatalik pa ri Pixabʼ e ri eqʼaxal utzij ri Dyos,</seg>
					<seg id='ROM.3.22' type='verse'>ri usukʼil ri Dyos are ri kojonik chrech ri Jesus Kristo, chkech konojel ri eʼareʼ che kekojonik –rumal rech che man kʼo ta jalajoj chqaxoʼl.</seg>
					<seg id='ROM.3.23' type='verse'>Konojel xemakunik e man kʼo ta ri uqʼijil ri Dyos kukʼ–</seg>
					<seg id='ROM.3.24' type='verse'>kʼatekʼuriʼ, ri eʼareʼ kʼo ri sukʼil kukʼ rumal rech che xyaʼtaj chkech ri usipanik rumal rech ri kolotajem che xpe rukʼ ri Kristo Jesus;</seg>
					<seg id='ROM.3.25' type='verse'>ri Dyos xukʼutu che ri areʼ, are tabʼal toqʼobʼ chrech ri makaj rumal ri ukikʼel e rukʼ ri kojonik, xraj xukʼut usukʼil, rumal rech che xubʼan qʼatbʼaltzij puwiʼ taq ri mak rech ojer tzij</seg>
					<seg id='ROM.3.26' type='verse'>aretaq chiʼ kʼo pa ri ukochʼonik ri Dyos; xraj xukʼut ri usukʼil chkech ri winaq che erech we kamik riʼ. Arech, qas sukʼ ri Areʼ, che kuya ri sukʼil chech ri jun che kubʼij che kkojon chech ri Jesus.</seg>
					<seg id='ROM.3.27' type='verse'>¿Jawiʼ kʼo wi ri utzil arech jun winaq kuyaʼo nim kril wi ribʼ? Man kʼo taj. ¿La rumal jun pixabʼ? ¿La rumal ri uchakuxik ri pixabʼ? Man je taj, xane rumal ri upixabʼ ri kojonik.</seg>
					<seg id='ROM.3.28' type='verse'>Rumal rech, ri uj are kqachomaj che sukʼ ri winaq rumal ri ukojonik e man rumal taj che kubʼan ri Pixabʼ.</seg>
					<seg id='ROM.3.29' type='verse'>¿On ri Dyos xuwi Dyos chkech ri eʼajjudiʼo e man Dyos ta chkech ri man eʼajjudiʼo taj? Jeʼ nakʼut, ri Dyos, xoqujeʼ Kidyos ri man eʼajjudiʼo taj;</seg>
					<seg id='ROM.3.30' type='verse'>rumal rech, che xuwi jun Dyos kʼolik, che kuya na riʼ ri sukʼil chkech ri eʼareʼ che qʼatom uwiʼ ri kikowil rumal ri kojonik, xoqujeʼ chkech ri winaq che man qʼaʼtom ta uwiʼ kikowil xoqujeʼ rumal we kojonik riʼ.</seg>
					<seg id='ROM.3.31' type='verse'>Kʼatekʼuriʼ, ¿la rumal ri kojonik kqesaj ri uqʼijil ri Pixabʼ? ¡Man je taj! Xa uj riʼ ri kujyaʼow ri uqʼijil!</seg>
				</div>
				<div id='ROM.4' type='chapter'>
					<seg id='ROM.4.1' type='verse'>¿Jas kʼu kqabʼij na riʼ puwiʼ ri Abʼraham, che qatat rumal ri bʼaqilal?</seg>
					<seg id='ROM.4.2' type='verse'>We ri Abʼraham, xkʼojiʼ ri usukʼil rumal taq ri uchak, ri areʼ kuyaʼo nim kril wi ribʼ. ¡Kʼatekʼut, man kuya taj kubʼan weriʼ chuwach ri Dyos!</seg>
					<seg id='ROM.4.3' type='verse'>Rumal rech che, ¿jas kubʼij ri Tzij? ¡Ri Abʼraham xkojon chrech ri Dyos e are waʼ weriʼ ri usukʼil!</seg>
					<seg id='ROM.4.4' type='verse'>Ri jun che kubʼan jun chak, rajawaxik che ktoj ri utojbʼalil;</seg>
					<seg id='ROM.4.5' type='verse'>kʼatekʼut, ri jun che man kchakun taj, e kkojon chrech ri Areʼ che kubʼan sukʼ riʼ chrech ri man sukʼ winaq taj, ri ukojonik are usukʼil riʼ.</seg>
					<seg id='ROM.4.6' type='verse'>Jeriʼ jas kubʼij ri David, utz rech ri winaq, che ri Dyos kuya ri sukʼil chrech, kʼatekʼuriʼ man are ta kril na ri uchak ubʼanom.</seg>
					<seg id='ROM.4.7' type='verse'>Utz kech ri winaq che xsach uwach ri retzalal e xchup uwach ri umak.</seg>
					<seg id='ROM.4.8' type='verse'>Utz rech ri winaq, che ri Ajawxel man kʼo ta jun umak krejalaj uwach.</seg>
					<seg id='ROM.4.9' type='verse'>Waʼ we utzalaj tzij riʼ ¿la xuwi kyaʼ ubʼixik chkech ri winaq che qʼatom uwiʼ kikowil, on xoqujeʼ kyaʼ ubʼixik chkech ri man qʼatom ta uwiʼ kikowil? Rumal rech che kqaya ubʼixik, che ri ukojonik ri Abʼraham xeʼjelaxik chrech ri areʼ jeʼ jas usukʼil.</seg>
					<seg id='ROM.4.10' type='verse'>¿Jas rejelaxik xbʼan chech ri areʼ? ¿La aretaq chiʼ ri areʼ xuqʼat uwiʼ ukowil on aretaq chiʼ majaʼ kubʼan weriʼ? Man aretaq chiʼ taj ri areʼ xuqʼat uwiʼ ri ukowil, xane aretaq chiʼ majaʼ kubʼano;</seg>
					<seg id='ROM.4.11' type='verse'>kʼatekʼuriʼ, xukʼam ri ukʼutbʼalil ri uqʼatik uwiʼ ukowil jeʼ jas utʼiqbʼal ri usukʼil e ri ukojonik che kʼo rukʼ ri areʼ aretaq chiʼ man qʼatom ta uwiʼ ukowil; xa jekʼuriʼ, ri areʼ xokik tatxel chkech konojel ri kekojon na riʼ e ri man qʼatom ta uwiʼ kibʼaqil, arech, xoqujeʼ keʼjelaxik ri sukʼil chkech,</seg>
					<seg id='ROM.4.12' type='verse'>kʼatekʼuriʼ, are tatxel chkech ri winaq che kiqʼatom uwiʼ kikowil, che man xuwi ta kekiʼkotik che kiqʼatom uwiʼ ri kikowil, xane ebʼenaq pa ri ubʼe ri kojonik, che rukʼam ri qatat Abʼraham aretaq chiʼ majaʼ uqʼatom uwiʼ ukowil.</seg>
					<seg id='ROM.4.13' type='verse'>Kʼatekʼuriʼ, man xa ta rumal jun pixabʼ che qastzij kpe ri chiʼnik xubʼan ri Dyos chkech ri Abʼraham e chkech ri rijaʼlil che kyaʼtaj na riʼ pa echbʼal chkech ri uwachulew, weriʼ rumal ri usukʼil ri kojonik.</seg>
					<seg id='ROM.4.14' type='verse'>We kʼo ri kechbʼal rumal rech ri Pixabʼ, man utz ta na kʼuriʼ ri kojonik e ri chiʼnik</seg>
					<seg id='ROM.4.15' type='verse'>rumal rech che ri Pixabʼ kuya ri oyowal, kʼatekʼut, aretaq chiʼ man kʼo ta pixabʼ, xoqujeʼ man kʼo ta makaj riʼ.</seg>
					<seg id='ROM.4.16' type='verse'>Ri echbʼal kpe uloq chi pa ri kojonik, arech ri areʼ jun sipanik, rukʼ we tajin kqabʼij riʼ, ri chʼinik kpe pakiwiʼ konojel ri ijaʼlil, man xuwi ta pakiwiʼ ri kekojon chrech ri Pixabʼ, xane xoqujeʼ pakiwiʼ ri kekojon chrech ri ukojonik ri qatat Abʼraham, che tatxel chqech qonojel,</seg>
					<seg id='ROM.4.17' type='verse'>jeʼ jas ri tzʼibʼatalik: Ri in xatinkojo at tatxel chkech sibʼalaj siwan taq tinimit – qatat chuwach ri Areʼ che xkojon chrech ri Areʼ, xkojon chrech ri Dyos che kuya ri kikʼaslemal ri ekaminaqibʼ e che ksikʼin chech ri man kʼo taj, arech kkʼojiʼk.</seg>
					<seg id='ROM.4.18' type='verse'>Ri areʼ xeyeʼnik, aretaq chiʼ sibʼalaj kʼax reyeʼxik; ri areʼ kʼo ri ukojonik, e rukʼ weriʼ, ri areʼ tat chkech sibʼalaj esiwantinimit, jeʼ jas xbʼix chrech ri areʼ: Jeʼ waʼ riʼ ri uwiʼ taq amam.</seg>
					<seg id='ROM.4.19' type='verse'>Rukʼ jun kowlaj ukojonik xrilo che ri ubʼaqil kaminaq chik –ri areʼ okʼal ujunabʼ chik– e ri ubʼaqil ri Sara, xoqujeʼ kaminaq chik;</seg>
					<seg id='ROM.4.20' type='verse'>ri areʼ ukubʼam ukʼuʼx chrij ri uchiʼnik ri Dyos, man xubʼan ta kebʼ ukʼuʼx e mawi xuya kan ri ukojonik e rukʼ uchuqʼabʼ ri ukojonik nim xril wi ri Dyos,</seg>
					<seg id='ROM.4.21' type='verse'>rumal rech che ri areʼ, xuchomaj che ri jastaq ubʼim ri Dyos, ri Areʼ, kʼo uchuqʼabʼ riʼ chech ubʼanik.</seg>
					<seg id='ROM.4.22' type='verse'>Rumal kʼuwaʼ weriʼ, ri ukojonik jeriʼ jacha sukʼil xeʼjelaxik chrech ri areʼ.</seg>
					<seg id='ROM.4.23' type='verse'>Kʼatekʼuriʼ, aretaq chiʼ ri Tzij kubʼij, che ri ukojonik xejalaxik chrech ri areʼ, man xuwi ta rumal ri areʼ xejalaxik chrech, xoqujeʼ xejalaxik chrech rumal qech uj</seg>
					<seg id='ROM.4.24' type='verse'>ri uj che kejalaxik na riʼ ri qakojonik, kejalaxik na riʼ chqech uj che kqakojo, che ri Areʼ xuwaʼlisaj xas chkixoʼl ri ekaminaqibʼ, ri Jesus Qajawxel,</seg>
					<seg id='ROM.4.25' type='verse'>ri areʼ, che xkam rumal ri qamak e xkʼastaj uwach, arech ri uj ujsukʼ taq winaq.</seg>
				</div>
				<div id='ROM.5' type='chapter'>
					<seg id='ROM.5.1' type='verse'>Aretaq chiʼ, ri uj xqakʼam ri qasukʼil rumal ri qakojonik, ri uj, nimalaj utzil ujkʼo rukʼ ri Dyos rumal ri Qajawxel Jesus Kristo;</seg>
					<seg id='ROM.5.2' type='verse'>ri areʼ, xusipaj chqech ri uj we jun sipanik riʼ rumal ri kojonik. Ri uj xujkanaj pa we sipanik riʼ e nim kqil wi qibʼ pa ri reyeʼbʼal e pa ri uqʼijil ri Dyos.</seg>
					<seg id='ROM.5.3' type='verse'>¿Jas kinbʼij? Xoqujeʼ ri uj nim kqil wi qibʼ pa ri kʼax, rumal rech che qetaʼm, che pa ri kʼax kbʼantaj wi ri kochʼonik,</seg>
					<seg id='ROM.5.4' type='verse'>ri kochʼonik kuya ri jeqelikalaj kojonik e ri jeqelikalaj kojonik kuya ri eyeʼbʼal.</seg>
					<seg id='ROM.5.5' type='verse'>Kʼatekʼuriʼ, rumal ri eyeʼbʼal man kubʼan ta kebʼ qakʼuʼx, rumal rech che ri loqʼoqʼebʼal ukʼuʼx ri Dyos xqʼejexik pa ri qanimaʼ rumal ri Tyoxlaj Uxlabʼaxel che xyaʼtaj chqech.</seg>
					<seg id='ROM.5.6' type='verse'>Aretaq chiʼ ri uj man kʼo ta ri qachuqʼabʼ, chi xas pa ri qʼij che chʼikitalik, ri Kristo xkamik, rumal toqʼobʼisabʼal kiwach ri man esukʼ taj</seg>
					<seg id='ROM.5.7' type='verse'>– rukʼ kʼax kraj ne lo jun winaq kkamik rumal toqʼobʼisaxik uwach jun sukʼ winaq; jeʼ nakʼut, weneʼ kʼo jun kraj ne lo kkamik,</seg>
					<seg id='ROM.5.8' type='verse'>kʼatekʼut, kʼutbʼal rech che ri Dyos kujuloqʼoqʼej; aretaq chiʼ ri uj uj ajmakibʼ, xkam ri Kristo rumal utoqʼobʼisaxik qawach uj.</seg>
					<seg id='ROM.5.9' type='verse'>Ri kamik riʼ nim ri qabʼantajik chuwach chi na weriʼ, rumal che ri uj ujsukʼ chik rukʼ ri ukikʼel, xa jekuriʼ kujkoltaj na waʼ chuwach ri royowal.</seg>
					<seg id='ROM.5.10' type='verse'>We ri uj aretaq chiʼ ujkʼulel, xujutzirik rukʼ ri Dyos rumal ri ukamikal ri ukʼojol; sibʼalaj nim qabʼantajik chi na kʼuwaʼ rumal che xujutzir rukʼ ri areʼ, ri uj kujkolotaj na rumal ri ukʼaslemal,</seg>
					<seg id='ROM.5.11' type='verse'>e man xuwi ta weriʼ, xane nim kqil wi qibʼ pa ri Dyos rumal ri Qajawxel Jesus Kristo, che rumal rech ri areʼ kamik riʼ xujutzir rukʼ ri Dyos.</seg>
					<seg id='ROM.5.12' type='verse'>Rumal kʼuwaʼ weriʼ, che rumal xa jun winaq, ri makaj xpe pa ri uwachulew, e rumal ri makaj xpe ri kamikal e rumal weriʼ, ri kamikal xpe chkij konojel ri winaq, rumal rech che konojel xemakunik; –</seg>
					<seg id='ROM.5.13' type='verse'>aretaq chiʼ majaʼ kʼo ri Pixabʼ, xas kʼo chi wi ri makaj pa ri uwachulew, kʼatekʼuriʼ ri makaj man kʼo ta kil apanoq aretaq chiʼ majaʼ kʼo jun pixabʼ;</seg>
					<seg id='ROM.5.14' type='verse'>kʼatekʼut, ri kamikal chi ajawinaq qas ri Adam uloq e kopan chi rukʼ ri Moʼises, xoqujeʼ ajawinaq pakiwiʼ ri man kibʼanom ta jun mak, jeʼ jas xubʼan ri Adam; ri areʼ che uwachibʼal ri Jun che rajawaxik wi kpe na.</seg>
					<seg id='ROM.5.15' type='verse'>Kʼatekʼut, ri sipanik man jeriʼ taj jacha ri makaj. We rumal ri umak xa jun winaq, sibʼalaj ekʼi winaq xekamik, sibʼalaj nim chi na riʼ chuwach weriʼ ri usipanik ri Dyos e ri qachʼakoj rumal ri usipanik xa jun chi winaq, ri Jesus Kristo; ronojel weriʼ sibʼalaj xtixex pakiwiʼ ekʼi winaq.</seg>
					<seg id='ROM.5.16' type='verse'>Kʼatekʼuriʼ, ri chʼakoj ma jeʼ ta riʼ jeʼ jas ri kukʼam uloq ri umak xa jun winaq: ri qʼatojtzij aretaq chiʼ kʼo xa jun makaj kuya riʼ ri qʼatbʼaltzij puwiʼ, ri uchak ri sipanik, aretaq chiʼ kʼo sibʼalaj taq makaj kuya riʼ ri sukʼil.</seg>
					<seg id='ROM.5.17' type='verse'>We rumal ri umak xa jun winaq, xajawinik ri kamikal, xa rumal na kʼuriʼ, ri winaq che kekʼamow na ri nimalaj sipanik e ri uchʼakoj ri sukʼil, are nim chi na riʼ ri kkikʼam chuwach weriʼ, ri jachintaq keʼajawinik na pa ri kikʼaslemal xas rumal xa jun, ri Jesus Kristo.</seg>
					<seg id='ROM.5.18' type='verse'>Jeʼ na kʼuriʼ, we ri umak xa jun chi winaq, xbʼanowik che konojel ri ewinaq xqʼat tzij pakiwiʼ, xoqujeʼ ri uchak ri usukʼil xaq jun chi winaq, xuya ri usukʼil kʼaslemal chkech konojel ri winaq.</seg>
					<seg id='ROM.5.19' type='verse'>Jeʼ na kʼuriʼ, rumal rech, che man xniman ta xa jun chi winaq, chi nimalaj konojel winaq xeʼokik nimalaj eʼajmakibʼ, xoqujeʼ, aretaq chiʼ knimanik xa jun chi winaq, chi nimalaj konojel winaq xeʼokik esukʼ taq winaq.</seg>
					<seg id='ROM.5.20' type='verse'>Xpe ri Pixabʼ arech kkʼyar uwach ri makaj; e jawiʼ xkʼyar uwach ri makaj, sibʼalaj xpetik ri sipanik:</seg>
					<seg id='ROM.5.21' type='verse'>jeʼ na kʼuriʼ, aretaq chiʼ ri makaj xajawinik pa ri kamikal, xoqujeʼ ri sipanik kajawinik na riʼ pa ri sukʼil arech kpe ri junalikalaj kʼaslemal rumal ri Jesus Kristo Qajawxel.</seg>
				</div>
				<div id='ROM.6' type='chapter'>
					<seg id='ROM.6.1' type='verse'>¿Jas kʼu kqabʼij na riʼ? ¿La rajawaxik che ri uj kujkanaj kan pa ri makaj arech kkʼyarik ri sipanik? ¡Man jeriʼ taj!</seg>
					<seg id='ROM.6.2' type='verse'>We xkam ri qamak, ri uj, ¿la kujkanaj na kʼu riʼ pa ri mak?</seg>
					<seg id='ROM.6.3' type='verse'>¿On la man iwetaʼm ta ri ix, ri uj che kʼo ri qaqasnaʼ pa ri Kristo Jesus, pa ri ukamikal wi ri areʼ, qonojel ri uj kʼo ri qaqasnaʼ?</seg>
					<seg id='ROM.6.4' type='verse'>Rumal kʼuriʼ, ri uj, ujmuqutalik rukʼ ri Areʼ pa ri ukamikal rumal ri qaqasnaʼ, arech, jeriʼ jas ri Kristo xkʼastaj uwach chkixoʼl ri ekaminaqibʼ rumal ri uqʼijil ri Tatxel, ri uj, xoqujeʼ kʼo ri qakʼaslemal riʼ pa jun kʼakʼ kʼaslemal chik.</seg>
					<seg id='ROM.6.5' type='verse'>Xa jekʼuriʼ, we ri uj, uj jeriʼ jachaʼ ri Kristo, aretaq chiʼ kʼo jun qakamikal jeʼ jas ri ukamikal areʼ, xoqujeʼ ri uj, kkʼastaj na qawach riʼ jeriʼ jacha ri areʼ xkʼastaj uwach;</seg>
					<seg id='ROM.6.6' type='verse'>utz uchʼobʼik xqabʼano, che ri qʼeʼl qawinaqil xripibʼaxik cho ri ripibʼal rukʼ ri Areʼ, arech, we jun bʼaqilal riʼ che rech ri makaj, man kʼo ta chi uchuqabʼ, arech ri uj man ujpataninel ta chi rech ri makaj.</seg>
					<seg id='ROM.6.7' type='verse'>Rumal rech che ri jun che xkamik, man kʼo ta chi riʼ chuxeʼ ri makaj.</seg>
					<seg id='ROM.6.8' type='verse'>We ri uj, xujkam rukʼ ri Kristo, ri uj kqakojo che ri uj ujkʼaslik rukʼ ri areʼ,</seg>
					<seg id='ROM.6.9' type='verse'>e qetaʼm, che aretaq chiʼ ri Kristo xkʼastaj uwach chkixoʼl ri ekaminaqibʼ, ri areʼ man kkam ta chi jumul riʼ, kamik riʼ, ri kamikal man kʼo ta chi ukowinem puwiʼ ri Areʼ.</seg>
					<seg id='ROM.6.10' type='verse'>Ri ukamikal jun kamikal chuwach ri makaj; e we kamikal chuwach ri makaj riʼ, xas pa junalik, e ri ukʼaslemal jun kʼaslemanik pa ri Dyos.</seg>
					<seg id='ROM.6.11' type='verse'>Ri ix, chichomaj bʼaʼ che xixkam chuwach ri makaj e che kʼo ikʼaslemal pa ri Kristo Jesus.</seg>
					<seg id='ROM.6.12' type='verse'>Ri makaj, man kajawinik ta chi bʼaʼ pa ri ibʼaqil che ri kkam na arech ri ix man kinimaj ta chi urayibʼal.</seg>
					<seg id='ROM.6.13' type='verse'>Mibʼan bʼaʼ chrech ri iqʼabʼ iwaqan jun chukbʼal rech ri man sukʼil taj, pataninel rech ri makaj; kʼatekʼut, chichiʼj bʼaʼ iwibʼ chrech ri Dyos ix jeʼ jas ixkʼaslik che xixtzalij chi ri kamikal uloq, e chibʼanaʼ rukʼ iqʼabʼ iwaqan jun chukbʼal rech ri sukʼil pataninel rech ri Dyos.</seg>
					<seg id='ROM.6.14' type='verse'>Rumal rech che ri makaj man kʼo ta ukowinem piwiʼ ri ix: ri ix man ix kʼo ta chi chuxeʼ ri Pixabʼ, xane ix kʼo chuxeʼ ri Sipanik.</seg>
					<seg id='ROM.6.15' type='verse'>¿Jas kʼut? ¿Ri uj, la kujmakun na riʼ, rumal che man uj kʼo ta chi chuxeʼ ri Pixabʼ, xane uj kʼo chuxeʼ ri Sipanik? ¡Man kujmakun ta chi riʼ!</seg>
					<seg id='ROM.6.16' type='verse'>Ri ix, ¿la man iwetaʼm taj che aretaq chiʼ kichiʼj iwibʼ chech jun ajaw jeriʼ jas ix upataninel, arech ri ix kinimaj ri areʼ, ri ix, ix pataninel riʼ chrech ri ajaw che kinimaj, on are kinimaj ri mak rech ri kamikal, on are kixniman che ri unimanik ri sukʼil?</seg>
					<seg id='ROM.6.17' type='verse'>Xane maltyox chrech ri Dyos; ri ix ojer ixpataninel rech ri makaj, ekʼu kamik riʼ, ri ix, utz chi unimaxik kibʼano ri tzij che xikʼamo,</seg>
					<seg id='ROM.6.18' type='verse'>kʼatekʼuriʼ, kamik riʼ, ri ix man ixpataninel ta chi rech ri makaj, xane ixpataninel rech ri sukʼil</seg>
					<seg id='ROM.6.19' type='verse'>–ri in, xinkʼam jun kʼambʼal noʼj chiwach rumal rech ri ituqaʼril–. Rumal rech, we ri ix ojer kanoq xiya ri iqʼabʼ iwaqan jeʼ jas pataninel rech ri man sukʼil taj e rech ri man utz taj, e xas xixopanik pa ri man utz taj; kamik riʼ chiyaʼaʼ bʼaʼ ri iqʼabʼ iwaqʼan chrech ri sukʼil, arech ix tyoxlaj taq winaq ri ix.</seg>
					<seg id='ROM.6.20' type='verse'>Aretaq chiʼ ri ix, ixpataninel rech ri makaj, ri ix man ix ximital taj chuwach ri sukʼil.</seg>
					<seg id='ROM.6.21' type='verse'>¿Jas taq kʼu iwach xiyaʼo rukʼ ri jastaq uwach che ri xibʼan ix, e kamik riʼ, ri ix, kixkʼix chrech weriʼ? Rumal rech, che ronojel weriʼ, chi pa ri kamikal kbʼe wi.</seg>
					<seg id='ROM.6.22' type='verse'>Kʼatekʼut, kamik riʼ, ri ix, man ixpataninel ta rech ri makaj, xane ixpataninel rech ri Dyos, ri ix kiya iwach pa ri tyox ubʼantajik, e ronojel weriʼ chi pa ri junalik kʼaslemal kbʼe wi.</seg>
					<seg id='ROM.6.23' type='verse'>Rumal rech, che ri utojbʼalil ri makaj are ri kamikal e ri utojbʼalil ri usipanik ri Dyos, are ri junalikalaj kʼaslemal pa ri Kristo Jesus Qajawxel.</seg>
				</div>
				<div id='ROM.7' type='chapter'>
					<seg id='ROM.7.1' type='verse'>Eʼachalaxik, ri ix, ¿On man iwetaʼm taj –ri in kinchʼaw kukʼ ri jachin taq eʼajtijabʼ rech ri pixabʼ– che ri winaq xuwi kʼo chuxeʼ ri Pixabʼ pa ri ukʼaslemal?</seg>
					<seg id='ROM.7.2' type='verse'>Jacha weriʼ, ri jun ixoqilal yutulik rukʼ ri rachajil rumal ri Pixabʼ aretaq chiʼ ri areʼ kʼaslik na cho ri uwachulew; kʼatekʼut, we kkam ubʼi ri achi, xas man ximitalik ta chi uwach riʼ rukʼ ri rachajil cho ri pixabʼ.</seg>
					<seg id='ROM.7.3' type='verse'>Aretaq chiʼ kʼaslik na ri rachajil, we ri jun ixoq riʼ, kkʼuliʼ rukʼ jun chik achi, nimalaj kmakun riʼ. Kʼatekʼuriʼ, we kkam ubʼi ri rachajil, xoqujeʼ man ximatalik ta chik kkanaj kan chuwach ri Pixabʼ, ri areʼ man ajmakunel ta riʼ rukʼ nim chʼutiʼn we kokik rixoqil jun chik achi.</seg>
					<seg id='ROM.7.4' type='verse'>Jeʼ na kʼuriʼ, ri ix, ixachalaxik, ri ix xixkam chuwach ri Pixabʼ rumal ri ubʼaqil ri Kristo arech ri ix, ix rech jun chik, kixkʼojiʼ, pa ri Areʼ che xuwaʼlisaj chkixoʼl ri ekaminaqibʼ, arech ri uj kujwachin chech ri Dyos.</seg>
					<seg id='ROM.7.5' type='verse'>Kʼatekʼuriʼ, aretaq chiʼ ri uj uj kʼo pa ri itzel bʼaqilal ri rayibʼal taq makaj che xukʼasuj ri Pixabʼ, xubʼan chqech ri uj che xujwachin chrech ri kamikal.</seg>
					<seg id='ROM.7.6' type='verse'>Kamik riʼ, ri uj man uj kʼo ta chi pa uqʼabʼ ri Pixabʼ, rumal rech, che ri uj xujkam chuwach ri jastaq che ujuximom kanoq, arech are kujpatanajik chi rukʼ jun kʼakʼ quxlabʼal e man kujpatanajik ta chi rukʼ ri ojer tzʼibʼanik.</seg>
					<seg id='ROM.7.7' type='verse'>¿Jas kʼu kqabʼij na riʼ? ¿La kqabʼij riʼ che are makaj ri Pixabʼ? ¡Man je ta riʼ! Kʼatekʼut, ri in xinwetaʼmaj ri mak xuwi rumal ri Pixabʼ. Ri in man kʼo ta nurayibʼal riʼ kkʼojiʼk, weta mata xubʼij ri Pixabʼ weriʼ: ¡Marayij uwach ri man awech taj!</seg>
					<seg id='ROM.7.8' type='verse'>Kʼatekʼut rumal ri Pixabʼ, ri mak xubʼan chwech ri in arech sibʼalaj kinrayij uwach ri man wech taj, arech tiʼtik kinnaʼo: xane weta mata kʼo ri Pixabʼ, xas kaminaq riʼ ri makaj.</seg>
					<seg id='ROM.7.9' type='verse'>Jeʼ nakʼut, ri ojer kanoq, man kʼo ta ri Pixabʼ; kʼatekʼut aretaq chiʼ xpe ri Pixabʼ, ri makaj xkʼojiʼ ukʼaslemal</seg>
					<seg id='ROM.7.10' type='verse'>e ri in xinkamik, e ri pixabʼ rech ri kʼaslemal xinukʼam ubʼik pa ri kamikal.</seg>
					<seg id='ROM.7.11' type='verse'>Rumal rech che ri makaj, rukʼ ri pixabʼ xubʼan chwech ri in che kkʼojiʼ sibʼalaj nurayibʼal chrech ri man wech taj, e are waʼ xinukamisaj ri in.</seg>
					<seg id='ROM.7.12' type='verse'>Xa jekʼuriʼ, tyoxlaj ri Pixabʼ e tyoxlaj ri taqanik, sibʼalaj sukʼ e sibʼalaj utz.</seg>
					<seg id='ROM.7.13' type='verse'>Kʼatekʼuriʼ, ¿la kukʼam uloq kamikal chwech in, jun jas uwach che utz? ¡Man je ta riʼ! Xane are ri makaj arech kqʼalajanik che qas makaj, xukoj jun jas uwach che utz arech kuya ri kamikal chwech; arech ri makaj kubʼan ronojel ri ukowin xas rumal ri pixabʼ.</seg>
					<seg id='ROM.7.14' type='verse'>Rumal rech, che ri uj qetaʼm, che uxlabʼal ri Pixabʼ, kʼatekʼut, ri in, in kʼo pa nubʼaqil, e ri nubʼaqil kʼo pa ri ukowinem ri makaj.</seg>
					<seg id='ROM.7.15' type='verse'>Jeʼ nakʼut, ri jastaq uwach che ri in kinbʼano, man kinchʼobʼ ta ubʼeʼal, rumal rech che man kinbʼan taj ri jas uwach che ri in kinwaj kinbʼano kʼatekʼut, are kinbʼan ri jastaq uwach che kinwetzelaj uwach.</seg>
					<seg id='ROM.7.16' type='verse'>Kʼatekʼuriʼ, we ri in kinbʼan ri jastaq che ri in man kinwaj taj kinbʼano, ri in kinkʼam uqʼabʼ xas jeriʼ jacha kukʼutu ri Pixabʼ che utz ri Pixabʼ;</seg>
					<seg id='ROM.7.17' type='verse'>qastzij nakʼut, man in taj kinbʼano ri itzel taq jastaq, xane are ri makaj kbʼanowik che kʼo wukʼ ri in.</seg>
					<seg id='ROM.7.18' type='verse'>Rumal rech che ri in, wetaʼm che man kʼo ta ri utzil wukʼ in, kinbʼij neʼ, che pa ri nubʼaqil; rumal rech che ri in, kinkowinik kinwaj ri utzil, kʼatekʼut man kinkowin taj kinbʼano:</seg>
					<seg id='ROM.7.19' type='verse'>rumal rech che ri in, man kinbʼan ta ri utzil che ri kwaj kinbʼano e are ne kinbʼan ri itzel che ri in man kinwaj taj kinbʼano.</seg>
					<seg id='ROM.7.20' type='verse'>Kʼatekʼuriʼ, we ri in kinbʼan ri jastaq che ri in man kinwaj taj kinbʼano, man in taj kinbʼanow ri jastaq, xane are ri makaj che jeqel wukʼ ri in.</seg>
					<seg id='ROM.7.21' type='verse'>Ri in kinriq jun pixabʼ che ktaqan chwech aretaq chiʼ ri in kinwaj kinbʼan ri utzil: xuwi ri itzel kukʼut ribʼ chnuwach ri in.</seg>
					<seg id='ROM.7.22' type='verse'>Rumal rech che ri in, nim kinwil wi ri Upixabʼ ri Dyos, ri xas kʼo wi pa ri winaq;</seg>
					<seg id='ROM.7.23' type='verse'>kʼatekʼut kinwil jun chik pixabʼ pa nuqʼabʼ waqan che kchʼojin rukʼ ri pixabʼ rech ri nuchomanik e kinuyutu rukʼ ri pixabʼ rech ri makaj, che kʼo pa nuqʼabʼ waqan.</seg>
					<seg id='ROM.7.24' type='verse'>¡Kʼax wech ri in che in winaq! ¿Jachin kinutoʼ na riʼ ri in chuwach we nubʼaqil riʼ che kinukʼam ubʼi pa ri kamikal?</seg>
					<seg id='ROM.7.25' type='verse'>¡Maltyox bʼaʼ chrech ri Dyos rumal ri Jesus Kristo Qajawxel! Kʼatekʼuriʼ, xas in wi, rumal ri nuchomanik ri in kinpatanij ri upixabʼ ri Dyos; kʼatekʼuriʼ pa ri nubʼaqil kinpatanij ri upixabʼ ri makaj.</seg>
				</div>
				<div id='ROM.8' type='chapter'>
					<seg id='ROM.8.1' type='verse'>Kʼatekʼuriʼ, kamik riʼ, man kʼo ta chi jun qʼatojtzij pakiwiʼ ri ekʼo pa ri Kristo Jesus.</seg>
					<seg id='ROM.8.2' type='verse'>Ri pixabʼ rech ri Uxlabʼaxel che kuya ri kʼaslemal pa ri Kristo Jesus, xatukiro pa ri upixabʼ ri makaj e pa ri upixabʼ ri kamikal.</seg>
					<seg id='ROM.8.3' type='verse'>Rumal rech, che ri jastaq uwach che man kkowin ta ri Pixabʼ chech rumal ri bʼaqilal; ri Dyos, aretaq chiʼ xutaq uloq ri ukʼojol, ri ukʼojol riʼ rukʼ jun bʼaqilal jeriʼ jas ri qabʼaqilal ri uj e chuxeʼ ri makaj, xubʼan jun qʼatojtzij puwiʼ ri makaj xas pa ri bʼaqilal,</seg>
					<seg id='ROM.8.4' type='verse'>arech ri utaqanik ri Pixabʼ kbʼantajik paqawiʼ ri uj kʼatekʼuriʼ, arech ri jastaq che kqabʼano man are ta kniman chrech ri bʼaqilal xane are kniman chrech ri uxlabʼxel.</seg>
					<seg id='ROM.8.5' type='verse'>Rumal rech che ri winaq, che kʼo ri kikʼaslemal chuxeʼ ri bʼaqilal are kkaj ri jastaq che rech ri bʼaqilal; kʼatekʼut, ri winaq che ekʼo chuxeʼ ri uxlabʼxell, are kkaj ri jastaq che rech ri uxlabʼxel.</seg>
					<seg id='ROM.8.6' type='verse'>Rumal rech che ri urayibʼal ri bʼaqilal are ri kamikal; kʼatekʼut, ri urayibʼal ri uxlabʼxel are ri kʼaslemal e ri utzil,</seg>
					<seg id='ROM.8.7' type='verse'>rumal rech che ri urayibʼal ri bʼaqilal, kukʼuleʼlaj uwach ri Dyos: man kkanaj ta kan chuxeʼ ri upixabʼ ri Dyos e xoqujeʼ man kkowin ta chrech,</seg>
					<seg id='ROM.8.8' type='verse'>kʼatekʼuriʼ, ri winaq che ekʼo pa ri bʼaqilal man kekowin ta riʼ che eʼutz kkibʼan chuwach ri Dyos.</seg>
					<seg id='ROM.8.9' type='verse'>Ri ix, man ix kʼo ta pa ri bʼaqilal, xane ix kʼo pa ri uxlabʼxel, rumal rech che ri Uxlabʼxel rech ri Dyos kʼo rachoch iwukʼ ri ix. Jachin ri man kʼo ta ri Uxlabʼxel rech ri Kristo rukʼ, ri areʼ man rech ta ri Kristo,</seg>
					<seg id='ROM.8.10' type='verse'>kʼatekʼut we ri Kristo kʼo iwukʼ ri ix, knʼebʼaʼ kaminaq chi ri bʼaqil rumal ri makaj, ri Uxlabʼxel kʼo ukʼaslemal rumal ri sukʼil.</seg>
					<seg id='ROM.8.11' type='verse'>Kʼatekʼuriʼ, we ri Uxlabʼxel rech ri Areʼ ri xukʼastaʼjisaj uwach ri Jesus chkixoʼl ri ekaminaqibʼ, kʼo ri rachoch iwukʼ ri ix; xoqujeʼ kuya na riʼ ri kʼaslemal chrech ri ibʼaqil che kʼo chuxeʼ ri kamikal, rumal ri Uxlabʼxel ri kʼo rachoch iwukʼ ri ix.</seg>
					<seg id='ROM.8.12' type='verse'>Jeʼ na kʼuriʼ, eʼachalaxik, ri uj kʼo qakʼas, kʼatekʼut, ri qakʼas man rukʼ ta ri qabʼaqil, rumal rech che weta jeriʼ, ri uj rajawaxik nakʼuriʼ che kujkʼaslemanik chuxeʼ ri bʼaqil.</seg>
					<seg id='ROM.8.13' type='verse'>Rumal rech, che ri ix, we kʼo ri ikʼaslemal chuxeʼ ri bʼaqilal, ri ix kixkam na riʼ. Kʼatekʼut, we ri Uxlabʼaxel kubʼano che kkam ri uchak ri ibʼaqil, ri ix kʼo ikʼaslemal riʼ.</seg>
					<seg id='ROM.8.14' type='verse'>Rumal rech, konojel ri winaq che keʼusilobʼisaj ri Uxlabʼaxel rech ri Dyos, ri eʼareʼ eralkʼuwaʼl ri Dyos</seg>
					<seg id='ROM.8.15' type='verse'>kʼatekʼuriʼ, ri ix man xikʼam ta jun uxlabʼal che ximitalik arech ri ix kixtzaq chi jumul pa ri xibʼrikil; ri ix are xikʼam jun uxlabʼxel rech jun alkʼuwaʼlaxel, rumal ri kʼiytisaʼnik che xubʼan chqech ri uj, e rukʼ weriʼ, ri uj kuyaʼo kqaraq qachiʼ: ¡Abbʼa! ¡Tatxel!</seg>
					<seg id='ROM.8.16' type='verse'>Ri Tyoxlaj Uxlabʼaxel, ri areʼ kuriq ribʼ rukʼ ri quxlabʼal uj e kukʼut chqawach ri uj che uj ralkʼuwaʼl ri Dyos.</seg>
					<seg id='ROM.8.17' type='verse'>Ujalkʼuwaʼlxel e xoqujeʼ ujajechebʼanel; ujajechebʼanel rech ri Dyos e ujajechebʼanel rukʼ ri Kristo, rumal rech che ri uj kujkʼojiʼ pa ri kʼax rukʼ ri Areʼ, arech ri uj kʼo ri qaqʼijil rukʼ ri Areʼ.</seg>
					<seg id='ROM.8.18' type='verse'>Rumal rech, che ri in kinchomaj, che taq ri kʼax rech we kamik riʼ, man nim ta riʼ chuwach ri qʼijil che kqʼalajin na riʼ qukʼ ri uj.</seg>
					<seg id='ROM.8.19' type='verse'>Rumal rech, che ronojel ri uwachulew, reyeʼm che keqʼalajin na ri eralkʼuwaʼl ri Dyos:</seg>
					<seg id='ROM.8.20' type='verse'>we ri uwachulew xkʼojiʼ chuxeʼ ri nimal –man xraj ta weriʼ, kʼatekʼut rumal ri areʼ che xukoj ri areʼ puwiʼ weriʼ– kʼatekʼuriʼ weriʼ rukʼ ri reyeʼbʼal</seg>
					<seg id='ROM.8.21' type='verse'>ri areʼ, xoqujeʼ kreyeʼj che ktoʼtajisax na riʼ chuwach ri qʼayinaq, arech kok pa ri tzoqopitajem rech ri kiqʼijil ri eralkʼuwaʼl ri Dyos.</seg>
					<seg id='ROM.8.22' type='verse'>Rumal rech che ri uj, qetaʼm che kʼateʼ pa we qʼij riʼ, ronojel ri uwachulew kuraqaqej na uchiʼ riʼ jacha rilik uwach ri akʼal.</seg>
					<seg id='ROM.8.23' type='verse'>Kʼatekʼuriʼ man xuwi ta ri uwachulew; xoqujeʼ ri uj che kʼo ri nabʼe taq uwach ri Uxlabʼxel qukʼ, kaqarik qachiʼ pa ukʼuʼx qanimaʼ e kqeyeʼj ri ukolotajem ri qabʼaqil.</seg>
					<seg id='ROM.8.24' type='verse'>Rumal rech che kqeyeʼj ri qakolotajem e aretaq chiʼ kqil ri jastaq che qeyeʼm, man qeyeʼj ta chi na kʼu riʼ; we kqil jun jas uwach che qeyeʼm ¿jas kʼu reyeʼxik chi na kqabʼan chi jumul riʼ?</seg>
					<seg id='ROM.8.25' type='verse'>Kʼatekʼut, aretaq chiʼ kqeyeʼj ri jas jun uwach che man kqil taj, rukʼ chuqʼabʼalil riʼ kqeyeʼj.</seg>
					<seg id='ROM.8.26' type='verse'>Kʼatekʼuriʼ, xoqujeʼ ri Tyoxlaj Uxlabʼaxel kpe riʼ che qatoʼik; rumal rech che ri uj man qetaʼm taj jas kqataʼo, aretaq chiʼ ri uj utz kujchʼaw rukʼ ri Dyos; kʼatekʼut, ri Tyoxlaj Uxlabʼaxel, ri areʼ kchʼaw paqawiʼ rukʼ sibʼalaj oqʼej,</seg>
					<seg id='ROM.8.27' type='verse'>e ri Areʼ che kril taq ri qanimaʼ, retaʼm jas ri urayibʼal ri Tyoxlaj Uxlabʼaxel e ri uchʼawem pakiwiʼ ri etyoxlaj taq winaq jeriʼ jacha kril ri Dyos.</seg>
					<seg id='ROM.8.28' type='verse'>Kʼatekʼuriʼ, ri uj qetaʼm, che jachintaq ri kkiloqʼoqʼej rukʼ kikʼuʼx ri Dyos, ri Dyos kchakun kukʼ pa ronojel utzil chkech eʼareʼ, arech kʼo ri utzil kukʼ, ri eʼareʼ che keʼusikʼij jacha kraj ri urayibʼal.</seg>
					<seg id='ROM.8.29' type='verse'>Rumal rech, che ri xeril ojer kanoq, xoqujeʼ xeʼukoj ri eʼareʼ ojer kanoq arech che ri eʼareʼ ejun uwachibʼal ri Ukʼojol arech ri areʼ, are nabʼeʼal chkech sibʼalaj eʼachalaxik,</seg>
					<seg id='ROM.8.30' type='verse'>kʼatekʼuriʼ, ri eʼareʼ che xeʼukoj ojer kanoq xoqujeʼ xeʼusikʼij ri eʼareʼ; kʼatekʼuriʼ ri jachin xeʼusikʼij, xoqujeʼ xuya ri sukʼil chkech; e ri eʼareʼ che xuya ri sukʼil chkech xoqujeʼ, xuyaʼ ri qʼijil chkech.</seg>
					<seg id='ROM.8.31' type='verse'>Kʼatekʼuriʼ, ¿jas kʼuriʼ kinbʼij chi na riʼ kamik? we kʼo ri Dyos qukʼ, ¿jachin kʼu riʼ qakʼulel?</seg>
					<seg id='ROM.8.32' type='verse'>Ri areʼ, che man xutas ta ri Ukʼojol pa ri kʼax xane xuya ri areʼ pa ri kʼax rech utzil chqech nimalaj qonojel, ¿la man kuya ta kʼu riʼ ronojel toqʼobʼ chqech ri uj?</seg>
					<seg id='ROM.8.33' type='verse'>¿Jachin kbʼanow na riʼ jun qʼatbʼaltzij pakiwiʼ ri eʼareʼ che xeʼusikʼij ri Dyos? Are ri Dyos kyoʼw ri sukʼil.</seg>
					<seg id='ROM.8.34' type='verse'>¿Jachin kbʼanow na riʼ jun qʼatojtzij? Are ri Kristo Jesus che xkamik, ¿jas kʼu kinbʼij? ri Areʼ xkʼastaj uwach, kʼo pa ri rikyaqʼabʼ ri Dyos e kutaʼ toqʼobʼ paqawiʼ ri uj.</seg>
					<seg id='ROM.8.35' type='verse'>¿Jas kʼu ri kujach na qawach rukʼ ri Uloqʼoqʼebʼal ri kristo? ¿La are taq ri kʼax? ¿La are taq ri xibʼrikil? ¿La are ri oqatanem? ¿La are taq ri wiʼjal? ¿La are ri chʼanalik ij? ¿La are taq ri kʼax kpe chqij? ¿La are taq ri chʼichʼ rech chʼoʼj?</seg>
					<seg id='ROM.8.36' type='verse'>Jacha ri kubʼij ri utzij ri Tzʼibʼatalik: Awumal ri at, pa ronojel taq qʼij kujkamisaxik; ri uj uj jeriʼ jacha ri echij che kekamisaxik.</seg>
					<seg id='ROM.8.37' type='verse'>Kʼatekʼut, pa ronojel taq weriʼ ri uj kujchʼakanik, rumal ri areʼ che kujuloqʼoqʼej.</seg>
					<seg id='ROM.8.38' type='verse'>Jeʼ nakʼut, ri in utz kinchomanik, wetaʼm che ri kamikal, ri kʼaslemal, ri eʼanjelibʼ, ri taq ajawibʼal, ri kamik, ri chweʼq, ri taq chuqʼabʼalil,</seg>
					<seg id='ROM.8.39' type='verse'>ri ajsik, ri ikim on jun chik jas uwach, man kkowin ta riʼ kujach qawach rukʼ ri uloqʼoqʼebʼal ri Dyos che xuqʼalajisaj ribʼ pa ri Kristo.</seg>
				</div>
				<div id='ROM.9' type='chapter'>
					<seg id='ROM.9.1' type='verse'>Ri in kinbʼij ri saqalajtzij pa ri Kristo, ri in man inbʼanal tzij taj –ri nuchomanik utz rilik kubʼan weriʼ rukʼ ri Tyoxlaj Uxlabʼaxel–,</seg>
					<seg id='ROM.9.2' type='verse'>kʼo jun sibʼalaj bʼis e jun nimalaj kʼax pa ri wanimaʼ.</seg>
					<seg id='ROM.9.3' type='verse'>Rumal rech che ri in kinwaj che xas in, in anatema, in tasatal rukʼ ri Kristo, arech utz ekʼo ri ewachalal, ri eʼareʼ che erech nujuqʼat rumal ri bʼaqilal,</seg>
					<seg id='ROM.9.4' type='verse'>ri eʼareʼ ri eʼajisraʼelita ri eʼareʼ che ekʼiytisaʼn jacha eʼalkʼuwaʼlxelabʼ, rukʼ ri qʼijil, rukʼ taq ri chapbʼalqʼabʼ, rukʼ ri Pixabʼ, rukʼ ri qʼijilanik, rukʼ taq ri chiʼnik bʼanom,</seg>
					<seg id='ROM.9.5' type='verse'>xoqujeʼ rukʼ ri ojer taq kimam; e xas rukʼ ri kibʼaqil xel uloq ri Kristo, ri areʼ che kʼo chikaj puwiʼ ronojel jastaq uwach; ¡tewchiʼtalik ri Dyos chubʼeqʼij, chubʼesaq! Amen.</seg>
					<seg id='ROM.9.6' type='verse'>Man xa ta xsach ri utzij ri Dyos. Rumal rech che man konojel ta ri erijaʼlil ri Israʼel eʼajisraʼel.</seg>
					<seg id='ROM.9.7' type='verse'>Kneʼbʼaʼ erijaʼlil ri Abʼraham, man konojel taj eralkʼuwaʼl, kʼatekʼut, rumal ri Isaʼak ri erijaʼlil kʼo jun ubʼiʼ,</seg>
					<seg id='ROM.9.8' type='verse'>weriʼ kubʼij: man eʼare ta ri eʼalkʼuwaʼlxel erech ri bʼaqilal eralkʼuwaʼl ri Dyos, xuwi eʼejatalik eʼijaʼlil ri eralkʼuwaʼl ri tzij che jeqebʼam ubʼixik.</seg>
					<seg id='ROM.9.9' type='verse'>Are waʼ taq ri utzij ri tzij jeqebʼaʼm ubʼixik: pa taq we qʼij riʼ, ri in kinpe na riʼ e ri Sara kkʼojiʼ na jun ral riʼ.</seg>
					<seg id='ROM.9.10' type='verse'>Kʼatekʼut, nim chi na chuwach weriʼ; ri Rebʼeka yawabʼ ixoq chik rumal xuwi jun achi, che are ri Isaʼak qatat;</seg>
					<seg id='ROM.9.11' type='verse'>kʼatekʼuriʼ, aretaq chiʼ majaʼ kril kiwach, e aretaq chiʼ man kibʼanom ta ri utzil on ri itzel –arech kqʼalajinik che tzoqopitalik ri Dyos aretaq chiʼ kusikʼij jun winaq,</seg>
					<seg id='ROM.9.12' type='verse'>weriʼ, kubʼano rumal urayibʼal ri areʼ che kusikʼij jun winaq e man rumal ta ri uchak ri winaq–, xubʼij chrech ri Rebʼeka: ri nabʼeʼal kupatanij na riʼ ri chaqʼaxel,</seg>
					<seg id='ROM.9.13' type='verse'>jacha kubʼij ri tzʼibʼatalik: Ri in xinloqʼoqʼej ri Jakobʼ e xinxutuj ri Esaʼu.</seg>
					<seg id='ROM.9.14' type='verse'>¿Jas kʼu kinbʼij na riʼ? ¿La che man sukʼ ta ri Dyos? ¡Man je taj!</seg>
					<seg id='ROM.9.15' type='verse'>Rumal rech che ri Areʼ kubʼij chrech ri Moʼises: Ri in kintoqʼobʼisaj na uwach riʼ ri areʼ che ri in kinwaj kintoqʼobʼisaj uwach, e ri in utz kinwil ri areʼ che ri in kinwaj utz kinwilo.</seg>
					<seg id='ROM.9.16' type='verse'>Man are ta ri winaq ri kajawan jun jas uwach on che kajawan kutij anim, xane are ri Dyos ktoqʼobʼisan wachaj.</seg>
					<seg id='ROM.9.17' type='verse'>Xane ri tzij kubʼij chrech ri Faraʼon: Ri in katinkojo pa ri nuraybʼal arech ri in kinqʼalajisaj awukʼ at riʼ ri nuchuqʼabʼ e arech nim kilitaj wi ri nubʼi pa ronojel ri uwachulew.</seg>
					<seg id='ROM.9.18' type='verse'>Xa jekʼuriʼ, kutoqʼobʼisaj uwach jun winaq e kukoj ri itzel pa ri ranimaʼ jun chik winaq jacha ri kraj ri areʼ.</seg>
					<seg id='ROM.9.19' type='verse'>Kʼatekʼuriʼ, ri at kabʼij na riʼ chwech: ¿La kʼo lo jun itzelal pa ranimaʼ ri Dyos? ¿Jachin kkowinik, kchʼoʼjin rukʼ ri urayibʼal?</seg>
					<seg id='ROM.9.20' type='verse'>¡Ri at atwinaq! ¿At jachin ri at, che kuyaʼo katchʼojin rukʼ ri Dyos? ¿Ri jun jas uwach, la are kbʼin na riʼ chrech ri Areʼ, ri xbʼanowik ri areʼ: Jasche, jeriʼ xinabʼano?</seg>
					<seg id='ROM.9.21' type='verse'>Ri ajbʼanal taq bʼoʼj ¿la man are ta rajaw ri ulew, arech kubʼan rukʼ, chi jun utz jeʼlik bʼoʼj on jun itzel bʼoʼj kkaʼyik?</seg>
					<seg id='ROM.9.22' type='verse'>¡Jeʼ nakʼut! Ri Dyos, aretaq chiʼ ri areʼ xuqʼalajisaj ri royowal e ri uchoqʼabʼ, sibʼalaj xuchʼijo ri jetaq bʼoʼj rech oyowal, e rech kibʼe pa ri man utz taj,</seg>
					<seg id='ROM.9.23' type='verse'>arech kuqʼalajisaj ri nimalaj uqʼijil rukʼ ri jetaq bʼoʼj che erech ri utoqʼobʼ, che chi ojer tzij uloq xusukʼumaj rech nimalaj qʼijil,</seg>
					<seg id='ROM.9.24' type='verse'>ri uj che xujusikʼij, man xuwi ta xsikʼin chkech ri eʼajjudiʼo, xane xoqujeʼ xsikʼin chkech ri e man eʼajjudiʼo taj.</seg>
					<seg id='ROM.9.25' type='verse'>Jacha ri kubʼij ri Oseʼas: kinbʼij na riʼ, nutinimit chech ri areʼ, ri jun che man nutinimit taj, e kinbʼij na nuloqʼ riʼ chech ri jun che man nuloqʼ taj.</seg>
					<seg id='ROM.9.26' type='verse'>E jawiʼ ri xbʼix wi chkech: «Ri ix man ix nutinimit taj», kbʼix na riʼ chiwech ix ralkʼuwaʼl ri kʼasliklaj Dyos.</seg>
					<seg id='ROM.9.27' type='verse'>Ri Isaʼiʼas kuraqaqej uchiʼ kutzʼonoj puwiʼ ri Israʼel: aretaq chiʼ ri kejalabʼalil ri eralkʼuwaʼl ri Israʼel jeriʼ jachaʼ ri sanyebʼ rech ri polow, xuwi ekebʼ oxibʼ kekolotaj na riʼ:</seg>
					<seg id='ROM.9.28' type='verse'>rumal rech che xas kamik riʼ, ri Ajawxel utz ubʼanik na kubʼano ri utzij puwiʼ ri ulew.</seg>
					<seg id='ROM.9.29' type='verse'>E jekʼuriʼ, jas xubʼij ri Isaʼiʼas: Weta ri Ajawxel Sabʼaʼot, man xuya ta kan jun ijaʼ chqech ri uj; ri uj uj jeriʼ na kʼuriʼ jacha ri Sodoma e ri Gomorra.</seg>
					<seg id='ROM.9.30' type='verse'>¿Jas kʼuwaʼ ronojel weriʼ? Ri man eʼajjudiʼo taj, che man xkitzukuj ta ri sukʼil, xkiriq jun sukʼil, ri sukʼil rech ri kojonik,</seg>
					<seg id='ROM.9.31' type='verse'>kʼatekʼuriʼ, ri Israʼel che xuterembʼej jun Pixabʼ rech sukʼil, ri areʼ man xubʼan ta ri Pixabʼ.</seg>
					<seg id='ROM.9.32' type='verse'>¿Jasche? Rumal rech che man xkeyeʼj ta pa ri kojonik, xane are xkeyeʼj pa ri kichak. Xkipotzʼij kibʼ cho taq ri abʼaj pa ri bʼe</seg>
					<seg id='ROM.9.33' type='verse'>jacha tzʼibʼatalik: Ri in kinkoj pa ri Siʼon jun abʼaj pa ri bʼe, e jun nimalaj abʼaj chik che ktzaqanik; kʼatekʼut, jachin kkojon na riʼ chrech ri Areʼ man kkʼix ta riʼ.</seg>
				</div>
				<div id='ROM.10' type='chapter'>
					<seg id='ROM.10.1' type='verse'>Eʼachalaxik, ri urayibʼal ri wanimaʼ e ri urayibʼal ri nuchʼawem rukʼ ri Dyos, are che ri eʼareʼ kekʼolotajik.</seg>
					<seg id='ROM.10.2' type='verse'>Rumal rech che ri in utz uyaʼik ri tzij kinbʼan pakiwiʼ ri jachintaq kkaj uwach ri Dyos, kʼatekʼut man utz taj uloqʼaxik ri Dyos kkibʼano.</seg>
					<seg id='ROM.10.3' type='verse'>Rumal rech, che ri eʼareʼ man ketaʼm ta ri usukʼil ri Dyos, are kkitzukuj ri sukʼil kech ri eʼareʼ, xa jekʼuriʼ man xkaj taj xekʼojiʼ chuxeʼ ri usukʼil ri Dyos.</seg>
					<seg id='ROM.10.4' type='verse'>Rumal rech, che ri ukʼisbʼalil ri Pixabʼ, are ri Kristo, arech che ri kekojonik kkʼojiʼ ri kisukʼil.</seg>
					<seg id='ROM.10.5' type='verse'>Jeʼ nakʼut, ri Moʼises xutzʼibʼaj puwiʼ ri usukʼil ri Pixabʼ che kʼiyinaq uloq pa ri pixabʼ, che jachin ri kubʼan na ri Pixabʼ, kkʼojiʼ riʼ ri ukʼaslemal rumal ri Pixabʼ,</seg>
					<seg id='ROM.10.6' type='verse'>kʼatekʼut, ri usukʼil ri kojonik kubʼij weriʼ: Mabʼij bʼaʼ pa ri awanimaʼ: ¿Jachin kpaqʼiʼ na riʼ chikaj? waʼ weriʼ kubʼij: arech kuqasaj uloq ri Kristo waral;</seg>
					<seg id='ROM.10.7' type='verse'>on: ¿Jachin kqaj bʼi riʼ pa ri nim siwan? waʼ weriʼ kubʼij: arech kuʼupaqbʼaʼ uloq ri Kristo waral chi chkixoʼl ri ekaminaqibʼ.</seg>
					<seg id='ROM.10.8' type='verse'>¡Jas kubʼij weriʼ! Ri Tzij sibʼalaj naqaj kʼo wi chawech ri at, cho ri achiʼ e pa ri awanimaʼ, chataʼ bʼaʼ: are ri tzij rech ri kojonik che ri uj kqaya ubʼixik.</seg>
					<seg id='ROM.10.9' type='verse'>Rumal rech, che we ri achiʼ kuya ubʼixik che ri Jesus Ajawxel, e we ri awanimaʼ kukojo che ri Dyos xuwaʼlajisaj uwach ri Areʼ xas chkixoʼl ri ekaminaqibʼ, ri at katkolotaj na riʼ.</seg>
					<seg id='ROM.10.10' type='verse'>Rumal rech, che ri kojonik ri kʼo pa ri animaʼ kukʼam uloq riʼ ri sukʼil, e ri tzij rech ri kojonik che kʼo cho ri chiʼaj kukʼam uloq ri kolotajem.</seg>
					<seg id='ROM.10.11' type='verse'>¿La man kubʼij ta ri Tzʼibʼatalik: Jachin ti kkojon chrech ri Areʼ man kkʼix ta riʼ?</seg>
					<seg id='ROM.10.12' type='verse'>Kʼatekʼuriʼ, man kʼo ta jalajoj chkixoʼl ri eʼajjudiʼo e ri eʼajgriʼego: konojel junam ri Kajawxel, e kuya ri uqʼinomal chkech konojel ri kesikʼin chrech ri Areʼ.</seg>
					<seg id='ROM.10.13' type='verse'>Rumal rech, ri jun che rukʼ ukʼojbʼal kusikʼij ri ubʼiʼ ri Ajawxel, ri areʼ kkoltaj na riʼ.</seg>
					<seg id='ROM.10.14' type='verse'>Kʼatekʼut ¿jas usikʼixik riʼ kqabʼan ri Areʼ we man are nabʼe kujkojon chrech ri Areʼ? Kʼatekʼut ¿jas kqabʼan che ukʼojik we man are nabʼe kqata ri Areʼ? ¿E jas utaʼyik ri areʼ we man kʼo ta jun winaq kuya ubʼixik?</seg>
					<seg id='ROM.10.15' type='verse'>Kʼatekʼut ¿jas ubʼixik ri tzij kqabʼano, we man are nabʼe ujtaqom uloq? jacha kuya ubʼixik ri utzij ri Tzʼibʼatalik: ¡Sibʼalaj jeʼlik ri kaqan ri kkiyaʼ ubʼixik ri utzlaj taq tzij!</seg>
					<seg id='ROM.10.16' type='verse'>Kʼatekʼut, man konojel taj xkinimaj ri Utzalaj Tzij. Rumal rech che ri Isaʼiʼas kubʼij: Ajawxel, ¿jachin xukoj ri qatzij?</seg>
					<seg id='ROM.10.17' type='verse'>Jeʼ nakʼut, ri kojonik kpe rumal ri utzij ri kayoʼw ubʼixik ri tzij, e ri utzij ri kyow ubʼixik ri tzij kpe rumal ri utzij ri Kristo.</seg>
					<seg id='ROM.10.18' type='verse'>Kʼatekʼuriʼ, ri in kinbʼan jun kʼotoj chiʼaj: ¿La man xkita ta ri eʼareʼ? ri kichʼabʼal xtaʼtajik pa ronojel ri uwachulew e ri kitzij xtatajik chi kʼateʼ pa ri ukʼisbʼalil ri uwachulew.</seg>
					<seg id='ROM.10.19' type='verse'>Kʼatekʼut, kinbʼan jun kʼotoj chiʼaj: ¿La man xuchʼobʼ ta ri Israʼel? Xbʼitaj rumal ri Moʼises: ri in, kixinwachixomaj na riʼ rumal jun che man amaqʼ taj, ri in kinyak na sibʼalaj oyowal riʼ chrij jun amaqʼ chik che man kʼo ta unoʼjibʼal.</seg>
					<seg id='ROM.10.20' type='verse'>Ri Isaʼiʼas xoqujeʼ xubʼij: ri eʼareʼ xinkiriqo kumal ri man xinkitzukuj taj, ri in xinqʼalajisaj wibʼ chkiwach ri eʼareʼ che man xkitaʼ ta chwech,</seg>
					<seg id='ROM.10.21' type='verse'>kʼatekʼuriʼ, kubʼij puwiʼ ri Israʼel: Ronojel taq qʼij xinya ri nuqʼabʼ chkech jun tinimit che man kniman taj e che kekʼuleʼlaʼnik.</seg>
				</div>
				<div id='ROM.11' type='chapter'>
					<seg id='ROM.11.1' type='verse'>Kʼatekʼuriʼ ri in kinbʼan jun kʼotoj chiʼaj: Ri Dyos ¿La xuxutuj ubʼi ri utinimit? ¡Man je taj! Ri in ¿la man in jun israʼelita taj che in jun rijaʼl ri Abʼraham che ujuqʼat ri Bʼenjamin?</seg>
					<seg id='ROM.11.2' type='verse'>Ri Dyos man xuxutuj ta ubʼik ri utinimit che xuchaʼ ojer kanoq. On man iwetaʼm ta ri utzij ri Tzʼibʼatalik puwiʼ ri Eliʼas aretaq chiʼ kchʼaw rukʼ ri Dyos e kubʼan jun qʼatojtzij puwiʼ ri Israʼel:</seg>
					<seg id='ROM.11.3' type='verse'>Ajawxel, xeʼkikamisaj ri eʼaqʼaxal atzij, xkitukij taq ri qakʼolbʼal rech tabʼal atoqʼobʼ, kʼatekʼuriʼ ri in nutukel xinkanaj kanoq e kkaj che kinkikamisaj.</seg>
					<seg id='ROM.11.4' type='verse'>Kʼatekʼuriʼ, jas kubʼij ri utzij ri Dyos chrech ri Eliʼas? Ri in xeʼintas wuqubʼ mil (7.000) achijabʼ che man xkimej ta kibʼ chuwach ri Bʼaʼal.</seg>
					<seg id='ROM.11.5' type='verse'>Kʼatekʼuriʼ, xoqujeʼ kamik riʼ ekanajinaq kanoq kebʼ oxibʼ che eʼusikʼim rumal ri usipanik.</seg>
					<seg id='ROM.11.6' type='verse'>E weriʼ rumal ri sipanik, man rumal ta ri kichak; weta mata rumal ri sipanik riʼ, ri sipanik man sipanik ta chi riʼ.</seg>
					<seg id='ROM.11.7' type='verse'>¿Jas kʼu kinbʼij na riʼ? Ri jastaq che xutzukuj ri Israʼel, man xuriq taj; kʼatekʼuriʼ, ri jachintaq che xkiriqo, ri eʼareʼ xesikʼix riʼ. Ri enikʼaj chik, xkowirisaxik ri kanimaʼ,</seg>
					<seg id='ROM.11.8' type='verse'>jacha kubʼij ri utzij ri tzʼibʼatalik: Ri Dyos xuya chkech jun warinaq uxlabʼal: ri eʼareʼ man kʼo ta kiwoqʼoch arech kekaʼyik, man kʼo ta kixikin che utayik chi kʼateʼ pa we qʼij kamik riʼ.</seg>
					<seg id='ROM.11.9' type='verse'>Ri David xoqujeʼ kubʼij: Chkʼextajoq kimexa pa jun kʼambʼal e pa jun kolobʼ, arech keʼutzaqo, e are waʼ ri tojbʼal kech.</seg>
					<seg id='ROM.11.10' type='verse'>Chqʼequʼmaroq ri kiwoqoch arech man kekaʼy taj e ronojel taq qʼij chkiqʼusbʼa ri kij.</seg>
					<seg id='ROM.11.11' type='verse'>Kʼatekʼuriʼ, ri in kinbʼan jun kʼotoj chiʼaj: Ri eʼareʼ ¿la qastzij xetzaqik cho ri abʼaj? ¡Man je ta riʼ! Kʼatekʼut, ri itzel bʼinem xubʼan ri kaqan xuya ri kolotajem chkech ri man eʼajjudiʼo taj arech ri eʼareʼ sibʼalaj keʼachixomanik.</seg>
					<seg id='ROM.11.12' type='verse'>Kʼatekʼuriʼ, ¡we are ri itzel bʼinem xubʼan ri kaqan ri xyoʼw ri qʼinomal chrech ri uwachulew, e we are ri kituqaʼril ri eʼareʼ xyoʼw ri qʼinomal chkech ri man eʼajjudiʼo taj, nimalaj utz utzʼaqataxik riʼ chkech ri eʼareʼ!</seg>
					<seg id='ROM.11.13' type='verse'>Kʼatekʼuriʼ, ri in kinbʼij chiwech, ri ix che man ix eʼajjudiʼo taj: ri in, in apostol chkech ri man eʼajjudiʼo taj, kʼatekʼuriʼ, ri in nim kinwil wi ri nuchak riʼ,</seg>
					<seg id='ROM.11.14' type='verse'>kʼatekʼut aretaq chiʼ kinbʼan weriʼ, are sibʼalaj kinweyeʼj kinbʼan achixom chkech ri eʼareʼ che junam nukikʼel kukʼ arech kwaj keʼinkol ejujun chkech.</seg>
					<seg id='ROM.11.15' type='verse'>Rumal rech, che aretaq chiʼ etasatal ri eʼareʼ, weriʼ jun utzil xubʼan chrech ri uwachulew, ¿jas kkʼulmataj riʼ aretaq chiʼ ketzalejik, we man are jun kʼastajibʼal wachaj chkixoʼl ri ekaminaqibʼ?</seg>
					<seg id='ROM.11.16' type='verse'>We etyox ri enabʼe taq wachinik, xoqujeʼ je na kʼuriʼ konojel ri enikʼaj chik; e we tyoxlaj taq ri erabʼ xoqujeʼ je na kʼu riʼ ri uqʼabʼ taq ri cheʼ.</seg>
					<seg id='ROM.11.17' type='verse'>We kʼo jujun uqʼabʼ ri cheʼ che qʼatom apanoq, e ri at, che at olivo at ujuyubʼal cheʼ, xatnakʼik puwiʼ ri olivo arech ri at kkʼojiʼ awukʼ ri ukikʼel ri nabʼe olivo,</seg>
					<seg id='ROM.11.18' type='verse'>man nim ta riʼ kawil awibʼ chuwach ri taq uqʼabʼ ri cheʼ apanoq. On we ri at, are kawaj nim kawil awibʼ, man at taj ri kʼo ri urabʼ awukʼ, are ri urabʼ at rukʼam ri at.</seg>
					<seg id='ROM.11.19' type='verse'>Ri at kabʼij na riʼ: kʼo jujun taq uqʼabʼ qʼatom apanoq arech ri in kʼo nukʼolbʼal puwiʼ ri cheʼ.</seg>
					<seg id='ROM.11.20' type='verse'>Jeʼ nakʼut. Ejujun taq uqʼabʼ ri cheʼ eqʼatom apanoq, rumal rech che man kʼo ta kikojonik, e ri at are ri akojonik kbʼanowik che ri at, at kʼo puwiʼ ri cheʼ. Manimarisaj bʼaʼ awibʼ xane chaxibʼij bʼaʼ awibʼ.</seg>
					<seg id='ROM.11.21' type='verse'>Rumal rech, che ri Dyos we man xutoʼ ta kiwach ri enabʼe taq uqʼabʼ ri cheʼ, chawilampeʼ xoqujeʼ man kutoʼ ta awach at riʼ.</seg>
					<seg id='ROM.11.22' type='verse'>Chawilampeʼ, ri rutzilal e ri uchuqʼabʼ royowal ri Dyos: ri areʼ kʼo uchuqʼabʼ royowal chkiwach ri xetzaqik, utzil ranimaʼ riʼ awukʼ ri at we katkanaj kan pa ri utzilal, we man katkanaj ta kanoq, xoqujeʼ ri at kattas apanoq riʼ.</seg>
					<seg id='ROM.11.23' type='verse'>Kʼatekʼuriʼ, we ri eʼareʼ man kekanaj ta kanoq che man kekojon taj, kenakʼ na riʼ puwiʼ ri ucheʼal: ri Dyos sibʼalaj kʼo ukowinem che keʼunakʼ chi na jumul puwiʼ ri ucheʼal.</seg>
					<seg id='ROM.11.24' type='verse'>Rumal rech, we ri at xattas apanoq chrech ri qas acheʼal olivo e xatnakʼik puwiʼ jun utz olivo, che man acheʼal taj; ¡nimalaj kinakʼik chi na riʼ ri jetaq uqʼabʼ ri cheʼ chi puwiʼ ri kicheʼal wi!</seg>
					<seg id='ROM.11.25' type='verse'>Eʼachalaxik, rumal rech che ri in man kinwaj taj che ri ix mata iwetaʼm we awatalik taq jastaq riʼ, rumal rech che ri in kinxiʼbʼij wibʼ chiwech we ri ix nimalaj kiwil iwibʼ pa ri inoʼjibʼal: jun ujuqʼat chkech ri Israʼel kʼo jun kowlaj kanimaʼ riʼ, chi kʼateʼ na arechiʼ konojel ri man eʼajjudiʼo taj keʼok na</seg>
					<seg id='ROM.11.26' type='verse'>kʼatekʼuriʼ, konojel riʼ ri Israʼel kekoltaj na riʼ jacha tzʼibʼatalik: Chi pa ri Siʼon kpe na wi riʼ ri ajkirinel, kukʼyaq na ubʼi riʼ ri man kojonik taj, pa ri unikʼajal kʼo wi ri Jakobʼ.</seg>
					<seg id='ROM.11.27' type='verse'>E are waʼ weriʼ ri chapbʼalqʼabʼ wech ri in kukʼ ri eʼareʼ, aretaq chiʼ kinkʼyaq na bʼi ri kimak.</seg>
					<seg id='ROM.11.28' type='verse'>Ri eʼareʼ, rumal ri Utzalaj Tzij chiwach ri ix eʼikʼulel, kʼatekʼuriʼ ri eʼareʼ eloqʼoqʼem rumal rech che xesikʼixik rumal kech ri ekitat.</seg>
					<seg id='ROM.11.29' type='verse'>Rumal rech, aretaq chiʼ ri Dyos kuya ri usipanik e ksikʼinik, ri areʼ man kukʼex ta ri utzij.</seg>
					<seg id='ROM.11.30' type='verse'>Kʼatekʼuriʼ, jacha ri ix ojer, man kixniman ta chuwach ri Dyos e ri kamik riʼ ri ix xyaʼtaj ri sachbʼal mak chiwech, rumal rech che ri eʼareʼ man xeniman taj,</seg>
					<seg id='ROM.11.31' type='verse'>kʼatekʼuriʼ, ri eʼareʼ kamik riʼ man keniman taj, rumal rech che ri ix xsachatajik ri imak, arech ri eʼareʼ xoqujeʼ kamik riʼ ksachatajik ri kimak.</seg>
					<seg id='ROM.11.32' type='verse'>Ri Dyos xubʼano, che konojel ri winaq man keniman taj, arech ri Areʼ kuya ri sachbʼal mak chkech konojel.</seg>
					<seg id='ROM.11.33' type='verse'>¡Nimalaj taq siwan rech ri uqʼinomal, ri unoʼjibʼal e ri retambʼal ri Dyos! ¡Man kuya taj ketaxik ri upixabʼ, e man kchʼobʼtaj ta ubʼeʼal ri ubʼe!</seg>
					<seg id='ROM.11.34' type='verse'>Rumal nakʼut, ¿jachin xretaʼmaj jun qʼij uchomanik ri Dyos? ¿Jachin ri ajpixbʼanel chrech ri areʼ?</seg>
					<seg id='ROM.11.35' type='verse'>On ¿jachinoq kʼo uyaʼom nabʼe chrech ri areʼ, arech kuya ri Areʼ ri tojbʼal rech chech?</seg>
					<seg id='ROM.11.36' type='verse'>Rumal rech, che ronojel qas petinaq uloq rukʼ ri Areʼ, petinaq uloq xas rech ri Areʼ, e petinaq uloq chech ri Areʼ. ¡Chrech ri Areʼ ri qʼijil chubʼeqʼij chubʼesaqʼ! ¡Amen!</seg>
				</div>
				<div id='ROM.12' type='chapter'>
					<seg id='ROM.12.1' type='verse'>Ri in, sibʼalaj kintaʼ chiwech ix achalaxik, pa ri uloqʼoqʼebʼal ukʼuʼx ri Dyos, chiyaʼ bʼaʼ iwibʼ ri ix ix jacha jun tyoxlaj kaxlanwa utz chuwach ri Dyos rukʼ ri ikʼaslemal: are waʼ ri qastzij qʼijilanik rajawaxik kibʼan ri ix.</seg>
					<seg id='ROM.12.2' type='verse'>Kʼatekʼut, mibʼano jacha kubʼan we uwachulew kamik riʼ, are ta bʼaʼ ri kʼakʼ ichomanik kixukʼexo e kixubʼano, che ri ix, utz kiwil ri urayibʼal ri Dyos: ri utzilal, ri utz rilik, ri nimalaj tzʼaqat ubʼantajik.</seg>
					<seg id='ROM.12.3' type='verse'>Pa ri ubʼi ri sipanik ri xyaʼtaj chwech ri in; ri in kinbʼij chiwech iwonojel e chiwech chi jujunal: nim miwil bʼaʼ iwibʼ, xuwi riʼ ri rajawaxik; are nim chiwilaʼ wi iwibʼ iwonojel, jeriʼ jacha ri ikojonik xuya ri Dyos chiwech.</seg>
					<seg id='ROM.12.4' type='verse'>Xane rumal jacha ubʼanik ri qabʼaqil, kʼo jujun taq utzʼaqatil, e ronojel utzaqatil kʼo ri uchak,</seg>
					<seg id='ROM.12.5' type='verse'>xoqujeʼ ri uj, uj xa jun chi bʼaqilal pa ri Kristo Jesus, e qonojel chi utzʼaqatil ri bʼaqilal, uj kitzaqatil chkijujunal ri enikʼaj chik.</seg>
					<seg id='ROM.12.6' type='verse'>Ri uj kʼo jalajoj taq sipanik qukʼ, jeriʼ jacha ri sipanik yaʼtajinaq chqech, e we ri uj are kʼo ri sipanik rech uqʼaxexik utzij ri Dyos, chqabʼanaʼ bʼaʼ ri qachak jacha ri qakojonik kʼolik;</seg>
					<seg id='ROM.12.7' type='verse'>we ri uj are kʼo ri sipanik rech ri patanijik, chujpatanijoq bʼaʼ; we ri uj are kʼo ri sipanik rech ri tijonik, chujtijonoq;</seg>
					<seg id='ROM.12.8' type='verse'>we ri uj are kʼo ri sipanik rech ri utz kujchʼawik, chujchʼawoq. Ri jun che kyaʼowik muchomaj tojibʼal ukʼaxel; ri areʼ che ktaqanik utz bʼaʼ chtaqanoq; ri jun che ktoqʼobʼisan uwach ri mebʼaʼ chubʼanaʼ bʼaʼ rukʼ sibʼalaj kiʼkotemal.</seg>
					<seg id='ROM.12.9' type='verse'>Ri ix makʼojiʼ kebʼ uloqʼoqʼebʼal ikʼux; chipaqchiʼj ri itzel, chiximaʼ iwibʼ rukʼ chuqʼabʼ pa ri utzil.</seg>
					<seg id='ROM.12.10' type='verse'>Chiloqʼoqʼej chbʼil taq iwibʼ, chiximaʼ iwibʼ pa ri achalaxik ibʼ, e iwonojel, chi jujunal are utz rilik chibʼana chi na ri enikʼaj chiwach ri ix.</seg>
					<seg id='ROM.12.11' type='verse'>Rukʼ jun utzalaj achixinik pa ri uchuqʼabʼ ri uxlabʼal, chipatanij bʼaʼ ri Ajawxel.</seg>
					<seg id='ROM.12.12' type='verse'>Rukʼ nimalaj kiʼkotemal pa ri eyebʼal; rukʼ jun nimalaj chuqʼabʼ pa ri kʼax; rukʼ ri chʼawem rukʼ ri Dyos ronojel taq qʼij;</seg>
					<seg id='ROM.12.13' type='verse'>qas utz rilik chibʼanaʼ ri rajawaxik chkech ri etyoxlaj taq winaq; chibʼanaʼ utzalaj kikʼulaxik ri enikʼaj chik.</seg>
					<seg id='ROM.12.14' type='verse'>Cheʼitewchiʼj ri kixkoqataj, cheʼitewchij mibʼij itzel pakiwiʼ ri eʼareʼ.</seg>
					<seg id='ROM.12.15' type='verse'>Chixkiʼkot bʼaʼ kukʼ ri kekiʼkotik, chixoqʼ bʼaʼ kukʼ ri keʼoqʼik,</seg>
					<seg id='ROM.12.16' type='verse'>Chixnoj bʼaʼ chrech ri utzil nimalaj iwonojel, mixkanaj kan pa ri nimal, chinitzʼarisaj iwibʼ, nim miwil iwibʼ pa inojbʼal.</seg>
					<seg id='ROM.12.17' type='verse'>Mibʼan ri itzel chech ri jun che xubʼan ri itzel chiwech, chkʼojiʼ bʼaʼ pa ri iwanimaʼ ri jastaq che utz chkiwach konojel ri winaq,</seg>
					<seg id='ROM.12.18' type='verse'>chixkʼol bʼaʼ pa ri nimalaj utzil kukʼ chi nimalaj konojel, we kixkowinik,</seg>
					<seg id='ROM.12.19' type='verse'>mibʼan iqʼatojtzij, ixloqʼalaj taq wachalal, chiweyeʼj che kpe ri oyowal; rumal rech che tzʼibʼatalik: in ri kinbʼanow na riʼ qʼatbʼaltzij, ri in kintojow na ri tojbʼalil, kchʼaw ri Ajawxel.</seg>
					<seg id='ROM.12.20' type='verse'>Kʼatekʼut, we knumik ri akʼulel chayaʼ bʼaʼ ri uwa, we ri areʼ kchaqij uchiʼ chayaʼ bʼaʼ ri rukʼyaʼ; aretaq chiʼ kabʼan at weriʼ, kakoj riʼ ri qʼaqʼ puwiʼ ri ujolom.</seg>
					<seg id='ROM.12.21' type='verse'>Chabʼanaʼ bʼaʼ che ri itzel man katuchʼak taj ri at, kʼatekʼut chachʼakaʼ bʼaʼ ri itzel rukʼ ri utzil.</seg>
				</div>
				<div id='ROM.13' type='chapter'>
					<seg id='ROM.13.1' type='verse'>Chenimanoq chkijujunal konojel winaq chkech ri enim taq winaq che kʼo ri keqeleʼn. Rumal rech che man kʼo ta jun kowinem che man petinaq ta chi rukʼ ri Dyos; e are ri Dyos xyokowik.</seg>
					<seg id='ROM.13.2' type='verse'>Ri jun che kchʼoʼjin rukʼ ri kowinem, xoqujeʼ kchʼoʼjin rukʼ ri Dyos. Kʼatekʼuriʼ, ri jachintaq man keniman ta chkech ri eʼareʼ, kʼo riʼ ri qʼatojtzij pakiwiʼ.</seg>
					<seg id='ROM.13.3' type='verse'>Rumal rech, che man kʼo ta xibʼrikil riʼ chkiwach ri eqʼataltzij aretaq chiʼ kbʼan ri utzil, xane aretaq chiʼ kbʼan ri itzel. Ri at ¿la kawaj man kaxibʼij ta awibʼ chuwach ri kowinem? Chabʼanaʼ bʼaʼ ri utzil, e ri at kayaʼtaj na riʼ chawech utzalaj taq tzij kumal kech ri eʼareʼ;</seg>
					<seg id='ROM.13.4' type='verse'>rumal rech che rumal ri areʼ, ri Dyos kukʼam ri abʼe. Kʼatekʼut, chaxibʼij bʼaʼ awibʼ we ri at kabʼan ri itzel, rumal rech che ri areʼ man xaq ta loqʼ kʼo ri chʼichʼ rech chʼoj puqʼabʼ, xa jekʼuriʼ ri Dyos kubʼan ri qʼatbʼaltzij e kukʼajisaj uwach ri jun che kbʼanow ri itzel.</seg>
					<seg id='ROM.13.5' type='verse'>Kʼatekʼut, rajawaxik che jun winaq knimanik, man xuwi ta rumal ri xibʼrikil chuwach ri qʼatbʼaltzij, xane xoqujeʼ rumal ri uchomanik pa ranimaʼ.</seg>
					<seg id='ROM.13.6' type='verse'>¿La man rumal ta kʼuwaʼ weriʼ che ri ix kitoj ri alkabʼal? Rumal rech, che ekʼo eʼajpataninel kech ri tinimit, che kechakun rumal ri Dyos pa we chak riʼ.</seg>
					<seg id='ROM.13.7' type='verse'>Chiyaʼaʼ bʼaʼ chkech chkijujunal ri eʼareʼ ri taqalik kya chkech: ri ajmolol alkabʼal, alkabʼal kya chrech; ri tojonik, kya chrech ri qʼatbʼaltzij; ri nimanik, kya chrech ri nim ubʼanik; ri uqʼijil kya chrech, ri nim qʼijil.</seg>
					<seg id='ROM.13.8' type='verse'>Mikʼojiʼ bʼaʼ ikʼas kukʼ ri winaq, xuwi chibʼanaʼ ikʼas rukʼ ri loqʼoqʼebʼal ikʼuʼx kukʼ. Rumal rech che ri jun che kuloqʼoqʼej ri jun chik xukʼaslemaj riʼ ri Pixabʼ.</seg>
					<seg id='ROM.13.9' type='verse'>Rumal rech, ri taqanik che kubʼij: Matmakun rukʼ ixoq achi, matkamisanik, matelaqʼanik, mawaj ri ujastaq jun winaq chik, e ronojel ri enikʼaj chik taqanik xa jun kubʼan pa we tzij riʼ: chaloqʼoqʼej ri jun chik jacha uloqʼoqʼexik awibʼ ri at kabʼano.</seg>
					<seg id='ROM.13.10' type='verse'>Ri loqʼoqʼebʼal kʼuʼx man kubʼan ta ri itzel chech ri jun chik. Ri tzʼaqat Pixabʼ are ri loqʼoqʼebʼal kʼuʼx.</seg>
					<seg id='ROM.13.11' type='verse'>Ri ix iwetaʼm jastaq ri qʼij ujkʼaslik wi kamik riʼ. Kamik riʼ rajawaxik che ri uj kujkʼastajik; kamik riʼ ri kolotajem, naqaj kʼo wi chi na chuwach ri jun qʼij aretaq chiʼ xqakʼam ri kojonik.</seg>
					<seg id='ROM.13.12' type='verse'>Kkʼis ri aqʼabʼ, petinaq chi uloq ri qʼij. Chiyaʼ bʼaʼ kanoq ri uchak ri qʼequʼmal e chqakojoʼ bʼaʼ jun atzʼyaq rech saqil.</seg>
					<seg id='ROM.13.13' type='verse'>Jacha ixkʼo pa qʼij, chkʼojiʼ ri ikʼaslemal pa ri utzil: misipojisaj ipam pa taq ri waʼim, mixqʼabʼarik, mixmakun rukʼ ixoq achi, mixchʼojinik on mixachixomanik.</seg>
					<seg id='ROM.13.14' type='verse'>Chixatzʼyaqinoq rukʼ ri Ajawxel Jesus Kristo e mixbʼison rukʼ ri ibʼaqil chrech ubʼanik taq ri urayinik.</seg>
				</div>
				<div id='ROM.14' type='chapter'>
					<seg id='ROM.14.1' type='verse'>Ri jun winaq che tuqaʼr pa ri ukojonik utz ukʼulaxik chibʼanaʼ, mikʼuleʼlaj taq ri uchomanik.</seg>
					<seg id='ROM.14.2' type='verse'>Jun kuchomaj che kkowinik kutij ronojel kʼi uwach ri katijowik, kʼatekʼuriʼ ri tuqaʼr winaq xuwi kutij ri ichaj:</seg>
					<seg id='ROM.14.3' type='verse'>ri jun che kwaʼik, maretzelaj uwach jun che man kwa taj, e ri jun che ri man kwa taj mubʼan bʼaʼ qʼatojtzij puwiʼ ri jun che kwaʼik; ri Dyos utz ukʼulaxik ubʼanom ri areʼ.</seg>
					<seg id='ROM.14.4' type='verse'>At ¿jachin ri at arech kabʼan qʼatojtzij puwiʼ jun ajpataninel rech jun chik? We ktakʼiʼk on ktzaqik, xuwi ri rajaw kʼo rech chrech; kʼatekʼuriʼ, ktakʼiʼ riʼ, rumal rech che ri Ajawxel kkowin riʼ kuya ri uchoqʼabʼ.</seg>
					<seg id='ROM.14.5' type='verse'>We kʼo jun winaq, nim kel wi jun qʼij chuwach, chuwach taq ri nikʼaj chik qʼij; jun chik winaq kuchomaj che junam ronojel taq ri qʼij: chayaʼ bʼaʼ kan konojel ri winaq pa ri kichomanik.</seg>
					<seg id='ROM.14.6' type='verse'>Ri areʼ che nim kril uwach ri qʼij, weriʼ chuwach ri Ajawxel kubʼan wi; e ri areʼ che kwaʼik, weriʼ chuwach ri Ajawxel kubʼan wi, rumal rech che kmaltyoxin chrech ri Dyos. Kʼatekʼuriʼ, ri jun che man kwaʼ taj, weriʼ chuwach ri Ajawxel kubʼan wi e kmaltyoxin chrech ri Dyos.</seg>
					<seg id='ROM.14.7' type='verse'>Rumal, che man kʼo ta jun kʼasal pa rech wi, man kʼo ta jun kkam pa rech wi;</seg>
					<seg id='ROM.14.8' type='verse'>we ri uj kʼo ri qakʼaslemal kujkʼasleman chrech ri Kristo, e we ri uj kujkamik, kujkam pa ri Ajawxel. Xa jekʼuriʼ, kujkʼasiʼk on kujkamik, ri uj, uj kʼo pa ri Ajawxel.</seg>
					<seg id='ROM.14.9' type='verse'>Rumal rech che ri Kristo xkamik e xkʼastaj uwach, arech ri areʼ kuxik Ajawxel chkech ri ekaminaqibʼ e chkech ri ekʼaslik.</seg>
					<seg id='ROM.14.10' type='verse'>Kʼatekʼut, at ¿jachin ri at, arech kabʼan qʼatojtzij puwiʼ ri awachalal? At ¿jachin ri at, che katzʼiʼlaj uwach ri awachalal? Ri uj qonojel kujbʼe na riʼ chuwach ri uqʼatbʼaltzij ri Dyos,</seg>
					<seg id='ROM.14.11' type='verse'>rumal rech che tzʼibʼatalik: Rumal ri nukʼaslemal, kcha ri Ajawxel, ronojel aqanaj kumej na ribʼ chnuwach ri in, e ronojel aqʼaj, kuya na nim uqʼij ri Dyos.</seg>
					<seg id='ROM.14.12' type='verse'>Weriʼ kubʼij, che chqajujunal kujopan na riʼ chuwach ri Dyos.</seg>
					<seg id='ROM.14.13' type='verse'>Maqabʼan qʼatojtzij paqawiʼ chqabʼil taq qibʼ: are ne utz ubʼanik chqabʼanaʼ ri qʼatojtzij ri rajawaxik, arech man kqakoj ta jun jas uwach chuwach ri qachalal rech utzaqik.</seg>
					<seg id='ROM.14.14' type='verse'>Ri in wetaʼm, qas wetaʼm pa ri Ajawxel Jesus, che man kʼo ta jun itzel jas uwach; xuwi na kʼo riʼ chuwach ri jun che kuchomaj che itzel ri wa; kʼatekʼut, we itzel chuwach ri areʼ, itzel na kʼu riʼ.</seg>
					<seg id='ROM.14.15' type='verse'>–Rumal rech, we xa rumal jun wa kʼax kmayowik ri awachalal ri at man kʼo ta loqʼoqʼebʼal akʼuʼx. Makamisaj rumal ri awa, ri jun che rumal ri utoqʼobʼ ri Ajawxel xkam puwiʼ ri areʼ.</seg>
					<seg id='ROM.14.16' type='verse'>Mikoj bʼaʼ ri utz ichomanik chuwach ri itzel tzij.</seg>
					<seg id='ROM.14.17' type='verse'>Rumal rech che ri rajawibʼal ri Dyos man kʼo ta pa ri wa on pa ri ukʼyaʼ, xane are kʼo pa ri sukʼil, pa ri utzil e pa ri kiʼkotemal rukʼ ri Tyoxlaj Uxlabʼaxel.</seg>
					<seg id='ROM.14.18' type='verse'>Ri jun che jeriʼ kupatanij ri Kristo, utz chuwach ri Dyos e chkiwach ri winaq.</seg>
					<seg id='ROM.14.19' type='verse'>Are chqaterneʼbʼej ri jastaq che kuyaʼo ri nimalaj utzil e ri utz taq chomanik che utz chkech konojel winaq.</seg>
					<seg id='ROM.14.20' type='verse'>Matukij ri uchak ri Dyos xa rukʼ jun wa. Ronojel wa qas utz, kʼatekʼuriʼ, itzel na kʼu riʼ, aretaq chiʼ kwaʼ jun winaq we kubʼan kʼax chrech jun winaq chik.</seg>
					<seg id='ROM.14.21' type='verse'>Utz waʼ weriʼ, we kaya kan ri tiʼj e ri amajaʼ, e ronojel ri jas taq uwach ri kbʼanowik che ktzaq ri awachalal rumal on ktuqaʼrik rumal weriʼ.</seg>
					<seg id='ROM.14.22' type='verse'>Ri akojonik ri at, chakʼoloʼ bʼaʼ chuwach ri Dyos. Utz rech ri winaq ri man kubʼan ta qʼatojtzij puwiʼ, aretaq chiʼ kuchomaj jas ri kubʼan na.</seg>
					<seg id='ROM.14.23' type='verse'>Kʼatekʼut, ri jun che rukʼ kebʼ ukʼuʼx kwaʼik, kʼo uqʼatojtzij puwiʼ, rumal rech che ma kubʼan ta weriʼ jeʼ jas ri utz kojonik e ronojel ri jas taq uwach che man petinaq ta uloq chi pa ri utz kojonik, waʼ weriʼ xas makaj wi.</seg>
				</div>
				<div id='ROM.15' type='chapter'>
					<seg id='ROM.15.1' type='verse'>Ri uj, che ri uj ko taq winaq, rajawaxik kqakʼulaj ri kituqaʼril ri man eko taj, e maqatzukuj ri jastaq rech ri qarayibʼal.</seg>
					<seg id='ROM.15.2' type='verse'>Chi qajujunal ri uj, chqabʼanaʼ ri utzil chuwach ri ajiltzʼaqat, arech utz kukʼamaʼ uloq chrech ri jun chik.</seg>
					<seg id='ROM.15.3' type='verse'>Rumal rech che ri Kristo, man are ta xutzukuj ri urayibʼal ri areʼ; jacha ri tzʼibʼatalik: Ri itzel taq tzij kech ri eʼareʼ che kketzelaj awach, xtzaq chwij ri in.</seg>
					<seg id='ROM.15.4' type='verse'>Xa jekʼuriʼ ronojel ri xtzʼibʼaxik ojer tzij kanoq, xtzʼibʼaxik rech qatijoxik ri uj, arech rukʼ ri chuqʼabʼ e rukʼ ri kubʼisibʼal kʼuʼx kuya ri Tzʼibʼatalik chqech, kkʼojiʼ bʼaʼ ri qeyeʼbʼal.</seg>
					<seg id='ROM.15.5' type='verse'>Are ta bʼaʼ ri Dyos, rech ri chuqʼabʼalil, e rech ri kubʼisibʼal kʼuʼx kbʼanow bʼaʼ chiwech ri ix che kkʼojiʼ junam ri irayibʼal chbʼil taq iwibʼ, jacha ri Kristo Jesus,</seg>
					<seg id='ROM.15.6' type='verse'>arech ri ix, rukʼ junam iwanimaʼ e junam rukʼ ichiʼ nim kiwil wi ri Dyos, ri Utatxel ri Qajawxel Jesus Kristo.</seg>
					<seg id='ROM.15.7' type='verse'>Utz ukʼulaxik iwibʼ chibʼanaʼ, jeʼ jas utz ukʼulaxik ri ix xubʼan ri Kristo, arech kpetik ri uqʼijil ri Dyos.</seg>
					<seg id='ROM.15.8' type='verse'>Rumal rech che ri in kinbʼij, ri Kristo xokik ajyuqʼ kech ri eʼareʼ che qʼatom uwiʼ kikowil, arech kuya uwach rukʼ ri saqalaj utzij ri Dyos, arech kbʼantajik ri tzij che bʼim chkech ri eʼojer taq kamam ri eʼajjudiʼo,</seg>
					<seg id='ROM.15.9' type='verse'>arech, konojel ri amaqʼ che man eʼajjudiʼo taj, nim kkil wi ri Dyos, rumal ri loqʼoqʼebʼal ukʼuʼx ri areʼ, jeʼ jas kubʼij ri tzij Tzʼibʼatalik: Rumal kʼu waʼ weriʼ nimalaj katinwil wi chkixoʼl ri amaqʼ che man eʼajjudiʼo taj; e ri in kinbʼixoj na riʼ ri uqʼijil ri abʼiʼ;</seg>
					<seg id='ROM.15.10' type='verse'>e kubʼij pa ri Tzʼibʼatalik chik: ix Amaqʼ che man ixajjudiʼo taj, sibʼalaj chixkiʼkot bʼaʼ kukʼ ri eʼuwinaq;</seg>
					<seg id='ROM.15.11' type='verse'>e xoqujeʼ kubʼij chik: konojel amaʼq che man ix ajjudiʼo taj, nim chiwilaʼ wi ri Ajawxel, e konojel siwantinimit katkibʼixoj.</seg>
					<seg id='ROM.15.12' type='verse'>Xoqujeʼ ri Isaʼiʼas kubʼij: Katuxnik na riʼ ri utux ri Jesse, ri areʼ che kwaʼlajik arech ktaqan pakiwiʼ ri esiwan taq tinimit. Ri esiwan taq tinimit kʼo ri keyeʼbʼal rukʼ ri areʼ.</seg>
					<seg id='ROM.15.13' type='verse'>Ri Dyos rech ri eyeʼbʼal kuya ta bʼaʼ chiwech sibʼalaj kiʼkotemal e ri nimalaj utzil pa ri ikojonik, arech kkʼojiʼ ta bʼaʼ sibʼalaj eweyeʼbʼal rumal ri uchak ri Tyoxlaj Uxlabʼaxel.</seg>
					<seg id='ROM.15.14' type='verse'>Ri in, qas utz kinchomaj piwiʼ, eʼachalaxik; che ri ix ix nojinaq chrech utz taq chomanik, che ri ix utz taq inoʼjibʼal kʼolik, e che ri ix, kixkowinik kisukʼumaj chbʼil taq iwibʼ.</seg>
					<seg id='ROM.15.15' type='verse'>Kʼatekʼut, ri in xintzʼibʼaj chiwech nikʼaj ko taq tzij, arech ri ix utz unaʼtisaxik kibʼan weriʼ, rumal ri usipanik ri Dyos che xyaʼtaj chwech in</seg>
					<seg id='ROM.15.16' type='verse'>arech ri in, in jun ajpataninel rech ri Kristo Jesus chkixoʼl ri man eʼajjudiʼo taj, in ajyuqʼ chrech ri utzalaj Tzij rech ri Dyos, arech ri man eʼajjudiʼo taj ejun utzalaj tabʼal toqʼobʼ e etyox pa ri Tyoxlaj Uxlabʼaxel.</seg>
					<seg id='ROM.15.17' type='verse'>Xa jekʼuriʼ, ri in kʼo wi ri kuyaʼo nim kinwil wi wibʼ pa ri Ajawxel Jesus, puwiʼ ri uchak ri Dyos.</seg>
					<seg id='ROM.15.18' type='verse'>Rumal rech, che man yaʼtal ta waʼ chwech ri in arech kinbʼij jun jas uwach, che ri Kristo man wumal ta ri in xubʼano, arech kenimanik ri jetaq amaqʼ chik, xas rukʼ ri kitzij e rukʼ ri kichak,</seg>
					<seg id='ROM.15.19' type='verse'>rumal ri uchak taq ri kʼutbʼal e taq ri maybʼal, e rumal ri uchak ri Ruxlabʼaxel ri Dyos: chi pa ri Jerusalem kʼateʼ pa ri Iliriko, xinbʼano arech che kbʼantajik ri Utzalaj Tzij rech ri Kristo,</seg>
					<seg id='ROM.15.20' type='verse'>ri in kʼo nimalaj nuqʼijil rumal che ri in xinbʼan ri nuchak, xuwi pa taq ri tinimit jawiʼ man bʼim ta ri ubʼi ri Kristo arech ri in man kinwaʼlajisan ta puwiʼ uchak jun chik,</seg>
					<seg id='ROM.15.21' type='verse'>kʼatekʼuriʼ, ri in xinbʼan ri tzʼibʼatalik: Ri jachintaq man bʼim ta weriʼ chkech, kkil na riʼ weriʼ e ri jachitaq che man kitom ta weriʼ kkichʼobʼ ubʼeʼal weriʼ.</seg>
					<seg id='ROM.15.22' type='verse'>Rumal kʼuwaʼ weriʼ, pa ronojel mul man yaʼtal ta chwech arech ri in kinbʼe pa ri itinimit.</seg>
					<seg id='ROM.15.23' type='verse'>Kʼatekʼut, kamik riʼ, rumal rech che man kʼo ta chi jun nuchak pa taq we tinimit riʼ, e ri in chi pa kʼi junabʼ uloq sibʼalaj nurayim kinbʼe pa ri itinimit,</seg>
					<seg id='ROM.15.24' type='verse'>aretaq chiʼ ri in kinbʼe na pa ri España… Rumal rech che ri in kinweyej che kin wil na iwach aretaq chiʼ kinqʼax chilaʼ e che ri ix kikʼut na kʼuriʼ riʼ chnuwach ri ubʼe we amaqʼ riʼ, aretaq chiʼ xnaʼtajik wumal jun nimalaj kiʼkotemal rumal rech che xinwil iwach.</seg>
					<seg id='ROM.15.25' type='verse'>Kʼatekʼut, kamik kinbʼe pa ri Jerusalem arech keʼinpatanij ri etyoxlaj taq winaq:</seg>
					<seg id='ROM.15.26' type='verse'>rumal rech che pa ri Masedoniʼa e pa ri Akaya xkaj xkiya kikuchuj chkech ri etyoxlaj taq winaq pa ri Jerusalem, ri eʼareʼ che emeʼbʼaʼibʼ.</seg>
					<seg id='ROM.15.27' type='verse'>Jeriʼ xkaj, e rajawaxik che jeriʼ xkibʼano; we ri man eʼajjudiʼo taj, kamik riʼ, kʼo kukʼ ri utzalaj taq kuxlabʼal ri eʼareʼ xoqujeʼ rajawaxik che ri eʼareʼ keʼkipatanij ri eʼareʼ rukʼ ri kimebʼil rech we uwachulew.</seg>
					<seg id='ROM.15.28' type='verse'>Aretaq chiʼ xintoʼtaj che we jastaq riʼ, e xyaʼtaj kan ri kuchuj, ri in kinel ubʼik waʼ kinbʼe pa ri España, kinqʼatan pa ri itinimit.</seg>
					<seg id='ROM.15.29' type='verse'>Kʼatekʼuriʼ, ri in wetaʼm che aretaq chiʼ kinok riʼ pa ri itinimit, innojinaq riʼ chrech taq ri utewchiʼbʼal ri Kristo.</seg>
					<seg id='ROM.15.30' type='verse'>Kʼatekʼut, ri in kintaʼ weriʼ chiwech, eʼachalaxik; rumal ri Qajawxel Jesus ri uloqʼoqʼebʼal ukʼux ri Uxlabʼaxel, chikojoʼ bʼaʼ ichuqʼabʼ pa ri chʼawem e chita ri utoqʼobʼ ri Dyos panuwiʼ ri in arech ri in kinanimajik chkiwach ri man kʼo ta kikojonik pa ri Judeʼa, arech, ri kchuj che kinkʼam ubʼik pa ri Jerusalem, qas utz bʼaʼ kkilo ri etyoxlaj taq winaq,</seg>
					<seg id='ROM.15.32' type='verse'>e rukʼ weriʼ, ri in, kinbʼe bʼaʼ iwukʼ rukʼ kiʼkotemal, e kuya bʼaʼ ri Dyos chwech che ri in kinuxlanik iwukʼ.</seg>
					<seg id='ROM.15.33' type='verse'>¡Ri Dyos rech ri nimalaj utzil kkojiʼ bʼaʼ iwukʼ nimalaj iwonojel! Amen.</seg>
				</div>
				<div id='ROM.16' type='chapter'>
					<seg id='ROM.16.1' type='verse'>Ri in, nimalaj kinchilibʼej chiwech, qas utz ukʼulaxik chibʼanaʼ ri qanabʼ Febʼe diʼakonisa chrech ri Komon Tyox rech ri Senkreʼas:</seg>
					<seg id='ROM.16.2' type='verse'>Chiyaʼaʼ bʼaʼ chrech pa ri Ajawxel jun utzalaj upetibʼal jeʼ jas ri qas taqal chkech ri etyoxlaj taq winaq e chipatanij ri areʼ pa ronojel ri jastaq che kutaʼ chiwech; rumal rech che ri areʼ jun tobʼanel chqech uj, uj kʼi ternel rech ri Kristo e xoqujeʼ tobʼanel chwech ri in.</seg>
					<seg id='ROM.16.3' type='verse'>Chiyaʼaʼ jun rutzil kiwach ri Priska e ri Akila, ri eʼareʼ, eʼajchakunel wukʼ ri in pa ri Kristo Jesus;</seg>
					<seg id='ROM.16.4' type='verse'>arech xkitoʼ uwach ri nukʼaslemal, ri eʼareʼ xaq kebʼ riʼ xkʼojiʼ wi ri kikʼaslemal e man xuwi ta ri in che kʼo nukʼas kukʼ, xane xoqujeʼ konojel ri etyoxlaj taq winaq che man eʼajjudiʼo taj:</seg>
					<seg id='ROM.16.5' type='verse'>xoqujeʼ chiyaʼaʼ jun rutzil kiwach ri ekomon tyox che kkimulij kibʼ pa ri kachoch. Chiyaʼaʼ jun rutzil uwach ri nuloqʼalaj Epeneto, ri nabʼe winaq pa ri Asiʼa che xyaʼ chech ri Kristo.</seg>
					<seg id='ROM.16.6' type='verse'>Chiyaʼaʼ jun rutzil uwach ri Mariʼy che sibʼalaj xkosik rumal xutoqʼobʼisaj iwach.</seg>
					<seg id='ROM.16.7' type='verse'>Chiyaʼaʼ jun rutzil kiwach ri Androniko e ri Juniʼa che ewachalal e ewachiʼl pa cheʼ ri eʼareʼ enimalaj taq apostol chech ri Kristo aretaq chiʼ majaʼ kinok in.</seg>
					<seg id='ROM.16.8' type='verse'>Chiyaʼaʼ jun rutzil uwach ri Ampliʼato, ri nuloqʼalaj pa ri Ajawxel.</seg>
					<seg id='ROM.16.9' type='verse'>Chiyaʼaʼ jun rutzil kiwach ri Urbʼano, ri areʼ kchakun qukʼ pa ri Kristo, e ri nuloqʼalaj eʼustakiʼo.</seg>
					<seg id='ROM.16.10' type='verse'>Chiyaʼaʼ jun rutzil uwach ri Apeles, che xuqʼalajisaj ribʼ che utz pa ri Kristo. Chiyaʼaʼ jun rutzil kiwach ri eʼajuparachoch ri Aristobʼulo.</seg>
					<seg id='ROM.16.11' type='verse'>Chiyaʼaʼ jun rutzil uwach ri Herodiʼon, ri areʼ che wachalal; chiyaʼaʼ jun rutzil kiwach ri uwinaq ri rachoch ri Narsiso pa ri Ajawxel.</seg>
					<seg id='ROM.16.12' type='verse'>Chiyaʼaʼ jun rutzil kiwach ri Trifena e ri Trifosa, che kekos pa ri Ajawxel, chiyaʼaʼ jun rutzil uwach ri nuloqʼalaj Perside (ixoq) che sibʼalaj xkos pa ri Ajawxel.</seg>
					<seg id='ROM.16.13' type='verse'>Chiyaʼaʼ ri rutzil kiwach ri Rufo ri xsikʼix pa ri Ajawxel e ri unan che xoqujeʼ nunan ri in.</seg>
					<seg id='ROM.16.14' type='verse'>Chiyaʼaʼ jun rutzil kiwach ri Asinkrito e ri Flegonta, ri Hermes, ri Patrobʼas, ri Hermas e ri eʼachalaxik che ekʼo kukʼ.</seg>
					<seg id='ROM.16.15' type='verse'>Chiyaʼaʼ rutzil kiwach ri Filologo e ri Juliʼa, ri Nereʼo e ri ranabʼ e xoqujeʼ ri Olimpiʼas (ixoq) e konojel ri etyoxlaj taq winaq ekʼo kukʼ.</seg>
					<seg id='ROM.16.16' type='verse'>Chiyaʼaʼ jun rutzil iwach chbʼil taq iwibʼ rukʼ ri tyoxlaj tzʼubʼanik. Konojel ri Ekomon Tyox rech ri Kristo kkiyaʼ jun rutzil iwach.</seg>
					<seg id='ROM.16.17' type='verse'>Ri in kintaʼ weriʼ chiwech, eʼachalaxik, chikʼoloʼ iwibʼ chkiwach chi we itzel taq winaq che kechʼoʼjinik e che kkibʼan ri itzel puwiʼ ri tzij che xikʼam ix; mixbʼe kukʼ ri eʼareʼ.</seg>
					<seg id='ROM.16.18' type='verse'>Rumal rech che we winaq riʼ man are ta kkipatanij ri Qajawxel Kristo, xane are kkipatanij kech wi eʼareʼ, e kkibʼij jeʼlik taq tzij che utz chkiwach ri winaq che etuqaʼr pa kanimaʼ.</seg>
					<seg id='ROM.16.19' type='verse'>Pa ronojel kʼolibʼal kya ubʼixik ri inimanik e ri in kinkiʼkotik iwumal ri ix; kʼatekʼut, ri in kinwaj che ri ix kixnoʼjinik pa ri utzil e che mixnoʼjinik pa ri itzel.</seg>
					<seg id='ROM.16.20' type='verse'>Ri Dyos che rech jaʼmaril, kamik riʼ kuqajbʼej ri Satanas chuxeʼ riʼ iwaqan. Ri usipanik Qajawxel Jesus Kristo kkʼojiʼ bʼaʼ iwukʼ.</seg>
					<seg id='ROM.16.21' type='verse'>Ri Timoteʼo che kchakun wukʼ ri in kuyaʼ apanoq jun rutzil iwach e xoqujeʼ ri Lusiʼo, ri Jason e ri Sosipatro, che ewachalaxik.</seg>
					<seg id='ROM.16.22' type='verse'>Ri in kinya jun rutzil iwach pa ri Ajawxel, ri in, in Tersiʼo, che xintzʼibʼaj we tzʼibʼanik riʼ.</seg>
					<seg id='ROM.16.23' type='verse'>Ri Gayo kuya apan jun rutzil iwach, ri areʼ che kʼo pa wachoch ri in e che kʼo pa ri kachoch konojel ri Komon Tyox. Ri Erasto ri ajkʼolol upwaq ri tinimit kuya apan jun rutzil iwach, xoqujeʼ kuya apan jun rutzil iwach ri qachalal Kuʼarto.</seg>
					<seg id='ROM.16.25' type='verse'>Chrech ri Areʼ, ri Areʼ che kkowinik kuya ri ichuqʼabʼ jeriʼ jacha kuta ri Utzalaj Tzij che kinya ubʼixik ri in, che are kinya ubʼixik ri Jesukristo, are uqʼalajisaxik chiwach jun awatalik jastaq che bʼatzʼatalik pa ri matzalik, pa junalik chubʼeqʼij chubʼesaq,</seg>
					<seg id='ROM.16.26' type='verse'>kʼatekʼut, kamik riʼ xuqʼalarisaj ribʼ, rumal taq ri tzʼibʼatalik che xkiya ubʼixik ri upetik rumal ri junalik utaqanik ri Dyos, xuqʼalajisaj ribʼ chkiwach konojel ri jachintaq ri man eʼajjudiʼo taj arech ri eʼareʼ enimanel pa ri kojonik.</seg>
					<seg id='ROM.16.27' type='verse'>Chrech ri Dyos ri xuwiʼ nim retaʼmbʼal rumal ri Jesus Kristo, ¡chrech ri areʼ ri qʼijil chubʼeqʼij chubʼesaqʼ! Amen.</seg>
				</div>
			</div>
			<div id='1CO' type='book'>
				<div id='1CO.1' type='chapter'>
					<seg id='1CO.1.1' type='verse'>Ri Pabʼlo, che sikʼim arech kuxik utaqoʼn ri Kristo Jesus rumal ri urayibʼal ri Dyos e rumal ri Sostenes che qachalal,</seg>
					<seg id='1CO.1.2' type='verse'>chech ri Ukomon Tyox ri Dyos che kʼo pa Korinto, chkech ri etyoxrinaq pa ri Kristo Jesus, esikʼitalik arech keʼux etyoxlaj taq winaq kukʼ konojel ri kkisikʼij ri ubʼiʼ ri Jesus Kristo pa ronojel kʼolibʼal, Qajawxel, qech ri uj e kech ri eʼareʼ;</seg>
					<seg id='1CO.1.3' type='verse'>¡jun toqʼobʼ chiwech e nimalaj utzil pa ri ubʼiʼ ri Dyos, ri Qatat, e pa ri ubʼiʼ ri Ajawxel Jesus Kristo!</seg>
					<seg id='1CO.1.4' type='verse'>Nim kinwil wi ri Dyos pa ronojel kajbʼal iwumal ri ix, rumal rech ri utoqʼobʼ ri Dyos che xyaʼtaj chiwech pa ri Kristo Jesus;</seg>
					<seg id='1CO.1.5' type='verse'>rumal rech che sibʼalaj xikʼam pa ri areʼ ronojel qʼinomal, ronojel uqʼinomal ri Tzij, ronojel uqʼinomal ri etaʼmabʼal,</seg>
					<seg id='1CO.1.6' type='verse'>rumal ri chuqʼabʼ che kʼo piwiʼ rukʼ ri kʼambʼal noʼj rech ri Kristo.</seg>
					<seg id='1CO.1.7' type='verse'>Xa jekʼuriʼ man kʼo ta chi jun usipanik ri toqʼobʼ kraj na chiwech, pa ri kiweyeʼj na che kukʼut wi ribʼ ri Qajawxel Jesus Kristo.</seg>
					<seg id='1CO.1.8' type='verse'>Ri areʼ sibʼalaj kixokowirisaj na riʼ chi kʼateʼ na pa ri kʼisbʼal, arech man kʼo ta jun itzel iwukʼ pa ri Uqʼij ri Qajawxel Jesus-Kristo.</seg>
					<seg id='1CO.1.9' type='verse'>Ri Dyos man kukʼex ta utzij, rumal ri areʼ ixsikʼitalik chrech ri nimalaj Komon ukʼamik ibʼ rukʼ ri Ukʼojol Jesus Kristo, Qajawxel.</seg>
					<seg id='1CO.1.10' type='verse'>Kinta chiwech achalaxik, pa ri ubʼiʼ ri Qajawxel Jesus Kristo, che chkʼoloq xa jun itzij; che man kkʼojiʼ ta jachow ibʼ chixoʼl, xaneʼ junam chiwukʼaj iwibʼ xa pa jun uxlabʼal e xa pa jun chomabʼal.</seg>
					<seg id='1CO.1.11' type='verse'>Rumal rech, ix wachalal, xtzijox chwech, piwiʼ ri ix kumal ri eʼuwinaq ri Kloʼe, che kʼo jachow ibʼ chixoʼl.</seg>
					<seg id='1CO.1.12' type='verse'>Are kinchomaj rumal weriʼ, che iwonojel kibʼij: «Ri in, in uwinaq ri Pabʼlo», –«E ri in, in uwinaq ri Apolo». –«E ri in, in uwinaq ri Sefas». –«E ri in, in uwinaq ri Kristo».</seg>
					<seg id='1CO.1.13' type='verse'>¿La pirtajinaq pa taq chʼaqapil ri Kristo? ¿La xkoj ri Pabʼlo cho ri ripbʼal rumal kutoqʼobʼisaj iwach ix? Ri ix, ¿la xikʼam ri iqasnaʼ pa ri ubʼiʼ ri Pabʼlo?</seg>
					<seg id='1CO.1.14' type='verse'>Nim kinwil wi ri Dyos rumal rech che man kʼo ta jun winaq chixoʼl ri ix che xinbʼan uqasnaʼ, xaq xuwi neʼ ri Krispo e ri Gayo,</seg>
					<seg id='1CO.1.15' type='verse'>Xa jekʼuriʼ, ri ix man kixkowin taj kibʼij che ri ix xbʼan iqasnaʼ pa ri nubʼiʼ ri in.</seg>
					<seg id='1CO.1.16' type='verse'>Jeʼ na kʼur ri in xinbʼan ri kiqasnaʼ ri erachalaxik ri Stefano. Kʼatekʼuriʼ, man wetaʼm ta chi jun winaq, che xinbʼan uqasnaʼ ri in.</seg>
					<seg id='1CO.1.17' type='verse'>Rumal rech; che ri Kristo man xinutaq taj arech kinya ri qasnaʼ; xane are xinutaqo arech kinbʼij ri Utzalaj Tzij, e weriʼ man rukʼ ta ri retaʼmbʼal ri tzij, arech man kyaʼtaj ta kan ri uripibʼal ri Kristo.</seg>
					<seg id='1CO.1.18' type='verse'>Ri utzij ri ripibʼal; jun chʼuʼj tzij chkiwach ri kkisach kibʼ; kʼatekʼut, chkiwach ri kkikol kibʼ, chqawach ri uj, ri ripibʼal jun uchuqʼabʼ ri Dyos.</seg>
					<seg id='1CO.1.19' type='verse'>Rumal rech che tzʼibʼatalik: kinkamisaj na ri ketaʼmabʼal ri nim ketaʼmabʼal, kʼatekʼuriʼ ri kichomabʼal ri echomanelabʼ, kinkʼyaq na ubʼik.</seg>
					<seg id='1CO.1.20' type='verse'>¿Jawijeʼ kʼo wi ri nim retaʼmabʼal? ¿Jawijeʼ kʼo wi ri chomanelalaj winaq? ¿Jawijeʼ kʼo wi ri jun che kchoman pa we uwachulew riʼ? Ri Dyos, ¿la man xukoj ta ri moxil pa ri retaʼmabʼal we uwachulew riʼ?</seg>
					<seg id='1CO.1.21' type='verse'>We uwachulew, rumal che pa ri retaʼmabʼal, man xuriq ta ri retaʼmabʼal ri Dyos; xraj xeʼukol ri ekojonelabʼ rumal jun chʼuʼj tzij.</seg>
					<seg id='1CO.1.22' type='verse'>Ri eʼajjudiʼo kkaj jujun taq kʼutbʼal, ri eʼajgriʼego kkaj ri etaʼmabʼal,</seg>
					<seg id='1CO.1.23' type='verse'>kʼatekʼuriʼ, ri uj kqakʼut jun Kristo che xripibʼax cho ri ripabʼal; ri eʼajjudiʼo ketzaq rumal weriʼ, e chkiwach ri kʼo jun chik kikojonik, weriʼ jun moxil chkiwach,</seg>
					<seg id='1CO.1.24' type='verse'>kʼatekʼut, chkiwach ri esikʼitalik, kneʼbʼaʼ eʼajjudiʼo on eʼajgriʼego, waʼ we areʼ riʼ are ri Kristo, che uchuqʼabʼ ri Dyos e retaʼmabʼal ri Dyos.</seg>
					<seg id='1CO.1.25' type='verse'>Rumal rech che ri umoxil ri Dyos are nim retaʼmabʼal chuwach ri ketaʼmabʼal ri winaq, e ri utuʼqaril ri Dyos are nim uchuqʼabʼ chuwach ri kichuqʼabʼ ri winaq.</seg>
					<seg id='1CO.1.26' type='verse'>Kʼatekʼuriʼ, eʼachalaxik, chiwilaʼ chichʼobʼoʼ uxeʼ: Jachintaq xixsikʼixik, man ekʼi taj che ri nim ketaʼmabʼal chkiwach ri winaq, man ekʼi taj che enimalaj taq winaq, man ekʼi taj che xeʼalaxik chkiʼxoʼl winaq che nim kibʼantajik.</seg>
					<seg id='1CO.1.27' type='verse'>Kʼatekʼut, ri moxil pa we uwachulew, are waʼ ri xraj ri Dyos xuchaʼo arech kekʼixik ri winaq nimalaj taq ketaʼmabʼal; ri tuqaʼril pa we uwachulew, are waʼ xraj ri Dyos xuchaʼo, arech kekʼixik ri kʼo kichuqʼabʼ;</seg>
					<seg id='1CO.1.28' type='verse'>ri jun winaq che man kʼo ta nim ubʼantajik ri ralaxibʼal e ri winaq che ketzelax uwach pa we uwachulew, are waʼ ri xraj ri Dyos xuchaʼo; arech ksach kiwach ri nim kibʼantajik,</seg>
					<seg id='1CO.1.29' type='verse'>arech man kʼo ta jun bʼaqilal nim kril wi ribʼ chuwach ri Dyos.</seg>
					<seg id='1CO.1.30' type='verse'>Rumal rech Areʼ, ri ix, ix kʼo pa ri Kristo Jesus, chiwech ri ix xuxik retaʼmabʼal ri Dyos, are qasukʼil, are tyoxlaj qakʼaslemal e are qakiritajem</seg>
					<seg id='1CO.1.31' type='verse'>arech, jacha ri kubʼij ri tzʼibʼatalik: Ri winaq che ri nim kril wi ribʼ, nim chrilaʼ wi ribʼ pa ri Ajawxel.</seg>
				</div>
				<div id='1CO.2' type='chapter'>
					<seg id='1CO.2.1' type='verse'>Kʼatekʼuriʼ, aretaq chiʼ xinbʼe in pa ri itinamit ix achalaxik, man xinbʼij ta ri kʼuʼtalik rech ri Dyos rukʼ uchuqʼabʼ ri tzij on rukʼ ri etaʼmabʼal.</seg>
					<seg id='1CO.2.2' type='verse'>¡Man je tariʼ! ri in, man kʼo ta jun chik jas uwach xinwaj xinwetaʼmaj chixoʼl, xaneʼ xuwi ri Jesus Kristo e ri ripitalik Kristo.</seg>
					<seg id='1CO.2.3' type='verse'>Xoqujeʼ ri in, xinbʼe chiwach, in tuqaʼr, nuxibʼim wibʼ e kinbʼirbʼitik,</seg>
					<seg id='1CO.2.4' type='verse'>kʼatekʼuriʼ, ri nutzij e pa ri nuchomanik man kʼo ta jun utzalaj tzij rech ri etaʼmabʼal; xaneʼ jun kʼutbʼal rech ri Uxlabʼaxel e ri uchuqʼabʼ</seg>
					<seg id='1CO.2.5' type='verse'>arech ri ikojonik, kʼo ri utikbʼalil puwiʼ ri uchuqʼabʼ ri Dyos e man puwiʼ ta ri ketaʼmabʼal ri ewinaq.</seg>
					<seg id='1CO.2.6' type='verse'>Kʼatekʼuriʼ, are kqabʼij jun etaʼmabʼal chkixoʼl ri eʼutzalaj taq winaq man are ta kqabʼij jun etambʼal rech we uwachulew, on retambʼal jun nim winaq rech we uwachulew che kkam na riʼ.</seg>
					<seg id='1CO.2.7' type='verse'>Xaneʼ are kqayaʼ ubʼixik ri retaʼmbʼal ri Dyos, che kʼuʼtalik e man kaqʼalajin taj, che ri areʼ xusukʼumaj chi ojer tzij uloq rech qaqʼijil ri uj,</seg>
					<seg id='1CO.2.8' type='verse'>man kʼo ta jun nim winaq chuwachulew, retaʼm waʼ weriʼ –rumal rech, che ri eʼareʼ, weta ketaʼm, man xkiripabʼaʼ ta riʼ ri Ajawxel rech ri qʼijil cho ri ripibʼal–.</seg>
					<seg id='1CO.2.9' type='verse'>Kʼatekʼut, jacha ri kubʼij ri tzʼibʼatalik, ri uj are kqabʼij ri jas taq uwach: che man xril ta ri woqʼochaj, man xuta ta ri xikinaj e man xopan ta pa ri ranimaʼ ri winaq, ronojel ri jastaq uwach che xusukʼumaj ri Dyos chkech ri winaq che kkiloqʼoʼej ri Areʼ.</seg>
					<seg id='1CO.2.10' type='verse'>Rumal rech, che chqech ri uj xukʼut wi ri Dyos weriʼ rumal ri Uxlabʼxel; xaneʼ rumal che ri Uxlabʼxel ronojel jastaq uwach kunikʼoj, chi kʼateʼ na pa ri nim kbʼe wi ri ubʼantajik ri Dyos.</seg>
					<seg id='1CO.2.11' type='verse'>Chkixoʼl ri winaq, ¿jachin retaʼm ri jastaq uwach kʼo pa ri ranimaʼ ri winaq, we man xuwi ri ruxlabʼal ri winaq che chi kʼo wi pa ri areʼ? Xoqujeʼ jenakʼuriʼ, man kʼo ta jun retaʼm ri jastaq uwach rech ri Dyos, xane xuwi ri Ruxlabʼxel ri Dyos.</seg>
					<seg id='1CO.2.12' type='verse'>Kʼatekʼuriʼ, ri uj man are ta xqakʼam ri ruxlabʼal ri uwachulew, xaneʼ are xqakʼam ri Uxlabʼxel che chi rukʼ ri Dyos petinaq wi, arech ri uj qetaʼmaj ri jetaq sipanik toqʼobʼ che uyaʼom ri Dyos chqech.</seg>
					<seg id='1CO.2.13' type='verse'>Kʼatekʼuriʼ, ri uj man kqaya ta ubʼixik weriʼ rukʼ jetaq tzij che xukʼut retaʼmabʼal winaq chqawach, xaneʼ rukʼ jetaq tzij che are ri Uxlabʼxel xkʼutuw chqawach ri uj, xane xuya ubʼixik chqawach pa uxlabʼal taq tzij, pa uxlabʼal taq jastaq chqech.</seg>
					<seg id='1CO.2.14' type='verse'>Ri winaq che rech we uwachulew, man kukʼulaj ta ri jastaq uwach che rech ri Ruxlabʼal ri Dyos; xa chʼuʼjil moxil riʼ chuwach ri areʼ, e man kkowin taj kril weriʼ, rumal rech che xaq xuwi pa ri uxlabʼal kbʼan kowinem che rilik che kbʼan qʼatoj- tzij puwiʼ weriʼ.</seg>
					<seg id='1CO.2.15' type='verse'>Kʼatekʼuriʼ, ri uxlabʼal winaq kkowinik kubʼan qʼatojtzij puwiʼ ronojel jastaq, e ri areʼ man kʼo ta jun winaq kbʼanow qʼatojtzij puwiʼ.</seg>
					<seg id='1CO.2.16' type='verse'>Rumal rech ¿jachin xretaʼmaj ri uchomanik ri Ajawxel arech kkowinik kukʼut chi ukoq chuwach ri Areʼ? Kʼatekʼuriʼ, ri uj, kʼo ri uchomanik ri Kristo qukʼ.</seg>
				</div>
				<div id='1CO.3' type='chapter'>
					<seg id='1CO.3.1' type='verse'>Kʼatekʼuriʼ, ri in, ix achalaxik, man xinkowin taj xixinchʼabʼej ri ix, ix jeʼ jas ix uxlabʼal taq winaq, xaneʼ xixinchʼabʼej ix jacha ix uwinaq ri uwachulew, ix jacha akʼalabʼ pa ri Kristo.</seg>
					<seg id='1CO.3.2' type='verse'>Tuʼ xinyaʼ chiwech arech kiqumuj, man are ta xinya ko wa chiwech; rumal che majaʼ kixkowinik che utijik. Xoqujeʼ, kamik riʼ man kixkowin ta che utijik</seg>
					<seg id='1CO.3.3' type='verse'>rumal rech che ri ix, ix rech na ri uwachulew. Rumal rech che kʼo achixom e chʼoʼj chixoʼl, ¿la man ix rech ta ri uwachulew riʼ e ri ichak jacha ri kichak ri winaq?</seg>
					<seg id='1CO.3.4' type='verse'>Aretaq chiʼ ri ix kibʼij: «Ri in, in uwinaq ri Pabʼlo», jun chik kubʼij: «Ri in, in uwinaq ri Apolo», ¿la man ix jeʼ ta riʼ jas ri uchak ri winaq?</seg>
					<seg id='1CO.3.5' type='verse'>¿Jachin kʼu ri Apolo? ¿E jachin kʼu ri Pabʼlo? ¡Ri eʼareʼ, eʼare eʼajpatanel che kumal eʼareʼ, ri ix xiriq ri kojonik! e chqajujunal kʼo qukʼ ronojel ri jastaq uwach che xuya ri Ajawxel chkech.</seg>
					<seg id='1CO.3.6' type='verse'>In ri xintik- oʼnijik, are ri Apolo xjaʼanik; kʼatekʼuriʼ are ri Dyos xkʼiyisanik.</seg>
					<seg id='1CO.3.7' type='verse'>Xa jekʼuriʼ, man kʼo ta nim uwinaqil ri xtikoʼnijik, man kʼo ta nim uwinaqil ri xjaʼanik, xaneʼ are kʼo nim uwinaqil ri xkʼiyisanik, che are ri Dyos.</seg>
					<seg id='1CO.3.8' type='verse'>Ri jun che ktikoʼnijik e ri jun che kjaʼanik xa ejunam, kʼatekʼut konojel riʼ kkikʼam na ri utojbʼalil ukʼaxel uwach kichak.</seg>
					<seg id='1CO.3.9' type='verse'>Rumal rech che ri uj, uj ajchakunelabʼ rech ri Dyos; e ri ix, ix rulew ri Dyos, ix, ri ix rachoch ri Dyos.</seg>
					<seg id='1CO.3.10' type='verse'>Rukʼ ri utoqʼobʼ ri Dyos che xyaʼtaj chwech, in xinkojow ri utikibʼalil; jun chi riʼ ri kyakow puwiʼ; kʼatekʼut konojel chikilaʼ jachike ri chak utz kkibʼano.</seg>
					<seg id='1CO.3.11' type='verse'>Rumal rech, che man kʼo ta jun kkowin che ukojik jun tikibʼalil chik chuwach ri kojom chik che are ri Jesus Kristo.</seg>
					<seg id='1CO.3.12' type='verse'>Kʼatekʼuriʼ we kʼo jun winaq, che puwiʼ we tikibʼalil riʼ kyakanik rukʼ qʼan pwaq, rukʼ saq pwaq, rukʼ utzalaj taq abʼaj, rukʼ cheʼ, rukʼ qʼayes, rukʼ kʼim,</seg>
					<seg id='1CO.3.13' type='verse'>ri chak kubʼan ronojel winaq, kqʼalajin na riʼ; kqʼalajin riʼ pa ri Qʼij rumal che kpe na riʼ pa ri qʼaqʼ, e ri qʼaqʼ kukoj riʼ pa ri kʼax ri uchuqʼabʼ ronojel uchak winaq.</seg>
					<seg id='1CO.3.14' type='verse'>We xyak ri chak puwiʼ ri tikibʼalil, kuchʼijo, kkanaj riʼ; e ri ajchak kukʼam na jun tojbʼal ukʼaxel riʼ;</seg>
					<seg id='1CO.3.15' type='verse'>we kkʼat ubʼi ri chak, ksach uwach riʼ; kʼatekʼuriʼ ri ajchak kkoltaj na, jeʼ nakʼuriʼ jacha jun che kqʼax pa ri qʼaqʼ.</seg>
					<seg id='1CO.3.16' type='verse'>¿La man iwetaʼm taj, che ri ix, ix nim rachoch ri Dyos, e che ri Ruxlabʼal ri Dyos kanajinaq kan iwukʼ ri ix?</seg>
					<seg id='1CO.3.17' type='verse'>We jun winaq kukʼis tzij puwiʼ ri nim rachoch ri Dyos kukamisaj na ri areʼ; rumal rech, che ri nim rachoch ri Dyos tyoxlaj ubʼantajik. Kʼatekʼuriʼ, we nim rachoch ri Dyos riʼ, ix na kʼuriʼ.</seg>
					<seg id='1CO.3.18' type='verse'>Musubʼ aqʼan ribʼ jun. We kʼo jun winaq kuchomaj che nim retaʼmabʼal chuwach we uwachulew riʼ, chumoxirisaj bʼaʼ chi aqʼan ribʼ, arech kkʼojiʼ ri retaʼmabʼal,</seg>
					<seg id='1CO.3.19' type='verse'>rumal rech, che ri retamabʼal we uwachulew riʼ, chʼuʼj chuwach ri Dyos. Xaneʼ jeriʼ tzʼibʼatalik: Ri Dyos keʼusubʼ ri enim taq ketaʼmabʼal winaq pa ri kisubʼunik eʼareʼ;</seg>
					<seg id='1CO.3.20' type='verse'>kʼatekʼuriʼ: Ri Ajawxel, retaʼm ri kichomabʼal ri enim taq ketaʼmabʼal winaq; retaʼm che man kʼo ta uchoqʼabʼ we kichomabʼal riʼ.</seg>
					<seg id='1CO.3.21' type='verse'>Rumal kʼu waʼ weriʼ, man kʼo ta jun winaq kuqʼijilaj aqʼan ribʼ kumal ri winaq; rumal rech che ronojel ri jastaq uwach iwech ri ix,</seg>
					<seg id='1CO.3.22' type='verse'>ri Pabʼlo, ri Apolo, ri Sefas, ri uwachulew, ri kʼaslemanik, ri kamikal, ri uchanim, ri chweʼq kabʼij, ronojel iwech ri ix;</seg>
					<seg id='1CO.3.23' type='verse'>kʼatekʼuriʼ, ri ix, ix rech ri Kristo, e ri Kristo rech ri Dyos.</seg>
				</div>
				<div id='1CO.4' type='chapter'>
					<seg id='1CO.4.1' type='verse'>Qas chujkilaʼ bʼaʼ ri winaq jacha uj upatanijel ri Kristo e ujmortoʼm chrech ri kʼuʼtalik ujastaq ri Dyos.</seg>
					<seg id='1CO.4.2' type='verse'>Kʼatekʼuriʼ, ri qas kta chkech ri eʼajmortoʼm are qas keriqitajik che man kkikʼex ta ri kitzij.</seg>
					<seg id='1CO.4.3' type='verse'>Chwech ri in man nim ta uqʼij, che ri ix kibʼan qʼatojtzij panuwiʼ, on kkibʼan qʼatojtzij panuwiʼ nikʼaj winaq chik. ¡Man kinbʼan ta neʼ qʼatojtzij panuwiʼ ri in!</seg>
					<seg id='1CO.4.4' type='verse'>Qastzij nakʼut che ri nuchomanik man kʼo ta kinuchap wi pa yajnik, kʼatekʼut man rumal ta weriʼ sukʼil kinkanaj in. Ri qʼatal- tzij panuwiʼ in are ri Ajawxel.</seg>
					<seg id='1CO.4.5' type='verse'>Kʼatekʼut, mibʼan qʼatojtzij aretaq chiʼ majaʼ kopan ri qʼij. Chiweyeʼj ri upetbʼal ri Ajawxel; ri areʼ kutzij na riʼ ri chäj puwiʼ ri kʼuʼtalik pa ri qʼequʼm e kukʼut na riʼ ri kichak ronojel ri kanimaʼ ri winaq. Kʼatekʼuriʼ konojel kkikʼam na riʼ ri kiqʼijil chi rumal ri Dyos.</seg>
					<seg id='1CO.4.6' type='verse'>Pa ronojel we jastaq riʼ, eʼachalaxik, ri in xinkoj wibʼ chiwach ix, in jun kʼambʼal noʼj, ri in e ri Apolo; arech kiwetaʼmaj qukʼ uj ri tzij che jewaʼ kubʼij: «Mix qʼax puwiʼ ri tzʼibʼatalik», arech ri ix man nimal taj kinaʼo aretaq chiʼ kiya iwach rukʼ jun e kikʼuleʼlaj jun chik</seg>
					<seg id='1CO.4.7' type='verse'>Kʼatekʼuriʼ, ¿jachin jalajoj kubʼan chawech at?, ¿jas ri kʼo awukʼ che man xa ta yaʼom chawech? Kʼatekʼuriʼ, we xa yaʼom chawech, ¿jas kʼuche che nimal kabʼano jacha man xa ta yaʼom chawech weriʼ?</seg>
					<seg id='1CO.4.8' type='verse'>¡Ri ix, ixnojinaq chik! ¡Ri ix, ixqʼinomalaj taq winaq chik! ¡Man qukʼ ta ri uj, xixuxik ix ajawinelabʼ! Jeʼ nakʼut, utz nakʼuriʼ weta kixajawinik arech xoqujeʼ ri uj, kujajawinik na kʼuriʼ iwukʼ.</seg>
					<seg id='1CO.4.9' type='verse'>Rumal rech, ri in kinchomaj ri xujuʼuxisaj ri Dyos, ri uj che ujtaqonelabʼ, xujyaʼo pa ri kʼisbʼal kʼolibʼal, uj jacha winaq che xbʼan qʼatojtzij paqawiʼ uj rech kamikal; xujyaʼik j uj rech kaʼyem rech ri uwachulew, uj rech kaʼyem kech ri eʼanjelibʼ e ri winaq.</seg>
					<seg id='1CO.4.10' type='verse'>Ri uj kʼax qachʼabʼexik, uj mox rumal uterneʼxik ri Kristo, kʼatekʼut ri ix, ix nim taq etaʼmanelabʼ chrech ri Kristo; ri uj ujtuqaʼr e ri ix kʼo ichuqʼabʼ; ri ix kʼo nimalaj iqʼijil kʼatekʼut ri uj etzelam qawach.</seg>
					<seg id='1CO.4.11' type='verse'>Chi kamik na riʼ, ri uj kujnumik, kchaqij qachiʼ, ujchʼanalik, kbʼan kʼax chqech, e ri uj ujbʼinel man kʼo ta qachoch;</seg>
					<seg id='1CO.4.12' type='verse'>ri uj sibʼalaj kujkosik aretaq chiʼ kujchakun rukʼ we qaqʼabʼ riʼ. We ke- tzelax qawach ri uj kujtewchuʼnik; we kbʼan kʼax chqech ri uj kqakochʼo;</seg>
					<seg id='1CO.4.13' type='verse'>we itzel qatzijoxik kbʼanik, ri uj kqakubʼaʼ ukʼuʼx ri winaq. Ri uj, uj mes rech ri uwachulew, kʼatekʼuriʼ xas kamik riʼ uj ukʼolibʼal ri mes rech ri uwachulew.</seg>
					<seg id='1CO.4.14' type='verse'>Man kintzʼibʼaj ta weriʼ chiwech arech kel ikʼix, xaneʼ are kinwaj che ri ix kiwetaʼmaj weriʼ ix loqʼalaj taq walkʼuwaʼl.</seg>
					<seg id='1CO.4.15' type='verse'>We xekʼojiʼ lajuj mil iwajtij chech ri Kristo, man ekʼi ta itat xekʼojiʼk; rumal rech che ri in, rumal ri Utzalaj Tzij xixinwalkʼuwaʼlaj rukʼ ri Kristo Jesus.</seg>
					<seg id='1CO.4.16' type='verse'>Ri in sibʼalaj kinkʼomij weriʼ chiwech, chibʼanaʼ jacha ri in.</seg>
					<seg id='1CO.4.17' type='verse'>Rumal kʼu waʼ weriʼ, nutaqom ubʼi ri Timoteʼo chiwech, che loqʼalaj nukʼojol e ri areʼ che man kukʼex ta ri utzij chrech ri Ajawxel; kunaʼtisaj riʼ chiwech ri jetaq nupixabʼ puwiʼ ri kʼaslemal rukʼ ri Kristo Jesus, jacha ri kintzijoj in pa ronojel kʼolibʼal jawiʼ kʼo wi ri Komon Tyox.</seg>
					<seg id='1CO.4.18' type='verse'>Pa ri ichomanik, ri in man kinopan taj pa ri itinimit, xa jekʼuriʼ ejujun winaq kinimarisam kibʼ.</seg>
					<seg id='1CO.4.19' type='verse'>Kʼatekʼut ri in, chi man naj ta chi waʼ kinopan na pa ri itinimit we jeriʼ kraj ri Dyos, e man kinbʼan ta qʼatojtzij puwiʼ ri kitzij ri winaq che nimal kkibʼano, xaneʼ are kibʼan qʼatojtzij riʼ puwiʼ ri kichuqʼabʼ;</seg>
					<seg id='1CO.4.20' type='verse'>rumal rech che ri Rajawibʼal ri Dyos, man kkanaj ta kan pa ri tzij xanʼe are kkanajik pa ri chuqʼabʼ.</seg>
					<seg id='1CO.4.21' type='verse'>¿Jas ri kqaj chiwach ri ix, la are che ri in kinopan na pa ri itinimit rukʼ jun cheʼ, on rukʼ jun loqʼoqʼebʼalalaj kʼuʼx e jun kiʼlaj uxlabʼal?</seg>
				</div>
				<div id='1CO.5' type='chapter'>
					<seg id='1CO.5.1' type='verse'>Xuwi ktaʼtaj utzijoxik itzel kʼaslemal chixoʼl ix, kʼatekʼuriʼ jun itzelalaj kʼaslemal che man kʼo ta jeriʼ chkixoʼl ri winaq che man junam ta qakojonik kukʼ; xas xixujal chi na che kʼo jun winaq chixoʼl che xubʼan rixoqil chrech ri uchuchbʼal.</seg>
					<seg id='1CO.5.2' type='verse'>¡Kʼatekʼuriʼ, ri ix sibʼalaj inimarisam iwibʼ, e man kʼaxkʼobʼinaq ta ri iwanimaʼ, arech kesax ubʼi chixoʼl ri jun winaq che bʼanal rech weriʼ!</seg>
					<seg id='1CO.5.3' type='verse'>Utz bʼaʼ riʼ, ri in, in elenaq uloq iwukʼ, man kʼo ta ri nubʼaqil iwukʼ, kʼatekʼut in kʼo chixoʼl rumal ri uxlabʼal, e xa jeriʼ xbʼantaj qʼatojtzij puwiʼ ri jun che xbʼanow weriʼ jacha in kʼo in jelaʼ iwukʼ.</seg>
					<seg id='1CO.5.4' type='verse'>Rajawaxik che pa ri ubʼiʼ ri Ajawxel Jesus, iriqom ta bʼaʼ iwibʼ ri ix pa junamal rukʼ ri wuxlabʼal rukʼ ri uchuqʼabʼ ri Qajawxel Jesus,</seg>
					<seg id='1CO.5.5' type='verse'>chqajachaʼ bʼaʼ ubʼi we jun winaq riʼ chrech ri kʼaxtokʼ, arech kkʼis tzij puwiʼ ri ubʼaqil, arech kkoltaj ri ruxlabʼal pa ri Uqʼij ri Ajawxel.</seg>
					<seg id='1CO.5.6' type='verse'>¡Man rumal ta waʼ nim qʼijil chiwech! ¿La man iwetaʼm taj che rukʼ jubʼiqʼ ukʼuʼxal ksipoj uwach ronojel ri qʼor?</seg>
					<seg id='1CO.5.7' type='verse'>Chikʼyaqaʼ ubʼi ri qʼaxinaq chi ukʼuʼxal, arech ri ix, ix kʼakʼ qʼor, rumal rech che ri ix, ix asimos.</seg>
					<seg id='1CO.5.8' type='verse'>Jeʼ nakʼut, chqaqʼaxbʼej bʼaʼ ri nimaqʼij, man rukʼ ta ri qʼaxinaq chi ukʼuʼxal, on rukʼ jun subʼunik ukʼuʼxal, on rukʼ jun itzel kʼaslemal, xaneʼ chqaqʼaxbʼej rukʼ chʼajchʼoj e saqalajtzij asimos.</seg>
					<seg id='1CO.5.9' type='verse'>Aretaq chiʼ xintzʼibʼaj ubʼi pa ri nuwuj chiwech, che ri ix mixkʼojiʼ kukʼ ri itzel taq winaq,</seg>
					<seg id='1CO.5.10' type='verse'>man are ta xinchoman chkech ri itzel taq winaq rech we uwachulew riʼ, on ri kkiloqʼoqʼej ri pwaq, on ri sibʼalaj kkaj uwach ronojel jastaq, on ri kʼo kʼi uwach Kajawxel; weta jeriʼ, rajawaxik na kʼuriʼ kixel ubʼi ri ix pa we uwachulew.</seg>
					<seg id='1CO.5.11' type='verse'>Man jet a riʼ, ri in xintzʼibʼaj chiwech, che ri ix, man kixkʼojiʼ ta rukʼ ri jun winaq che pa ri ubʼixik achalaxik, kʼatekʼuriʼ kʼo pa ri itzel kʼaslemal, che kuloqʼoqʼej ri pwaq, che kʼiʼ uwach kajawxel kʼolik, che kubʼij itzel taq tzij, che kqʼabʼarik, on che kraj ronojel jastaq, mixwaʼik rukʼ jun winaq che jeriʼ.</seg>
					<seg id='1CO.5.12' type='verse'>¿Jas kʼuche kinbʼan qʼatojtzij in puwiʼ ri winaq che man kʼo ta pa ri komon? ¿La man are ta ri winaq ri ekʼo pa ri Komon kibʼan qʼatojtzij ix pakiwiʼ?</seg>
					<seg id='1CO.5.13' type='verse'>Ri winaq che man ekʼo ta pa ri Komon, are ri Dyos riʼ kbʼanow na qʼatojtzij pakiwiʼ. Chikʼyaqaʼ ubʼik, chiweʼsaj ubʼik pa ri ikomon ri winaq che ajbʼanal itzel taq kʼax.</seg>
				</div>
				<div id='1CO.6' type='chapter'>
					<seg id='1CO.6.1' type='verse'>Aretaq chiʼ kʼo jun chixoʼl che kʼo uchʼoʼj rukʼ jun chik, ¿la kraj lo kbʼe pa ri qʼatbʼaltzij chkiwach ri man esukʼ taj e la man are ta kbʼe chkiwach ri etyoxlaj taq winaq?</seg>
					<seg id='1CO.6.2' type='verse'>¿La man iwetaʼm ta ri ix che eʼare ri etyoxlaj taq winaq kibʼanow na riʼ qʼatojtzij puwiʼ ri uwachulew? Kʼatekʼuriʼ, we ix ri kixbʼanow qʼatojtzij puwiʼ ri uwachulew, ¿la man ix utz ta kʼuriʼ che ubʼanik ri qʼatojtzij puwiʼ ri jubʼiqʼ che man kʼo ta upatan?</seg>
					<seg id='1CO.6.3' type='verse'>¿La man iwetaʼm ta ri ix che uj riʼ ri kujbʼanow na ri qʼatojtzij pakiwiʼ ri eʼanjelibʼ? ¿La man kqabʼan ta qʼatojtzij riʼ puwiʼ ri jastaq rech we jun kʼaslemal riʼ?</seg>
					<seg id='1CO.6.4' type='verse'>¡Kʼatekʼuriʼ, aretaq chiʼ ri ix, ix kʼo pa jujun taq chʼoʼj, kixbʼe chkiwach ri eqʼatal taq tzij, che ri Komon Tyox kretzelaj kiwach!</seg>
					<seg id='1CO.6.5' type='verse'>Kinbʼij weriʼ chiwech rech ikʼixbʼal; jeʼ, man kʼo ta jun winaq chixoʼl che nim retaʼmbʼal, che kkowinik kubʼan qʼatbʼaltzij chkixoʼl ri eʼachalaxik!</seg>
					<seg id='1CO.6.6' type='verse'>¡Man je ta riʼ, xaneʼ kixbʼe chkiwach ri eqʼatbʼaltzij e kixchʼoʼjinik jun achalaxik rukʼ jun achalaxik chik, e weriʼ, chkiwach ri winaq che man junam ta qakojonik kukʼ!</seg>
					<seg id='1CO.6.7' type='verse'>Kʼatekʼuriʼ, chi jun itzel chi wi iwukʼ che kʼo uchʼoʼj jun rukʼ jun chik. ¿La man are ta utz riʼ che kaqariq na ri uqʼoxomal ri man sukʼ taj kbʼan chqech? on ¿jas che, che ri ix, man kiya taj kkaʼm ubʼik ri jastaq iwech?</seg>
					<seg id='1CO.6.8' type='verse'>Xane ix kixbʼanow ri man sukʼ taj, e ix ri kixkʼamow ubʼi ri jastaq kech ri nikʼaj chik e weriʼ chkech iwachalal kibʼan wi.</seg>
					<seg id='1CO.6.9' type='verse'>¿La man iwetaʼm taj che jachin ri man sukʼ winaq taj man kkechbʼej ta riʼ ri Rajawibʼal ri Dyos? ¡Misubʼ bʼaʼ iwibʼ ix!, ri kkibʼan itzel pa ri uwinaqil kibʼaqil, ri kʼo molom taq Kajawxel, ri ekʼi taq ixoqibʼ achijabʼ kekʼojiʼ kukʼ, ri kʼo itzel kʼaslemal kukʼ, ri kibʼanom sibʼalaj kʼax</seg>
					<seg id='1CO.6.10' type='verse'>ri elaqʼomabʼ, ri are kkaj ronojel jastaq, ri eqʼabʼarelabʼ taq winaq, ri kkibʼij ri itzel taq tzij, man kkechbʼej ta riʼ ri Rajawibʼal ri Dyos.</seg>
					<seg id='1CO.6.11' type='verse'>Kʼatekʼuriʼ, waʼ weriʼ, eko jujun waʼ chixoʼl che xkibʼan waʼ, kʼatekʼut, xixchʼajtajik, xixtyoxrisatajik, xixsukʼubʼaʼtajik rumal ri ubʼiʼ ri Ajawxel Jesus Kristo e rumal ri ruxlabʼal ri Qadyos.</seg>
					<seg id='1CO.6.12' type='verse'>«Ronojel jastaq uwach yaʼtal chwech»; kʼatekʼut man ronojel ta jas uwach utz chwech. «Ronojel jastaq uwach yaʼtal chwech»; kʼatekʼut man kinya ta bʼe chrech jun jas uwach che kuqʼat tzij panuwiʼ.</seg>
					<seg id='1CO.6.13' type='verse'>Ri wa chqapam kbʼe wi e ri qapam kukʼulaj ri wa. E ri Dyos, kusach uwach riʼ ri qapam e ri qawa. Ri bʼaqilal man xbʼan taj arech kupatanij ri itzel kʼaslemal; xaneʼ xbʼanik arech kupatanij ri Ajawxel e ri Ajawxel are kupatanij ri bʼaqilal.</seg>
					<seg id='1CO.6.14' type='verse'>Kʼatekʼuriʼ, ri Dyos che xukʼastajisaj uwach ri Ajawxel, xoqujeʼ kukʼastajisaj na qawach uj riʼ rukʼ ri uchuqʼabʼ.</seg>
					<seg id='1CO.6.15' type='verse'>¿La man iwetaʼm ta ri ix, che ri ibʼaqil utzʼaqatil ri Kristo? ¿E la kinkʼam kʼu ubʼi in riʼ ri utzaqatil ri Kristo arech kuxik utzaqtil jun ixoq kech nim chutiʼn? ¡Man je taj, qastzij nakʼut che man je taj!</seg>
					<seg id='1CO.6.16' type='verse'>On ¿la man iwetaʼm taj che jachin kunim ribʼ rukʼ jun ixoq che kech nim chʼutiʼn, xa jun chi kibʼaqil riʼ rukʼ ri areʼ? Rumal rech che bʼim: Ri ekebʼ keʼuxik xa jun chi bʼaqilal.</seg>
					<seg id='1CO.6.17' type='verse'>Xa kʼu jeriʼ, ri junam krukʼaj ribʼ rukʼ ri Ajawxel, xa jun uxlabʼxel riʼ rukʼ ri areʼ.</seg>
					<seg id='1CO.6.18' type='verse'>¡Chixanimaj chuwach ri makaj rukʼ achi ixoq! «Ronojel mak che kubʼan jun winaq man kkanaj ta kan pa ri ubʼaqil»; kʼatekʼut ri jun che kmakun rukʼ achi ixoq, chi rukʼ ri ubʼaqil wi kmakun wi.</seg>
					<seg id='1CO.6.19' type='verse'>¿On la man iwetaʼm taj, che ri ibʼaqil jun nimalaj rachoch ri Uxlabʼxel che kʼo iwukʼ ix e waʼ weriʼ are ri Dyos uyaʼom chiwech e ri ibʼaqil qas man iwech ta ri ix?</seg>
					<seg id='1CO.6.20' type='verse'>¡Jeʼ na kʼut, ri ix utzalaj iloqʼik xbʼanik! Nim bʼaʼ chiwilaʼ wi ri Dyos pa ri ibʼaqil!</seg>
				</div>
				<div id='1CO.7' type='chapter'>
					<seg id='1CO.7.1' type='verse'>Puwiʼ ri jastaq che xitzʼibʼaj uloq chwech, utz we ri achi man kʼo ta rixoqil.</seg>
					<seg id='1CO.7.2' type='verse'>Kʼatekʼut, chuwach ri itzel kʼaslemal utz che ri achi kʼo rixoqil e ri ixoq kʼo rachajil.</seg>
					<seg id='1CO.7.3' type='verse'>Ri achajilal qas chukʼaslemaj bʼaʼ rukʼ ri rixoqil ri taqal chrij kubʼano e xoqujeʼ jeriʼ chubʼanaʼ ri ixoqilal rukʼ ri rachajil.</seg>
					<seg id='1CO.7.4' type='verse'>Ri ixoqilal man kʼo ta ukowinem puwiʼ ri ubʼaqil, are ri rachajil kʼo ukowinem puwiʼ. Xoqujeʼ, ri achajilal man kʼo ta ukowinem puwiʼ ri ubʼaqil, are ri rixoqil kʼo ukowinem puwiʼ.</seg>
					<seg id='1CO.7.5' type='verse'>Mipaqchiʼj iwibʼ, ri jun chrech ri jun chik, we kiwaj jeriʼ kibʼano, junam uchomaxik chibʼanaʼ, chichomaj jumpaʼ qʼij man kiwukʼaj ta iwibʼ, arech kuyaʼo kixok pa chʼawem rukʼ ri Dyos; kʼatekʼuriʼ, jumul chik junam chiwukʼaj iwibʼ, arech ri kʼaxtokʼ man kupatanij ta ribʼ piwiʼ ix rumal che man kiqʼiʼ ta uqʼilik iwibʼ e kixukoj pa kʼax.</seg>
					<seg id='1CO.7.6' type='verse'>Waʼ we jastaq kinbʼij chiwech riʼ komon uchomaxik kibʼano, man jun taqanik taj.</seg>
					<seg id='1CO.7.7' type='verse'>Sibʼalaj kinwaj weta konojel ri achijabʼ ejeriʼ in jacha ri in; kʼatekʼut, konojel ri winaq kikʼamom chi pa ri Dyos uloq ri jun toqʼobʼ yaʼom chkech: nikʼaj winaq jaljoj ri kibʼantajik, nikʼaj winaq chik jun wi chik ri kikʼaslemal.</seg>
					<seg id='1CO.7.8' type='verse'>Kinbʼij chkech ri man ekʼulkʼuj taj e chkech ri emalkanibʼ chuchuʼibʼ che are utz chkech kekanajik in jacha ri in.</seg>
					<seg id='1CO.7.9' type='verse'>Kʼatekʼut, we man kiqʼiʼo kiqʼil iwibʼ, chixkʼulunoq; are utz riʼ kkʼuliʼ jun chuwach che kuporoj ribʼ.</seg>
					<seg id='1CO.7.10' type='verse'>Chkech ri ekʼulanik, kinbʼij weriʼ, man in taj kinbʼinik, xaneʼ are ri Ajawxel: ri ixoqilal muyaʼ kan ri rachajil</seg>
					<seg id='1CO.7.11' type='verse'>–kʼatekʼut we kuya kan ri areʼ, muloqʼoj jun chik, on chutzirisaj ribʼ rukʼ ri rachajil– e che ri achajilal, muya kan ri rixoqil.</seg>
					<seg id='1CO.7.12' type='verse'>Chkech ri enikʼaj chik, in ri kinbʼin chkech, man are ta ri Ajawxel: we kʼo jun achalaxik che ri rixoqil man kʼo ta ri qakojonik rukʼ e kraj kkanaj rukʼ, mupaqchiʼj ubʼi ri areʼ.</seg>
					<seg id='1CO.7.13' type='verse'>We kʼo jun ixoq che ri rachajil man kʼo ta ri qakojonik rukʼ e kraj kkanaj rukʼ, mupaqchiʼj ubʼi ri areʼ.</seg>
					<seg id='1CO.7.14' type='verse'>Rumal rech, ri achajilal che man kʼo ta qakojonik rukʼ, tyoxrisam chik rumal ri rixoqil, kʼatekʼuriʼ, ri ixoqilal, ri man kʼo ta qakojonik rukʼ, tyoxrisam chik rumal ri rachajil che kʼo qakojonik rukʼ. Weta mat jeriʼ, ri eʼiwalkʼuwaʼl man etyox ta riʼ, kʼatekʼut, ri kamik riʼ, ri eʼareʼ etyoxlaj taq winaq.</seg>
					<seg id='1CO.7.15' type='verse'>We ri jun che man kʼo ta qakojonik rukʼ, are kajawanik che kkijach kibʼ, chkijachaʼ bʼaʼ kibʼ, e weriʼ knʼebʼaʼ are ri achi achalaxik on are ri ixoq achalaxik man kʼo ta chi eʼunukʼum: ri Dyos xixusikʼij ri ix arech kixkʼaslemanik pa riʼ jaʼmaril.</seg>
					<seg id='1CO.7.16' type='verse'>Ri at, at ixoqilal ¿jas awetaʼm we at na riʼ katkolow ri awachajil? e ri at, at achajilal, ¿jas awetaʼm we at na riʼ katkolow ri awixoqil?</seg>
					<seg id='1CO.7.17' type='verse'>Konojel bʼaʼ ri winaq chekanajoq pa ri kikʼaslemal che uyaʼom ri Ajawxel chkech, chekanajoq jeriʼ jacha ri kibʼantajik arechiʼ xesikʼix rumal ri Ajawxel, are waʼ ri taqanik kinchʼik kanoq pa ronojel taq ri Komon Tyox.</seg>
					<seg id='1CO.7.18' type='verse'>¿La kʼo jun che xsikʼixik aretaq chiʼ qʼatom chi ri utzʼumal uwiʼ ri ukowil? Mukamulij bʼaʼ uqʼatik uwiʼ ri ukowil. ¿La kʼo jun che xsikʼixik aretaq majaʼ kqʼatik uwiʼ ri ukowil? Muqʼat bʼaʼ uwiʼ ri ukowil</seg>
					<seg id='1CO.7.19' type='verse'>Man are ta ri qʼatom uwiʼ ukowilal on ri man qʼatom taj ri kʼo nimalaj upatan; ri kʼo upatan are ri ukʼolik e ri ubʼanik ri upixabʼ ri Dyos.</seg>
					<seg id='1CO.7.20' type='verse'>Ronojel winaq chkanajoq pa ri kʼaslemal jawijeʼ xriqitaj wi rumal ri utzij ri Dyos.</seg>
					<seg id='1CO.7.21' type='verse'>¿La at jun ajchakunel patanijel chrech jun ajaw aretaq chiʼ xopan ri Tzij awukʼ? ¡Matok chuchomaxik weriʼ! Kneʼbʼaʼ katkowinik katoʼtajisaj awibʼ, sibʼalaj chatchakunoq jeʼ jas at jun ajchakunel at patajinel chrech jun ajaw.</seg>
					<seg id='1CO.7.22' type='verse'>Rumal rech che ri jun ajchakunel ajpatanijel chrech jun ajaw aretaq chiʼ xopan ri utzij ri Ajawxel rukʼ, ri areʼ riʼ toʼtajisam rumal ri Ajawxel; e ri jun che man kʼo ta puqʼabʼ jun ajaw aretaq chiʼ xopan ri Tzij rukʼ, ri areʼ rajchak ajpatanijel chrech ri Kristo.</seg>
					<seg id='1CO.7.23' type='verse'>Ri ix utz iloqʼik bʼanom! Mixokik ixkajchak ixkipatanijel winaq.</seg>
					<seg id='1CO.7.24' type='verse'>Achalaxik, chikanaj konojel winaq chuwach ri Dyos pa ri kʼaslemal jawijeʼ xriqitaj wi rumal ri Tzij.</seg>
					<seg id='1CO.7.25' type='verse'>Pakiwiʼ ri eqʼapojibʼ ekʼojolabʼ, ri in man kʼo ta jun utzij ri Ajawxel kinbʼij, xuwi kinbʼij jun nutzij in jacha jun winaq, che rumal ri loqʼoqʼebʼal ukʼuʼx ri Ajawxel, in kubʼal kʼuʼx chkiwach ri winaq.</seg>
					<seg id='1CO.7.26' type='verse'>Ri in, kinchomaj, che waʼ weriʼ, utz, rumal ri kʼax chuwachulew, utz chech ri winaq che kkanaj jeriʼ.</seg>
					<seg id='1CO.7.27' type='verse'>Ri at, ¿we kʼo awixoqil? Mapaqchiʼj ubʼi ri areʼ. Ekʼu ri at, ¿We man kʼoʼ awixoqil? Matzukuj bʼaʼ awixoqil.</seg>
					<seg id='1CO.7.28' type='verse'>Kʼatekʼut, we katkʼuliʼk, ri at man katmakun taj: we kkʼuliʼ ri ali man kmakun taj; kʼatekʼut konojel riʼ ri winaq riʼ kkiriq na riʼ ri kʼax pa ri kibʼaqil, e ri in kwaj che weta mat kiriq weriʼ.</seg>
					<seg id='1CO.7.29' type='verse'>Kinbʼij bʼaʼ weriʼ chiwech ixachalaxik: xaq ubʼiʼ waʼ kokʼow ri jastaq. We uchanim riʼ, ri jun che kʼo rixoqil, chkʼasleman bʼaʼ jacha man kʼo taj;</seg>
					<seg id='1CO.7.30' type='verse'>ri nikʼaj che keʼoqʼik chkibʼanaʼ bʼaʼ che man keʼoqʼ taj; ri nikʼaj che kekiʼkotik chkibʼanaʼ bʼaʼ che man kekiʼkot taj; ri nikʼaj che kiloqʼoʼmik chkibʼanaʼ bʼaʼ che man kʼo ta kʼo kukʼ;</seg>
					<seg id='1CO.7.31' type='verse'>ri nikʼaj che jeʼlik ukojik we uqʼinomal we uwachulew kkibʼano, chkibʼanaʼ bʼaʼ che man jeʼlik ta ukojik kkibʼano. Rumal rech che we uwachbʼal we uwachulew riʼ tajin kkʼisik.</seg>
					<seg id='1CO.7.32' type='verse'>Ri in kinwaj weta mat kixmayow ix. Ri achi che man kʼulan taj, are chkmayowoq puwiʼ ri jastaq rech ri Ajawxel, chmayowoq jas ri kubʼano arech kqaj chuwach ri Ajawxel.</seg>
					<seg id='1CO.7.33' type='verse'>Ri achi che kʼulanik are chmayowoq chrech ri jastaq rech ri uwachulew, are chumayaʼ ri jastaq che kqaj chuwach ri rixoqil;</seg>
					<seg id='1CO.7.34' type='verse'>xa jekʼuriʼ uchʼaqapim ribʼ ri ukʼaslemal. Ri ixoq che man kʼo ta rachajil, xoqujeʼ ri ali are chumayaʼ ri jastaq rech ri Ajawxel; are chutzukuj che tyox ubʼantajik ri areʼ pa ri ubʼaqil e pa ri ruxlabʼal. Ri jun che kʼulanik, are chumayaʼ ri jastaq rech we uwachulew, ri jastaq che kqaj chuwach ri rachajil.</seg>
					<seg id='1CO.7.35' type='verse'>Ri in kinbʼij weriʼ chiwech rumal che utzil waʼ chiwech, man xa ta jun kʼaʼm kinkoj chiwech, xane are kinwaj kixinkʼam ubʼi pa ri kʼaslemal e pa ri utzalaj uchapik ximon ibʼ rukʼ ri Ajawxel.</seg>
					<seg id='1CO.7.36' type='verse'>We kʼo jun winaq che pa uchuqʼabʼ ri ukʼaslemal kuchomaj che kkowinik man utz taj ri tajin kubʼano rukʼ ri uchʼabʼ ali, rumal che kʼo pa ri ukʼojolil, chubʼanaʼ bʼaʼ ri rajawaxik kbʼanik: ¡man kmakun ta riʼ, cheʼekʼulun bʼaʼ!</seg>
					<seg id='1CO.7.37' type='verse'>Kʼatekʼut, we kʼo jun chi pa ranimaʼ kraj ukʼamom uqʼabʼ rukʼ chuqʼabʼ, e ri areʼ man kojom ta ukʼuʼxʼ e chi rukʼ ri ukowinem kraj che nim kril wi ri uchʼabʼ ali, ri areʼ xoqujeʼ utz kubʼan riʼ.</seg>
					<seg id='1CO.7.38' type='verse'>Jeʼ nakʼut, ri jun che kkʼuliʼ rukʼ ri uchʼabʼ ali, utz ri kubʼano e ri jun che man kkʼuliʼ ta rukʼ, sibʼalaj utz chi na ri kubʼano.</seg>
					<seg id='1CO.7.39' type='verse'>Ri ixoqilal ximatalik kanajinaq rukʼ ri rachajil pa ronojel ri ukʼaslemal ri areʼ; kʼatekʼut we kkam ri rachajil, ri areʼ kkirtajik, kuyaʼo kkʼuliʼ rukʼ ri jun che kraj ri areʼ, kʼatekʼut, xuwiʼ pa ri ubʼiʼ ri Ajawxel.</seg>
					<seg id='1CO.7.40' type='verse'>Kʼatekʼuriʼ, ri areʼ, nimalaj kiʼkotemal riʼ kkʼojiʼk we kkanaj kanoq jeriʼ jacha ri kinchomaj in. Ri in kinchomaj che xoqujeʼ kʼo wukʼ in ri Ruxlabʼal ri Dyos.</seg>
				</div>
				<div id='1CO.8' type='chapter'>
					<seg id='1CO.8.1' type='verse'>Puwiʼ ri tiʼj che kchiʼx chkech ri imolom taq dyos «qonojel ri uj qetaʼm chik, rumal rech che kʼo qanoʼj». Kʼatekʼut, ri noʼjinik kuyaʼ nimal; ri loqʼoqʼebʼal kʼuʼx kuyak wachaj.</seg>
					<seg id='1CO.8.2' type='verse'>We jun winaq kuchomaj che kʼo chi retaʼmabʼal che jun jas uwach, majaʼ kretaʼmaj riʼ, jacha ri rajawaxik kretaʼmaj;</seg>
					<seg id='1CO.8.3' type='verse'>kʼatekʼuriʼ, we kʼo jun winaq kuloqʼoqʼej uwach ri Dyos, ri Dyos xas retaʼm chi uwach we areʼ riʼ.</seg>
					<seg id='1CO.8.4' type='verse'>Puwiʼ ri utijik ri tiʼj che kchiʼx chkech ri emolom taq dyos, ri uj qetaʼm che «jun molom dyos man kʼo ta upatan chuwachulew» e «man kʼo ta chi jun Dyos, xuwi ri Areʼ Jun chi Dyos kʼolik».</seg>
					<seg id='1CO.8.5' type='verse'>Kneʼbʼaʼ keʼokisaxik edyos chikaj e chuwachulew, man qastzij ta riʼ edyos –xa jekʼuriʼ ekʼo sibʼalaj edyoses e sibʼalaj ekʼi ajawxel ekʼollik–,</seg>
					<seg id='1CO.8.6' type='verse'>chqawach ri uj, kʼo xa jun chi Dyos, are ri Tatxel, e chi rukʼ ri areʼ kpe wi ronojel jastaq, e rukʼ ri areʼ tajin kujbʼe wi, e kʼo xa jun chi Ajawxel, Jesus Kristo, rumal ri areʼ kbʼantaj ronojel ri jastaq kʼo choqʼijsaq, xoqujeʼ rumal, uj kʼo uj, e ri uj kujbʼin pa ri ukʼaselamal ri Areʼ.</seg>
					<seg id='1CO.8.7' type='verse'>Kʼatekʼuriʼ, man konojel ta winaq waʼ kʼo kinoʼj chrech weriʼ. Ekʼo nikʼaj winaq waʼ, rumal rech che pa taq ri qʼij kanoq xepe chkiwach ri imolom taq dyos, kʼamaninaq chkech kkitij ri tiʼj kchiʼx chkiwach, xa kʼu jeriʼ tzʼilobʼinaq ri kuxlabʼal eʼareʼ.</seg>
					<seg id='1CO.8.8' type='verse'>Man kʼo ta jun waʼ kujuqetsaj chunaqaj ri Dyos. We man kqatij uj weriʼ, man xa ta rumal riʼ nitzʼ qabʼantajik; kʼatekʼuriʼ we kqatij uj weriʼ, man rumal ta riʼ nim qabʼantajik.</seg>
					<seg id='1CO.8.9' type='verse'>Qas utz rilik chibʼanaʼ, chinaʼaʼ bʼaʼ iwibʼ chukojik ri ibʼantajik che ixtzoqopitalik, arech man jun kʼam bʼaʼ ta chkech ri etuqaʼr winaq e ketzaq rumal weriʼ.</seg>
					<seg id='1CO.8.10' type='verse'>Rumal rech, ri at che kʼo ri anoʼj, katril jun winaq at tʼuyul cho ri mexa pa ri rachoch ri emolom taq dyos; rumal che man kʼo ta uchuqʼabʼ ri ruxlabʼal ri areʼ, ¿la man kuchomaj ta kʼuriʼ che yaʼtal chech kutij ri tiʼj che xchiʼtaj chkech ri emolom taq dyos?</seg>
					<seg id='1CO.8.11' type='verse'>¡Xa jekʼuriʼ, ri anoʼj kukamisaj riʼ ri winaq che ma kʼo ta uchuqʼabʼ, ri achalaxik che xtoqʼobʼisax uwach e rumal areʼ xkam ri Kristo!</seg>
					<seg id='1CO.8.12' type='verse'>E aretaq chiʼ kixmakun jewaʼ chkiwach ri eʼiwachalal, aretaq chiʼ kisoko ri kuxlabʼal che man kʼo ta kichuqʼabʼ, ri ix kixmakunik chuwach kikʼuleʼlaj ri Kristo.</seg>
					<seg id='1CO.8.13' type='verse'>Xa jeʼkʼuriʼ, we xa rumal jun jas uwach, ktzaq ri wachalal, man kʼo ta chi jumul riʼ kintij ri tiʼj, arech man kinya ta bʼe che ktzaq ri wachalal.</seg>
				</div>
				<div id='1CO.9' type='chapter'>
					<seg id='1CO.9.1' type='verse'>¿La man intzoqopitalik ta ri in? ¿La man in jun taqoʼnel ta ri in? ¿La man wilom ta ri in ri Jesus Qajawxel? ¿La man ix taj ix nuchak pa ri Ajawxel?</seg>
					<seg id='1CO.9.2' type='verse'>We chkiwach enikʼaj chik, ri in man in taqoʼnel taj, chiwach ix, ri in, in jun taqoʼnel, rumal rech che ri ix, pa ri Ajawxel itʼiqom ri jetaq nuchak,</seg>
					<seg id='1CO.9.3' type='verse'>e are kʼu waʼ ri tobʼal wech chkiwach ri kkibʼan qʼatojtzij panuwiʼ.</seg>
					<seg id='1CO.9.4' type='verse'>¿La man yaʼtal ta chqech uj che kujwaʼik e kujqumunik?</seg>
					<seg id='1CO.9.5' type='verse'>¿La man yaʼtal ta chqech uj che kʼo jun ajkojonel qixoqil jeriʼ jacha ri enikʼaj etaqoʼnelabʼ chik e jeriʼ jacha ri erachalal ri Ajawxel e jacha ri Sefas?</seg>
					<seg id='1CO.9.6' type='verse'>¿On xaq xuwiʼ chqech ri uj, ri in e ri Bʼernabʼe, man yaʼtal ta chqech che man kujchakun taj?</seg>
					<seg id='1CO.9.7' type='verse'>¿Jachin jun kbʼe pa chʼoʼj, kʼatekʼuriʼ, kutojbʼej ribʼ xas rukʼ upwaq areʼ? ¿Jachin ktikow jun tikbʼal uva kʼatekʼuriʼ man kutij ta uwach? ¿Jachin kyuqʼun chkech jupuq awaj kʼatekʼuriʼ man kutij ta ri uwaʼl kituʼ ri jupuq awaj?</seg>
					<seg id='1CO.9.8' type='verse'>¿La xaq utzij winaq weriʼ? on ri pixabʼ ¿la man kubʼij taj xoqujeʼ weriʼ?</seg>
					<seg id='1CO.9.9' type='verse'>Jeʼ nakʼut, pa ri upixabʼ ri Moʼises tzʼibʼatalik: «Makoj uchimal utzaʼm ri wakax che kubʼan yoqʼoj triko». ¿La kchoman ri Dyos chrech ri wakax?</seg>
					<seg id='1CO.9.10' type='verse'>¿La man paqawiʼ ta ri uj kchʼawik? Jeʼ nakʼut, weriʼ tzʼibʼatalik rumal qech uj: ri jun che kuchʼol ri ulew, rajawaxik che kubʼan ri chʼoloj rukʼ eyeʼbʼal, kʼatekʼuriʼ ri jun che kupachʼlej ri triko, kupachʼlej rukʼ eyeʼbʼal che kʼo re riʼ ri areʼ kuriq ubʼik.</seg>
					<seg id='1CO.9.11' type='verse'>Ri uj we xqabʼan ri awex iwukʼ ix rukʼ ri jastaq che rech ri uxlabʼal, ¿la nim kʼuriʼ chiwach che kqamol chixoʼl ri jastaq rech ri uwachulew?</seg>
					<seg id='1CO.9.12' type='verse'>We ekʼo nikʼaj chik che kiyaʼom piwiʼ ix we pixabʼ riʼ, ¿la man are ta kʼu nim ri qech uj chuwach ri kech areʼ? Kʼatekʼuriʼ, ri uj, man xqakoj ta chkiwach ri winaq we jun pixabʼ riʼ. Xaneʼ ronojel jas uwach kqakuyu, arech ri uj, man kʼo ta jun kʼax kqabʼan chrech ri Utzalaj Utzij ri Kristo.</seg>
					<seg id='1CO.9.13' type='verse'>¿La man iwetaʼm taj, che ri eʼajchakibʼ chrech ri nim rachoch ri Dyos chi kʼo ri kipwaq che rech ri nim rachoch ri Dyos? ¿La man iwetaʼm taj che ri kechakun cho ri tabʼal ekebʼ riʼ chrij ri jastaq rukʼ ri tabʼal?</seg>
					<seg id='1CO.9.14' type='verse'>Xa jeʼkʼuriʼ, ri Ajawxel taqaninaq chkech ri kkiya ubʼixik ri Utzalaj Tzij, rukʼ ri Utzalaj Tzij riʼ kiwaʼ wi ri eʼareʼ.</seg>
					<seg id='1CO.9.15' type='verse'>Kʼatekʼuriʼ, ri in, man nukojom ta we pixabʼ riʼ chkiwach ri winaq, e man kintzʼibʼaj ta weriʼ arech jeriʼ kbʼan chwech ri in; are nim waʼ ri kamikal chuwach waʼ weriʼ. Man kʼo ta jun winaq riʼ kkamisan ri nuqʼijil in.</seg>
					<seg id='1CO.9.16' type='verse'>Rumal rech che chwech ri in chi rajawaxik wi che kinya ubʼixik ri utzalaj Tzij, man xa ta rumal nuqʼijil; jeʼ nakʼut, itzel waʼ chwech ri in we man kinya ubʼixik ri Utzalaj Tzij!</seg>
					<seg id='1CO.9.17' type='verse'>We xaq kinbʼan we chak riʼ xaq pa wech wi ri in, kuyaʼ na kʼuriʼ che kinchʼaʼ ri utojbʼalil; weta mat jeriʼ, jun chak na kʼuriʼ che xa yaʼom chwech.</seg>
					<seg id='1CO.9.18' type='verse'>¿Jas kʼuriʼ ri utojbʼalil ukʼaxel? Are weriʼ ri utojbʼalil: kinya ubʼixik ri Utzalaj Tzij, kʼatekʼuriʼ, man kʼo ta pwaq kinkʼamo, man kinkoj ta chkiwach ri winaq ri pixabʼ che uyaʼom kinkojo rumal ri Utzalaj Tzij.</seg>
					<seg id='1CO.9.19' type='verse'>Jeʼ nakʼut, ri in, in tzoqopitalik chkiwach nimalaj konojel, kʼatekʼuriʼ, in pataninel kech konojel winaq arech keʼinchʼak ekʼi taq winaq.</seg>
					<seg id='1CO.9.20' type='verse'>Xinbʼan wibʼ in ajjudiʼo kukʼ ri eʼajjudiʼo arech keʼinchʼak ri eʼajjudiʼo; kukʼ ri winaq che erech ri pixabʼ ri in in rech ri pixabʼ –knʼebʼaʼ ri in man in rech ta pixabʼ– arech ri in keʼinchʼak ri winaq che erech ri pixabʼ.</seg>
					<seg id='1CO.9.21' type='verse'>Xinbʼan wibʼ in jun winaq che man kʼo ta ri pixabʼ wukʼ –ri in che kʼo jun Pixabʼ wukʼ che rech ri Dyos rumal rech che ri Pixabʼ kʼo wukʼ, rech ri Kristo– arech ri in, keʼinchʼak ri winaq che man kʼo ta ri pixabʼ kukʼ.</seg>
					<seg id='1CO.9.22' type='verse'>Ri in man kʼo ta nuchuqʼabʼ, xintuqeʼrisaj wibʼ kukʼ ri etuqeʼr winaq arech ri in keʼinchʼak ri etuqeʼr winaq. Ri in xinbʼan wibʼ jeʼ ejas konojel winaq arech, kneʼbʼaʼ rukʼ kʼax keʼinkol enikʼaj winaq.</seg>
					<seg id='1CO.9.23' type='verse'>Kʼatekʼuriʼ, ronojel weriʼ, ri in kinbʼano rumal ri Utzalaj Tzij arechaʼ ri in, kʼo ri chʼaqap wech.</seg>
					<seg id='1CO.9.24' type='verse'>¿La man iwetaʼm taj che aretaq chiʼ kexikʼinik pa ri etzʼanbʼal, konojel anaqil kexakʼinik, kʼatekʼuriʼ xa jun kriqowik, xa jun kkʼamowik ri kchʼakik? aninaqil chixxakʼin bʼaʼ arech ri ix kixchʼakanik.</seg>
					<seg id='1CO.9.25' type='verse'>Ri eʼajetzʼanelabʼ pa ri ketzʼanbʼal enimaʼq winaq kkiqʼil kibʼ che ronojel jastaq; kʼatekʼuriʼ, ri eʼareʼ xa rumal che kkaj kkichʼak jun ukeʼt kijolom che kqʼayik, kʼatekʼuriʼ, ri uj rumal jun che man kqʼay taj.</seg>
					<seg id='1CO.9.26' type='verse'>Xa jekʼuriʼ, ri in aninaqil kinxikʼinik, ri in man kinbʼe ta riʼ weta mat wetaʼm jawiʼ kinbʼe wi; kʼatekʼuriʼ, man xaq ta kinxikʼinik xaq jeriʼ.</seg>
					<seg id='1CO.9.27' type='verse'>Xane kinbʼan kʼax chrech we nubʼaqil e kinkoj pa chak; rumal che ri in xinya ubʼixik ri Utzalaj Tzij chkech ri enikʼaj chik, e weneʼ man utz taj kineʼeloq.</seg>
				</div>
				<div id='1CO.10' type='chapter'>
					<seg id='1CO.10.1' type='verse'>Achalaxik, ri in man kinwaj taj che ri ix mat iwetaʼm, che ri eqanan qatat konojel xekʼojiʼ chuxeʼ ri sutzʼ konojel xeqʼax pa ri polow,</seg>
					<seg id='1CO.10.2' type='verse'>konojel xbʼan kiqasnaʼ pa ri sutzʼ e pa ri polow rumal ri Moʼises,</seg>
					<seg id='1CO.10.3' type='verse'>konojel junam xkitij ri uxlabʼxel wa,</seg>
					<seg id='1CO.10.4' type='verse'>e konojel xkiqumuj ri uxlabʼxel ukʼya rumal rech che xequmunik chi pa ri jun uxlabʼxel abʼaj che xerachiʼlaj, kʼatekʼut, ri jun abʼaj riʼ, are ri Kristo.</seg>
					<seg id='1CO.10.5' type='verse'>Kʼatekʼuriʼ, we winaq man konojel taj eʼutz chuwach ri Dyos, rumal kʼuwaʼ ri kibʼaqil epopoj kanoq pa ri tzʼinalik ulew.</seg>
					<seg id='1CO.10.6' type='verse'>Xbʼantaj weriʼ rech jun kʼambʼal noʼj chqech ri uj arech man kqaj ta ri itzel jacha ri xkaj ri eʼareʼ.</seg>
					<seg id='1CO.10.7' type='verse'>Mixqʼijlanik chkech emolom taq dyos jacha kkibʼan ejujun chkech eʼareʼ, tzʼibʼatalik kʼut pakiwiʼ: «Ri winaq xetʼuyiʼ chrech ri waʼim e chrech ri qumunem, kʼatekʼuriʼ kewaʼlajik chech ri etzʼanem».</seg>
					<seg id='1CO.10.8' type='verse'>Xoqujeʼ maqabʼan ri itzel kʼaslemal rukʼ achi ixoq jacha xkibʼan nikʼaj chkixoʼl eʼareʼ; kʼatekʼuriʼ, e 23.000 xekamik chi pa jun qʼij.</seg>
					<seg id='1CO.10.9' type='verse'>Maqataqchiʼj ri Ajawxel chrech makaj jeriʼ jas xkibʼan ejujun chkixoʼl ri eʼareʼ; kʼatekʼuriʼ xekam kumal taq ri kumatz.</seg>
					<seg id='1CO.10.10' type='verse'>Mixwixwatik jacha xkibʼan ejujun chkixoʼl ri eʼareʼ, kʼatekʼuriʼ xekamisax ubʼik rumal ri kamisanel.</seg>
					<seg id='1CO.10.11' type='verse'>Waʼ weriʼ xpe chkij jacha jun kʼambʼal noʼj, e tzʼibʼatalik kanoq arech ri uj kqetaʼmaj che naqaj uj kʼo wi che ri ukʼisbʼalil ri uwachulew.</seg>
					<seg id='1CO.10.12' type='verse'>Xa jekʼuriʼ, ri jun che kʼo uqʼijil rumal rech che kuchomaj che chi takʼal wi ri areʼ, chuxibʼij bʼaʼ ribʼ chrech we ktzaqik.</seg>
					<seg id='1CO.10.13' type='verse'>Man nim ta ri ikʼamjanik pa ri makaj xbʼan chiwech chuwach ri taqal chrij jun winaq. Man kukʼex ta utzij ri Dyos; ri areʼ man kuya ta bʼe riʼ arech ri ix kixkʼamjex pa ri makaj che nim chi na chuwach ri ichuqʼabʼ; xa rukʼ ri kʼax riʼ kuya na riʼ chiwech ri jastaq uwach arech ri ix kixpe uloq chi rukʼ ri areʼ e rukʼ ri ichuqʼabʼ, arech kixkowin che uqʼiʼik ri kʼamjanik.</seg>
					<seg id='1CO.10.14' type='verse'>Rumal kʼu weriʼ, ix loqʼalaj taq winaq, chixanimajoʼq chuwach ri emolom taq ajawxel.</seg>
					<seg id='1CO.10.15' type='verse'>Kinbʼij weriʼ chiwech ix winaq nim iwetaʼmaʼbʼal, ri ix, chibʼanaʼ qʼatojtzij puwiʼ we jastaq che kinbʼij chiwech.</seg>
					<seg id='1CO.10.16' type='verse'>Ri pajbʼal amajaʼ che kqatewchiʼj ri uj, ¿la man nimalaj ukʼaʼnik ibʼ taj rukʼ ri ukikʼel ri Kristo? Ri kaxlanwa che kqapir uj, ¿la man nimalaj ukʼaʼnik ibʼ taj rukʼ ri ubʼaqil ri Kristo?</seg>
					<seg id='1CO.10.17' type='verse'>Rumal rech che kʼo xa jun kaxlanwa, qonojel xa uj jun bʼaqilal, rumal rech che qonojel kʼo qech chrech we jun chi kaxlanwa riʼ.</seg>
					<seg id='1CO.10.18' type='verse'>Qas chiwilampeʼ, ri Israʼel che rech we uwachulew riʼ. Ri eʼareʼ che kkitij kech rukʼ ri tabʼal toqʼobʼ. ¿La man kʼo ta ri nimalaj ukʼaʼnik ibʼ rukʼ ri tabʼal?</seg>
					<seg id='1CO.10.19' type='verse'>¿Jas kʼu kubʼij weriʼ? ¿La che ri tiʼj che kchiʼx chkech ri emolom taq dyos are nim chqawach? ¿on eʼareʼ enim chqawach ri emolom taq dyos?</seg>
					<seg id='1CO.10.20' type='verse'>Waʼ weriʼ chkech ri kʼaxtokʼ kchiʼx wi, man che ta ri Dyos kchiʼx wi. E ri in, man kinwaj taj che ri ix nimalaj ukʼaʼnik kibʼan kukʼ ri jetaq Kʼaxtokʼ.</seg>
					<seg id='1CO.10.21' type='verse'>Man kuya taj kixqumun pa ri pajbʼal amajaʼ rech ri Ajawxel e pa ri pajbʼal amajaʼ kech ri ekʼaxtokʼ; ri ix, man kuya taj che ix kʼo cho ri umexa ri Ajawxel e cho ri kimexa ri ekʼaxtokʼ.</seg>
					<seg id='1CO.10.22' type='verse'>On ¿la xa are kqaj uj che ri Ajawxel kqaj pa ri achixom? ¿La are puch nim qachuqʼabʼ chuwach ri areʼ?</seg>
					<seg id='1CO.10.23' type='verse'>«Ronojel jastaq uwach yaʼtalik kbʼanik»; kʼatekʼuriʼ, man ronojel taj utz che kbʼanik. «Ronojel jastaq uwach yaʼtalik kbʼanik»; kʼatekʼuriʼ man ronojel taj kuyak uwach ri Komon Tyox.</seg>
					<seg id='1CO.10.24' type='verse'>Mutzukuj jun winaq xuwi ri utzilal chech ri areʼ, xaneʼ are chtzukux bʼaʼ ri utzilal chkech ri enikʼaj chik.</seg>
					<seg id='1CO.10.25' type='verse'>Chitijaʼ ronojel jastaq che kkʼayix pa ri kʼayibʼal, xaq bʼaʼ miqʼil iwibʼ rumal taq ri ichomanik;</seg>
					<seg id='1CO.10.26' type='verse'>rumal rech che ri uwachulew e ronojel ri jastaq che kʼo chuwach, rech ri Ajawxel.</seg>
					<seg id='1CO.10.27' type='verse'>We jun winaq che man kʼo ta ukojonik, kixusikʼij pa waʼim, kʼatekʼuriʼ ri ix kiwaj kixbʼe rukʼ, chitijaʼ bʼaʼ ronojel ri kyaʼ chiwech, miqʼil iwibʼ che ri wa rumal ri ichomanik pa iwech wi.</seg>
					<seg id='1CO.10.28' type='verse'>Kʼatekʼuriʼ, we kʼo jun winaq kubʼij chiwech: «Weriʼ xkamisaxik rech tabʼal toqʼobʼ», mitij bʼaʼ we wa riʼ rumal rech ri jun winaq che xuya ubʼixik weriʼ chiwech e rumal ri ichomanik ix pa iwech wi.</seg>
					<seg id='1CO.10.29' type='verse'>Aretaq chiʼ kinbʼij weriʼ man are ta kinbʼij ri ichomanik ix pa iwech wi, xaneʼ are kinbʼij ri uchomanik ri jun chik pa rech wi; ¿la kinximitajik puch ri in che in- tzoqopitalik, rumal ri uchomanik pa rech wi jun winaq chik?</seg>
					<seg id='1CO.10.30' type='verse'>We ri in kintij jun jas uwach, kʼatekʼuriʼ kinmaltyoxij, ¿jas kʼuche kbʼan kʼax chwech rumal ri jas uwach xintijo che xinmaltyoxij?</seg>
					<seg id='1CO.10.31' type='verse'>Ri ix, we kixwaʼik, on kixqumunik on xaq jun jas uwach chik kibʼano, ronojel chibʼanaʼ rech uqʼijil ri Dyos.</seg>
					<seg id='1CO.10.32' type='verse'>Mibʼan bʼaʼ kʼax chkech ri eʼajjudiʼo, chkech ri eʼajgriʼego, chkech ri eʼukomon ri Dyos,</seg>
					<seg id='1CO.10.33' type='verse'>jacha ri in che kinkoj nuchuqʼabʼ arech in utz chkiwach konojel ri winaq, man are ta kintzukuj ri utzilal chwech in, xane are kintzukuj ri utzilal kech esibʼalaj winaq arech kekoltajik ri eʼareʼ.</seg>
				</div>
				<div id='1CO.11' type='chapter'>
					<seg id='1CO.11.1' type='verse'>Chibʼanaʼ bʼaʼ jacha kinbʼan ri in, che kinbʼano jacha ri Kristo.</seg>
					<seg id='1CO.11.2' type='verse'>Nim kixinwil wi, rumal rech che chi pa ronojel jas uwach ri ix kininaʼtisaj, kʼatekʼuriʼ ikʼolom ri pixabʼ jeriʼ jas uyaʼik xinya in chiwech.</seg>
					<seg id='1CO.11.3' type='verse'>Xa jekʼuriʼ, ri in kwaj kiwetaʼmaj ix weriʼ: ri ujolom uloq ri achi are ri Kristo e ri ujolom uloq ri ixoq are ri achi e ri ujolom uloq ri Kristo are ri Dyos.</seg>
					<seg id='1CO.11.4' type='verse'>Ronojel achi che kchʼaw rukʼ ri Dyos on che kuqʼaxej utzij ri Dyos e nim uwiʼ kʼolik, tajin kretzelaj uwach ri ujolom.</seg>
					<seg id='1CO.11.5' type='verse'>Ronojel ixoq che kchʼaw rukʼ ri Dyos on che kuqʼaxej utzij ri Dyos, kʼatekʼuriʼ, man chʼuqatal ta ri ujolom, tajin kretzelaj ri ujolom; kjunamatajik che ri areʼ tol ujolom, man kʼo ta uwiʼ.</seg>
					<seg id='1CO.11.6' type='verse'>¡We jun ixoq man kuchʼuq ta ujolom, chi chusokaj ubʼi ri uwiʼ! Kʼatekʼuriʼ, we kʼixbʼal chrech jun ixoq che tol ujolom, chuchʼuquʼ bʼaʼ ri ujolom.</seg>
					<seg id='1CO.11.7' type='verse'>Ri achi man rajawaxik taj kuchʼuq ri ujolom rumal rech che ri areʼ, are uwachbʼal e uqʼijil ri Dyos; e ri ixoq uqʼijil ri achi.</seg>
					<seg id='1CO.11.8' type='verse'>Ri achi man rukʼ ta ri ixoq elenaq wi, xaneʼ are elenaq ri ixoq rukʼ ri achi;</seg>
					<seg id='1CO.11.9' type='verse'>man xkʼiysax ta ri achi rumal toqʼobʼisabʼal uwach chech ri ixoq, xaneʼ xkʼiyisax ri ixoq rumal toqʼobʼisabʼal uwach chech ri achi.</seg>
					<seg id='1CO.11.10' type='verse'>Rumal kʼu waʼ weriʼ, rajawaxik che ri ixoq kuchʼuq ri ujolom kʼutbʼal kech ri eʼanjelibʼ.</seg>
					<seg id='1CO.11.11' type='verse'>Xa kʼujeriʼ, pa ri Ajawxel, ri ixoq chi kʼo wi rukʼ ri achi, e ri achi xas rukʼ wi ri ixoq;</seg>
					<seg id='1CO.11.12' type='verse'>rumal nakʼut che ri ixoq xesaxik uloq rukʼ ri achi, xoqujeʼ ri achi rukʼ ri ixoq kaʼlax wi, kʼatekʼuriʼ ronojel petinaq uloq chi rukʼ wi ri Dyos.</seg>
					<seg id='1CO.11.13' type='verse'>Chibʼanaʼ bʼaʼ qʼatojtzij chi pa iwech wi ri ix. ¿La utz kʼuriʼ che ri ixoq kchʼaw rukʼ ri Dyos man chʼuqtal ta ujolom?</seg>
					<seg id='1CO.11.14' type='verse'>¿La man kʼukʼut ta ri uwachulew chqawach che kʼixbʼal chrech ri achi we kʼo nim uwiʼ,</seg>
					<seg id='1CO.11.15' type='verse'>kʼatekʼuriʼ, weriʼ are uqʼijil ri ixoq aretaq chiʼ kʼo nim uwiʼ? Xa ne jekʼuwaʼ, ri uwiʼ xyaʼtaj chrech ri ixoq arech chʼuqubʼal ujolom.</seg>
					<seg id='1CO.11.16' type='verse'>Kʼatekʼuriʼ, we kʼo jun winaq kraj kutzalijisaj uwach we tzij riʼ, chiwetaʼmaj bʼaʼ che weriʼ man je ta waʼ qapixabʼ, xoqujeʼ man je ta waʼ ri upixabʼ ri Komon Tyox rech ri Dyos.</seg>
					<seg id='1CO.11.17' type='verse'>Kʼatekʼuriʼ, aretaq chiʼ kinya we pixabʼ riʼ, man nim taj kixinwil wi, rumal rech che ri mulin ibʼ kibʼano man kuya ta utzil chiwech, xaneʼ xa rech itzel chiwech.</seg>
					<seg id='1CO.11.18' type='verse'>Rumal rech che kbʼixik, che aretaq chiʼ kimulij iwibʼ kʼo chʼoʼj chixoʼl, kʼatekʼuriʼ, ri in kinkojo weriʼ.</seg>
					<seg id='1CO.11.19' type='verse'>Rajawaxik ri chʼoʼj chixoʼl arech keqʼalajanik jachin ri eʼutz taq winaq chixoʼl.</seg>
					<seg id='1CO.11.20' type='verse'>Aretaq chiʼ kimulij iwibʼ, man kitij taj ri waʼim rech ri Ajawxel.</seg>
					<seg id='1CO.11.21' type='verse'>Rumal rech, che aretaq chiʼ ri ix, ix kʼo cho ri mexa, iwonojel are nabʼe kitij iwa chijujunal, kʼatekʼuriʼ, kʼo winaq knumik aretaq chiʼ, jun chik kqʼabʼarik.</seg>
					<seg id='1CO.11.22' type='verse'>¿La man kʼo ta iwachoch ix arech kixwaʼik e kixqumun chilaʼ? on ¿la kiwetzalaj ri ix uwach ri Ukomon Tyox ri Dyos e kiwaj kiwesaj kikʼixbʼal ri winaq che man kʼo ta kijastaq? ¿Jas kʼu kinbʼij na chiwech? ¿La xa nim kixinwil wi? ¡Puwiʼ weriʼ, man nim taj kixinwil wi!</seg>
					<seg id='1CO.11.23' type='verse'>Rumal rech, che ri in xas rukʼ wi ri Ajawxel xinkʼam wi</seg>
					<seg id='1CO.11.24' type='verse'>e aretaq chiʼ xbʼantajik ri maltyoxinik xupiro e xubʼij: «Are waʼ ri nubʼaqil iwech ri ix. Chibʼanaʼ bʼaʼ weriʼ naʼtisabʼal wech ri in».</seg>
					<seg id='1CO.11.25' type='verse'>Kʼatekʼuriʼ, aretaq chiʼ xbʼantaj ri waʼim, xukʼam ukoq ri jun pajbʼal amajaʼ, kʼatekʼuriʼ xubʼij: «We pajbʼal amajaʼ riʼ are waʼ ri kʼakʼ chapbʼalqʼabʼ pa ri nukikʼel; ronojel taq mul aretaq chiʼ kitij na ix, chibʼanaʼ bʼaʼ naʼtisabʼal wech ri in».</seg>
					<seg id='1CO.11.26' type='verse'>Ronojel mul, aretaq chiʼ ri ix kitij na we kaxlanwa riʼ e kixqumun na pa we pajbʼal amajaʼ riʼ, ri ix tajin kiya ubʼixik ri ukamikal ri Ajawxel chuxeʼ kanoq qas kʼateʼ na kpe ri areʼ.</seg>
					<seg id='1CO.11.27' type='verse'>Kʼatekʼuriʼ, ri jun che man utz taj e kutij ri kaxlanwa on kqumun pa ri pajbʼal amajaʼ rech ri Ajawxel, kbʼan na qʼatojtzij riʼ puwiʼ rumal ri ubʼaqil e ri ukikʼel ri Ajawxel.</seg>
					<seg id='1CO.11.28' type='verse'>Ronojel winaq chunikʼoj bʼaʼ ribʼ, kʼatekʼuriʼ chutijaʼ bʼaʼ we kaxlanwa riʼ e chqumun bʼaʼ pa we pajbʼal amajaʼ riʼ;</seg>
					<seg id='1CO.11.29' type='verse'>rumal rech che jachin ri kwaʼik e kqumunik chrech ri Ubʼaqil ri Kristo, e man kupachij ta rij xas areʼ kutijo e kuqumuj ri qʼatojtzij chrij ri areʼ.</seg>
					<seg id='1CO.11.30' type='verse'>Rumal kʼu waʼ weriʼ, ekʼo sibʼalaj eyawabʼibʼ e sibʼalaj echʼokmaʼy chixoʼl, kʼatekʼuriʼ ekʼi ri kekamik.</seg>
					<seg id='1CO.11.31' type='verse'>Weta kqil uj ri qachuqʼabʼ man kbʼan ta qʼatojtzij waʼ paqawiʼ.</seg>
					<seg id='1CO.11.32' type='verse'>Kʼatekʼut, rumal ri uqʼatojtzij kubʼan paqawiʼ, ri Ajawxel kukʼajisaj qawach, arech man kubʼan ta aʼatojtzij ri uwachulew paqawiʼ ri uj.</seg>
					<seg id='1CO.11.33' type='verse'>Xa kʼujeriʼ, ix wachalal, aretaq chiʼ kimulij iwibʼ chuxeʼ kan ri wa, chiweyeʼj bʼaʼ iwibʼ.</seg>
					<seg id='1CO.11.34' type='verse'>We kʼo jun winaq knumik, chwoʼq bʼaʼ cho rachoch, arech ri ix man kimulij ta iwibʼ rech jun qʼatojtzij piwiʼ. Kʼatekʼuriʼ ri nikʼaj jastaq uwach chik, kʼateʼ kinwil na riʼ aretaq chiʼ kinopan iwukʼ.</seg>
				</div>
				<div id='1CO.12' type='chapter'>
					<seg id='1CO.12.1' type='verse'>Puwiʼ taq ri utoqʼobʼ ri Uxlabʼxel; ix wachalal, man kwaj taj kixinwilo che ix kʼo pa ri qʼequʼm.</seg>
					<seg id='1CO.12.2' type='verse'>Aretaq chiʼ majaʼ kixkojon ri ix, iwetaʼm che ri ix sibʼalaj xixbʼe chkiwach ri ejoʼs taq dyos che man kechʼaw taj.</seg>
					<seg id='1CO.12.3' type='verse'>Rumal kʼu waʼ weriʼ, kinbʼij chiwech: Man kʼo ta jun winaq che kchʼaw rukʼ ri Ruxlabʼal ri Dyos, kuyaʼo kubʼij: «Kamisaxoq ri Jesus», kʼatekʼuriʼ, man kʼo ta jun winaq kkowinik kubʼij: «Ajawxel ri Jesus», we man kʼo ta ri areʼ rukʼ ri Tyoxlaj Uxlabʼxel.</seg>
					<seg id='1CO.12.4' type='verse'>Kʼo kʼi taq uwach ri utoqʼobʼ ri Uxlabʼxel, kʼatekʼut xas xa jun chi Uxlabʼxel;</seg>
					<seg id='1CO.12.5' type='verse'>kʼi kiwach ri eʼajchakibʼ pa ri Komon Tyox, kʼatekʼut xa jun chi Ajawxel;</seg>
					<seg id='1CO.12.6' type='verse'>kʼi taq ri chak, kʼatekʼut xa jun chi Dyos che kchakun pa ronojel winaq.</seg>
					<seg id='1CO.12.7' type='verse'>Pa ronojel winaq kukʼut wi ribʼ ri Uxlabʼxel rech utzil chech ri komon utzil.</seg>
					<seg id='1CO.12.8' type='verse'>Ri Uxlabʼxel, kuya chrech jun winaq ri tzij rech noʼjbʼal, chrech jun winaq chik kuya jun tzij rech etaʼmabʼal pa ri xa jun Uxlabʼxel,</seg>
					<seg id='1CO.12.9' type='verse'>chrech jun winaq chik kuya ri kojonik pa ri xa jun chi Uxlabʼxel; chrech jun winaq chik kuya ri toqʼobʼ arech kkunan ri areʼ pa ri xa jun chi Uxlabʼxel;</seg>
					<seg id='1CO.12.10' type='verse'>chrech jun chik kuya ri chuqʼabʼ arech kubʼan ri areʼ jujun taq maybʼal; chrech jun chik kuya ri toqʼobʼ arech kubʼan qʼaxal utzij ri Dyos; chrech jun chik kuya ri kowinem ubʼanik qʼatojtzij puwiʼ ri Uxlabʼal; chrech jun chik kuyaʼ kubʼij kʼi uwach taq tzij, chech jun chik kuya ri toqʼobʼ arech ri areʼ kuchʼobʼo ri ubʼixkal we taq tzij riʼ.</seg>
					<seg id='1CO.12.11' type='verse'>Kʼatekʼut, ronojel weriʼ, are ri Uxlabʼxel kbʼanowik, kuya taq ri utoqʼobʼ chkech konojel winaq jacha uyaʼik kraj ri areʼ.</seg>
					<seg id='1CO.12.12' type='verse'>Jacha ri bʼaqilal xa junam, xa jun, kʼatekʼut, kʼo kʼi utzʼaqatil jeʼ nakʼut ronojel ri utzʼaqatil bʼaqilal; ronojel utzʼaqatil jun bʼaqilal kubʼano; jacha weriʼ, xoqujeʼ jewaʼ ri Kristo.</seg>
					<seg id='1CO.12.13' type='verse'>Jeʼ nakʼut, ri uj, xa pa jun Uxlabʼxel xqakʼam wi ri Qasnaʼ, arech xa jun bʼaqilal kqawoko, ri uj judiʼos on ri uj griʼegos, ri uj ajchakibʼ on ri uj ajawibʼ; e chi nimalaj qonojel qakʼamom, ujqumuninaq pa jun chi Uxlabʼxel.</seg>
					<seg id='1CO.12.14' type='verse'>Xoqujeʼ, ri bʼaqilal, man kʼo ta xaq jun utzʼaqatil, xane kʼi ri utzʼaqatil kʼolik.</seg>
					<seg id='1CO.12.15' type='verse'>Weta kubʼij ri aqanaj: «Rumal rech che ri in, man in qʼabʼ taj, ri in man in bʼaqilal taj», rukʼ kʼuwaʼ we tzij riʼ, ri areʼ chi kʼo wi riʼ pa ri bʼaqilal.</seg>
					<seg id='1CO.12.16' type='verse'>Kʼatekʼuriʼ, weta kubʼij ri xikinaj: «Rumal rech che ri in man in woqʼochaj taj, ri in man in kʼo ta pa ri bʼaqilal», xoqujeʼ, rukʼ we tzij riʼ, ri are chi kʼo wi riʼ pa ri bʼaqilal.</seg>
					<seg id='1CO.12.17' type='verse'>Weta xaq bʼaqʼwach ronojel ri bʼaqilal, ¿jawiʼ ri utanabʼalil ri xikinaj? Weta xaq xikinaj ronojel ri bʼaqilal, ¿jawiʼ kʼut kkanaj kan wi ri siqinik?</seg>
					<seg id='1CO.12.18' type='verse'>Kʼatekʼut, ri Dyos, xukoj taq ri utzʼaqatil pa ronojel ri bʼaqilal jacha ri xraj ri areʼ.</seg>
					<seg id='1CO.12.19' type='verse'>Weta ronojel xaq jun uwach utzʼaqatil, ¿jawiʼ kʼu riʼ kʼo wi ri bʼaqilal?</seg>
					<seg id='1CO.12.20' type='verse'>Xa jekʼuriʼ, kʼo kʼi utzʼaqatil, kʼatekʼut xa jun chi bʼaqilal.</seg>
					<seg id='1CO.12.21' type='verse'>Ri bʼaqʼwach man kuya taj kubʼij chrech ri qʼabʼaj: «Man at rajawaxik ta chwech in», xoqujeʼ ri jolomaj man kuya taj kubʼij chrech ri taq aqanaj: «Man ix rajawaxik ta chwech ri in».</seg>
					<seg id='1CO.12.22' type='verse'>Kʼatekʼuriʼ, ri taq utzʼaqatil ri bʼaqilal che rilik che man kʼo ta uchuqʼabʼ, xas rajawaxik wi chqech;</seg>
					<seg id='1CO.12.23' type='verse'>kʼatekʼuriʼ, ri utzʼaqatil ri bʼaqilal che kqetzelaj uwach ri uj, are ne kqaya nimalaj uqʼijil, kʼatekʼuriʼ ri utzʼaqatil ri qabʼaqil che nimalaj kujkʼix chrech, are ne jeʼlik taq uchʼuqik kqabʼano,</seg>
					<seg id='1CO.12.24' type='verse'>rumal che ri nimalaj taq utzʼaqatil ri qabʼaqil man kʼo ta jeʼlik taq jas uwach rajawaxik chrech. Kʼatekʼut, ri Dyos, kukoj ri bʼaqilal arech are kuya nim uqʼijil ri jetaq utzʼaqatil che man kʼo ta uqʼijil,</seg>
					<seg id='1CO.12.25' type='verse'>arech man kʼo ta jachʼow ibʼ pa ri bʼaqilal, xaneʼ are ri jetaq tzʼaqatil kkikʼut jun utzalaj ukʼaʼn ibʼ ri jun rukʼ ri jun chik.</seg>
					<seg id='1CO.12.26' type='verse'>¿La kʼax kʼo jun utzʼaqatilal ri bʼaqil? Ronojel ri utzʼaqatilal kʼax ekʼo rukʼ. ¿La kʼo uqʼijil jun utzʼaqatilal ri bʼaqil? Ronojel ri utzʼaqatilal kekiʼkot rukʼ.</seg>
					<seg id='1CO.12.27' type='verse'>Jeʼ nakʼuriʼ, ri ix, ix ubʼaqil ri Kristo e iwonojel ix, ix jun utzʼaqatil.</seg>
					<seg id='1CO.12.28' type='verse'>Kʼatekʼuriʼ, ri xeʼukojo ri Dyos pa ri Komon Tyox, are nabʼe ekʼo ri etaqoʼnelabʼ, pa ukabʼ ekʼo ri qʼaxal utzij ri Dyos, pa urox ekʼo ri ajtijabʼ... Kʼatekʼuriʼ are kbʼe chi ukoq ri jetaq mayibʼal, ri jetaq toqʼobʼ rech kunanik, ri toʼbʼnik ri qʼatbʼaltzij ri jetaq kʼi uwach chʼabʼal.</seg>
					<seg id='1CO.12.29' type='verse'>¿La iwonojel puch, ix taqoʼnelabʼ? ¿La iwonojel puch, ix qʼaxal utzij ri Dyos? ¿La iwonojel puch ix ajtijabʼ? ¿La iwonojel puch kixkowinik kibʼan taq mayibʼal?</seg>
					<seg id='1CO.12.30' type='verse'>¿La iwonojel puch kʼo ri toqʼobʼ rech kunanik iwukʼ? ¿La iwonojel kixchʼaw pa taq ri chʼabʼal? ¿La iwonojel kixkowin che ri uchʼobʼik we chʼabʼal riʼ?</seg>
					<seg id='1CO.12.31' type='verse'>¡Are sibʼalaj chiwaj ri nimaʼq utzalaj taq toqʼobʼ! Kʼatekʼuriʼ, ri in kinkʼut na chiwach jun bʼe che are nim chuwach ronojel bʼe.</seg>
				</div>
				<div id='1CO.13' type='chapter'>
					<seg id='1CO.13.1' type='verse'>Puneʼtaneʼ kinchʼaw na pa ronojel uwach chʼabʼal kech ri winaq e kech ri eʼanjelibʼ, we man kʼo ta ri loqʼoqʼebʼal kʼuʼx wukʼ, ri in xaq in jun qʼan chʼichʼ riʼ che ktzaninik on in jun kampana riʼ che kxojinik.</seg>
					<seg id='1CO.13.2' type='verse'>Puneʼtaneʼ kʼo ri toqʼobʼ wukʼ rech ri qʼaxebʼal utzij ri Dyos e wetaʼm ronojel taq ri kʼutalik taq jastaq e ronojel taq ri etaʼmabʼal kneʼbʼaʼ kʼo ri tzʼaqatalaj kojonik wukʼ, che kkowin che ukʼamik ubʼik ri jetaq juyubʼ, kʼatekʼut, ri in, we man kʼo ta ri loqʼoqʼebʼal kʼuʼx wukʼ, ri in man kʼo ta jun wuxik riʼ.</seg>
					<seg id='1CO.13.3' type='verse'>Kneʼbʼaʼ kinya ronojel ri jastaq wech chkech ri emolonel, e kinjach we nubʼaqil pa ri ujuluwqʼaqʼ, we ri in man kʼo ta loqʼoqʼebʼal kʼuʼx wukʼ, weriʼ, man kʼo ta jun utzil kubʼanaʼ chwech.</seg>
					<seg id='1CO.13.4' type='verse'>Ri loqʼoqʼebʼal kʼuʼx kʼo uchʼuchʼujal ri loqʼoqʼebʼal kʼuʼx kpatanijik; man kurayij ta uwach ri jastaq rech ri jun chik; ri loqʼoqʼebʼal kʼuʼx man kunimarisaj ta wi ribʼ, man nimal taj kubʼano;</seg>
					<seg id='1CO.13.5' type='verse'>man kubʼan ta ri etzelal, man utzil taj rech areʼ kutzukuj, man kkʼanar taj, man kuchʼaʼ ta ri etzalal;</seg>
					<seg id='1CO.13.6' type='verse'>man kkiʼkot ta chuwach ri man sukʼ taj, are kkiʼkot chuwach ri saqalaj tzij.</seg>
					<seg id='1CO.13.7' type='verse'>Ronojel mak kusacho, kkojon chrech ronojel, ronojel kreʼyej, ronojel kukuyu.</seg>
					<seg id='1CO.13.8' type='verse'>Ri loqʼoqʼebʼal kʼuʼx man kʼo ta ukʼisik. E kʼu ri qʼaxebʼal utzij ri Dyos ksach na uwach. E kʼu ri jetaq chʼabʼal kmemerik na riʼ. E kʼu ri etaʼmabʼal ksach na uwach riʼ.</seg>
					<seg id='1CO.13.9' type='verse'>Rumal rech che xa jubʼiq ri qetaʼmabʼal, xoqujeʼ xa jubʼiqʼ ri qʼaxebʼal utzij ri Dyos qukʼ.</seg>
					<seg id='1CO.13.10' type='verse'>Kʼatekʼut, aretaq chiʼ kpe na ri qas tzʼaqat, ksach na uwach riʼ ri xa jubʼiqʼ.</seg>
					<seg id='1CO.13.11' type='verse'>Aretaq chiʼ ri in, in akʼal, ri in kinchʼawik jacha jun akʼal, kinchomanik jacha jun akʼal; kinwil ri jastaq jacha rilik kubʼan jun akʼal; aretaq chiʼ ri in, in jun achi chik, xinya kan ronojel ri walkʼalil.</seg>
					<seg id='1CO.13.12' type='verse'>Rumal rech, che kamik riʼ, ri uj xa pa jun ilbʼal kujkaʼy wi, pa ri kʼuʼtalik, kʼatekʼut, pa ri chweʼq kabʼij kujkaʼy riʼ chrech ri woqʼochaj rukʼ woqʼochaj. Kamik riʼ, ri in xa jubʼiqʼ wetaʼm; kʼatekʼut, chweʼq kabʼij ri in kinwetaʼmaj uwach riʼ ri Areʼ jacha retaʼmaxik nuwach chuwach ri areʼ.</seg>
					<seg id='1CO.13.13' type='verse'>Kamik riʼ kʼaslik ri kojonik, ri eyeʼbʼal e ri loqʼoqʼebʼal kʼuʼx, are wa we oxibʼ jastaq riʼ, kʼatekʼut ri nim chuxoʼl we oxibʼ riʼ, are ri loqʼoqʼebʼal kʼuʼx.</seg>
				</div>
				<div id='1CO.14' type='chapter'>
					<seg id='1CO.14.1' type='verse'>Chitzukuj ri loqʼoqʼebʼal kʼuʼx; kʼatekʼut xoqujeʼ chiwaj ri taq usipanik ri uxlabʼal, e are nimalaj chiwaj nabʼe ri qʼaxebʼal utzij ri Dyos.</seg>
					<seg id='1CO.14.2' type='verse'>Rumal rech, che ri jun che kchʼaw pa taq ri chʼabʼal, man keʼutzijoj ta ri winaq, xaneʼ are kutzijoj ri Dyos; xa jekʼuriʼ man kʼo ta jun winaq kchʼobʼow ri tzij: pa ri Uxlabʼal kubʼij nikʼaj kʼuʼtalik taq jas uwach.</seg>
					<seg id='1CO.14.3' type='verse'>Kʼatekʼut, ri jun che kuqʼaxaj utzij ri Dyos kchʼaw kukʼ ri winaq arech kuyak ri komon, arech kukʼut ri utz bʼe, e kuya ri chuqʼabʼ.</seg>
					<seg id='1CO.14.4' type='verse'>Ri jun che kchʼaw pa taq ri chʼabʼal chi are kuyak ribʼ areʼ, ri jun che kuqʼaxaj utzij ri Dyos kuyak ronojel ri komon.</seg>
					<seg id='1CO.14.5' type='verse'>Jeʼ nakʼut, ri in, kinwaj che iwonojel kixchʼaw pa taq chʼabʼal; kʼatekʼut, are nabʼe kinwaj che are kiqʼaxaj ri utzij ri Dyos. Rumal rech che ri jun winaq che kuqʼaxaj utzij ri Dyos, are nim na ubʼantajik chuwach ri kchʼaw pa taq ri chʼabʼal, xuwi neʼ we ri areʼ kuqʼalajisaj ri ucholaj ri tzij arech kuyak ri Komon Tyox.</seg>
					<seg id='1CO.14.6' type='verse'>Kʼatekʼuriʼ, kamik riʼ ri ix achalaxik, weta ri in kinbʼe pa ri ikomon kʼatekʼuriʼ kinchʼaw chiwech pa taq chʼabʼal, ¿jas kʼu utzil riʼ kukʼam uloq weriʼ chiwech, we ri nutzij man kuya ta jun qʼalajisanik chiwech, on man kuya ta jun inoʼj, on jun qʼaxebʼal utzij Dyos, on jun kʼutbʼal?</seg>
					<seg id='1CO.14.7' type='verse'>Jewaʼ kkʼulmataj rukʼ taq ri qʼojom, ri suʼ on ri tun; we man kuqʼojomaj ri roqʼibʼal. ¿Jas retaʼmaxik kkibʼan ri winaq ri roqʼibʼal ri suʼ on jas roqʼibʼal ri tun?</seg>
					<seg id='1CO.14.8' type='verse'>Kʼatekʼuriʼ, we ri rukʼa wakax man qas ta utz ri roqʼibʼal kresaj, ¿jachin kʼu kusukʼumaj ribʼ riʼ chuxeʼ kan ri chʼoʼj?</seg>
					<seg id='1CO.14.9' type='verse'>Xoqujeʼ ri ix, we ri iwaqʼ man kresaj ta jun utz tzij, ¿jas retaʼmaxik kkibʼan ri winaq ri jas taq uwach kibʼij ix? Xa junam riʼ rukʼ che ri ix kixchʼaw pa kyaqiqʼ chikaj.</seg>
					<seg id='1CO.14.10' type='verse'>Pa ri uwachulew kʼo kʼi taq uwach chʼabʼal, e man kʼo ta jun che mata kʼo ucholajil.</seg>
					<seg id='1CO.14.11' type='verse'>We ri in, man wetaʼm ta ri uqʼijil ri chʼabʼal, in jacha jun winaq riʼ che xaq kroqʼrotik riʼ chuwach ri jun che kinuchʼabʼej, kʼatekʼuriʼ ri jun winaq che kinuchʼabʼej in jun kroqʼrotik riʼ chnuwach in.</seg>
					<seg id='1CO.14.12' type='verse'>Xa jekʼuriʼ, ri ix che kiwaj ri usipanik ri uxlabʼal sibʼalaj chitzukuj bʼaʼ unojisaxik iwibʼ chrech arech kiyak ri Komon Tyox.</seg>
					<seg id='1CO.14.13' type='verse'>Xa rumal kʼu waʼ weriʼ, ri jun che kchʼaw pa taq chʼabʼal, rajawaxik kchʼaw rukʼ ri Dyos arech kuta chrech che kkowin che uqʼalajisaxik ri utzalaj tzij ri areʼ.</seg>
					<seg id='1CO.14.14' type='verse'>Rumal rech che we ri in, kinchʼaw rukʼ ri Dyos pa chʼabʼal, kchʼaw na kʼuriʼ ri wuxlabʼal rukʼ ri Dyos, kʼatekʼut man kʼo ta upatan riʼ chrech ri nuchomabʼal.</seg>
					<seg id='1CO.14.15' type='verse'>¿Jas kʼu kinbʼan na waʼ? Ri in kinchʼaw waʼ rukʼ ri Dyos rukʼ ri wuxlabʼal, xoqujeʼ kinchʼaw waʼ rukʼ ri Dyos rukʼ ri nuchomabʼal. Kinbʼixoj na waʼ ri jetaq bʼix rukʼ ri wuxlabʼal, kʼatekʼuriʼ, xoqujeʼ kinbʼixoj na waʼ rukʼ ri nuchomabʼal.</seg>
					<seg id='1CO.14.16' type='verse'>Kʼatekʼuriʼ, we ri at xaq xuwi kattewchuʼnik pa ri uxlabʼal, ¿jas kʼu ubʼixik riʼ kubʼano ri jun che man retaʼm taj kubʼij «Amen» chrech ri atewchibʼal, rumal rech che man retaʼm ta ri atzij kabʼij?</seg>
					<seg id='1CO.14.17' type='verse'>Qastzij nakʼut, ri atewchibʼal utz, kʼatekʼut, man kuyak ta animaʼ ri jun winaq chik.</seg>
					<seg id='1CO.14.18' type='verse'>Kinmaltyoxij chech ri Dyos, che ri in kinchʼaw pa nimalaj taq chʼabʼal chiwach ix;</seg>
					<seg id='1CO.14.19' type='verse'>kʼatekʼut pa ri Komon Tyox, are utz, are kwaj che xa jobʼ tzij kinbʼij rukʼ ri nuchomabʼal, arech ri in keʼintijoj ri enikʼaj chik chrech ri jastaq uwach, are utz riʼ chuwach ubʼixik lajuj mil jastaq uwach pa chʼabʼal.</seg>
					<seg id='1CO.14.20' type='verse'>Eʼachalaxik, pa ri ichomanik; mibʼano jacha ix akʼalabʼ; are chibʼanaʼ jacha ix akʼalabʼ pa ri itzelal, xa ne are chibʼanaʼ qas ix riʼjabʼ chik pa ri utz taq ichomanik.</seg>
					<seg id='1CO.14.21' type='verse'>Tzʼibʼatalik pa ri Tzij: Kumal eriʼjabʼ winaq che kechʼaw pa jun chi wi chʼabʼal, e rumal ri kichiʼ ejun wi taq winaq chik keʼinchʼabʼej na we winaq riʼ, kʼatekʼuriʼ, kneʼbʼaʼ rukʼ weriʼ chi man kinkita ta wi, kcha ri Ajawxel.</seg>
					<seg id='1CO.14.22' type='verse'>Xa jekʼuriʼ, ri taq chʼabʼal, man kʼutbʼal ta chkech ri ekojonelabʼ, xa neʼ are kʼutbʼal chkech ri man kʼo ta kikojonik: kʼatekʼuriʼ, ri qʼaxebʼal utzij ri Dyos man kʼutbʼal ta chkech ri man kʼo ta kikojonik xa ne are kʼutbʼal chkech ri ekojonelabʼ.</seg>
					<seg id='1CO.14.23' type='verse'>We kimulij iwibʼ ri ix Ixkomon Tyox, kʼatekʼuriʼ kixchʼaw pa taq chʼabʼal, e kok ubʼi jun che man retaʼm ta weriʼ on jun che man kʼo ta ukojonik, ¿la man kkibʼij ta riʼ che ri ix, ix chʼuʼj taq winaq?</seg>
					<seg id='1CO.14.24' type='verse'>Kʼatekʼut, we konojel kkibʼij jun tzij rech qʼaxebʼal utzij ri Dyos, kʼatekʼuriʼ kok ubʼik jun che man kʼo ta ukojonik on kok ubʼi jun che man retaʼm ta weriʼ, konojel riʼ kyajanik chrech ri areʼ e konojel riʼ kkibʼan qʼatojtzij puwiʼ;</seg>
					<seg id='1CO.14.25' type='verse'>ri areʼ kukʼut riʼ ri kʼuʼtalik kʼo pa ri ranimaʼ, kʼatekʼuriʼ kuxulbʼaʼ riʼ ri uwach cho ri uwachulew, kuqʼijilaj riʼ ri Dyos e kubʼij riʼ che qastzij kʼo ri Dyos chixoʼl ix.</seg>
					<seg id='1CO.14.26' type='verse'>Jeʼ na kʼut achalaxik, ¿jas ukʼisik kinbʼan we tzij riʼ? Aretaq chiʼ kimulij iwibʼ ix, iwonojel kuyaʼo, kibʼan jun bʼix, jun tzij, kiqʼalajisaj jun jas uwach che kʼuʼtalik, kebʼ oxibʼ tzij pa jun chʼabʼal, jun tzij rech qʼaxebʼal tzij, kʼatekʼuriʼ chibʼanaʼ ronojel arech kyakataj ri Komon Tyox.</seg>
					<seg id='1CO.14.27' type='verse'>We kbʼan jun tzij pa jun chʼabʼal, chichʼaw bʼaʼ xa ekebʼ on xa eʼoxibʼ, chkijujunal kechʼawik, kchʼaw jun aretaq xchʼawtaj ri jun chik; kʼatekʼuriʼ xa jun ksolow uwach ri tzij.</seg>
					<seg id='1CO.14.28' type='verse'>We man kʼo ta jun qʼaxel tzij, mixchʼaw bʼaʼ matzalik bʼaʼ chixkanaj pa ri Komon, chixchʼaw bʼaʼ pa ri iwanimaʼ rukʼ ri Dyos.</seg>
					<seg id='1CO.14.29' type='verse'>Ri eqʼaxel utzij ri Dyos, xa bʼaʼ ekebʼ on xa eʼoxibʼ chichʼawoq e ri enikʼaj chik chkibʼanaʼ ri qʼatojtzij.</seg>
					<seg id='1CO.14.30' type='verse'>We jun chkech ri etʼuyulik kʼo jun kʼuʼtalik jas uwach kraj kuqʼalajisaj; machʼaw bʼaʼ ri jun nabʼe.</seg>
					<seg id='1CO.14.31' type='verse'>Rumal rech che iwonojel kixkowinik kiqʼaxej utzij ri Dyos, kchʼaw jun aretaq xchʼawtaj jun chik, arech konojel kkʼojiʼ ri ketaʼmabʼal e kkʼojiʼ jun tzij rech saqarisabʼal pa ri qʼequʼmal.</seg>
					<seg id='1CO.14.32' type='verse'>Ri kuxlabʼal ri eqʼaxel utzij ri Dyos chi keniman wi chkiwach ri eqʼaxel utzij ri Dyos;</seg>
					<seg id='1CO.14.33' type='verse'>rumal rech che ri Dyos man jun Dyos taj rech chʼoʼj, xaneʼ Dyos rech ri jaʼmaril, jacha pa ronojel taq Komon Tyox kech ri eʼutz taq winaq.</seg>
					<seg id='1CO.14.34' type='verse'>Michʼaw ri ixoqibʼ pa taq ri komon, rumal rech che man yaʼtal ta chkech kechʼawik, are chenimanoq jacha kubʼij ri Tzij.</seg>
					<seg id='1CO.14.35' type='verse'>We ri eʼareʼ kkaj kʼo ketaʼmaj puwiʼ jun jas uwach, chkitaʼ chkech ri kachajil pa taq kachoch; rumal rech che man utz taj, itzel we kchʼaw jun ixoq pa Komon Tyox.</seg>
					<seg id='1CO.14.36' type='verse'>¿La pa ri Ikomon puch xel wi uloq ri Utzij ri Dyos? On, ¿la xaq opaninaq pa ri ikomon ix?</seg>
					<seg id='1CO.14.37' type='verse'>We kʼo jun winaq kuchomaj che ri areʼ jun qʼaxel utzij ri Dyos on che kʼo ri ukʼaslemal ri Tyoxlaj Uxlabʼxel rukʼ, chrilaʼ, chukʼamaʼ uqʼabʼ pa we tzij che kintzʼibʼaj in chiwech riʼ che jun upixabʼ ri Ajawxel.</seg>
					<seg id='1CO.14.38' type='verse'>We man kretaʼmaj ta we tzij riʼ, xoqujeʼ ri Dyos man kretaʼmaj ta uwach ri areʼ.</seg>
					<seg id='1CO.14.39' type='verse'>Jeʼ nakʼuriʼ ixwachalal, chiwaj bʼaʼ ri sipanik che kixuʼuxirsaj ix qʼaxel utzij ri Dyos, kʼatekʼuriʼ meʼiqʼatuj meʼiqʼil ri winaq che kechʼaw pa taq chʼabʼal.</seg>
					<seg id='1CO.14.40' type='verse'>Kʼatekʼut, ronojel utz chibʼanaʼ e pa nimalaj jaʼmaril.</seg>
				</div>
				<div id='1CO.15' type='chapter'>
					<seg id='1CO.15.1' type='verse'>Eʼachalaxik, kinnaʼtisaj chiwech, ri Utzalaj Tzij che xinbʼij chiwech e che xikʼam ri ix, e che utz ikʼolem ibʼanom chupam;</seg>
					<seg id='1CO.15.2' type='verse'>ri Utzalaj Tzij che xoqujeʼ kixukol na we qas kikʼolo pa ri iwanimaʼ jeriʼ jacha ubʼixik xinbʼij in chiwech, we man jeriʼ, man kʼo ta nu upatan riʼ che xixkojonik.</seg>
					<seg id='1CO.15.3' type='verse'>Nabʼe xinyaʼo, xinbʼij chiwech ri xinkʼam in: che ri Kristo xkamik rech toqʼobʼisabʼal qawach chuwach ri qamak jeʼ jas tzʼibʼatalik</seg>
					<seg id='1CO.15.4' type='verse'>che xmuqik, che xkʼastaj uwach pa ri urox qʼij jacha ri tzʼibʼatalik,</seg>
					<seg id='1CO.15.5' type='verse'>che xukʼut ribʼ chuwach ri Sefas, kʼatekʼuriʼ chkiwach chik ri ekabʼlajuj.</seg>
					<seg id='1CO.15.6' type='verse'>Kʼatekʼuriʼ, junam ukʼutik ribʼ xubʼano chkiwach ejobʼ oʼkʼal eqachalal rukʼ kebʼ oxibʼ uwiʼ –ekʼi chkech ri eʼareʼ ekʼo na kamik riʼ, kʼatekʼuriʼ ekʼo nikʼaj chik che ekaminaq chik–</seg>
					<seg id='1CO.15.7' type='verse'>kʼatekʼuriʼ chi are chi xukʼut ribʼ chuwach ri Santiʼago kʼateʼ chik chkiwach konojel ri etaqoʼnelabʼ.</seg>
					<seg id='1CO.15.8' type='verse'>E pa ri ukʼisbʼalil kanoq xoqujeʼ xukʼut ribʼ chnuwach ri in, che in jeriʼ jacha jun akʼal che ktzaq uloq cho ri uchuch upam ri unan.</seg>
					<seg id='1CO.15.9' type='verse'>Rumal rech, che ri in, are inlaj nitzʼ chkixoʼl ri etaqoʼnelabʼ; ri in che man taqal ta chwij che kbʼix taqoʼnel chwech, rumal rech che ri in xinwoqataj ri Ukomon Tyox ri Dyos.</seg>
					<seg id='1CO.15.10' type='verse'>Rumal ri utoqʼobʼ ri Dyos che jewaʼ ri nubʼantajik in kamik riʼ e ri utoqʼobʼ ri Dyos wachininaq pa ri nukʼaslemal. Kʼatekʼuriʼ, xanʼe are nim chi na ri nuchak chuwach ronojel ri kichak eʼareʼ: Man in ta kʼut, xane are ri utoqʼobʼ ri Dyos che kʼo wukʼ ri in.</seg>
					<seg id='1CO.15.11' type='verse'>Xa rumal kʼuwaʼ, ri eʼareʼ e ri in, are waʼ ri qakʼutunik. E weriʼ, ri ix xikojo.</seg>
					<seg id='1CO.15.12' type='verse'>Kʼatekʼuriʼ, we kbʼixik che xkʼastaj uwach ri Kristo chkixoʼl ri ekaminaqibʼ, ¿jas kʼu che, che ekʼo nikʼaj chixoʼl ri ix, che kkikochʼo kkibʼij che man kʼo ta kʼastajibʼal wach chkixoʼl ri ekaminaqibʼ?</seg>
					<seg id='1CO.15.13' type='verse'>We man kʼo ta kʼastajibʼal wach chkixoʼl ri ekaminaqibʼ, xoqujeʼ man xkʼastaj ta kʼu uwach riʼ ri Kristo.</seg>
					<seg id='1CO.15.14' type='verse'>Kʼatekʼuriʼ, we man xkʼastaj ta uwach ri Kristo, man kʼo ta ukʼuʼx riʼ ri qatzij, xoqujeʼ man kʼo ta ukʼuʼx riʼ ri qakojonik.</seg>
					<seg id='1CO.15.15' type='verse'>Kʼatekʼuriʼ, xoqujeʼ na kʼuriʼ, ri uj, uj itzel taq qʼataltzij chuwach ri Dyos, rumal rech che xqaya ubʼixik puwiʼ ri Dyos che ri areʼ xuwaʼlisaj uwach ri Kristo, kʼatekʼuriʼ man xuwaʼlisaj ta kʼu uwach, we qastzij che man kkʼastaj ta kiwach ri ekaminaqibʼ.</seg>
					<seg id='1CO.15.16' type='verse'>Rumal rech, che we man kkʼastaj ta kiwach ri ekaminaqibʼ, xoqujeʼ, ri Kristo, man xkʼastaj ta uwach riʼ.</seg>
					<seg id='1CO.15.17' type='verse'>Kʼatekʼuriʼ, we man xkʼastaj ta uwach ri Kristo, man kʼo ta ukʼuʼx riʼ ri ikojonik; e ixkaminaq na riʼ pa ri imak.</seg>
					<seg id='1CO.15.18' type='verse'>Xoqujeʼ ri eʼareʼ che xewar ubʼi rukʼ ri Kristo, xesach na kʼuriʼ.</seg>
					<seg id='1CO.15.19' type='verse'>Ri uj we xaq xuwi pa we qakʼaslemal riʼ qayaʼom ri qeyeʼbʼal chrij ri Kristo, nimalaj koqʼex qawach riʼ kumal konojel ri winaq.</seg>
					<seg id='1CO.15.20' type='verse'>¡Man jeriʼ ta kʼut! Ri Kristo xkʼastaj uwach chkixoʼl ri ekaminaqibʼ, are nabʼe chkixoʼl ri xewarik.</seg>
					<seg id='1CO.15.21' type='verse'>Rumal rech, we ri kamikal xpetik rumal jun achi, xoqujeʼ, ri kʼastajibʼal wach chkixoʼl ri ekaminaqibʼ, kpe riʼ rumal jun achi.</seg>
					<seg id='1CO.15.22' type='verse'>Junam na kʼut, jeriʼ che konojel kekam pa ri Adam, xoqujeʼ, konojel kʼo jun kʼakʼ kikʼaslemal pa ri Kristo.</seg>
					<seg id='1CO.15.23' type='verse'>Kʼatekʼuriʼ, konojel pa ri kikʼolbʼal: are nabʼe ri Kristo e xas eʼare chi ukoq ri eʼuwinaq ri Kristo pa ri Upetbʼal ri areʼ.</seg>
					<seg id='1CO.15.24' type='verse'>Eʼare chi ri ukʼisbʼalil chik, aretaq chiʼ kujach na ri Rajawibʼal chrech ri Tatxel, aretaq chiʼ xchʼakʼtaj rumal ri areʼ ronojel nabʼe kʼolbʼal, ronojel kowinem e ronojel chuqʼabʼ.</seg>
					<seg id='1CO.15.25' type='verse'>Rumal rech che rajawaxik kajawinik xas kʼateʼ na keʼukoj konojel ri eʼukʼulel chuxeʼ ri raqan.</seg>
					<seg id='1CO.15.26' type='verse'>Ri kʼisbʼal ukʼulel che kchʼakan na ri Areʼ puwiʼ, are ri kamikal riʼ;</seg>
					<seg id='1CO.15.27' type='verse'>rumal rech che kukoj ronojel jas uwach chuxeʼ raqan. Kʼatekʼut aretaq chiʼ kubʼij: «Ronojel xchʼaktajik uchanim riʼ», man kubʼij ta riʼ che kok ri Areʼ che are kchʼakan puwiʼ ronojel chuwach ri areʼ.</seg>
					<seg id='1CO.15.28' type='verse'>Kʼatekʼuriʼ, aretaq chiʼ, ronojel jas uwach kniman na chrech ri Areʼ, ri Kʼojolxel kniman na riʼ chrech ri Areʼ, che uchʼakom ronojel jas uwach arech kuxik rech ri Areʼ, arech ri Dyos, kuxik pa ronojel uwach ri ikʼas wi konojel ri winaq.</seg>
					<seg id='1CO.15.29' type='verse'>Weta mat jeriʼ, ¿jas kkichʼak riʼ ri eʼareʼ che kkikʼam ri qasnaʼ pa kitoqʼobʼ ri ekaminaqibʼ? We qastzij che man kkʼastaj ta kiwach ri ekaminaqibʼ, ¿jas kʼu che kkʼam ri qasnaʼ pa ri kitoqʼobʼ ri eʼareʼ?</seg>
					<seg id='1CO.15.30' type='verse'>Xoqujeʼ ri uj, ¿jasche, che pa ronojel kajbʼal kqaya qibʼ pa ri kʼax?</seg>
					<seg id='1CO.15.31' type='verse'>Ronojel qʼij, ri in, in kʼo chunaqaj ri kamikal, qastzij na kʼut ix achalaxik, ix ri nuqʼijil pa ri Kristo Jesus, ri Qajawxel.</seg>
					<seg id='1CO.15.32' type='verse'>We rukʼ uchomanik winaq xinchʼoʼjin kukʼ ri echikop pa ri Efeso, ¿jas kʼu xinchʼako? We man kkʼastaj ta kiwach ri ekaminaqibʼ, chujwoʼq bʼaʼ, chujqumum bʼaʼ, rumal rech che kujkam waʼ chweʼq kabʼij.</seg>
					<seg id='1CO.15.33' type='verse'>Mixsach bʼaʼ: «Ri itzel taq achiʼl kketzelaj uwach ri utz kʼaslemal».</seg>
					<seg id='1CO.15.34' type='verse'>Qas chixkʼastaj bʼaʼ e mixmakunik, rumal rech che ekʼo nikʼaj chixoʼl ix che man kʼo ta jun jas uwach ketaʼm puwiʼ ri Dyos. Kinbʼij weriʼ, rech ikʼixbʼal ri ix.</seg>
					<seg id='1CO.15.35' type='verse'>Kʼatekʼut, kʼo jun waʼ kubʼij na, ¿la che kkʼastaj kiwach ri ekaminaqibʼ? ¿Jas rukʼ kibʼaqil ketzalijik?</seg>
					<seg id='1CO.15.36' type='verse'>¡Kʼaxalaj uchʼabʼexik waʼ! Ri ijaʼ che katiko, man kuya ta jun kʼakʼ kʼaslemal wema kkamik.</seg>
					<seg id='1CO.15.37' type='verse'>Ri ijaʼ che katik at, man are ta riʼ ri bʼaqilal kkʼiy uloq, xane junlaj ijaʼ riʼ, junlaj uwach triko on uwach jun chik tikoʼn.</seg>
					<seg id='1CO.15.38' type='verse'>Kʼatekʼuriʼ, ri Dyos kuya jun bʼaqilal chrech jeriʼ jas kel pa ri ukʼuʼx, kuya chrech ronojel uwach ijaʼ jun bʼaqilal.</seg>
					<seg id='1CO.15.39' type='verse'>Ronojel taq bʼaqilal man junam taj, jun wi chi bʼaqilal ri winaq, jun wi chi kibʼaqilal ri echikop, jun wi chi kibʼaqilal ri echikop ajuwokaj, jun wi chi kibʼaqilal ri kar.</seg>
					<seg id='1CO.15.40' type='verse'>Xoqujeʼ ekʼo bʼaqilal rech ri kaj e ekʼo bʼaqilal rech ri uwachulew, kʼatekʼut jun riʼ ri kiqʼijil ri ebʼaqilal rech ri kaj e jun chi riʼ ri kiqʼijil ri bʼaqilal rech ri uwachulew.</seg>
					<seg id='1CO.15.41' type='verse'>Jun riʼ ri uqʼijil ri qʼij, jun chi riʼ ri uqʼijil ri ikʼ, jun chik ri uqʼijil ri taq chʼumil. Kʼatekʼuriʼ, ri uqʼijil jun chʼumil man junam ta rukʼ ri uqʼijil jun chik chʼumil.</seg>
					<seg id='1CO.15.42' type='verse'>Xoqujeʼ, jeʼ nakʼuwaʼ pa ri kʼastajibʼal kiwach ri ekaminaqibʼ: ktikik ri kqʼay uwach, kkʼastaj uwach pa ri man kqʼay ta uwach;</seg>
					<seg id='1CO.15.43' type='verse'>ktikik ri kʼixbʼal e kkʼastaj uwach pa ri nimalaj uqʼijil; ktikik ri tuqaʼril, kkʼastaj uwach pa ri chuqʼabʼalil;</seg>
					<seg id='1CO.15.44' type='verse'>ktikik jun winaq pa ri ukʼaslemal chuwachulew kkʼastaj uwach pa jun uxlabʼal bʼaqilal. We kʼo ukʼaslemal jun bʼaqilal rech uwachulew, xoqujeʼ kʼo jun uxlabʼal bʼaqilal.</seg>
					<seg id='1CO.15.45' type='verse'>Tzʼibʼatalik weriʼ: Ri nabʼe winaq, ri Adam, jun kʼaslikalaj chomanik; ri kʼisbʼal Adam, uxlabʼal che kuya ri kʼaslemal.</seg>
					<seg id='1CO.15.46' type='verse'>Kʼatekʼuriʼ, man are ta ri uxlabʼal ri kpe nabʼe, xane are nabʼe kpe ri ukʼaslemal ri bʼaqilal chuwachulew, kʼatekʼuriʼ pa ukabʼ kpe ri uxlabʼal.</seg>
					<seg id='1CO.15.47' type='verse'>Ri nabʼe winaq, che kel ubʼi pa ri ulew, ri areʼ, rech ri uwachulew, ri ukabʼ, kpe chi pa ri kaj.</seg>
					<seg id='1CO.15.48' type='verse'>Jeʼ jas ri winaq rech ri uwachulew, xoqujeʼ kepe na riʼ ri eʼareʼ che erech ri uwachulew; jeʼ jas ri winaq rech ri kaj, xoqujeʼ kepe na riʼ ri eʼareʼ erech ri kaj.</seg>
					<seg id='1CO.15.49' type='verse'>Jeriʼ nakʼut, ri uj che xqukʼaj ubʼi ri uwachbʼal ri winaq rech ri uwachulew, xoqujeʼ ri uj kaqukʼaj na riʼ ri uwachbʼal ri winaq rech ri kaj.</seg>
					<seg id='1CO.15.50' type='verse'>Kinbʼij weriʼ chiwech, eʼachalaxik: ri bʼaqilal e ri kikʼel man kuya taj kechbʼej ri Rajawibʼal ri Dyos, xoqujeʼ ri kqʼayik man kuya taj krechbʼej ri Rajawibʼal ri Dyos, xoqujeʼ ri sachibʼal man kuya taj krechbʼej ri man sachibʼal taj.</seg>
					<seg id='1CO.15.51' type='verse'>Jeʼ nakʼut, ri in kinbʼij jun kʼuʼtalik jas uwach chiwech: Man kujkam ta waʼ qonojel, kʼatekʼut qonojel waʼ kujkʼextaj na.</seg>
					<seg id='1CO.15.52' type='verse'>Chi pa aninaq, chi chanim waʼ chi pa jun yubʼyatem woqʼochaj, pa ri ukʼisbʼal ri roqʼbʼal rukʼaʼ wakax, kʼatekʼuriʼ, kkʼastaj kiwach riʼ ri ekaminaqibʼ e man keqʼay ta chi riʼ, e ri uj, kujkʼextaj na riʼ.</seg>
					<seg id='1CO.15.53' type='verse'>Rumal rech che rajawaxik, ri jun che kqʼayik kukoj ri ratzʼyaq ri man kqʼay taj; ri jun che kkamik kukoj ri ratzʼyaq ri man kkam taj.</seg>
					<seg id='1CO.15.54' type='verse'>Kʼatekʼuriʼ, aretaq chiʼ, we ubʼantajik ri bʼaqilal riʼ che kqʼay waʼ, kuratzʼyaqisaj ribʼ che ri man kqʼiy ta waʼ, e we jun ubʼantajik bʼaqilal riʼ che kkam na waʼ kuratzʼyaqisaj ribʼ che ri man kkam ta waʼ; chi ukamik, chi uchanim kʼuriʼ, qastzij kbʼantaj riʼ ri tzij tzʼibʼatalik: Ri kamikal xbʼiqʼitajik ubʼi pa ri chʼakanik.</seg>
					<seg id='1CO.15.55' type='verse'>Kamikal, ¿jawiʼ kʼo wi ri achʼakanik? Kamikal, ¿jawiʼ kʼo wiʼ ri achoqʼbʼal?</seg>
					<seg id='1CO.15.56' type='verse'>Ri uchoqʼbʼal ri kamikal, are le makaj e ri uchuqʼabʼ ri makaj are ri Qʼatojzij.</seg>
					<seg id='1CO.15.57' type='verse'>Kʼatekʼut, nimalaj maltyoxibʼal chrech ri Dyos, che kuya ri chʼakanik chqech rumal ri Qajawxel Jesus Kristo!</seg>
					<seg id='1CO.15.58' type='verse'>Jeʼ na kʼuriʼ, ix loqʼalaj taq wachalal, ko chixkʼoloq, mixkʼextajik, utz chixbʼinoq pa ri uchak ri Ajawxel, qas saq chiwach, qas iwetaʼm che ri ichak man xaq ta kkʼis ku uwach pa ri Ajawxel.</seg>
				</div>
				<div id='1CO.16' type='chapter'>
					<seg id='1CO.16.1' type='verse'>Puwiʼ ri kikuchubʼal ri etyoxlaj taq winaq, xoqujeʼ ri ix chibʼanaʼ ri tzij che xintaqan chkech ri Komon Tyox rech ri Galasiʼa.</seg>
					<seg id='1CO.16.2' type='verse'>Pa ri nabʼe qʼij rech ri xmano ronojel winaq chutasaʼ apanoq ri pwaq che xtoʼtajik pa ri rachoch, man are ta keyeʼxik uyaʼik ri kuchbʼal aretaq chiʼ kinopan in.</seg>
					<seg id='1CO.16.3' type='verse'>Kʼatekʼuriʼ, aretaq chiʼ ri in, in kʼo iwukʼ, in kʼo chixoʼl ri ix, kintaq na ubʼi riʼ jun wuj kukʼ ri winaq che xeʼichaʼ ix, arech kkikʼam ubʼi pa Jerusalem ri isipanik ix;</seg>
					<seg id='1CO.16.4' type='verse'>e we xoqujeʼ rajawaxik kinbʼe in, kebʼe na kʼu riʼ ri eʼareʼ wukʼ in.</seg>
					<seg id='1CO.16.5' type='verse'>Kinbʼe na riʼ pa ri itinimit, aretaq chiʼ xinqʼaxtaj kanoq pa ri Masedoniʼa; rumal rech, che ri in kinqʼatan na waʼ pa ri tinimit Masedoniʼa;</seg>
					<seg id='1CO.16.6' type='verse'>weneʼ kinkanaj na pa ri itinimit e weneʼ kinqʼaxaj ronojel ri qʼälaj iwukʼ, arech ri ix kinikʼam na ubʼik chi pa ri kʼolbʼal jawijeʼ rajawaxik che kibʼe na wi.</seg>
					<seg id='1CO.16.7' type='verse'>Rumal rech, che ri in, man kinwaj taj che xaq pa nuqʼaxebʼal kixinwil ubʼik; kinweyeʼj che kinkanaj kebʼ oxibʼ ikʼ pa ri itinimit, we jeriʼ kraj ri Ajawxel;</seg>
					<seg id='1CO.16.8' type='verse'>kʼatekʼut, chi kinkanaj kan wi pa ri Efeso chi kʼateʼ na ri Pentekostes;</seg>
					<seg id='1CO.16.9' type='verse'>rumal rech che nimalaj tortajinaq jun uchiʼja chnuwach arech kinchakunik, kneʼbʼaʼ sibʼalaj ekʼi ri eqakʼulel.</seg>
					<seg id='1CO.16.10' type='verse'>We kopan ri Timoteʼo iwukʼ, chichajij bʼaʼ ri areʼ, arech man kuxibʼij ta ribʼ chixoʼl, rumal rech, che xoqujeʼ ri areʼ kchakun pa ri uchak ri Ajawxel, jacha ri in.</seg>
					<seg id='1CO.16.11' type='verse'>Mata bʼaʼ kʼo jun winaq kretzelaj uwach ri areʼ. Chikʼamaʼ ubʼi ri areʼ pa ri jaʼmaril arech kpe wukʼ in, ri in, kinweyeʼj ri areʼ kukʼ ri eʼachalaxik.</seg>
					<seg id='1CO.16.12' type='verse'>Puwiʼ ri qachalal Apolo, ri in sibʼalaj nubʼim chrech ri areʼ che kwaj kbʼe kukʼ ri eʼachalaxik pa ri itinimit ix; kʼatekʼut, kamik riʼ, man kraj ta ri areʼ weriʼ; kbʼe na riʼ aretaq chiʼ loqʼ kbʼek.</seg>
					<seg id='1CO.16.13' type='verse'>Chixchajinoq, ko chixkʼol pa ri ikojonik, ri ix che ix achijabʼ qas ix ko taq achijabʼ.</seg>
					<seg id='1CO.16.14' type='verse'>Ronojel jas uwach, chibʼanaʼ rukʼ loqʼoqʼebʼal kʼuʼx pa ri itinimit.</seg>
					<seg id='1CO.16.15' type='verse'>Jun chik pixabʼ ix achalaxik. Ri ix, iwetaʼm che ri Estefanas e ri erachalal paja kʼolbʼal, eʼare nabʼe taq uwach ri Akaya xuyaʼo, kʼatekʼuriʼ ri eʼareʼ xeʼok che kipatanaxik ri etyoxlaj taq winaq.</seg>
					<seg id='1CO.16.16' type='verse'>Ri ix, xoqujeʼ chinimaj kitzij we achijabʼ riʼ e ri kitzij konojel ri kechakun kukʼ e ri kekos kukʼ.</seg>
					<seg id='1CO.16.17' type='verse'>Sibʼalaj kinkiʼkotik rumal rech xepetik ri Estefanas, ri Fortunato e ri Akaʼiko aretaq chiʼ ixelenaq ubʼik ri ix.</seg>
					<seg id='1CO.16.18' type='verse'>Ri eʼareʼ xkiʼutzirisaj ri nuchomanik e ri ichomanik ri ix. Nim cheʼiwilaʼ wi we eʼachijabʼ riʼ.</seg>
					<seg id='1CO.16.19' type='verse'>Ri Komon Tyox rech ri Asiʼa kkiya chiwech jun rutzil iwach. Ri Akila e ri Priska, xoqujeʼ ri ewinaq che kkimulij kibʼ pa ri kachoch, kkiya ubʼi jun rutzil iwach.</seg>
					<seg id='1CO.16.20' type='verse'>Konojel ri eʼachalaxik, kkiya ubʼi jun ru- tzil iwach. Chiyaʼaʼ jun rutzil iwach chixoʼl rukʼ ri tyoxlaj tzʼubʼanik.</seg>
					<seg id='1CO.16.21' type='verse'>Ri jun rutzil iwach, kbʼe rumal ri nuqʼabʼ in, ri in che in Pabʼlo.</seg>
					<seg id='1CO.16.22' type='verse'>We kʼo jun che man kraj ta uwach ri Ajawxel, ¡ri areʼ anatema riʼ! «Marana tha».</seg>
					<seg id='1CO.16.23' type='verse'>Chakanaj bʼaʼ iwukʼ ri utoqʼobʼ ri Ajawxel Jesus.</seg>
					<seg id='1CO.16.24' type='verse'>Iwonojel kixinloqʼoqʼej pa ri Kristo Jesus.</seg>
				</div>
			</div>
			<div id='2CO' type='book'>
				<div id='2CO.1' type='chapter'>
					<seg id='2CO.1.1' type='verse'>Ri Pabʼlo, Apostol rech ri Kristo Jesus rumal ri urayibʼal ri Dyos; e ri Timoteʼo che jun achalaxik; chrech ri Ukomon Tyox ri Dyos che kʼo pa ri Korinto e chkech konojel ri etyoxlaj taq winaq pa ronojel ri Akaya;</seg>
					<seg id='2CO.1.2' type='verse'>chiwech ix kqaya apanoq jun rutzil iwach rech ri Dyos che Qatatxel e jun rutzil iwach rech ri Ajawxel Jesus Kristo.</seg>
					<seg id='2CO.1.3' type='verse'>Tewchiʼtalik ta bʼaʼ ri Dyos, ri Utatxel ri Qajaw Jesus Kristo, ri Tatxel rech ri loqʼoqʼebʼal kʼuʼx e Dyos rech ronojel kubʼisabʼal kʼuʼx</seg>
					<seg id='2CO.1.4' type='verse'>ri Areʼ che kubʼisabʼal qakʼuʼx pa ronojel kʼax kqariqo, arech ri uj, rukʼ ri kuʼbʼisabʼal kʼuʼx riʼ che qakʼamom xas rukʼ ri Dyos, xoqujeʼ kqakubʼisaj kikʼuʼx enikʼaj chik pa ronojel kʼax kkiriqo.</seg>
					<seg id='2CO.1.5' type='verse'>Rumal rech che jeriʼ nakʼut che kʼo sibʼalaj kʼax rech ri Kristo rumal utoqʼobʼisaxik qawach, xoqujeʼ rumal ri Kristo, ri uj kʼo nimalaj kubʼisabʼal qakʼuʼx.</seg>
					<seg id='2CO.1.6' type='verse'>¿La uj kʼo uj pa ri kʼax? Weriʼ, xa rajawaxik arech kpe kuʼbʼisabʼal ikʼuʼx e ri ikolotajem, ¿la kʼo kubʼisabʼal qakʼuʼx uj? Weriʼ, rajawaxik arech kpe ri kubʼisabʼal qakʼuʼx, che kuyaʼ ri chuqʼabʼ chiwech ri ix pa ri kʼax che xoqujeʼ kqakʼaxkʼolij ri uj.</seg>
					<seg id='2CO.1.7' type='verse'>Kʼatekʼuriʼ, qas qakubʼaʼm ri qeyeʼbʼal chiwij ix. Ri uj qetaʼm che we ix kʼo qukʼ pa ri kʼachaqijchiʼ, xoqujeʼ ix kʼo riʼ qukʼ pa ri kubʼisabʼal kʼuʼx.</seg>
					<seg id='2CO.1.8' type='verse'>Ri uj, man kqaj taj che ri ix mata kiwetaʼmaj, ix achalaxik: Ri kʼax che xqakʼulmaj pa ri Asiʼa are sibʼalaj nim chuwach ri qachuqʼabʼ kʼolik, xoqujeʼ man xqeyeʼj taj che kujkʼasiʼk.</seg>
					<seg id='2CO.1.9' type='verse'>Ri uj, qas kʼo ri qʼatbʼaltzij rech kamikal paqawiʼ, arech ri uj, qetaʼm che man kqajikibʼaʼ ta qakʼuʼx chbʼil qibʼ; are ne kqajikibʼaʼ qakʼuʼx chrij ri Dyos che kuwaʼlisaj kiwach ri ekaminaqibʼ.</seg>
					<seg id='2CO.1.10' type='verse'>Are areʼ, xutoʼ qawach chuwach ri kamikal e xoqujeʼ kutoʼ chi na qawach riʼ; rukʼ ri areʼ kʼo wi ri qeyeʼbʼal che kujutoʼ chi na jumul riʼ.</seg>
					<seg id='2CO.1.11' type='verse'>Ri ix, kixchakun na riʼ qukʼ ri uj xas rukʼ ri ichʼawem rukʼ ri Dyos paqawiʼ ri uj, arech ri utzil kqariq ri uj kumal ekʼiʼ winaq, xoqujeʼ ekʼi winaq bʼaʼ chemaltyoxinoq paqawiʼ ri uj.</seg>
					<seg id='2CO.1.12' type='verse'>Ri rumal che nimal kqabʼan uj, are ri uqʼatbʼaltzij ri qachomanik che rukʼam qabʼe pa we uwachulew; kʼatekʼuriʼ iwukʼ ix are ri tyoxil e ri utzil che petinaq uloq xas rukʼ ri Dyos, e man rukʼ ta ri unoʼjbʼal ri bʼaqilal, xane are rukʼ ri usipanik ri Dyos.</seg>
					<seg id='2CO.1.13' type='verse'>Ri uj, man kʼo ta jun jas uwach chik kqatzʼibʼaj chiwech, xane xuwi ri kixkowin che usikʼixik e che uchʼobʼik; kʼatekʼuriʼ, ri in kinweyeʼj che qas tzʼaqat uchʼobʼik na kibʼano.</seg>
					<seg id='2CO.1.14' type='verse'>Ri ix ichʼobʼom chi jubʼiqʼ, che uj nakʼut are ri nim qiqʼijil iwukʼ e ri ix are nim iqʼijil qukʼ ri uj pa ri Uqʼijil ri Qajawxel Jesus.</seg>
					<seg id='2CO.1.15' type='verse'>Rukʼ we nujikibʼam riʼ, ri in are qas xinwaj kinopan nabʼe pa ri itinimit, arech ri ix kkʼojiʼ jun ukabʼ isipanik.</seg>
					<seg id='2CO.1.16' type='verse'>Kʼatekʼuriʼ, xas pa ri itinimit welik ubʼik, kwaj kinbʼe pa ri Masedoniʼa e pa ri nutzalijik chi uloq pa ri Masedoniʼa kwaj chi kinopan pa ri itinimit e kwaj che ri ix kinikʼam ubʼik chi pa ri Judeʼa.</seg>
					<seg id='2CO.1.17' type='verse'>Aretaq chiʼ jeriʼ xinchomaj. ¿La man utz taj ri xinchomaj? On pa ri bʼaqilal petinaq wi uloq ri nuchomanik, xa jekʼuriʼ kʼo wukʼ in ri jaʼe, e ri man jaʼe taj.</seg>
					<seg id='2CO.1.18' type='verse'>Jeriʼ jacha ri Dyos che man kukʼex ta ri utzij, ri qachʼawibʼal iwukʼ man kebʼ ta uwach: jaʼe e man jaʼe taj.</seg>
					<seg id='2CO.1.19' type='verse'>Rumal rech, che ri Ukʼojol ri Dyos ri Kristo Jesus, che xqayaʼ ubʼixik ri uj chixoʼl ri ix: ri Silbʼano, ri Timoteʼo e ri in; man kebʼ ta uwach: jaʼe e man jaʼe taj; pa ri Areʼ xuwiʼ xkʼojiʼ ri «Jaʼe».</seg>
					<seg id='2CO.1.20' type='verse'>Ronojel ri tzij ujikibʼam ubʼixik ri Dyos, pa ri Areʼ uriqom wi ri Jaʼe; e rumal kʼuriʼ ri Areʼ, ri uj kqabʼij «Amen» chrech ri Dyos arech kʼo nimalaj uqʼijil.</seg>
					<seg id='2CO.1.21' type='verse'>Kʼatekʼuriʼ, are ri Areʼ ri kyaʼow qachuqʼabʼ ri uj e xoqujeʼ chiwech ri ix rukʼ ri Kristo, ri Areʼ che xujujiʼonsaj, ri Areʼ are ri Dyos.</seg>
					<seg id='2CO.1.22' type='verse'>Ri Areʼ che xujutʼiqo e xuya pa ri qanimaʼ ri nabʼe usipanik: ri Uxlabʼxel.</seg>
					<seg id='2CO.1.23' type='verse'>Ri in, kinbʼij weriʼ chiwech chuwach ri Dyos, arech man kinbʼan ta ri kʼax chiwech, che ri in, we man inbʼenaq ta chi jumul pa ri Korinto xane are rumal che ix ri kixinwil apanoq.</seg>
					<seg id='2CO.1.24' type='verse'>Ri uj, man xa ta are kqaj kujtaqan puwiʼ ri ikojonik; man jeʼ ta riʼ, ri uj xane are kujtobʼan rukʼ ri ikiʼkotemal rumal rech che kʼo ri ichuqʼabʼ pa ri ikojonik.</seg>
				</div>
				<div id='2CO.2' type='chapter'>
					<seg id='2CO.2.1' type='verse'>Pa wech wi ri in, xinchomaj che man rukʼ ta chik ri bʼis kintzalej pa ri itinimit.</seg>
					<seg id='2CO.2.2' type='verse'>Rumal rech che we wumal in kixbʼisonik, ¿jachin kʼu kkowin riʼ kuyaʼ nukiʼkotemal we man kʼo ta ri areʼ ri xinya ubʼis ri in?</seg>
					<seg id='2CO.2.3' type='verse'>Kʼatekʼuriʼ; we ri in xintzʼibʼaj ri jastaq chiwech che ri iwetaʼm, xinbʼano, arech ri in man kinbʼison taj aretaq chiʼ kinel ubʼik pa ri itinimit e xa rumal kech ri eʼare che xas rajawaxik wi kkiyaʼ ri nukiʼkotemal; ri in xas kinchomaj wi che ri nukiʼkotemal ri in, xoqujeʼ ikiʼkotemal iwonojel ri ix.</seg>
					<seg id='2CO.2.4' type='verse'>Jeʼ nakʼut, pa jun nimalaj kʼax e nimalaj bʼisobʼal pa wanimaʼ, ri in xixintzʼibʼaj rukʼ sibʼalaj oqʼej, e weriʼ man rumal taj arech kkʼojiʼ ibʼis ri ix, xane rumal, arech kiwetaʼmaj ri nimalaj loqʼoqʼebʼal nukʼuʼx kʼo chiwech ri ix.</seg>
					<seg id='2CO.2.5' type='verse'>We xa rumal jun winaq petinaq ri bʼis, man chwech ta ri in riʼ xuya wi ri bʼis; kʼatekʼut, waʼ weriʼ xas xiya waʼ jubʼiqʼ nubʼis iwonojel.</seg>
					<seg id='2CO.2.6' type='verse'>Chrech we jun achi riʼ xas xuwi taqal riʼ chrech ri uqʼatbʼaltzij ri winaq,</seg>
					<seg id='2CO.2.7' type='verse'>kʼatekʼut, are utz riʼ che kisach ri umak e kiyaʼ uchuqʼabʼ, arech man katzaq ta pa jun nimalaj bʼisobʼal.</seg>
					<seg id='2CO.2.8' type='verse'>Sibʼalaj kinta bʼaʼ chiwech che rajawaxik che ri ix kkʼojiʼ ri loqʼoqʼebʼal ikʼuʼx rukʼ ri areʼ.</seg>
					<seg id='2CO.2.9' type='verse'>Aretaq chiʼ xixintzʼibʼaj, xinchomaj che xa kixinnaʼbʼej arech kixinwil ri ix we kixnimanik pa ronojel jas uwach.</seg>
					<seg id='2CO.2.10' type='verse'>Kʼatekʼut, chrech ri jun che ri ix kisach ri umak, ri in xoqujeʼ kinsach ri umak; rumal rech che ri mak xinsach uwach in, –we rajawaxik che ri in kinsach makaj– xane iwumal ri ix riʼ chuwach ri Kristo.</seg>
					<seg id='2CO.2.11' type='verse'>Rajawavik che ri uj, man kujsach ta pa uqʼabʼ ri Satanas, rumal rech che ri uj qas qetaʼm ri jetaq uchomanik ri areʼ.</seg>
					<seg id='2CO.2.12' type='verse'>Ri in xinopan pa ri Troada, arech kinyaʼ ubʼixik ri Utzalaj Tzij rech ri Kristo, kneʼbʼaʼ che jaqatalik jun uchiʼja chwech pa ri Ajawxel,</seg>
					<seg id='2CO.2.13' type='verse'>ri wuxlabʼal man kʼo ta jun utzalaj uxlanem chrech, rumal rech che man xinriq ta ri wachalal Tito. Ri in xinya ri jun rutzil kiwach, kʼatekʼuriʼ, xinbʼe pa ri Masedoniʼa.</seg>
					<seg id='2CO.2.14' type='verse'>Sibʼalaj maltyox bʼaʼ chrech ri Dyos; che pa ronojel mul kujukʼam ubʼi pa ri upetibʼal e che qumal ri uj kuqʼejej pa ronojel kʼolibʼal ri utzalaj kunabʼal rech ri unojibʼal.</seg>
					<seg id='2CO.2.15' type='verse'>Chuwach ri Dyos are uj, ri uj kʼokʼalaj ruxlabʼ ri Kristo chkixoʼl ri kekoltajik e chkixoʼl ri kkisach na kibʼ;</seg>
					<seg id='2CO.2.16' type='verse'>Chkech nikʼaj jun ukʼokʼal che ekʼo pa ri kamikal e keʼukʼam ubʼi pa ri kamikal, e chkech nikʼaj chik jun kʼokʼal che ekʼo pa ri kʼaslemal e keʼukʼam chi ubʼi pa ri kʼaslemal. Kʼatekʼuriʼ, ¿jachin kakowin chrech weriʼ?</seg>
					<seg id='2CO.2.17' type='verse'>Qastzij nakʼut, che ri uj, man uj jeriʼ taj ejeʼ jas ri sibʼalaj ekʼi che kkikʼayij ri utzij ri Dyos; ¡Man je ta riʼ! Xane kqabʼan pa ri utzil, jeʼ jas ujtaqom rumal ri Dyos e chuwach ri Dyos kqabʼij wi weriʼ pa ri Kristo.</seg>
				</div>
				<div id='2CO.3' type='chapter'>
					<seg id='2CO.3.1' type='verse'>¿La kujok chi jumul chrech ubʼixik ri utzil paqawiʼ ri uj? On rajawaxik che ri uj kqatzʼibʼaj utzalaj taq wuj chiwach rech uwuqxaʼnik qibʼ on rajawaxik che kqata chiwech ri ix?</seg>
					<seg id='2CO.3.2' type='verse'>Ix, ri ix qawuj tzʼibʼatalik pa ri qanimaʼ, che xas etaʼmatalik e sikʼim kumal konojel ri winaq.</seg>
					<seg id='2CO.3.3' type='verse'>Qastzij nakʼut, ix, ix jun uwuj ri Kristo che ixtzʼibʼatalik man rukʼ ta tzʼajbʼal, xane rukʼ ri Uxlabʼxel rech ri kʼaslik Dyos, man ix tzʼibʼatalik ta cho taq abʼaj, xane ix tzʼibʼatalik cho ri utzʼalamal ri tiʼj e pa taq ri animaʼ.</seg>
					<seg id='2CO.3.4' type='verse'>Are waʼ ri utzalaj kubʼisabʼal qakʼuʼx kʼo chuwach ri Dyos rumal ri Kristo che naqaj kʼo wi chech ri Dyos.</seg>
					<seg id='2CO.3.5' type='verse'>Ri uj man kujkowin taj kqabʼij che qukʼ uj petinaq wi jun utz jas uwach, ¡Man je taj! ri qachuqʼabʼ petinaq rukʼ ri Dyos,</seg>
					<seg id='2CO.3.6' type='verse'>ri Areʼ che xujusukʼubʼaʼ, arech kujuxik ujajpatanel chrech jun kʼakʼ chapbʼalqʼabʼ, che man rech ta tzʼibʼ, xane tzʼibʼatalik rukʼ ri Uxlabʼxel; rumal rech che ri tzʼibʼ kkamisanik kʼatekʼuriʼ ri Uxlabʼxel kuya kʼaslemal.</seg>
					<seg id='2CO.3.7' type='verse'>Kʼatekʼut, ri upatanajik ri kamikal, che xtzʼibʼax cho ri abʼaj, kʼo sibʼalaj uqʼijil e rumal na kʼuriʼ ri eralkʼuwaʼl ri Israʼel man xekowin ta chik kkil ri upalaj ri Moʼises rumal ri uqʼijil ri upalaj che xaq kokʼowik.</seg>
					<seg id='2CO.3.8' type='verse'>¿La man are ta kʼu nim uqʼijil riʼ chuwach weriʼ ri uqʼijil ri patanajik rech ri Uxlabʼxel?</seg>
					<seg id='2CO.3.9' type='verse'>Xa jekʼuriʼ ¡we ri upatanajik ri qʼatbʼaltzij kʼo uqʼijil, nim chi na riʼ ri uqʼijil ri upatanijik ri sukʼil!</seg>
					<seg id='2CO.3.10' type='verse'>We are kqajunumaj ri nabʼe patanijik rukʼ we nimalaj qʼijil riʼ, ri uqʼijil ri nabʼe patanajik man qʼijil ta riʼ.</seg>
					<seg id='2CO.3.11' type='verse'>Rumal rech che we kʼo uqʼijil ri xa jubʼiqʼ kuchiʼjo, sibʼalaj nim chi na uqʼijil riʼ ri jun che kkanaj kan chuwach weriʼ.</seg>
					<seg id='2CO.3.12' type='verse'>Kʼatekʼuriʼ, we kʼo waʼ we qeyeʼbʼal riʼ, sibʼalaj kʼo qachuqʼabʼ riʼ pa ri qakʼaslemal,</seg>
					<seg id='2CO.3.13' type='verse'>e ri uj man uj jeriʼ taj jeʼ jas ri Moʼises che xukoj jun payuʼ cho ri upalaj arech ri eralkʼuwaʼl ri Israʼel man kkil taj ri kkʼis wi ri kʼo ukʼisik.</seg>
					<seg id='2CO.3.14' type='verse'>Kʼatekʼut, xnoj ri kichomabʼal pa ri qʼequʼm. Xa jekʼuriʼ, xas kʼateʼ pa taq we qʼij riʼ, aretaq chiʼ ksikʼix ri qʼeʼl Uchuch Wuj, we payuʼ riʼ xas kʼo na. We payuʼ riʼ majaʼ pakom; rumal rech che xuwiʼ ri Kristo kkowinik kukʼyaq ubʼi riʼ.</seg>
					<seg id='2CO.3.15' type='verse'>Xas kʼateʼ pa taq we qʼij kamik riʼ; ronojel taq mul aretaq chiʼ ksikʼix uwach ri Moʼises, xas kʼo wi jun payuʼ pa taq ri kanimaʼ.</seg>
					<seg id='2CO.3.16' type='verse'>Xuwi aretaq chiʼ jun kkojon chrech ri Ajawxel, kkʼyaqtaj ubʼi riʼ ri upayuʼ.</seg>
					<seg id='2CO.3.17' type='verse'>Rumal rech che ri Ajawxel are ri Uxlabʼxel, kʼatekʼuriʼ, jawiʼ kʼo wi ri Ruxlabʼ ri Ajawxel, chilaʼ kʼo wi riʼ ri kirbʼal ibʼ.</seg>
					<seg id='2CO.3.18' type='verse'>Kʼatekʼuriʼ; qonojel ri uj che man chʼuqatalik ta ri qawach, kqilo jacha rilik kqabʼano pa jun ilbʼal wachaj ri uqʼijil ri Ajawxel, ri uj kujkʼextajik, uj jeriʼ jacha we jun wachibʼal riʼ, kujbʼinik pa jun qʼijil e kujqʼax pa jun qʼijil chik: jeriʼ ri uchak ri Ajawxel, che Uxlabʼxel ri Areʼ.</seg>
				</div>
				<div id='2CO.4' type='chapter'>
					<seg id='2CO.4.1' type='verse'>Rumal kʼu waʼ weriʼ, ri uj kʼo we patanajik qukʼ riʼ, rumal riʼ ri loqʼoqʼebʼal ukʼuʼx ri Dyos, man kubʼan ta kebʼ qakʼuʼx,</seg>
					<seg id='2CO.4.2' type='verse'>kʼatekʼut, ri uj, xqakʼyaq kanoq ri jun kʼixbʼal che kqamemerisaj qibʼ, ri uj man uj kʼo ta pa ri itzel noʼjibʼal, xoqujeʼ man kʼo ta joʼs xqabʼan rukʼ ri utzij ri Dyos; xane rukʼ ri uqʼalajisaxik ri saqalaj tzij, ri uj, uj utz chuwach ri Dyos puwiʼ ronojel chomabʼal kech winaq.</seg>
					<seg id='2CO.4.3' type='verse'>Kʼatekʼuriʼ, we chʼuqutal na rukʼ jun payuʼ ri Utzalaj Qatzij, xuwiʼ chʼuqutalik riʼ chkiwach ri winaq che esachinaq.</seg>
					<seg id='2CO.4.4' type='verse'>Chʼuqutalik riʼ chkiwach ri man kekojon taj, ri eʼareʼ che ri kinoʼjbʼal xumoyrisaj ri udyos we uwachulew riʼ xuqʼequʼmaʼrisaj ri kichomanik, arech man kkil taj ri uchubʼlinik ri Utzalaj Tzij rech ri uqʼijil ri Kristo, ri Areʼ che uwachbʼal ri Dyos.</seg>
					<seg id='2CO.4.5' type='verse'>Ri uj, man kqayaʼ ta ubʼixik qibʼ uj, xuwi neʼ kqayaʼ ubʼixik ri Kristo Jesus che Ajawxel; ri uj xuwi uj ajpatanelabʼ iwech ix rumal ri Jesus.</seg>
					<seg id='2CO.4.6' type='verse'>Xane xas rumal ri Dyos che xubʼij: tza pa ri qʼequʼm kchuplin ri chäj are ri areʼ kchuplin pa ri qanimaʼ, arech kchuplin ri unoʼj ri uqʼijil ri Dyos che kʼo pa ri uwach ri Kristo.</seg>
					<seg id='2CO.4.7' type='verse'>Kʼatekʼuriʼ, we jun nimalaj qʼinomal riʼ, ri uj qakʼolom pa xoqʼol taq bʼoʼj, arech we jun nimalaj chuqʼabʼ riʼ, kqʼalajinik che uchak ri Dyos e man qachak ta ri uj.</seg>
					<seg id='2CO.4.8' type='verse'>Ri uj, uj kʼo pa ronojel uwach kʼax, kʼatekʼut man uj takʼalbʼem taj; nimalaj sachibʼal kʼuʼx ujkʼolik, kʼatekʼut, man kubʼan ta kebʼ qakʼuʼx chuwach ri qeyeʼbʼal.</seg>
					<seg id='2CO.4.9' type='verse'>Uj oqatalik, kʼatekʼut man ujwonobʼam ta kanoq; ujkʼyaqom pulew, kʼatekʼut man kʼisom ta tzij paqawiʼ.</seg>
					<seg id='2CO.4.10' type='verse'>Pa ronojel kʼolbʼal, pa ronojel qʼij, ri uj qukʼam pa qabʼaqil ri kʼax rech ri ukamikal ri Kristo, arech, ri ukʼaslemal ri Kristo xoqujeʼ kukʼut ribʼ pa ri qabʼaqil.</seg>
					<seg id='2CO.4.11' type='verse'>Knebʼaʼ, ri uj kʼo ri qakʼaslemal, pa ronojel qʼij kujyaʼtaj pa ri kamikal rumal ri Jesus, arech ri ukʼaslemal ri Jesus, xoqujeʼ kukʼut ribʼ pa ri qabʼaqil che rech kamikal,</seg>
					<seg id='2CO.4.12' type='verse'>xa jekʼuriʼ, ri kamikal kchakun paqawiʼ ri uj e ri kʼaslemal kchakun piwiʼ ri ix.</seg>
					<seg id='2CO.4.13' type='verse'>Kʼatekʼut, ri uj kʼo ri qakojonik rukʼ ri jun uxlabʼal riʼ jeʼ jas ri tzʼibʼatalik: Ri in xinkojonik e rumal kʼuriʼ xinchʼawik, xoqujeʼ ri uj kujkojonik e rumal na kʼuriʼ kujchʼawik,</seg>
					<seg id='2CO.4.14' type='verse'>qetaʼm che ri Areʼ, ri xuwaʼlisaj ri Ajawxel Jesus, xoqujeʼ kujuwaʼlajisaj riʼ ri uj rukʼ ri Jesus e junam qakojik riʼ kubʼano chunaqaj ri Are iwukʼ ri ix.</seg>
					<seg id='2CO.4.15' type='verse'>E weriʼ, ronojel iwumal ri ix, arech kyaʼ ri sipanik chiwech e xa jekʼuriʼ nimalaj maltyoxinik riʼ chrech ri uqʼijil ri Dyos.</seg>
					<seg id='2CO.4.16' type='verse'>Rumal kʼu waʼ weriʼ, man knitzʼar ta ri qachuqʼabʼ. Kneʼbʼaʼ, ri qatiʼojijal kwilij ubʼik, ri qatiʼojilal, kkʼakʼarik ronojel taq qʼij.</seg>
					<seg id='2CO.4.17' type='verse'>Ri nitzʼalaj kʼax che xa rech jubʼiqʼ, kujusukʼumaj, e kuyaʼ jun nimalaj e jun junalikalaj qaqʼijil.</seg>
					<seg id='2CO.4.18' type='verse'>Chqech ri uj, che man are ta kqil ri jastaq che kqʼalajinik, e xane are kqil ri man kqʼalajin taj; ri jastaq uwach che kqʼalajinik xa jubʼiqʼ kuchiʼjo, e ri jastaq che man kqʼalajin taj xas pa junalik riʼ.</seg>
				</div>
				<div id='2CO.5' type='chapter'>
					<seg id='2CO.5.1' type='verse'>Ri uj qetaʼm, che we jun chijbʼal riʼ –che are qachoch pa we uwachulew riʼ– we kwilin ubʼik, kʼo jun qachoch che xubʼan ri Dyos: jun junalikalaj ja che kʼo chikaj, che man kichak ta kiqʼabʼ ri winaq.</seg>
					<seg id='2CO.5.2' type='verse'>Jeriʼ na kʼut, ri uj kujjiqʼjatik ukamik riʼ e sibʼalaj kqaj kqatzʼyaqij ri qachoch che kʼo chikaj,</seg>
					<seg id='2CO.5.3' type='verse'>kʼatekʼut, ¿jachin retaʼm we uj kʼo na pa we qatiʼojilal riʼ che kqʼiyik on weneʼ elenaq chi chqij?</seg>
					<seg id='2CO.5.4' type='verse'>Jeʼ nakʼut, pa we jun chijbʼaʼl riʼ, ri uj kujjiqʼjatik rukʼ kʼax; rukʼ weriʼ man xa ta kqaj che kqaya kan we qatzʼyaq riʼ, xane are kqaj che kokisax ri jun atzʼyaq chik riʼ chrij we jun riʼ, arech ri kamikal xas pa ri kʼaslemal ktzaq wi.</seg>
					<seg id='2CO.5.5' type='verse'>E ri xbʼanowik arech kʼo weriʼ chqech, are ri Dyos, ri Areʼ che xyaʼow chqech ri nabʼe taq usipanik ri Uxlabʼxel.</seg>
					<seg id='2CO.5.6' type='verse'>Xa jekʼuriʼ, ronojel mul ujnojinaq che ri qachuqʼabʼ, qetaʼm che aretaq chiʼ uj kʼo na pa we qabʼaqilal riʼ, ri qakʼaslemal naj waʼ kʼo wi chrech ri Ajawxel,</seg>
					<seg id='2CO.5.7' type='verse'>rumal rech che kujbʼin pa ri qakojonik e man kujbʼin ta pa jun jas uwach che kilitajik uwach.</seg>
					<seg id='2CO.5.8' type='verse'>Ri uj, kʼo sibʼalaj qachuqʼabʼ e are kqaj kqayaʼ kan we jun bʼaqilal riʼ arech kujjeqiʼ naqaj chrech ri Ajawxel.</seg>
					<seg id='2CO.5.9' type='verse'>Kʼatekʼuriʼ, ri uj, we kujkanaj kan pa we jun qabʼaqil riʼ on we kqayaʼ kanoq, ri uj kqaj che uj utz chuwach ri Areʼ.</seg>
					<seg id='2CO.5.10' type='verse'>Rajawaxik che ri uj, uj chʼanalik kujkanaj chuwach ri uqʼatbʼaltzij ri Kristo, arech ronojel winaq chqajujunal kqakʼam ri utojbʼalil ri qachak xqabʼano aretaq chiʼ uj kʼo pa we qabʼaqil, we xqabʼan ri utzil on xqabʼan ri etzelal.</seg>
					<seg id='2CO.5.11' type='verse'>Ri uj che qetaʼm ri xibʼrikil chuwach ri Ajawxel, kqaj che utz kechoman ri winaq, rumal rech che chuwach ri Dyos, ri uj ujchʼanalik ujkʼolik, xoqujeʼ, ri in kinweyeʼj che pa ri iwuxlabʼal xoqujeʼ uj chʼanalik uj kʼolik.</seg>
					<seg id='2CO.5.12' type='verse'>Ri uj, man xa ta xqamajij chi ruqxaʼniʼxik qibʼ chiwach, ri uj xuwi are kqaj kaqaya chiwach jun bʼe arech nim kiwil wi iwibʼ qumal ri uj, xa jekʼuriʼ kixkowinik kitzalij uwach ri kitzij ri jachintaq nim kkil wi kibʼ, rumal ri jastaq che kqʼalajinik e man are ta nim kkil wi kibʼ rumal ri jastaq che kʼo pa ri kanimaʼ.</seg>
					<seg id='2CO.5.13' type='verse'>Jeriʼ nakʼut, we ri uj xsach ri qachomabʼal, waʼ weriʼ xa rumal ri utoqʼobʼ ri Dyos, e we kʼo ri qanoʼjbʼal, xa rumal toqʼobʼisabʼal iwach ri ix.</seg>
					<seg id='2CO.5.14' type='verse'>Rumal rech, che are ri loqʼoqʼebʼal ukʼuʼx ri Kristo kbʼanow chqech che nimalaj qachomaj, we xa jun chi winaq xkamik rumal utoqʼobʼisaxik kiwach nimalaj konojel, konojel na kʼuriʼ xoqujeʼ xekamik.</seg>
					<seg id='2CO.5.15' type='verse'>Ri Areʼ xkamik pakiwiʼ nimalaj konojel, arech ri kʼo ri kikʼaslemal, man kʼo ta ri kikʼaselmal xaq pa kech wi ri eʼareʼ, xaneʼ kekʼasiʼ rumal ri Are che xkamik e xkʼastaj uwach kumal ri eʼareʼ.</seg>
					<seg id='2CO.5.16' type='verse'>Ri uj xas ukamik ubʼik riʼ, man kqil ta chi apan jun winaq xuwi rukʼ uchomabʼal winaq. Kʼatekʼuriʼ, we jumul kanoq xqachomaj uwach ri Kristo rukʼ xaq uchomabʼal winaq, ukamik riʼ man jeriʼ ta chik uchomaxik kqabʼano.</seg>
					<seg id='2CO.5.17' type='verse'>Ri jun winaq che kʼo pa ri Kristo, ri areʼ jun kʼakʼ ubʼanik riʼ; ronojel ri riʼj winaq xqʼax riʼ, ri kʼakʼ winaq kʼo chik waral.</seg>
					<seg id='2CO.5.18' type='verse'>Ronojel weriʼ, xas rukʼ ri Dyos kpe wi, ri xbʼanowik che kujutzir rukʼ ri Areʼ rumal ri Kristo e xuyaʼ chqech ri patanijik rech ri kʼamow ibʼ.</seg>
					<seg id='2CO.5.19' type='verse'>Rumal rech che pa ri Kristo kʼo wi ri Dyos che xbʼanowik arech kutzir ri uwachulew rukʼ ri Areʼ. Ri areʼ man xril ta chi jumul ri kimak ri winaq, xane xukoj qukʼ ri uj ri utzij che rech kʼamow ibʼ.</seg>
					<seg id='2CO.5.20' type='verse'>Ri uj ujukʼexwach ri Kristo, je kelik che ri Dyos kubʼij ri utzij qumal ri uj. Ri uj, nimalaj kqata chiwech weriʼ pa ri ubʼiʼ ri Kristo: Chujutzir bʼaʼ rukʼ ri Dyos.</seg>
					<seg id='2CO.5.21' type='verse'>Ri Areʼ che man retaʼm ta uwach ri makaj, ri Dyos xubʼan makaj chech Areʼ rumal toqʼobʼisabʼal qawach ri uj, arech uj sukʼil rech ri Dyos pa ri Areʼ.</seg>
				</div>
				<div id='2CO.6' type='chapter'>
					<seg id='2CO.6.1' type='verse'>Kʼatekʼuriʼ, ri uj che kujchakun rukʼ ri Areʼ, sibʼalaj kqata chiwech, arech man rukʼ ta itzel kikʼulaj ri usipanik ri Dyos.</seg>
					<seg id='2CO.6.2' type='verse'>Ri areʼ kubʼij: Pa ri utzalaj taq qʼij xatintatabʼej; pa ri uqʼij ri kolotajem xatinkolo. Chiwilampeʼ, kamik riʼ utz ri qʼij, kamik ri uqʼij ri kolotajem.</seg>
					<seg id='2CO.6.3' type='verse'>Man kʼo ta jun winaq kqayaʼ bʼe chrech arech kuriq ri kʼax, arech man kʼo ta itzel tzij kbʼix puwiʼ ri qapatanijik,</seg>
					<seg id='2CO.6.4' type='verse'>xane nimalaj kqawuqxaʼnij qibʼ chuwach weriʼ, che ri uj, uj ajpatanijel rech ri Dyos; rukʼ jun nimalaj chuqʼabʼ pa taq ri kʼax, pa ri tuqaʼril e pa ri bʼisobʼal;</seg>
					<seg id='2CO.6.5' type='verse'>pa taq ri chʼayinem chqech, pa ri cheʼ pa taq chʼoʼj, pa ri kosibʼal, pa taq ri man kujwar ta chaqʼabʼ, pa taq ri wiʼjal;</seg>
					<seg id='2CO.6.6' type='verse'>rumal ri sukʼil, ri noʼjibʼal, ri kochʼonik, ri utzilal pa ri Tyoxlaj Uxlabʼaxel, pa ri qastzij loqʼoqʼebʼal kʼuʼx,</seg>
					<seg id='2CO.6.7' type='verse'>pa ri saqalaj tzij, pa ri uchuqʼabʼ ri Dyos, rumal ri uchukbʼal ri sukʼil arech ri uj kqatoʼ qibʼ;</seg>
					<seg id='2CO.6.8' type='verse'>pa ri nim kujilitaj wi e pa ri itzel kujilitaj wi, pa ri jalum tzij e pa ri utz taq tzij kbʼix paqawiʼ; kujilitajik jeʼ jas uj joʼs taq winaq, kʼatekʼuriʼ, ri uj xas kqabʼij wi ri saqalajtzij,</seg>
					<seg id='2CO.6.9' type='verse'>e kbʼan chqech che man chʼobʼtal ta qawach kneʼbʼaʼ konojel ketaʼm qawach; jeriʼ kbʼan chqech che uj winaq che uj kʼo chi pa ri kamikal, kʼatekʼuriʼ, ri uj, uj kʼaslik taq winaq, kʼajisam qawach, kʼatekʼut man ujkamisam taj;</seg>
					<seg id='2CO.6.10' type='verse'>uj winaqʼ che kujbʼisonik, kʼatekʼut sibʼalaj kujkiʼkotik; uj mebʼaʼibʼ kʼatekʼuriʼ sibʼalaj keqaqʼinomarisaj ekʼi winaq; uj winaq che man kʼo ta jun jas rech, kʼatekʼut ronojel kʼo qukʼ.</seg>
					<seg id='2CO.6.11' type='verse'>Ix, ix ajkorinto, ri uj rukʼ nimalaj qanimaʼ xujchʼaw iwukʼ; xqajaqo ri qanimaʼ chiwech.</seg>
					<seg id='2CO.6.12' type='verse'>Ri ix man ixyaʼl ta latzʼ pa ri qanimaʼ, ri uj xas uj yaʼl latzʼ waʼ pa ri iwech ix.</seg>
					<seg id='2CO.6.13' type='verse'>Junam bʼaʼ ukʼaxel chitzalij ix chqech uj; ri in kixinchʼabʼej ri ix jacha ix walkʼuwaʼl, xoqujeʼ bʼaʼ ri ix, chijaqaʼ bʼaʼ ri iwanimaʼ.</seg>
					<seg id='2CO.6.14' type='verse'>Mixbʼe bʼaʼ junam jacha kkibʼan kebʼ wakax che junam kiwach kibʼinik, kukʼ ri man kʼo ta ri kikojonik. ¿Jas ri ujunamtajil ri sukʼil rukʼ ri man kojonik taj? ¿Jas ujunamtajil ri chäj rukʼ ri qʼequʼm?</seg>
					<seg id='2CO.6.15' type='verse'>¿Jas ujunamtajil ri Kristo rukʼ ri Bʼeliʼar? ¿Jas ujunamtajil ri kkojonik rukʼ ri man kkojon taj?</seg>
					<seg id='2CO.6.16' type='verse'>Jas ujunamtajil ri Rachoch ri Dyos rukʼ ri rachoch ri molom taq dyos? Ri uj, uj Rachoch ri kʼaslik Dyos, jacha xubʼij ri Dyos: Ri in kkʼojiʼ na wachoch riʼ chkixoʼl ri eʼareʼ, e ri in kinbʼe na riʼ pa ri wachoch riʼ; in riʼ in Kidyos e ri eʼareʼ, eʼare enutinimit riʼ.</seg>
					<seg id='2CO.6.17' type='verse'>Rumal kʼuriʼ chixel ubʼik chkixoʼl we winaq riʼ e naj chixkʼol wi chkech ri eʼareʼ, jeriʼ kubʼij ri Ajawxel. Michap jun itzel jas uwach e ri in kixinkʼulaj riʼ.</seg>
					<seg id='2CO.6.18' type='verse'>In riʼ, in itat e ri ix, ix nukʼojol riʼ e ix numiʼal riʼ, jeriʼ kubʼij ri Ajawxel che kʼo sibʼalaj ukowinem.</seg>
				</div>
				<div id='2CO.7' type='chapter'>
					<seg id='2CO.7.1' type='verse'>Ix loqʼalaj taq wech in, rukʼ we taq tzij riʼ, chqachʼajchʼobʼej qibʼ chuwach ronojel itzel che rech bʼaqilal e che rech ri uxlabʼal e chqatyoxrisaj qibʼ pa ri xibʼrikil chuwach ri Dyos.</seg>
					<seg id='2CO.7.2' type='verse'>Chiyaʼaʼ bʼaʼ jun qakʼolibʼal pa ri iwanimaʼ. Ri uj, man kʼo ta itzel xqabʼan chrech jun winaq, ri uj man xqabʼan taj arech jun winaq kusach sibʼalaj upwaq, ri uj, man kʼo ta jun winaq xqelaqʼaj uchak.</seg>
					<seg id='2CO.7.3' type='verse'>Ri in, man kinbʼij ta weriʼ chiwech jacha jun qʼatbʼaltzij piwiʼ. Xane kʼateriʼ xinya ubʼixik chiwech che ri ix, ix kʼo pa ri wanimaʼ knebʼaʼ pa ri kʼaslemal on pa ri kamikal.</seg>
					<seg id='2CO.7.4' type='verse'>Ri in xas nukubʼan ri nukʼuʼx chiwij ri ix, ri in sibʼalaj nim kixinwil wi. Ri in, innojinaq che kubʼisabʼal kʼuʼx e innojinaq che sibʼalaj kiʼkotemal pa taq ri kʼax kqakʼowisaj.</seg>
					<seg id='2CO.7.5' type='verse'>Aretaq chiʼ, xujopan pa ri Masedoniʼa, ri qabʼaqil man xuxlan taj, xane pa ronojel kʼolibʼal kʼo sibʼalaj kʼax: jelaʼ kʼo taq ri chʼoʼj e waral riʼ kʼo ri xibʼrikil17.</seg>
					<seg id='2CO.7.6' type='verse'>Kʼatekʼut, ri Dyos che kukubʼisaj kikʼuʼx ri emochʼolik, kukubʼisaj qakʼuʼx ri uj rukʼ ri upetbʼal ri Tito.</seg>
					<seg id='2CO.7.7' type='verse'>Kʼatekʼut, man xuwi ta rumal ri upetbʼal ri areʼ, xane xoqujeʼ, rumal rech che xikubʼisaj ukʼuʼx ri areʼ. Ri are xubʼij chqech che ri ix, ix kʼo pa nimalaj irayibʼal pa ri ikʼuʼx, xubʼij chqech ri kʼax pa ri iwanimaʼ, ri nimalaj toqʼobʼisabʼal nuwach ri in e rukʼ weriʼ, kʼo nimalaj nukiʼkotemal.</seg>
					<seg id='2CO.7.8' type='verse'>We ri in, xinya ri bʼis chiwech rumal ri nuwuj xintzʼibʼaj, man kinoqʼ ta rumal waʼ weriʼ –ri in kinwilo, che we nuwuj riʼ, xuyaʼ jubʼiqʼ bʼisobʼal chiwech–</seg>
					<seg id='2CO.7.9' type='verse'>Kamik riʼ, sibʼalaj kinkiʼkotik rumal weriʼ; man xa ta rumal, xixbʼisonik, xane xa rumal che are we bʼisobʼal riʼ xbʼanowik che xikʼex ikʼuʼx. Xixbʼisonik pa ri Dyos; kʼatekʼut rukʼ weriʼ, ri uj, man kʼo ta kʼax xqabʼan uj chiwech.</seg>
					<seg id='2CO.7.10' type='verse'>Ri bʼisobʼal che rumal ri Dyos, are kbʼanowik che jun winaq kukʼeʼx ri ukʼuʼx pa ri kolotajem; kʼatekʼut, ri bʼisobʼal rech we uwachulew are waʼ ri kyaʼow ri kamikal.</seg>
					<seg id='2CO.7.11' type='verse'>Chiwilaʼ bʼaʼ, ri jastaq xubʼan chixoʼl ri bʼisobʼal che rumal ri Dyos. ¡Nim xiwilij wi! ¡Nimalaj sachibʼal mak! ¡Nimalaj oyowal! ¡Nimalaj xibʼrikil! ¡Nimalaj rayibʼal qanimaʼ! ¡Nimalaj kʼajasaxik wachaj! Kʼatekʼuriʼ, ri ix, xikʼut chqawach che pa ronojel weriʼ, ri ix, ix utz.</seg>
					<seg id='2CO.7.12' type='verse'>Kʼatekʼut, we ri in xixintzʼibʼaj, man rumal ta ri jun ri xbʼin ri itzel taq tzij e man rumal ta ri jun che xtow ri itzel taq tzij. Ri in are xinwaj che kukʼut ribʼ ri utzil chixoʼl chuwach ri Dyos che ri ix kitoqʼobʼisaj qawach uj.</seg>
					<seg id='2CO.7.13' type='verse'>Are waʼ weriʼ ri qas ukubʼisam qakʼuʼx. E xtzʼaqat chi na ri kubʼisabʼal nukʼuʼx rukʼ jun nimalaj kiʼkotemal rumal ri ukiʼkotemal ri Tito, che ri ruxlabʼal ri areʼ jaʼmaril xkʼojiʼk rumal nimalaj iwonojel ix.</seg>
					<seg id='2CO.7.14' type='verse'>Kʼatekʼuriʼ, we ri in, nuyaʼom nim nuqʼijil chuwach ri areʼ iwumal ri ix, man kinkʼix ta chrech weriʼ. Jeriʼ jeʼ jas ubʼixik qabʼim chiwech pa ronojel jastaq, che are qabʼim ri saqalajtzij, xoqujeʼ nakʼut, aretaq chiʼ qayaʼom qaqʼijil chuwach ri Tito, qastzij nakʼut che xukʼut ribʼ ri saqalajtzij.</seg>
					<seg id='2CO.7.15' type='verse'>Kʼatekʼuriʼ, ri loqʼoqʼebʼal ukʼuʼx chiwech ri ix are sibʼalaj nim chi na aretaq chiʼ knaʼtaj chrech che ri ix, ix nimanel chi nimalaj iwonojel; e che xikʼulaj ri areʼ rukʼ xibʼrikil e bʼirbʼitem.</seg>
					<seg id='2CO.7.16' type='verse'>Sibʼalaj kinkiʼkotik ri in che kuyaʼo qas kinjikibʼaʼ nukʼuʼx chiwij ri ix.</seg>
				</div>
				<div id='2CO.8' type='chapter'>
					<seg id='2CO.8.1' type='verse'>Achalaxik, ri uj kqaj arech ri ix kiwetaʼmaj ri sipanik xuyaʼ ri Dyos chkech ri Ekomon Tyox rech ri Masedoniʼa.</seg>
					<seg id='2CO.8.2' type='verse'>Knebʼaʼ, kʼo sibʼalaj kʼax xkiriqo, ri eʼareʼ kʼo sibʼalaj kikiʼkotemal, kʼatekʼut, ri eʼareʼ che sibʼalaj emebʼaʼibʼ sibʼalaj kʼi jastaq kech xkiyaʼo.</seg>
					<seg id='2CO.8.3' type='verse'>Ri in kinya ubʼixik che ri eʼareʼ, xkiyaʼo ri kekowin che uyaʼik, xoqujeʼ are nim chi na xkiyaʼo chuwach ri kekowin che uyaʼik, kʼatekʼuriʼ, rukʼ ronojel kanimaʼ,</seg>
					<seg id='2CO.8.4' type='verse'>sibʼalaj xkikʼomij chqech arech ketobʼanik pa ri patanajik: ri sipanik, che jun utzil chkech ri etyoxlaj taq winaq.</seg>
					<seg id='2CO.8.5' type='verse'>E are nim chi na chuwach ri qeyeʼbʼal, ri eʼareʼ xkijach kibʼ, nabʼe chrech ri Ajawxel e pa ukabʼ chqech ri uj, rumal che jeriʼ ri urayibʼal ri Dyos,</seg>
					<seg id='2CO.8.6' type='verse'>xa jekʼuriʼ, xqata chrech ri Tito, arech utz umolik ri pwaq kubʼan chixoʼl ri ix, jeʼ jas xubʼan chixoʼl pa ri umajibʼal uloq.</seg>
					<seg id='2CO.8.7' type='verse'>Kʼatekʼuriʼ, jeriʼ, che ri ix, ix utz pa ronojel: pa ri kojonik, pa ri tzij, pa ri noʼjinik, ri ix, ix aninaq pa ronojel, pa ri loqʼoqʼebʼal kʼuʼx che xqaqʼaxij chiwech, xoqujeʼ, utzalaj chibʼanaʼ bʼaʼ kamik riʼ aretaq chiʼ kimol ri pwaq.</seg>
					<seg id='2CO.8.8' type='verse'>Weriʼ man jun taqanik ta chiwech, xuwi are kwaj chanim riʼ ri utzil chkech ri enikʼaj chik e are kwaj kinwilo we qastzij ri loqʼoqʼebʼal ikʼuʼx.</seg>
					<seg id='2CO.8.9' type='verse'>Ri ix iwetaʼm ri usipanik ri Qajaw Jesukristo, ri Areʼ che qʼinom, rech toqʼobʼisabʼal iwach ri ix, xumebʼaʼrisaj ribʼ arech ri ix kixqʼinomarik rukʼ che mebʼaʼ ri areʼ.</seg>
					<seg id='2CO.8.10' type='verse'>Kinyaʼ jun pixbʼanik chiwech puwiʼ weriʼ; che xax are waʼ ri utz chiwech ix, rumal neʼ che junabʼir kanoq, ri ix, man xuwi taj che ix nabʼe che ubʼanik e che umolik ri pwaq, xane xoqujeʼ ix ri xixjaqow uchomaxik.</seg>
					<seg id='2CO.8.11' type='verse'>Kamik riʼ, qas utz ubʼanik chibʼanaʼ bʼaʼ, arech che pa ri ukʼisbʼalil, ri aninaq uchomaxik ubʼanik, qas jeʼ bʼaʼ che eloq, jacha ri kixkowin che uyaʼik.</seg>
					<seg id='2CO.8.12' type='verse'>Rumal rech che aretaq chiʼ aninaq kkʼiy pa ri ranimaʼ ri winaq, kkʼam riʼ ri jastaq kʼo rukʼ kukʼam uloq, e man kta ta riʼ chrech ri man loqʼ taj kuyaʼo.</seg>
					<seg id='2CO.8.13' type='verse'>Man utz ta riʼ che enikʼaj winaq chik kʼo ronojel jastaq kech, kʼatekʼuriʼ ri ix man kʼo ta chi ijastaq, are rajawaxik che junam ri ijastaq kʼolik.</seg>
					<seg id='2CO.8.14' type='verse'>Ri ukʼuʼx ri ijastaq iwech ri ix, cheʼutoʼ bʼaʼ apanoq ri kirajawaxik ri eʼareʼ pa we uchanim riʼ, arech xas jeriʼ, pa jun qʼij chi apanoq, ri ukʼuʼxal ri jastaq kech ri eʼareʼ kixutoʼ chi uloq ri ix pa ri irajawaxik e xa kʼu jeriʼ pa junamil kkʼojiʼ ri ikʼaslemal.</seg>
					<seg id='2CO.8.15' type='verse'>Jeʼ jas kubʼij ri tzʼibʼatalik: Ri jun che sibʼalaj kʼo jastaq xumolo, man kʼo ta xtoʼtaj rukʼ e ri jun che xa jubʼiqʼ xumolo, man kʼo ta xubʼan rajawaxik chrech.</seg>
					<seg id='2CO.8.16' type='verse'>Sibʼalaj maltyoxbʼal chrech ri Dyos, che kukoj pa ri ranimaʼ ri Tito ri jun nimalaj toqʼobʼisabʼal iwach ri ix,</seg>
					<seg id='2CO.8.17' type='verse'>xukʼam uqʼabʼ ri xqata chrech. Xas uchanim, pa ri uchomabʼal ri areʼ xbʼe pa ri itinimit.</seg>
					<seg id='2CO.8.18' type='verse'>Rukʼ ri areʼ, ri uj xqataq ubʼiʼ ri jun achalaxik che nim kiltaj wi pa ronojel ri Komon Tyox rumal ri Utzalaj Tzij.</seg>
					<seg id='2CO.8.19' type='verse'>E man xuwi ta weriʼ, xane xoqujeʼ eʼareʼ ri Ekomon taq Tyox xesikʼin chrech ri areʼ, arech kokik qachiʼl pa ri qabʼe pa we jun sipanik riʼ, jawiʼ ri kujpatanijik wi ri uj, arech nimalaj uqʼijil ri Ajawxel e che xkʼiy uloq pa ri qanimaʼ.</seg>
					<seg id='2CO.8.20' type='verse'>Xa jekʼuriʼ, ri uj, man kqaj taj che kujyoqʼik rumal we nimalaj pwaq riʼ che kʼo chqij kqachajij ri uj;</seg>
					<seg id='2CO.8.21' type='verse'>rumal rech, che ri uj kqaj ri utzil chuwach ri Dyos e xoqujeʼ chkiwach ri winaq.</seg>
					<seg id='2CO.8.22' type='verse'>Kukʼ ri eʼareʼ, xoqujeʼ ri uj, kqataq ubʼi ri jun qachalal; ri areʼ che kʼi taq mul e pa ri ubʼantajik, qilom chik che ri areʼ qastzij uyaʼom ri ranimaʼ; e uchanim riʼ qas rukʼ ronojel ranimaʼ kraj ktobʼanik, rumal che sibʼalaj ukubʼaʼm ukʼuʼx chiwij ri ix.</seg>
					<seg id='2CO.8.23' type='verse'>Ri Tito, ri areʼ wachiʼl ri in e wajchak chixoʼl ri ix; ri enikʼaj chik, eʼareʼ ri eʼachalaxik che etaqom ubʼik chkech ri Ekomon Tyox: Eʼare uqʼijil ri Kristo.</seg>
					<seg id='2CO.8.24' type='verse'>Chikʼutuʼ bʼaʼ chkiwach ri Ekomon Tyox ri utzalaj loqʼoqʼebʼal ikʼuʼx e chijikomaj bʼaʼ chkiwach ronojel ri utzil xintzijoj chiwech ri ix.</seg>
				</div>
				<div id='2CO.9' type='chapter'>
					<seg id='2CO.9.1' type='verse'>Kʼatekʼuriʼ, puwiʼ we jun patanajik riʼ che rech utoqʼobʼisaxik kiwach ri etyoxlaj taq winaq, man rajawaxik taj kixintzʼibʼaj apanoq.</seg>
					<seg id='2CO.9.2' type='verse'>Ri in, wetaʼm ri raninaqil ri iwanimaʼ, che rumal nim nuqʼijil chkiwach ri eʼajmasedoniʼa, e kinbʼij chkech ri eʼareʼ: «Ri Akaya xas junabʼir riʼ kisukʼubʼam chi kibʼ», e ri raninaqil ri iwanimaʼ ix, jun nimalaj kʼutbʼal chkiwach sibʼalaj ekʼi winaq chik.</seg>
					<seg id='2CO.9.3' type='verse'>Kʼatekʼuriʼ, xas keʼintaq ubʼik ri eʼachalaxik iwukʼ, arech ri nimalaj qaqʼij che xas iwumal ri ix, man kchup ta uwach e arech qas kisukʼubʼaʼ apan iwibʼ jeʼ jas kinbʼij chiwech.</seg>
					<seg id='2CO.9.4' type='verse'>Weneʼ kebʼe ri eʼajmasedoniʼo wukʼ ri in e we man isukʼubʼaʼm ta iwibʼ ix, kixkiriqaʼ na kʼuriʼ, xajekʼuriʼ ri nimalaj qaqʼij iwumal ix kkʼextaj bʼaʼ riʼ pa jun nimalaj qakʼixbʼal e xoqujeʼ nimalaj ikʼixbʼal na kʼuriʼ ri ix.</seg>
					<seg id='2CO.9.5' type='verse'>Xajekʼuriʼ, ri in xinchomaj che rajawaxik kenabʼejik ubʼik ri eʼachalaxik pa ri itinimit, arech kkinabʼisaj usukʼumaxik apanoq ri nimalaj isipanik jacha ri ibʼim uloq, arech qas jun utzalaj sipanik kisukʼumaj apanoq e man je ta riʼ jacha jun xuʼyalaj sipanik.</seg>
					<seg id='2CO.9.6' type='verse'>Chixchoman puwiʼ weriʼ: ri jun che ktikojonik rukʼ xuʼyal, xoqujeʼ rukʼ xuʼyal riʼ kuyak na ri uwach; ri jun che nimalaj ktikonijik, rukʼ nimalaj riʼ kuyak na ri uwach.</seg>
					<seg id='2CO.9.7' type='verse'>Ronojel winaq chuyaʼ bʼaʼ ri jastaq che xuchomaj pa ri ranimaʼ, muyaʼ bʼaʼ pa ri oqʼej on che xa chʼijejem chrech, rumal rech che ri Dyos kuloqʼoqʼej riʼ ri areʼ che kuyaʼ ri jastaq rukʼ kiʼkotemal.</seg>
					<seg id='2CO.9.8' type='verse'>Ri Dyos, kʼo sibʼalaj uchuqʼabʼ arech kuyaʼ chiwech sibʼalaj kʼi taq sipanik, arech ronojel mul ri ix kʼo ri rajawaxik chiwech e ktoʼtaj na uchʼaqataʼq riʼ arech ri ix kixkowinik kibʼan ri utzil,</seg>
					<seg id='2CO.9.9' type='verse'>jeriʼ jas tzʼibʼatalik: Nojinaq uqʼabʼ chrech ri xusipaj; sibʼalaj xuyaʼ chkech ri emebʼaʼibʼ; ri usukʼil junalik kanajinaq kanoq.</seg>
					<seg id='2CO.9.10' type='verse'>Ri Areʼ che sibʼalaj kuyaʼ ri ijaʼ chrech ri ajtikonel e kuyaʼ ri uwa kutijo, xoqujeʼ kuyaʼ na riʼ sibʼalaj ri ijaʼ chiwech ri ix e kupoqʼisaj na riʼ ri uwach e kukʼiyisaj na riʼ ri uwach ri sukʼalaj isipanik.</seg>
					<seg id='2CO.9.11' type='verse'>Ix qʼinom riʼ pa ronojel jastaq, kixkowin na riʼ che kiyaʼ ronojel uwach sipanik e weriʼ kubʼan na riʼ chqech ri uj che sibʼalaj kujmaltyoxin chuwach ri Dyos.</seg>
					<seg id='2CO.9.12' type='verse'>Rumal rech, che ri uchak we sipanik riʼ, man xuwi taj kchakun chkech ri etyoxlaj taq winaq, xane xoqujeʼ jun kʼiybʼal rech maltyoxinik chrech ri Dyos.</seg>
					<seg id='2CO.9.13' type='verse'>Rukʼ we jun patanajik riʼ, kukʼutunisaj chiwach ix, ix jachin ri ix, kemaltyoxin riʼ chrech ri Dyos rumal rech che ri ix kixniman chuwach ri ubʼixik ri Utzalaj Utzij ri Kristo e rumal ri nimalaj riqoj iwibʼ kukʼ ri eʼareʼ e kukʼ chi nimalaj konojel.</seg>
					<seg id='2CO.9.14' type='verse'>Kʼatekʼuriʼ rukʼ ri kichʼawem rukʼ ri Dyos piwiʼ ri ix, kukʼut ri loqʼoqʼebʼal kikʼuʼx kiyaʼom chiwech ri ix, rumal ri sipanik xuqʼejejej ri Dyos piwiʼ ri ix.</seg>
					<seg id='2CO.9.15' type='verse'>Maltyox bʼaʼ chrech ri Dyos rumal ri nimalaj taq usipanik.</seg>
				</div>
				<div id='2CO.10' type='chapter'>
					<seg id='2CO.10.1' type='verse'>Xas in wi ri in Pabʼlo, ri kintow chiwech pa ri ujeʼlal e ri ukmeʼlal ri Kristo, ri in che kinwonej wibʼ chixoʼl ri ix, ri in che sibʼalaj xintij nuchuqʼabʼ iwukʼ aretaq chiʼ man in kʼo ta iwukʼ.</seg>
					<seg id='2CO.10.2' type='verse'>Ri in kinta chiwech: aretaq chiʼ in kʼo chi pa ri itinimit, mata bʼaʼ rajawaxik che ri in kinkoj ri nuchuqʼabʼ iwukʼ, jeriʼ jas ri kinchomaj ri in kukʼ ejujun che kkichomaj che are uj nimanel chrech ri bʼaqilal.</seg>
					<seg id='2CO.10.3' type='verse'>Qastzij nakʼut che ri uj ujkʼaslik pa ri qabʼaqil, kʼatekʼuriʼ, ri uj man kujchʼojin taj chi rumal ri bʼaqilal.</seg>
					<seg id='2CO.10.4' type='verse'>¡Man jet a riʼ! ri jetaq qachukbʼal pa ri chʼoʼj man kʼo ta pa ri bʼaqilal, xane kʼo pa patanajik chech ri Dyos e kkowinik kuwilij ri kowlaj taq ja rech chʼoʼj. Ri uj kqawilij ri tzij che man utz taj,</seg>
					<seg id='2CO.10.5' type='verse'>ronojel nimal chuqʼabʼ che kkʼulelaʼn che ri retambʼal ri Dyos e ronojel chomanik, qokisaj pa qaqʼabʼ arech kqakʼam ubʼik pa ri nimanik chuwach ri Kristo.</seg>
					<seg id='2CO.10.6' type='verse'>E ri uj qasukʼumam qibʼ che ukʼajisaxik uwach ronojel ri man kniman taj, are taq chiʼ che utz ri inimanik ri ix.</seg>
					<seg id='2CO.10.7' type='verse'>Utz rilik, unikʼoxik chibʼanaʼ bʼaʼ weriʼ. We kʼo jun kuchomaj che ri areʼ rech ri Kristo; qas utz uchomanik bʼaʼ chubʼanaʼ bʼaʼ pa rech wi weriʼ: we ri areʼ, rech ri Kristo, xoqujeʼ ri uj uj rech riʼ ri Kristo.</seg>
					<seg id='2CO.10.8' type='verse'>Kʼatekʼuriʼ, kneʼbʼaʼ ri in sibʼalaj utz utzijoxik kinbʼan puwiʼ ri uqʼijil ri qakowinem che xuyaʼ ri Ajawxel chqech, arech kqayak iwach ri ix, e man xa ta rumal arech kqakʼis tzij piwiʼ; ri in man kʼo ta kinkʼix riʼ.</seg>
					<seg id='2CO.10.9' type='verse'>Ri in, man kinwaj taj kixinxibʼij rumal taq we nuwuj kintzʼibʼaj chiwech.</seg>
					<seg id='2CO.10.10' type='verse'>Kbʼix nakʼut: «Ri jetaq wuj ktzʼibʼaxik sibʼalaj kʼax ktaqik e sibʼalaj kʼo uchuqʼabʼ. Kʼatekʼuriʼ, ri ubʼantajik ri ubʼaqil aretaq chiʼ kʼo waral xas tuqaʼr wi e ri utzij xas itzel ubʼantajik».</seg>
					<seg id='2CO.10.11' type='verse'>Chuchomaj bʼaʼ pa rech wi ri jun winaq riʼ: ri uj, uj jeriʼ rukʼ ri qatzij aretaq chiʼ kqatzʼibʼaj ri jetaq qawuj, aretaq chiʼ naj uj kʼo wi, xoqujeʼ uj jeriʼ we uj kʼo naqaj, e xas uj jewi pa ri qabʼantajik.</seg>
					<seg id='2CO.10.12' type='verse'>Qastzij nakʼut, ri uj man nimal ta chqech, on man kqajunamatisaj ta qibʼ kukʼ enikʼaj winaq che xas pa kech wi eʼareʼ utz taq utzijoxik kibʼ kkibʼano. Ri eʼareʼ kketaj kibʼ rukʼ ri kichomanik eʼareʼ e kkijunamatisaj aqʼan kibʼ xas kukʼ wi eʼareʼ: ri eʼareʼ, xas man kʼo ta kinoʼj.</seg>
					<seg id='2CO.10.13' type='verse'>Kʼatekʼuriʼ, ri uj man kqakʼut ta riʼ jun nimalaj qaqʼij, xane are qetaj qibʼ riʼ rukʼ ri jun etabʼal xuyaʼ ri Dyos chqech: che xuya chqech kujopan iwukʼ ix.</seg>
					<seg id='2CO.10.14' type='verse'>Rumal rech che man kqayaʼ ta uwiʼ che ubʼixik weriʼ, weta mata xujopan iwukʼ ri ix; ri uj qastzij xujopan iwukʼ rukʼ ri Utzalaj Utzij ri Kristo.</seg>
					<seg id='2CO.10.15' type='verse'>Ri uj man nim ta qaqʼij kqakʼutu rumal kichak enikʼaj chik xkibʼano; xane are kaqeyeʼj rukʼ ri ukʼiyik ri ikojonik ix, kkʼiy chi na ri qaqʼijil uj jacha ri jun qetal xqabʼij kanoq,</seg>
					<seg id='2CO.10.16' type='verse'>che xqakʼam ubʼik ri Utzalaj Tzij chi naj chi na chrech ri itinimit ix; e man kqaj taj kujchakun pa jun kʼolbʼal jawiʼ chakuninaq chik jun chik, e man kqaj taj che kʼo qaqʼijil pa jun chak chik che sukʼumatajinaq chi rumal jun chik.</seg>
					<seg id='2CO.10.17' type='verse'>Ri jun che nimalaj uqʼij kukʼutu, chukʼutuʼ bʼaʼ ri nimalaj uqʼijil pa ri Ajawxel.</seg>
					<seg id='2CO.10.18' type='verse'>Man utz ta riʼ ri jun che nimalaj uqʼij kukʼutu chbʼil ribʼ, xane are nimalaj uqʼij riʼ ri jun che are ri Ajawxel kukʼut nimalaj uqʼij.</seg>
				</div>
				<div id='2CO.11' type='chapter'>
					<seg id='2CO.11.1' type='verse'>¡Kwaj neʼ che weta ri ix kixkowin che uchʼijik jubʼiqʼ che in jun winaq che kʼax nuchʼabʼexik! Kʼatekʼuriʼ, ri ix qas tzij waʼ kiniqʼiʼo20.</seg>
					<seg id='2CO.11.2' type='verse'>Ri in, inachixom chiwech jeriʼ jacha kachixonik ri Dyos chiwech; rumal rech che ri in xinbʼan jun chʼabʼ ali chiwech xuwi rech jun achajilal, arech qas ix jun sukʼalaj qʼapoj ali chuwach ri Kristo21.</seg>
					<seg id='2CO.11.3' type='verse'>Kʼatekʼuriʼ, kinxibʼij wibʼ, che jacha ri Eva, che ri Kumatz xusubʼu rukʼ ri itzel unoʼjibʼal, xoqujeʼ weneʼ ri ix ktzeletaj ri ichomanik e weneʼ kixbʼe naj e kisach ri mochʼochʼem ibʼ chuwach ri Kristo.</seg>
					<seg id='2CO.11.4' type='verse'>Rumal rech che we kpe chi jun winaq che kuya ubʼixik chi jun Jesus che man xinya ta ubʼixik in chiwech kʼatekʼuriʼ, we kikʼam jun chik Uxlabʼxel kʼextal chuwach ri ikʼamom chi ri ix, on kikʼam chi jun Utzalaj Tzij chik che kʼextal chuwach ri xkʼamtaj iwumal; ¡qastzij nakʼut che xaq jaʼe riʼ chiwech!</seg>
					<seg id='2CO.11.5' type='verse'>Kʼatekʼuriʼ, ri in kinchomaj che man in chʼutiʼn ta chkiwach we «enimalaj taq eʼapostol riʼ»22.</seg>
					<seg id='2CO.11.6' type='verse'>We ri in man qas ta kel ri nutzʼij, kʼo neʼ nimalaj taq nunoʼjibʼal, chkiwach konojel e pa ronojel jas uwach, ri uj qakʼutum weriʼ chiwach ri ix.</seg>
					<seg id='2CO.11.7' type='verse'>¿On xinmakun in waʼ, aretaq chiʼ xinyaʼ ubʼixik chiwech ri Utzalaj Utzij ri Dyos e man kʼo ta jun pwaq xinta chiwech, e xoqujeʼ xinqasaj wibʼ arech ri ix nimalaj iqʼij xinyaʼo?</seg>
					<seg id='2CO.11.8' type='verse'>Ri in, xinjol ri jastaq kech enikʼaj chik Komon Tyox, aretaq chiʼ ri in xinkʼam kebʼ oxibʼ pwaq che kech eʼareʼ, arech kixinpatanij ri ix.</seg>
					<seg id='2CO.11.9' type='verse'>E aretaq chiʼ ri in, in kʼo pa ri itinimit e ri in kʼo nurajawaxik, ri in xinwil wibʼ, man in eqaʼn ta chrech jun winaq xinbʼano; eʼareʼ ne ri eʼachalaxik che xepe pa ri Masedoniʼa ri xeyoʼw chwech ri nujastaq che rajawaxik chwech. Ri in man xwaj taj che in eqaʼn chrech jun winaq e xas man kinwaj ta wi weriʼ.</seg>
					<seg id='2CO.11.10' type='verse'>¡Weriʼ, xas rumal ri saqalaj utzij ri Kristo che kʼo wukʼ ri in! We nuqʼijil riʼ man ktoqix ta waʼ chwech pa ri tinimit Akaya.</seg>
					<seg id='2CO.11.11' type='verse'>¿Jas cheʼ? ¿La xa rumal che man kixinloqʼoj ta ri in? ¡Dyos waʼ retaʼm weriʼ!</seg>
					<seg id='2CO.11.12' type='verse'>E ri jastaq che kinbʼano, chi kintaqej na ubʼanik waʼ, arech ri in, kinwesaj ubʼi ronojel jas uwach chkech ri eʼareʼ che kkitzukuj e che are kkaj kejunamtaj qukʼ ri uj rukʼ ri knimarisaj kiqʼij.</seg>
					<seg id='2CO.11.13' type='verse'>Rumal kech, waʼ we winaq riʼ ejoʼs taq eʼapostol, eʼajsubʼunel taq ajpatanibʼ che kkikoj kibʼ jacha eʼapostol rech ri Kristo.</seg>
					<seg id='2CO.11.14' type='verse'>E weriʼ, man sachibʼal kʼuʼx taj, utz nakʼut. Ri Satanas, xoqujeʼ kukoj ribʼ jeriʼ jacha jun utzalaj anjel rech saqil.</seg>
					<seg id='2CO.11.15' type='verse'>Xa jekʼuriʼ, man sachibʼal kʼuʼx ta riʼ, che ri eʼajpataninelabʼ chrech areʼ, che kkikoj kibʼ jacha eʼajpataninelabʼ rech ri sukʼil. Kʼatekʼuriʼ, ri ukʼisbʼal kech, jeriʼ na kʼuriʼ jacha ri kichak.</seg>
					<seg id='2CO.11.16' type='verse'>Ri in, kinbʼij chi jumul chiwech, michomaj bʼaʼ che ri in kʼax nuchʼabʼexik; kʼatekʼuriʼ, kneʼbʼaʼ kʼax nuchʼabʼexik, chikʼamaʼ bʼaʼ uqʼabʼ che in jeriʼ; rajawaxik che xoqujeʼ ri in kuyaʼo kinbʼij jubʼiqʼ ri nuqʼijil.</seg>
					<seg id='2CO.11.17' type='verse'>Ri tzij kinya na ubʼixik chiwech, man kinbʼij taj jeriʼ jacha kraj ri Ajawxel, xane kinbʼij na waʼ in jeriʼ jacha in jun chʼuʼj winaq, e xa jekʼuriʼ kinjikibʼaʼ nukʼuʼx che kʼo riʼ ri rumal xas kinya ri nuqʼijil.</seg>
					<seg id='2CO.11.18' type='verse'>Ekʼi nakʼut ri kkiyaʼ ri nimalaj kiqʼijil rumal ri kibʼaqil, xoqujeʼ ri in kinyaʼ na waʼ nimalaj nuqʼijil.</seg>
					<seg id='2CO.11.19' type='verse'>¡Ri ix sibʼalaj kiwaj keʼiqʼiʼo ri echʼuʼj taq winaq, ri ix che kʼo sibʼalaj inoʼjbʼal!</seg>
					<seg id='2CO.11.20' type='verse'>Ri ix, kiqʼiʼo che kbʼan kʼax chiwech pa ri ichak, che kixtijik, che kixeleqʼaxik, che ketzelax iwach, che kixchʼay cho ipalaj.</seg>
					<seg id='2CO.11.21' type='verse'>Ri in, kinbʼij weriʼ rech ikʼixbʼal ix; kraj ne lo, che ri uj, kujchuqmaʼyik kujkaʼy chiwach ix. Kʼatekʼuriʼ, xaq pasach uwach neʼ kukʼut wi ri uchʼuqʼabʼ jun winaq –jun moxil waʼ ri kinbʼij– xoqujeʼ ri in nimal ukʼutik waʼ kinbʼano ri nuchuqʼabʼ.</seg>
					<seg id='2CO.11.22' type='verse'>¿Che ri eʼareʼ eʼajhebʼreʼo? Xoqujeʼ ri in, in ajhebʼreʼo, ¿che eʼajisraʼelita? Xoqujeʼ ri in, in ajisraʼelita, ¿che ri eʼare erijaʼlil ri Abʼraham? Xoqujeʼ ri in, in rijaʼlil ri Abʼraham.</seg>
					<seg id='2CO.11.23' type='verse'>¿Che erajpataninelabʼ ri Kristo? –Kinbʼij jun moxil waʼ– ri in, in nimalaj ajpataninel chi na chkiwach ri eʼareʼ. In nim chi na chkiwach rumal taq ri chak; in nim chi na chkiwach rumal che xintzʼapix pa cheʼ, in nim chi na chkiwach rumal taq ri chʼayinik bʼanom chwech, in nim chi na chkiwach rumal che naqaj inokʼowinaq chuwach ri kamikal.</seg>
					<seg id='2CO.11.24' type='verse'>Jobʼ mul chik, nuriqom pakiqʼabʼ ri eʼajjudiʼo juwinaq bʼelejlajuj chʼayinik rukʼ asyar.</seg>
					<seg id='2CO.11.25' type='verse'>Oxmul chik inchʼiyom rukʼ ri chʼimiʼy; jumul inkʼyaqom chech taq abʼaj; oxmul jutjubʼinaq ubʼi ri nujukubʼ pa ri jaʼ, jumul chik, xinkanaj jun qʼij rukʼ jun aqʼabʼ pa ri upanikʼajal ri polow.</seg>
					<seg id='2CO.11.26' type='verse'>Kʼilaj taq bʼinem; nim taq kʼax rumal ri nim taq jaʼ; nim kʼax kumal taq ri elaqʼomabʼ; kʼax kumal ri eʼnuwinaq; kʼax kumal ri man eʼajjudiʼo taj; kʼax pa taq ri nim taq tinimit; kʼax pa taq ri tzʼinalik taq ulew; kʼax pa taq ri polow; kʼax chkixoʼl ri ejoʼs taq achalaxik,</seg>
					<seg id='2CO.11.27' type='verse'>chak e kosik; kʼi taq aqʼabʼ che man kok ta nuwaram; xinnumik e xchaqij nuchiʼ; kʼi taq qʼij xinmewajik; xinqʼaxij tew e xinqʼaxij in sanalik.</seg>
					<seg id='2CO.11.28' type='verse'>Kʼatekʼuriʼ, man kinchʼaʼ taj ri kinchoman puwiʼ ronojel qʼij: ¡ri kinmayow pakiwiʼ konojel ri Ekomon Tyox!</seg>
					<seg id='2CO.11.29' type='verse'>We kʼo jun ktuqaʼrik, ¿la man xoqujeʼ taj kintuqaʼr ri in? We kʼo jun ktzaqik ¿la man kinporoj ta wibʼ ri in?</seg>
					<seg id='2CO.11.30' type='verse'>We rajawaxik che ri in kinkʼut nuqʼijil, kinkʼut bʼaʼ ri nuqʼijil pa ri nutuqaʼril.</seg>
					<seg id='2CO.11.31' type='verse'>Ri Udyos e ri Utatxel ri Qajawxel Jesus, sibʼalaj maltyoxibʼal chrech ri areʼ chubʼeqʼij chubʼesaq; ri areʼ retaʼm, che ri in, man xaq ta xinjoʼsnik.</seg>
					<seg id='2CO.11.32' type='verse'>Pa ri Damasko, ri uqʼatbʼaltzij ri ajawinel Aretas, xeʼukoj chajinel arech kkichajij ri kitinimit ri eʼajdamasko, arech kinkichapo ri in.</seg>
					<seg id='2CO.11.33' type='verse'>Kʼatekʼuriʼ, pa jun wantana e pa jun chakach, xinkiqasaj uloq ikim cho ri utapya ri tinimit, xa jekʼuriʼ xintoʼtaj pa kiqʼabʼ.</seg>
				</div>
				<div id='2CO.12' type='chapter'>
					<seg id='2CO.12.1' type='verse'>¿La rajawaxik che ri in kinkʼut nuqʼijil? –kneʼbʼaʼ, weriʼ man kʼo ta jun utz kukʼamaʼ uloq– kintzijon na waʼ puwiʼ taq ri jetaq ichiʼkʼ nubʼanom pa ri Ajawxel e ri jetaq uqʼalajisanik xubʼan ri Ajawxel chnuwach.</seg>
					<seg id='2CO.12.2' type='verse'>Ri in wetaʼm uwach jun achi pa ri Kristo, che kajlajuj junabʼ kamik riʼ –che, pa ri ubʼaqil on man pa ubʼaqil taj, man wetaʼm taj, are ri Dyos retaʼm waʼ weriʼ– we achi riʼ, xkʼam ubʼik xas pa urox kaj.</seg>
					<seg id='2CO.12.3' type='verse'>Kʼatekʼuriʼ, wetaʼm, che we achi riʼ –pa ubʼaqil on man pa ubʼaqil taj, are ri Dyos retaʼm waʼ weriʼ–</seg>
					<seg id='2CO.12.4' type='verse'>Wetaʼm che xkʼam ubʼik xas pa ri kikʼolbʼal ri esukʼ winaq che kʼastajinaq chi kiwach, kʼatekʼuriʼ xuta nimalaj taq tzij, che man yaʼtal ta chrech jun achi kubʼij we tzij riʼ.</seg>
					<seg id='2CO.12.5' type='verse'>Kinkʼut na waʼ ri uqʼijil we jun achi riʼ, kʼatekʼut, ri in, xuwiʼ kinkoj na waʼ ri nimalaj nuqʼijil puwiʼ ri nutuqaʼril.</seg>
					<seg id='2CO.12.6' type='verse'>Kʼatekʼuriʼ, we ri in kinwaj kinkʼut ri nimalaj nuqʼijil, man in jun chʼujlaj winaq bʼaʼ riʼ, qas kinya bʼaʼ ubʼixik riʼ ri saqalajtzij. Kʼatekʼut, kinqʼil wibʼ chrech weriʼ rumal rech che kinxibʼij wibʼ, weneʼ kʼo jun winaq che sibʼalaj utz chi na kuchomaj panuwiʼ chuwach ri krilo on chuwach ri nutzijoxik kbʼanik</seg>
					<seg id='2CO.12.7' type='verse'>Kʼatekʼuriʼ, arech man kkʼojiʼ ta nimalaj nuqʼijil rukʼ taq ri utzalaj taq jastaq che xqʼalajisax chnuwach, ri in xokisax jun kʼax pa ri nubʼaqil jun anjel rech ri Satanas che kinuchʼay cho nupalaj –arech ri in man kkʼojiʼ ta nim nuqʼijil.</seg>
					<seg id='2CO.12.8' type='verse'>Rumal kʼu waʼ weriʼ, oxmul, nutom chrech ri Ajawxel, arech naj kukʼyaq ubʼi weriʼ chwech ri in.</seg>
					<seg id='2CO.12.9' type='verse'>Kʼatekʼut, ri areʼ xubʼij chwech: «Kubʼan laʼ ri nusipanik nuyaʼom chawech, rumal rech, che ri uchuqʼabʼ ri Dyos, kukʼut ribʼ pa ri tuqaʼril». Xa jekʼuriʼ, rukʼ ronojel wanimaʼ, ri in, kinkʼut na waʼ ri nuqʼijil pa ri nutuqaʼril, arech kjeqiʼ wukʼ ri in ri uchuqʼabʼ ri Kristo.</seg>
					<seg id='2CO.12.10' type='verse'>Rumal kʼuwaʼ, ri in sibʼalaj utz kinnaʼo in kʼo pa taq ri nutuqaʼril, pa taq ri nuyoqʼik, pa taq ri kʼax, pa taq ri oqatanik e pa taq ri bʼis oqʼej, rumal rech che in kʼo pa ri utoqʼobʼ ri Kristo; rumal rech che aretaq chiʼ tuqaʼr inkʼolik, ri in kʼo ri nuchoqʼabʼ.</seg>
					<seg id='2CO.12.11' type='verse'>Xa jeriʼ kʼut, ¡chiniwilʼa bʼaʼ, ri in, in jun chʼuʼj winaq!; ix xixbʼanow chwech che inchʼuʼj winaq. Rajawaxik nakʼut weta xiniwuqxaʼnij ri ix che ubʼixik ri utzil panuwiʼ. Rumal rech che ri in man nitzʼ ta nubʼantajik riʼ chkiwach ri «enimalaj taq apostol». riʼ, knebʼaʼ che ri in xas man kʼo ta nubʼantajik.</seg>
					<seg id='2CO.12.12' type='verse'>Ri ubʼantajik jun apostol xas xbʼantajik wi chixoʼl wi ri ix: tzʼaqatalaj chuqʼabʼ pa taq ri kʼax, xoqujeʼ xbʼantajik pa taq ri kʼutbʼal e pa taq ri mayibʼal.</seg>
					<seg id='2CO.12.13' type='verse'>¿Jas ri man xyaʼ ta chiwech ix che xya chkech ri enikʼaj taq Komon Tyox chik? Xuwi neʼ, che ri in man xinta ta nurajil chiwech, ¡Chisachaʼ bʼaʼ we nimalaj numak riʼ!</seg>
					<seg id='2CO.12.14' type='verse'>Chiwilampeʼ, are waʼ ri uroxmul chik, che ri in, kinsukʼumaj wibʼ, arech kinbʼe pa ri itinimit, kʼatekʼuriʼ, man kʼo ta nurajil riʼ kinta chiwech; rumal rech, che man are ta kinwaj uwach ri ipwaq, xane are kinwaj iwach ri ix. Rumal rech, che man are ta taqal chkij ri eʼakʼalabʼ che eʼare kiyaʼow ri pwaq chkech ri enan tat, xane are ri enan tat keyaʼow chkech ri eʼakʼalabʼ.</seg>
					<seg id='2CO.12.15' type='verse'>Kʼatekʼuriʼ, ri in, rukʼ ronojel wanimaʼ kinya na riʼ ronojel ri nukʼaslemal piwiʼ ri ix, rumal ri utoqʼobʼisaxik ri iwuxlabʼal ix. Rukʼ sibʼalaj kixinloqʼoqʼej ri in. ¿La man jeta kʼu riʼ ri nuloqʼoqʼexik ri in?</seg>
					<seg id='2CO.12.16' type='verse'>Kʼatekʼuriʼ, qastzij nakʼut, ri in kinkowinik kinbʼij, che ri in, man kʼo ta nurajil xinta chiwech. Kʼatekʼuriʼ, chi rukʼ kebʼ nupalaj, ri in; achalaxik, xinkowinik xixinsubʼu.</seg>
					<seg id='2CO.12.17' type='verse'>¿La kʼo jun winaq che xintaq ubʼi in iwukʼ che xuta pwaq chiwech?</seg>
					<seg id='2CO.12.18' type='verse'>Ri in, xintaq ubʼi ri Tito iwukʼ e rukʼ areʼ, xintaq chi ubʼiʼ jun qachalal. ¿La kʼo pwaq xuta ri Tito chiwech? ¿La man xujbʼe ta pa xa junamlaj uxlabʼal? ¿La man junam ta ubʼanik xqabʼan ri jastaq?</seg>
					<seg id='2CO.12.19' type='verse'>Ojer chik, ri ix sibʼalaj kichomaj, che ri uj are kqaj kqatoʼ qibʼ chiwach. Kʼatekʼuriʼ, ri uj kqabʼij weriʼ, chuwach ri Dyos pa ri Kristo. E ronojel weriʼ, ixloqʼalaj taq winaq chnuwach, arech ri ix kixyakatajik.</seg>
					<seg id='2CO.12.20' type='verse'>Ri in, kinxibʼij wibʼ, che aretaq chiʼ kinopan iwukʼ ri ix, kixinriqaʼ jacha ri man kinwaj ta in, kʼatekʼuriʼ, weneʼ ri ix, kiniriqo jeriʼ je jas ri ix man kiwaj taj: che kʼo ri chʼoʼj, ri kyaqrenik, ri achixom, ri jetaq chʼakanik, ri itzel taq tzij, ri jalum taq tzij chkixoʼl taq ri juqʼat, ri jetaq man, utz taj.</seg>
					<seg id='2CO.12.21' type='verse'>Kinxibʼij wibʼ, che weneʼ aretaq chiʼ kinopan pa ri jumul chik iwukʼ, ri Dyos kubʼan chwech che kinmochʼochʼej na wibʼ iwumal ri ix, e che xas rajawaxik che kinoqʼ na kumal enikʼaj che xemakunik, kʼatekʼuriʼ man xkikʼex ta ri kikʼuʼx chuwach ri man sukʼ ta wi ri kikʼaslemal pa taq ri makunik rukʼ ixoq achi e pa ri itzelalaj kʼaslemal.</seg>
				</div>
				<div id='2CO.13' type='chapter'>
					<seg id='2CO.13.1' type='verse'>Oxmul chi waʼ riʼ che ri in kinbʼe pa ri itinimit. Ronojel waʼ weriʼ, kʼo uqʼatbʼaltzij waʼ rukʼ ri kitzij ekebʼ on eʼoxibʼ taq echʼawe.</seg>
					<seg id='2CO.13.2' type='verse'>Xbʼitaj weriʼ chkech ri eʼareʼ che emakuninaq chi kanoq e xoqujeʼ chkech konojel ri enikʼaj chik; e kinkamulij chi ubʼixik weriʼ, kamik riʼ che ri in inelenaq uloq iwukʼ; jeriʼ nakʼuriʼ jacha pa ri ukamul che xinkʼojiʼ chixoʼl ix, we kinopan chi na jumul iwukʼ, kinbʼan riʼ ri nuchak rukʼ chuqʼabʼ.</seg>
					<seg id='2CO.13.3' type='verse'>Rumal rech, che ri ix, xas kiwaj jun kʼutbʼal, arech kiwilo, la qas are ri Kristo kchʼaw wukʼ ri in; ri Areʼ che man tuqaʼr ta iwukʼ, xane ri Areʼ kʼo uchuqʼabʼ chixoʼl ri ix.</seg>
					<seg id='2CO.13.4' type='verse'>Qastzij neʼ, che ri Areʼ xkoj cho ri ripibʼal rumal ri utuqaʼril, kʼatekʼut, kʼaslik rumal ri uchuqʼabʼ ri Dyos. Jeriʼ kʼut, xoqujeʼ ri uj ujtuqaʼr rukʼ ri Areʼ, kʼatekʼuriʼ, kʼujkʼasiʼ riʼ rukʼ ri Areʼ rumal ri uchuqʼabʼ ri Dyos che kutoqʼobʼisaj iwach ri ix.</seg>
					<seg id='2CO.13.5' type='verse'>Chinikʼoj bʼaʼ iwibʼ ix la qas ix kʼo pa ri kojonik. ¿La man kiwil taj che ri Kristo xas kʼo iwukʼ ix? Xuwi neʼ, we ri ix, xas kiwilo che qas ix itzel taq winaq wi.</seg>
					<seg id='2CO.13.6' type='verse'>Ri in, kinweyeʼj, che ri ix kiwilo che ri uj xas utz kujilik.</seg>
					<seg id='2CO.13.7' type='verse'>Ri uj, kujchʼaw rukʼ ri Dyos, arech ri ix man kʼo ta jun itzel kibʼano; man are ta kaqeyeʼj che are kujchʼakan pa ri kʼax, xane are kqaj kqilo kibʼan ri utzil, puneʼtaj are utz kixel ix chqawach ri uj.</seg>
					<seg id='2CO.13.8' type='verse'>Rumal rech che ri uj, man kʼo ta qakowinem chuwach ri saqalaj tzij, ri uj xuwi qayaʼom qawach rukʼ ri saqalaj tzij.</seg>
					<seg id='2CO.13.9' type='verse'>Qastzij nakʼut, che ri uj, kujkiʼkotik, aretaq chiʼ ri uj, uj tuqaʼr chiwach, e ri ix are kʼo ichuqʼabʼ chqawach. Ri kaqata ri uj pa ri qachʼawem rukʼ ri Dyos, are che ri ix kʼo ichuqʼabʼ.</seg>
					<seg id='2CO.13.10' type='verse'>Rumal kuwaʼ, kintzʼibʼaj weriʼ chiwech, aretaq chiʼ ri in, inelenaq uloq chixoʼl; arech, aretaq chiʼ kinopan chixoʼl, man rajawaxik taj kinkʼut ri nuchuqʼabʼ che are ri Ajawxel xyaʼow chwech, arech ri in xa kinyakanik e man xa ta kinwilinik.</seg>
					<seg id='2CO.13.11' type='verse'>Kʼatekʼuriʼ, ix achalaxik, chixkiʼkot bʼaʼ; chiyaʼaʼ bʼaʼ ri ichuqʼabʼ chbʼil taq iwibʼ, chikubʼaʼ bʼaʼ taq ikʼuʼx; xa junam bʼaʼ chibʼanaʼ chrech ri ichomanik, chikʼaslemaj bʼaʼ ri nimalaj utzil; kʼatekʼuriʼ, ri Dyos che are ajchʼaqʼeʼ ri loqʼoqʼebʼal kʼuʼx e ajchaqʼeʼ ri nimalaj utzil, kkʼojiʼ na riʼ iwukʼ.</seg>
					<seg id='2CO.13.12' type='verse'>Chiyaʼaʼ bʼaʼ chbʼil taq iwibʼ ri jun rutzil iwach rukʼ jun tyoxlaj tzʼumanik. Konojel ri etyoxlaj taq winaq, kkiyaʼ apan jun rutzil iwach.</seg>
					<seg id='2CO.13.13' type='verse'>Ri nimalaj usipanik ri Ajawxel Jesus Kristo; ri loqʼoqʼebʼal ukʼuʼx ri Dyos e ri ukʼaslemal ri Tyoxlaj Uxlabʼxel kkʼojiʼ bʼaʼ iwukʼ nimalaj iwonojel.</seg>
				</div>
			</div>
			<div id='GAL' type='book'>
				<div id='GAL.1' type='chapter'>
					<seg id='GAL.1.1' type='verse'>Ri Pabʼlo, che apostol man kumal ta ri winaq on man rumal ta jun winaq, xane rumal ri Jesus Kristo e rumal ri Dyos che Tatxel, che xuwaʼlisaj ri Areʼ chkixoʼl ri ekaminaqibʼ,</seg>
					<seg id='GAL.1.2' type='verse'>xoqujeʼ, konojel ri eʼachalaxik che ekʼo wukʼ ri in, chkech ri Ekomon Tyox rech ri Galasiʼa.</seg>
					<seg id='GAL.1.3' type='verse'>Chiwech ri ix ri sipanik e ri utzilal rech ri Dyos Qatatxel e Utatxel ri Ajawxel Jesus Kristo,</seg>
					<seg id='GAL.1.4' type='verse'>ri Areʼ che xuya ribʼ chuxeʼ ri qamak arech kujubʼoq ubʼik chuwach we uwachulew rech we uchanim riʼ e che sibʼalaj itzel jeriʼ jas kraj ri urayibʼal ri Dyos Qatatxel,</seg>
					<seg id='GAL.1.5' type='verse'>¡chrech ri areʼ ri qʼijil chubʼeqij chubʼsaq! Amen.</seg>
					<seg id='GAL.1.6' type='verse'>Ri in sibʼalaj ksach nukʼuʼx, che ri ix xas chanim xiya kan ri Areʼ che xixusikʼij rumal ri usipanik ri Kristo, e chi aninaq xixbʼe chi rukʼ jun utzalaj tzij chik che jalajoj wi,</seg>
					<seg id='GAL.1.7' type='verse'>e weriʼ are waʼ weriʼ: xane ekʼo nikʼaj winaq che kkikʼyaq ri itzel chixoʼl e kkaj kkikʼex ri Utzalaj Tzij rech ri Kristo:</seg>
					<seg id='GAL.1.8' type='verse'>—Jeʼ nakʼut, we xas uj wi on we jun anjel che pa ri kaj petinaq uloq e kubʼij chiwech jun chik utzalaj tzij, che kʼextalik chuwach ri qabʼim uj chiwech, ¡ri areʼ anatema!</seg>
					<seg id='GAL.1.9' type='verse'>Jeʼ jas qabʼim, xoqujeʼ kamik riʼ, ri in kinbʼij chi jumul: We kʼo jun kubʼij jun chik Utzalaj tzij chiwech, che kʼextalik chuwach ri xikʼam ri ix: ¡Anatema riʼ chrech!</seg>
					<seg id='GAL.1.10' type='verse'>Kʼatekʼuriʼ, kamik riʼ ¿la are kinwaj ri in kinchʼak ri kitoqʼobʼ ri winaq, on are kinwaj kinchʼak ri utoqʼobʼ ri Dyos? ¿On la are kinwaj che in utz kinkil ri winaq? We ri in, are kinwaj che in utz chkiwach ri winaq, ri in, man inupataninel ta chi riʼ ri Kristo.</seg>
					<seg id='GAL.1.11' type='verse'>Jun retaʼmaxik bʼaʼ kinbʼan chiwech ix achalaxik, ri Utzalaj Tzij che ri in xinya ubʼixik, man yataʼl taj kok retaxik kumal ri winaq,</seg>
					<seg id='GAL.1.12' type='verse'>ri in man xinkʼam taj, man xinwetaʼmaj taj rumal jun winaq, kʼatekʼut, xane rumal jun qʼalajisabʼal rech ri Jesus Kristo.</seg>
					<seg id='GAL.1.13' type='verse'>Ri ix, utz utayʼik nakʼut iwumal ri nukʼaslemal ri in jeʼ jas inajjudiʼo, ri in sibʼalaj xeʼinwoqataj ri Komon Tyox rech ri Dyos e sibʼalaj kʼax xinbʼan chkech,</seg>
					<seg id='GAL.1.14' type='verse'>e ri in, in utz pa ri Judaʼismo chkiwach ri enuwinaq che junam kijunabʼ jachaʼ ri in, e ri in sibʼalaj xinkʼol ri pixabʼ kech ri enutat.</seg>
					<seg id='GAL.1.15' type='verse'>Kʼatekʼuriʼ aretaq chiʼ ri Areʼ ri xinukʼam ubʼik e xinusikʼij chi pa ri nusantil rumal ri usipanik ti Areʼ xraj</seg>
					<seg id='GAL.1.16' type='verse'>xuqʼalajisaj rukʼ ri nuwinaqil ri in ri Ukʼojol, arech ri in kinya ubʼixik ri areʼ chkixoʼl ri winaq che man eʼajjudiʼos taj, chi aninaq, ri in man are ta xinbʼe chuwach ri bʼaqilal e ri kikʼel,</seg>
					<seg id='GAL.1.17' type='verse'>e man xinpaqiʼ ta pa ri Jerusalem, arech ri in keʼinriqʼa wibʼ kukʼ ri eʼapostol, ri eʼareʼ che enabʼe chnuwach in; ri in bʼenam neʼ kinbʼan pa ri Arabʼiʼa kʼatekʼuriʼ xintzalej chi na ubʼik pa ri Damasko.</seg>
					<seg id='GAL.1.18' type='verse'>Kʼatekʼuriʼ, okʼowinaq chi oxibʼ junabʼ, aretaq chiʼ xinpaqiʼ pa ri Jerusalem arech kinsolij ri Sefas e xinkanaj rukʼ ri areʼ joʼlajuj qʼij:</seg>
					<seg id='GAL.1.19' type='verse'>ri in ma kʼo ta jun apostol chik xinwil uwach, xane xuwi xinwil ri Santiʼago ri rachalal ri Ajawxel,</seg>
					<seg id='GAL.1.20' type='verse'>e aretaq chiʼ kintzʼibʼaj weriʼ, kinbʼij chuwach ri Dyos che ri in man inbʼanal tzij taj.</seg>
					<seg id='GAL.1.21' type='verse'>Kʼatekʼut, xinbʼe pa ri Siriʼa e pa ri Silisiʼa;</seg>
					<seg id='GAL.1.22' type='verse'>kʼatekʼuriʼ ri Ekomon Tyox pa ri Judeʼa rumal ri Kristo, man ketaʼm ta nuwach ri in;</seg>
					<seg id='GAL.1.23' type='verse'>xuwiʼ kitom «che ri areʼ nabʼe kanoq, xroqataj ri kojonik arech kukʼis uwach e kʼu kamik riʼ kuya ubʼixik ri kojonik»,</seg>
					<seg id='GAL.1.24' type='verse'>kʼatekʼuriʼ xemaltyoxin chrech ri Dyos wumal ri in.</seg>
				</div>
				<div id='GAL.2' type='chapter'>
					<seg id='GAL.2.1' type='verse'>Kʼatekʼuriʼ, pa kajlajuj junabʼ chik, xinpaqiʼ chi jumul pa ri Jerusalem, rukʼ ri Bʼernabʼe e ri in xinkʼam ubʼi ri Tito wukʼ.</seg>
					<seg id='GAL.2.2' type='verse'>Xinpaqiʼk, rumal rech jun qʼalajisabʼal, kʼatekʼuriʼ xinkʼut chkiwach ri utzalaj- tzij, che ri in xinbʼij chkixoʼl ri man eʼajjudiʼos taj – e weriʼ xinbʼij chkiwach ri enim taq winaq, rumal rech, che ri in xinxibʼij wibʼ weneʼ man utz taj che xintij anim on weneʼ ma kʼo ta upatan che xintij anim</seg>
					<seg id='GAL.2.3' type='verse'>Kʼatekʼuriʼ, ri Tito che wachalal ajgriʼego, xoqujeʼ ma xta ta chech ri areʼ che kupus uwi ukowil.</seg>
					<seg id='GAL.2.4' type='verse'>Xane kumal ri eʼareʼ, che man eʼutz eʼachalaxik taj, che xepe chqaxʼol arech kkikʼakalej ri qatzoqopitajem pa ri Kristo Jesus, arech ri uj kujokik ujximitalik,</seg>
					<seg id='GAL.2.5' type='verse'>ri uj, chkiwach we winaq riʼ mawi ma xqaj taj xqakʼamowaj, arech ri uj, kqakʼol chiwech ri ix ri saqalajtzij rech ri Utzalaj Tzij.</seg>
					<seg id='GAL.2.6' type='verse'>Kʼatekʼuriʼ, xoqujeʼ ri keʼilik che enim winaq –man kʼo ta upatan riʼ ri kibʼantajik; ri Dyos man are ta kril ri kibʼanik ri winaq– ri eʼareʼ man kʼo ta uwiʼ xkikoj chrech ri utzalaj nutzij.</seg>
					<seg id='GAL.2.7' type='verse'>Xane aretaq chiʼ xkilo, che ri in xinchilbʼexik che ubʼixik ri Utzalaj Tzij chkech ri man eʼajjudiʼos taj, jeʼ jas xchilbʼex ri Luʼ kukʼ ri eʼajjudiʼo</seg>
					<seg id='GAL.2.8' type='verse'>–rumal rech che ri Areʼ, ri xbʼanowik che ri Pedro kokik apostol chkech ri pusim uwiʼ kikowil, xoqujeʼ, jeriʼ xubʼan chwech ri in pa ri kitoqʼobʼ ri man eʼajjudiʼos taj–</seg>
					<seg id='GAL.2.9' type='verse'>kʼatekʼuriʼ, xkikʼam uqʼabʼ ri sipanik che xyaʼtaj chwech ri in: ri Santiʼago, ri Sefas e ri Xwan, ri eʼareʼ che enim taq winaq, che eraqan taq ja; xkiya ri kiqʼabʼ chwech e chrech ri Bʼernabʼe, jeʼ jas jun kʼutbʼal rech ri komon riqoj ibʼ: ri uj kujbʼe kukʼ ri ma eʼajjudiʼo taj e ri eʼareʼ kebʼe kukʼ ri pusim uwiʼ kikowil;</seg>
					<seg id='GAL.2.10' type='verse'>xuwiʼ che rajawaxik chqech ri uj che keqachomaj ri emebʼaʼibʼ e ri in rukʼ ronojel wanimaʼ kwaj kinbʼan weriʼ.</seg>
					<seg id='GAL.2.11' type='verse'>Kʼatekʼut, aretaq chiʼ xpe ri Sefas pa ri Antiʼokiʼa xinkʼuleʼlaj ri utzij ri areʼ chupalaj, rumal rech che kʼo jun itzel uwach xubʼano.</seg>
					<seg id='GAL.2.12' type='verse'>Rumal rech, aretaq chiʼ majaʼ kepe enikʼaj winaq rech ri Santiʼago; ri areʼ xwaʼ kukʼ ri man eʼajjudiʼo taj; kʼatekʼut aretaq chiʼ xepe we winaq riʼ, ri areʼ xuwaj ribʼ chkiwach ri man eʼajudiʼo taj rumal rech che ri areʼ kuxibʼij ribʼ chkiwach ri pusim uwiʼ kikowil.</seg>
					<seg id='GAL.2.13' type='verse'>Kʼatekʼuriʼ, ri enikʼaj chik eʼajjujdiʼo xoqujeʼ jeriʼ xkibʼano, xoqujeʼ jeriʼ xubʼan ri Bʼernabʼe xuwaj ribʼ chikwach ri eʼareʼ arech man kilitaj taj.</seg>
					<seg id='GAL.2.14' type='verse'>Kʼatekʼut, aretaq xeʼinwilo, che man utz taj ibʼenaq rukʼ ri saqalajtzij utzij ri Utzalaj Tzij, ri in kinbʼij chrech ri Sefas chkiwach konojel ri winaq: «We ri at, che at ajjudiʼo, kʼatekʼuriʼ ri akʼaslemal jeriʼ ma atjudiʼo taj, e man at judiʼo taj kabʼano, ¿jas kʼu kuya riʼ kataʼ chkech ri man eʼajjudiʼo taj, arech kekʼaslemanik jacha eʼajjudiʼo?».</seg>
					<seg id='GAL.2.15' type='verse'>«Ri uj, uj ajjudiʼo chi aretaq chiʼ xujalaxik uloq e ri uj man uj ajmakunelabʼ taj jeʼ jas ri man eʼajjudiʼo taj;</seg>
					<seg id='GAL.2.16' type='verse'>kʼatekʼut, ri uj qetaʼm, che ri winaq, man sukʼil taj rumal che kubʼan ri Pixabʼ, xaneʼ xuwiʼ rumal ri kojonik chrech ri Jesus Kristo, xoqujeʼ ri uj xujkojon chrech ri Jesus Kristo arech kkariq ri sukʼil pa ri kojonik chrech ri Kristo e man xa ta rumal che kqabʼan ri Pixabʼ, rumal rech, che man kʼo ta jun riʼ kuriq ri sukʼil rumal che kubʼan ri Pixabʼ.</seg>
					<seg id='GAL.2.17' type='verse'>Kʼatekʼuriʼ, we ri uj xqatzukuj ri qasukʼil pa ri Kristo, kʼatekʼuriʼ xoqujeʼ ri uj kʼo ri qamak jeʼ jas ri enikʼaj chik, ¿la patanijel kʼuriʼ ri Kristo chech ri qamak? ¡Jayiʼ!</seg>
					<seg id='GAL.2.18' type='verse'>Rumal rech, we kinyak chi jumul ri jastaq che ri in xinwilij, chi in wi riʼ xinkʼut wibʼ rukʼ ri numak.</seg>
					<seg id='GAL.2.19' type='verse'>Rumal rech, che rumal ri Pixabʼ, ri in xinkamik chuwach ri pixabʼ, arech ri in kkʼojiʼ nukʼaslemal rukʼ ri Dyos; ri in inkʼo cho ri ripibʼal rukʼ ri Kristo;</seg>
					<seg id='GAL.2.20' type='verse'>kʼatekʼut, man in taj kinkʼaslemanik, xane are ri Kristo kkʼaslemanik pa ri in. Ri nukʼaslemal uchanim riʼ che kʼo pa ri bʼaqilal, kinkʼaslemaj pa ri kojonik chrech ri Ukʼojol ri Dyos10 che xinuloqʼoqʼej e xuya ribʼ rech toqʼobʼisabʼal nuwach in.</seg>
					<seg id='GAL.2.21' type='verse'>Ri in man kinchup ta uwach ri usipanik ri Dyos; rumal rech, we ri sukʼil petinaq rukʼ ri Pixabʼ, man kʼo ta upatan riʼ ri ukamikal ri Kristo.</seg>
				</div>
				<div id='GAL.3' type='chapter'>
					<seg id='GAL.3.1' type='verse'>¡Ayum! Ri ix ixajgalata, che man kixnoʼjinik taj, ¿jachin xbʼanow chiwech arech kqaj chiwach kixwartisaxik iwach? Ri ix xkʼut chiwach ri wachibʼal rech ri Jesus Kristo che kʼo cho ri ripibʼal.</seg>
					<seg id='GAL.3.2' type='verse'>Ri in, xuwiʼ jun jas uwach kinwaj kinwetaʼmaj chiwech ri ix: ¿la rumal rech che ri ix xibʼan ri Pixabʼ xikʼam ri Uxlabʼaxel, on rumal rech che ri ix xixkojon chech ri tzij?</seg>
					<seg id='GAL.3.3' type='verse'>¿La chi man kixnoʼjin taj, ri ix che nabʼe ximajij pa ri uxlabʼal e kamik riʼ kikʼis pa ri bʼaqilal?</seg>
					<seg id='GAL.3.4' type='verse'>¿La man kʼo ta upatan ronojel ri jetaq toqʼobʼ che xikʼam ri ix? Jeʼ na kʼuriʼ, man kʼo ta upatan riʼ.</seg>
					<seg id='GAL.3.5' type='verse'>Ri jun che kyaʼow chiwech ri Tyoxlaj Uxlabʼxel e kubʼan taq ri maybʼal chixoʼl ri ix, ¿la kubʼan weriʼ rumal rech che ri ix kibʼan ri Pixabʼ, on rumal rech che ri ix kixkojon chech ri tzij?</seg>
					<seg id='GAL.3.6' type='verse'>Jeʼ nakʼuriʼ ri Abʼraham xkojon chrech ri Dyos e weriʼ xejalax chrech ri areʼ che are waʼ ri usukʼil.</seg>
					<seg id='GAL.3.7' type='verse'>Qas chichobʼoʼ bʼaʼ weriʼ: ri winaq che kkichʼaʼ ri kojonik, eʼare riʼ ri eʼukʼojol ri Abʼraham.</seg>
					<seg id='GAL.3.8' type='verse'>Ri tzʼibʼatalik, xuchʼobʼo che ri Dyos kuya na riʼ ri sukʼil chkech ri man eʼajjudiʼo taj, xa jekʼuriʼ, ojer xubʼij chrech ri Abʼraham we utzalaj tzij riʼ: Pa ri at wi kitewchiʼx na konojel taq ri esiwantinimit.</seg>
					<seg id='GAL.3.9' type='verse'>Xa jekʼuriʼ, ri eʼareʼ che kkichaʼ ri kojonik itewchiʼtalik riʼ rukʼ ri Abʼraham ri areʼ che xkojonik.</seg>
					<seg id='GAL.3.10' type='verse'>Konojel ri eʼareʼ che kkichʼaʼ ukʼaslemaxik ri pixabʼ, kkʼojiʼ riʼ ri jun itzelal pakiwiʼ. Rumal rech jewaʼ kubʼij ri tzʼibʼatalik: Itzel chrech ri areʼ, ri man kukʼol ta ronojel ri pixabʼ che tzʼibʼatalik pa ri uwuj ri Pixabʼ, arech kubʼan ri areʼ.</seg>
					<seg id='GAL.3.11' type='verse'>Kʼatekʼuriʼ, che ri Pixabʼ, man kukoj ta jun winaq sukʼ chuwach ri Dyos, weriʼ saq chqawach rumal rech che ri sukʼ winaq kʼo ukʼaslemal riʼ pa ri kojonik;</seg>
					<seg id='GAL.3.12' type='verse'>kʼatekʼuriʼ ri Pixabʼ man petinaq ta xas rukʼ ri kojonik; xane ri winaq che kubʼan taq ri pixabʼ riʼ, ri areʼ kʼo ukʼaslemal rumal ri pixabʼ.</seg>
					<seg id='GAL.3.13' type='verse'>Ri Kristo xujuloqʼ ri uj chuwach ri itzel rech ri Pixabʼ riʼ, ri areʼ xretzelaj ribʼ arech kutoqʼobʼisaj qawach ri uj rumal rech che tzʼibʼatalik: «Itzel rech riʼ ri jun che xekel cho ri cheʼ»,</seg>
					<seg id='GAL.3.14' type='verse'>arech kopan kukʼ ri man eʼajjudiʼo taj, chi rumal ri Kristo Jesus, ri Tewchiʼbʼal rech ri Abʼraham e rumal ri kojonik, kyaʼtaj chqech uj ri Uxlabʼaxel rech ri chʼinik.</seg>
					<seg id='GAL.3.15' type='verse'>Eʼachalaxik, kinsol uwach chiwech jeʼ jas ri winaq: jun tzʼibʼanik bʼim kanoq che utz ubʼanik xbʼanik, ri areʼ che petinaq chi kukʼ ri winaq, man kchup ta uwach e man kʼo ta kkʼex chrech.</seg>
					<seg id='GAL.3.16' type='verse'>Kʼatekʼuriʼ, xbʼix ri taq chiʼnik chrech ri Abʼraham e chkech ri rijaʼlil. Ri tzʼibʼatalik man kubʼij taj: «e chkech taq ri erijaʼlil», jeʼ neʼ che ekʼo ekʼi; xane xuwi jun kubʼij: chech jun awijaʼl, weriʼ kubʼij, are ri Kristo.</seg>
					<seg id='GAL.3.17' type='verse'>Kʼatekʼuriʼ, jeriʼ ri nuchomanik in: jun tzʼibʼatalik bʼim kanoq che utz ubʼanik xubʼan ri Dyos; ri Pixabʼ che kpe chi aqʼan kijebʼ ciʼent juwinaq lajuj junabʼ, man kkowin ta riʼ kuchup ri areʼ, e man kkowin ta riʼ che ubʼixik che man utz ta ri chiʼnik.</seg>
					<seg id='GAL.3.18' type='verse'>Rumal rech, che weta jun echbʼal chi tzuyul chrij ri Pixabʼ, man petinaq ta chi riʼ rumal ri chʼinik: kʼatekʼuriʼ, rumal jun chʼinik, ri Dyos xuya ri utoqʼobʼ chrech ri Abʼraham.</seg>
					<seg id='GAL.3.19' type='verse'>Xa jekʼuriʼ ¿jas upatan ri Pixabʼ? Ri Pixabʼ jun tiqbʼal nakʼut arech kkʼojiʼ ri makaj, chi kʼateʼ kpe na ri ijaʼlil rech ri chiʼnik, xbʼix kumal ri eʼajpataninel kech ri eʼanjelibʼ e rumal ri uchak jun qʼaxeltzij.</seg>
					<seg id='GAL.3.20' type='verse'>Kʼatekʼuriʼ man kʼo ta jun qʼaxeltzij riʼ aretaq chiʼ xa jun chi winaq kwonwatik, e ri Dyos xa jun chi Dyos.</seg>
					<seg id='GAL.3.21' type='verse'>Rukʼ weriʼ ¿la kkʼulelaʼn ri Pixabʼ chrech taq ri uchiʼnik ri Dyos? ¡Man kkʼuleʼlan taj! Rumal rech che weta xya chqech jun Pixabʼ che kkowinik kuya ri kʼaslemal, utz na kʼu riʼ che ri sukʼil kpe rukʼ ri Pixabʼ.</seg>
					<seg id='GAL.3.22' type='verse'>Kʼatekʼut ri Tzʼibʼatalik kutzʼapij ronojel jastaq chuxeʼ ri mak, arech ri chiʼnik, rumal ri kojonik chrech ri Jesus Kristo xyaʼtaj chkech ri kekojonik.</seg>
					<seg id='GAL.3.23' type='verse'>Aretaq chiʼ kpe ri kojonik, ri uj uj tzʼapitalik chuxeʼ ri Pixabʼ; ri uj, uj kʼolom chrech ri kojonik che ri kpe na.</seg>
					<seg id='GAL.3.24' type='verse'>Xajekʼuriʼ, ri Pixabʼ are qajtij uloq chi kʼateʼ ri Kristo arech ri uj ujsukʼil taq winaq rumal ri qakojonik.</seg>
					<seg id='GAL.3.25' type='verse'>Kʼatekʼut, aretaq chiʼ xopan ri kojonik, ri uj ma uj kʼo ta chi chuxeʼ jun ajtij chik.</seg>
					<seg id='GAL.3.26' type='verse'>Rumal rech che iwonojel ix, ixralkʼuwaʼl ri Dyos rumal ri ikojonik chrech ri Jesus Kristo.</seg>
					<seg id='GAL.3.27' type='verse'>Iwonojel ri ibʼanom iqasnaʼ pa ri Kristo, xas iwatzʼyaqim ri Kristo:</seg>
					<seg id='GAL.3.28' type='verse'>man kʼo ta chi jun ajjudiʼo on ajgriʼego, man kʼo ta chi jun pataninel on ajaw, ma kʼo ta chi jun achi on ixoq; rumal rech, che ri ix, xuwiʼ ix jun chik pa ri Kristo Jesus.</seg>
					<seg id='GAL.3.29' type='verse'>Kʼatekʼut, we ri ix, ix rech ri Kristo, ri ix ix rijaʼlil riʼ ri Abʼraham e ix ixechbʼanelabʼ riʼ jeriʼ jacha ri chiʼnik.</seg>
				</div>
				<div id='GAL.4' type='chapter'>
					<seg id='GAL.4.1' type='verse'>Kʼatekʼuriʼ, ri in kinbʼij, aretaq chiʼ, ri echbʼanel akʼal na ri areʼ xas man jalajoj ta riʼ, chuwach jun ajpatanel.</seg>
					<seg id='GAL.4.2' type='verse'>Ri areʼ, kʼo riʼ chuxeʼ taq ri kitaqanik ri eʼutatbʼal e chuxeʼ ri eril rech ri jastaq rech, chi kʼateʼ na kopan ri qʼij che xubʼij ri Utat.</seg>
					<seg id='GAL.4.3' type='verse'>Xoqujeʼ nakʼut, ri uj uj jeriʼ arechiʼ che uj akʼalabʼ, uj kʼo chuxeʼ ri ukowinem ri jastaq che rech we uwachulew.</seg>
					<seg id='GAL.4.4' type='verse'>Kʼatekʼuriʼ, aretaq chiʼ, nimalaj xtzʼaqat ri qʼij ri Dyos xutaq uloq ri ukʼojol; xaʼlaxik chi rukʼ jun ixoq, xaʼlaxik chuxeʼ ri Pixabʼ;</seg>
					<seg id='GAL.4.5' type='verse'>arech, che ri areʼ keʼukol ri ekʼo chuxeʼ ri ukowinem ri pixabʼ e arech, che ri uj kujuxik ujralkʼuwaʼl.</seg>
					<seg id='GAL.4.6' type='verse'>Ri kʼutbʼal, che ri ix, ix ralkʼuwaʼl, ri Dyos xutaq uloq pa ri qanimaʼ ri Ruxlabʼal ri Ukʼojol che kuraqaqej uchiʼ e kubʼij; ¡Abʼbʼa, Tat!</seg>
					<seg id='GAL.4.7' type='verse'>Xajekʼuriʼ, ri at man at jun ajpatanijel ta chik, xane at alkʼuwaʼlxel chik; e we at alkʼuwaʼlxel chik, at echbʼanel ri chi rumal ri Dyos.</seg>
					<seg id='GAL.4.8' type='verse'>Ojer kanoq, aretaq chiʼ ri ix, man iwetaʼm ta uwach ri Dyos, ri ix, ix kʼo chuxeʼ ri kikowinem ri qastzij che ma edyos taj;</seg>
					<seg id='GAL.4.9' type='verse'>kʼatekʼut, kamik riʼ, che ri ix iwetaʼm chi uwach ri Dyos, on are utzubʼixik che ri Areʼ retaʼm chi iwach ix, ¿jas kʼu che, kixtzalej pa taq ri jastaq che man kʼo ta uchuqʼabʼ e che man utz taj; e ri ix, jacha ri ojer, kiwaj kikoj iwibʼ chuxeʼ ri ukowinem ronojel weriʼ?</seg>
					<seg id='GAL.4.10' type='verse'>Ri ix, kinikʼoj rij taq ri qʼij, taq ri ikʼ, taq ri junabʼ.</seg>
					<seg id='GAL.4.11' type='verse'>Ri ix, kibʼan chwech, arech ri in kinxibʼij wibʼ rumal rech, we man kʼo ta rutzilal ri nukosik iwukʼ.</seg>
					<seg id='GAL.4.12' type='verse'>Kinta chiwech, che ri ix, chixux bʼaʼ jeriʼ in jas ri in, rumal rech, che ri in, xinuxisaj wibʼ, jeriʼ ix jas ri ix; ixachalaxik, sibʼalaj rukʼ ronojel wanimaʼ kinta weriʼ chiwech. Ri ix man xiwetzelaj ta nuwach.</seg>
					<seg id='GAL.4.13' type='verse'>Kʼatekʼuriʼ, ri ix, iwetaʼm che jun yabʼilal xyoʼw bʼe chwech, che ri in xinyaʼ ubʼixik chiwech ri Utzalaj Tzij chi pa ri nabʼe mul,</seg>
					<seg id='GAL.4.14' type='verse'>e rukʼ ri kʼax kuyaʼ chiwech ri jun yawabʼ bʼaqilal riʼ; ri ix, man xiniwetzelaj taj e man itzel taj xiniwilo; xane xinikʼulaj in jeʼ jas jun anjel rech ri Dyos; xinikʼulaj in jeʼ jas ri Kristo Jesus.</seg>
					<seg id='GAL.4.15' type='verse'>¿Jawijeʼ kʼo wi kamik, ri utzalaj taq tzij che kiyaʼ chbʼil taq iwibʼ ri ix? Rumal neʼ, che ri in, kuyaʼo kinbʼij chiwech: Ri ix, xa makoʼl xixkowinik xikʼot ri iwoqʼoch arech kiyaʼ chwech ri in.</seg>
					<seg id='GAL.4.16' type='verse'>¿La xa puch xinjalo inikʼulel rumal rech che ri in qas kinbʼij ri saqalajtzij chiwech?</seg>
					<seg id='GAL.4.17' type='verse'>Ri kkaj chiwech ix man utz taj; are kkaj kixkitas ubʼi wukʼ ri in, arech kixkiyut kukʼ ri eʼareʼ.</seg>
					<seg id='GAL.4.18' type='verse'>Utz ri uyutik jun rukʼ jun chik we xa rumal kʼo ri utzil chi ronojel qʼij e man xuwi taj aretaq chiʼ ri in in kʼo naqaj chiwech ri ix,</seg>
					<seg id='GAL.4.19' type='verse'>ix alaj taq walkʼuwaʼl, iwumal ri ix, chi jumul chik kinkʼaxkʼolij ri uloqʼexik iwach chi kʼateʼ na aretaq chiʼ ri Kristo tzʼaqatinaq chi iwukʼ ri ix.</seg>
					<seg id='GAL.4.20' type='verse'>Kwaj neʼ che weta ri in, in kʼo naqaj chiwech ri ix kamik riʼ; arech utz ri nutzij iwukʼ ri ix; xa ne rumal rech che ri in, man wetaʼm taj jas ichʼabʼexik kinbʼano.</seg>
					<seg id='GAL.4.21' type='verse'>Chibʼij bʼaʼ chwech ri in, ri ix, che kiwaj kikoj iwibʼ chuxeʼ ri Pixabʼ ¿la xa man kita ta ri pixabʼ?</seg>
					<seg id='GAL.4.22' type='verse'>Pa ri tzʼibʼatalik kqilo, che ri Abʼraham xkʼojiʼ kebʼ ukʼojol: jun xkʼojiʼ rukʼ ri ajpatanel ixoq e ri jun chik xkʼojiʼ rukʼ ri tzoqopitalik ixoq;</seg>
					<seg id='GAL.4.23' type='verse'>ri jun che rech ri ajpatanel ixoq, xaʼlaxik jeriʼ jacha kuta ri bʼaqilal; kʼatekʼut ri jun che rech ri tzoqopitalik ixoq, xaʼlaxik rumal ri chiʼnik.</seg>
					<seg id='GAL.4.24' type='verse'>Waʼ weriʼ jun wachibʼal: we ekebʼ ixoqibʼ riʼ kkikʼut kebʼ chapbʼal qʼabʼaj; ri nabʼe ixoq are ri chapbʼalqʼabʼ pa ri Sinaʼi, kuloqʼaj ri ral jeʼ jas ajpatanel: ri areʼ, are ri Agar</seg>
					<seg id='GAL.4.25' type='verse'>(rumal rech che ri bʼiʼaj Sinaʼi kʼo pa Arabʼiʼa) e kamik riʼ, are ri Jerusalem, ri areʼ ajpataninel xoqujeʼ ri eral.</seg>
					<seg id='GAL.4.26' type='verse'>Kʼatekʼuriʼ, ri Jerusalem chikaj are riʼ ri tzoqopitalik e ri areʼ, are na kʼu riʼ ri qanan;</seg>
					<seg id='GAL.4.27' type='verse'>rumal rech, che tzʼibʼatalik weriʼ: chatkiʼkotoq, ri at che man xatkowin taj kkʼojiʼ jun awal, ri at che man xaloqʼaj ta uwach jun awal; charaqaqej bʼaʼ achiʼ rumal kiʼkotemal; ri at, che man aweʼtam ta ri ukʼaxkʼolil ri uloqʼoxik jun akʼal; xane are ekʼi ri ral ri wonobʼaʼm kanoq chuwach ri qas ixoqilal.</seg>
					<seg id='GAL.4.28' type='verse'>Kʼatekʼuriʼ, ri ix, ixachalaxik, che ix jeriʼ jas ri Isaʼak, ix na kʼuriʼ ix ral ri chiʼnik.</seg>
					<seg id='GAL.4.29' type='verse'>Kʼatekʼut, qas jeriʼ jeʼ jas ri ojer, ri alkʼuwaʼlxel rumal ri bʼaqilal, xroqataj ri ral ri Uxlabʼal, weriʼ jewaʼ xoqujeʼ kamik riʼ.</seg>
					<seg id='GAL.4.30' type='verse'>E jas kubʼij ri Tzʼibʼatalik: chakʼyaqaʼ bʼi ri ajpataninel ixoq rukʼ ri ral, rumal rech che man utz taj che ri ral ri ajpataninel ixoq kechbʼenik rukʼ ri ral ri tzoqopitalik ixoq.</seg>
					<seg id='GAL.4.31' type='verse'>Xa jekʼuriʼ ix achalaxik; ri uj, man uj ralkʼuwaʼl ta ri ajpataninel ixoq, xane ujralkʼuwaʼl ri tzoqopitalik ixoq.</seg>
				</div>
				<div id='GAL.5' type='chapter'>
					<seg id='GAL.5.1' type='verse'>Arech ri uj, ujkiritajinaq kujkanaj kanoq, are ri Kristo xujkirowik. Qas utz ikʼolik bʼaʼ chibʼanaʼ bʼaʼ rukʼ weriʼ; mikoj chi bʼaʼ iwibʼ chuxeʼ ri jatʼibʼal rech ri ajpataninel.</seg>
					<seg id='GAL.5.2' type='verse'>In ri in Pabʼlo, ri kbʼin weriʼ chiwech: We ri ix, kixtowik arech kpus uwiʼ ri ikowil, man kʼo upatan riʼ ri Kristo chiwech.</seg>
					<seg id='GAL.5.3' type='verse'>Kinbʼij chi jumul weriʼ chech ronojel winaq che kpus uwiʼ ri ukowil. Rajawaxik che ri areʼ, chi kubʼan wi riʼ ronojel ri Pixabʼ.</seg>
					<seg id='GAL.5.4' type='verse'>Ri ix, xitas apan iwibʼ chuwach ri Kristo, iwonojel ri ix, che are kitzukuj ri sukʼil pa ri Pixabʼ; ri ix, xitzaq apan iwibʼ, xitas apan iwibʼ chuwach ri sipanik.</seg>
					<seg id='GAL.5.5' type='verse'>Kʼatekʼuriʼ, ri uj, rumal ri Uxlabʼxel kqeyeʼj pa ri qakojonik ri jastaq che rech ri sukʼil.</seg>
					<seg id='GAL.5.6' type='verse'>Rumal rech, che pa ri Kristo Jesus, man kʼo ta ubʼantajik ri pusim uwiʼ kowil on ri man pusim taj, xane xuwi kʼo ubʼantajik ri kojonik che kchakunik rumal ri loqʼoqʼebʼal kʼuʼx.</seg>
					<seg id='GAL.5.7' type='verse'>Ri ix, qas utz uchapaleʼxik xibʼan ri ibʼe; ¿jachin xkojow kʼax pa ri ibʼe arech man kiterneʼj bʼe ta ri saqalajtzij?</seg>
					<seg id='GAL.5.8' type='verse'>Waʼ we jun chomanik riʼ, man petinaq ta rukʼ ri Areʼ ri kixsikʼinik.</seg>
					<seg id='GAL.5.9' type='verse'>Jubʼiqʼ uchʼamilal kaxlanwa kuwaʼlisaj uwach ronojel ri qʼor.</seg>
					<seg id='GAL.5.10' type='verse'>Kʼatekʼuriʼ, ri in, kinkubʼaʼ nukʼuʼx, che ri ix, chi pa ri Ajawxel riʼ, man kʼo ta chi jun ichomanik chuwach weriʼ; kʼatekʼut, ri areʼ, che kkojow kʼax pa ri ichomanik, chi kʼo wi riʼ ri qʼatbʼaltzij puwiʼ xaq apachin neʼ.</seg>
					<seg id='GAL.5.11' type='verse'>Kʼatekʼuriʼ, ri ix achalaxik, we ri in tajin na kinyaʼ ubʼixik ri pusinik uwiʼ kowil, ¿jas kʼu che kinoqatax chi jumul? Xkʼis na kʼu uwach riʼ ri kʼax rech ri ripbʼal.</seg>
					<seg id='GAL.5.12' type='verse'>¡Weta kkimuch kibʼ ri jachintaq kkinim ri kʼax pa ri iwuxlabʼal!</seg>
					<seg id='GAL.5.13' type='verse'>Ix achalaxik, xane ixsikʼitalik arech ri ixkiritajinaq; kʼatekʼuriʼ, rukʼ we ixkiritajinaq chik, mikʼam bʼaʼ ichuqʼabʼ arech kiyaʼ chrech ri ibʼaqil; xane rumal ri loqʼoqʼebʼal kʼuʼx chikaj, chipatanij bʼaʼ chbʼil taq iwibʼ.</seg>
					<seg id='GAL.5.14' type='verse'>Xane jun tzijobʼelil kubʼij ronojel ri Pixabʼ pa ri rutzilal: Ri at, chaloqʼoqʼej ri awajil atzʼaqat jeriʼ jas uloqʼoqʼexik awibʼ at kabʼano.</seg>
					<seg id='GAL.5.15' type='verse'>Kʼatekʼut, we ri ix, kikatzkaʼ iwibʼ e kitijej iwibʼ; qas chikʼoloʼ bʼaʼ iwibʼ arech man kikʼis ta tzij piwiʼ ri ix.</seg>
					<seg id='GAL.5.16' type='verse'>Ri in, kinbʼij weriʼ chiwech: We are ri Uxlabʼxel kkʼamow ibʼe, ri ix, ma kixkowin ta riʼ kibʼan ri urayibʼal ri bʼaqilal.</seg>
					<seg id='GAL.5.17' type='verse'>Rumal rech, che ri bʼaqilal, are kraj ri itzel puwiʼ ri uxlabʼal e ri uxlabʼal, are kraj ri utzil puwiʼ ri bʼaqilal; ekebʼ, kechʼojinik, xa jekʼuriʼ, man kibʼan taj ri jastaq che kiwaj kibʼano.</seg>
					<seg id='GAL.5.18' type='verse'>We kʼo ri Uxlabʼxel iwukʼ ri ix, ri ix, man ix kʼo ta riʼ chuxeʼ ri pixabʼ.</seg>
					<seg id='GAL.5.19' type='verse'>Kʼatekʼuriʼ, utz retaʼmaxik qabʼanom ronojel ri jastaq che kubʼan ri bʼaqilal: ri mak rukʼ ixoq achi, ri itzel taq jas uwach, ri qʼaxem uwiʼ pa ri kʼaslemal,</seg>
					<seg id='GAL.5.20' type='verse'>ri qʼijilanik chkech ri ejoʼs taq dyos, ri itzbʼal, ri kʼaxkʼol pa taq ri animaʼ, ri chʼoj, ri tiʼtem, ri oyowal, ri itzel taq tzij, ri itzel komon, ri tasoj ibʼ,</seg>
					<seg id='GAL.5.21' type='verse'>ri itzel taq rayibʼal, ri qʼaxem uwiʼ che ri wa, ri itzel taq uwach waʼim e ukyaʼ, e ronojel jas uwach che jeriʼ – Kʼatekʼuriʼ, ri in kinbʼij chiwech, jeʼ jas nubʼim chik chiwech, ri kebʼanow we jetaq mak riʼ, man kechbʼej ta riʼ ri Rajawibʼal ri Dyos.</seg>
					<seg id='GAL.5.22' type='verse'>Kʼatekʼuriʼ, ri uwach kuyaʼ ri Uxlabʼxel are weriʼ: ri loqʼoqʼebʼal kʼuʼx, ri kiʼkotemal, ri jaʼmaril, ri kochʼonik, ri patanajik, ri man kubʼan ta kebʼ qatzij,</seg>
					<seg id='GAL.5.23' type='verse'>ri kmeʼlal, ri utz uchapik ri kʼaslemal; rukʼ weriʼ, man kʼo ta jun pixabʼ che kchʼojin rukʼ.</seg>
					<seg id='GAL.5.24' type='verse'>Rumal rech, ri eʼareʼ che erech ri Kristo Jesus, xkikoj riʼ ri kibʼaqil rukʼ taq ri urayibʼal e itzel taq chomanik cho ri ripbʼal.</seg>
					<seg id='GAL.5.25' type='verse'>Kʼatekʼuriʼ, we ri qakʼaslemal jeriʼ jeʼ jas ri Uxlabʼxel, xoqujeʼ ri Uxlabʼxel kubʼan riʼ ri uchak paqawiʼ ri uj.</seg>
					<seg id='GAL.5.26' type='verse'>Maqatzukuj bʼaʼ nimalaj qaqʼijil, aretaq chiʼ kujchʼojinik chqaxoʼl, e aretaq chiʼ kqaj che uj jeriʼ jeʼ jas ri jun chik.</seg>
				</div>
				<div id='GAL.6' type='chapter'>
					<seg id='GAL.6.1' type='verse'>Ix achalaxik xoqujeʼ, we kiwil jun che kmakunik, ri ix, che ix winaq ix rech ri uxlabʼal; chijikomaj bʼaʼ ri areʼ rukʼ jun kmeʼlalaj uxlabʼal, e ri at, chachajij bʼaʼ awibʼ, rumal rech, che xoqujeʼ riʼ ri at loqʼ riʼ katuchap ri itzel.</seg>
					<seg id='GAL.6.2' type='verse'>Chitoʼoʼ bʼaʼ iwibʼ che ukʼamik ubʼik ri jetaq eqaʼn e xa jeriʼ na kʼuriʼ utz ubʼanik riʼ kibʼano ri Upixabʼ ri Kristo.</seg>
					<seg id='GAL.6.3' type='verse'>Rumal rech, we kʼo jun kuchomaj che ri areʼ kʼo unimal; e ri areʼ xas man kʼo ta wi unimal, chi are ri areʼ riʼ ksubʼuw ribʼ.</seg>
					<seg id='GAL.6.4' type='verse'>Ronojel winaq, chrilaʼ chunikʼoj ri ukʼaslemal, xa jekʼuriʼ xas kuriq na wi riʼ ri uqʼijil pa ri areʼ e man rajawaxik ta riʼ kutzukuj pa kech wi ri enikʼaj chik;</seg>
					<seg id='GAL.6.5' type='verse'>rumal rech, che rajawaxik, che chjujnal winaq krukʼaj ri reqaʼn.</seg>
					<seg id='GAL.6.6' type='verse'>Ri tijoxel, chuyaʼaʼ bʼaʼ ronojel utz taq jastaq chrech ri jun ri kkʼutuw ri tzij chuwach.</seg>
					<seg id='GAL.6.7' type='verse'>Misubʼ bʼaʼ iwibʼ; man kʼo ta jun winaq kretzʼebʼej uwach ri Dyos. Rumal rech, che ri jastaq che kutik jun winaq, are riʼ ri kuyak na uwach;</seg>
					<seg id='GAL.6.8' type='verse'>ri areʼ, che ktikonijik pa ri bʼaqilal che kqʼayik, kuyak na riʼ bʼaqilal che kqaʼyik; ri are che ktikonijik pa ri Uxlabʼal, kuyak na riʼ pa ri Uxlabʼal ri junalik kʼaslemal.</seg>
					<seg id='GAL.6.9' type='verse'>Mujtaniʼ bʼaʼ chrech ubʼanik ri utzil; rumal rech che kpe na riʼ ri uyakik uwach ri pa ri uqʼij we ri uj man kqachoʼpij ta qibʼ che ubʼanik.</seg>
					<seg id='GAL.6.10' type='verse'>Xa jekʼuriʼ, aretaq chiʼ ri uj, kujkowinik, xas chqabʼanaʼ wi ri utzil chkech konojel kʼatekʼuriʼ xas are chiqanabʼisaj ri eqachal che junam ri qakojonik kukʼ.</seg>
					<seg id='GAL.6.11' type='verse'>Chiwilampeʼ ri nimalaj taq nutzʼibʼ ri kutzʼibʼaj we nuqʼabʼ rech toqʼobʼisabʼal iwach.</seg>
					<seg id='GAL.6.12' type='verse'>Ri ejujun taq winaq che are kkaj utz keʼilik pa ri kibʼaqilal, eʼareʼ waʼ we winaq riʼ ri ketaqan chiwech arech kipus uwiʼ ri ikowil, are kkaj che man kʼo ta kʼax kpe pakiwiʼ rumal ri uripbʼal ri Kristo.</seg>
					<seg id='GAL.6.13' type='verse'>Waʼ we eʼareʼ riʼ, che kipusim uwiʼ ri kikowil, ri eʼareʼ, xoqujeʼ man kkibʼan taj ri kubʼij ri pixabʼ; xuwi are kkaj che rukʼ ri upusik uwiʼ ikowil ix, kkʼojiʼ nimalaj kiqʼijil eʼareʼ pa ri ibʼaqil ri ix.</seg>
					<seg id='GAL.6.14' type='verse'>Kʼatekʼuriʼ, ri in, man kinwaj taj nimalaj nuqʼijil; xuwiʼ kwaj riʼ we pa ri uripbʼal ri Qajawxel Jesus Kristo, ri areʼ, che xukoj ri uwachulew cho ri ripbʼal rumal wech in, e ri in xinukoj cho ri ripbʼal chkiwach ri uwachulew:</seg>
					<seg id='GAL.6.15' type='verse'>Rumal rech, che ma kʼo ta ubʼantajik riʼ we pusim uwiʼ ri kowil on we man pusim taj; ri rajawaxik, are riʼ, che ri uj, uj jun kʼakʼalaj winaq.</seg>
					<seg id='GAL.6.16' type='verse'>Kʼatekʼuriʼ, chkech konojel winaq che kkiterneʼbʼej we jastaq uwach riʼ, jun nimalaj jaʼmaril bʼaʼ chkech e jun nimalaj loqʼoqʼebʼal kʼuʼx bʼaʼ chkech; xoqujeʼ je waʼ chkech ri Israʼel che rech ri Dyos.</seg>
					<seg id='GAL.6.17' type='verse'>Kʼatekʼuriʼ, chi pa we kamik ubʼik riʼ, makʼojiʼ bʼaʼ jun winaq che kbʼanow kʼax chwech; xane wukʼam pa ri nubʼaqil ri jetaq utʼiqbʼal ri Jesus.</seg>
					<seg id='GAL.6.18' type='verse'>Ix achalaxik, ri usipanik ri Qajawxel Jesus Kristo, chkanaj kan bʼaʼ pa ri iwuxlabʼal ¡Amen!</seg>
				</div>
			</div>
			<div id='EPH' type='book'>
				<div id='EPH.1' type='chapter'>
					<seg id='EPH.1.1' type='verse'>Ri Pabʼlo, apostol rech ri Kristo Jesus, rumal urayibʼal ri Dyos, chkech ri etyox taq winaq e ri esukʼlaj taq winaq pa ri Kristo Jesus.</seg>
					<seg id='EPH.1.2' type='verse'>Chiwech ri ix, ri usipanik e ri rutzil ri Dyos e ri Ajawxel Jesus Kristo.</seg>
					<seg id='EPH.1.3' type='verse'>Tewchiʼm ta bʼaʼ ri Dyos e Tatxel rech Qajawxel Jesus Kristo, che xujutewchiʼj ri uj rukʼ ronojel uwach tewchiʼbʼal, chilaʼ chikaj, pa ri Kristo.</seg>
					<seg id='EPH.1.4' type='verse'>Kʼatekʼuriʼ, xujusikʼij pa ri areʼ, aretaq chiʼ majaʼ kbʼantaj ri uwachulew, arech ri uj, uj tyox e uj sukʼlaj taq winaq chuwach ri areʼ pa ri loqʼoqʼebʼal kʼuʼx</seg>
					<seg id='EPH.1.5' type='verse'>xujuʼuxisaj ri uj, uj ukʼojol pa ri Kristo Jesus jeʼ jas ri rutzilal urayibʼal,</seg>
					<seg id='EPH.1.6' type='verse'>e weriʼ jun bʼix rech ri uqʼijilanik ri usipanik che xuya chqech pa ri Loqʼalaj Ubʼantajik.</seg>
					<seg id='EPH.1.7' type='verse'>Pa ri Areʼ, ri uj kʼo ri qakolotajem rumal ri ukikʼel, kʼo ri sachibʼal makaj pa ri nimalaj usipanik,</seg>
					<seg id='EPH.1.8' type='verse'>che xuya chqech pa ronojel etaʼmabʼal e pa ronojel noʼjibʼal:</seg>
					<seg id='EPH.1.9' type='verse'>xubʼan chqech ri uj arech qetaʼmaj ri Awatalik urayibʼal we utzalaj chomabʼal riʼ che xuchomaj chuxeʼ ronojel jas uwach,</seg>
					<seg id='EPH.1.10' type='verse'>arech kubʼan ri areʼ, aretaq chiʼ ktzʼaqat ri qʼij: aretaq chiʼ ronojel jastaq uwach kʼo chuxeʼ xaq jun chi Jolomaj, ri Kristo, ri jastaq kʼo chikaj xoqujeʼ ri jastaq kʼo chuwachulew.</seg>
					<seg id='EPH.1.11' type='verse'>Kʼatekʼuriʼ, pa ri areʼ, ri uj ujtasatalik wi che ujsikʼitalik chi ojer kanoq, jeriʼ jas ri uchomabʼal ri Areʼ ri kbʼanow ronojel jastaq uwach jeʼ jas ri urayibʼal,</seg>
					<seg id='EPH.1.12' type='verse'>arech ri uj kujuxik uj yaʼl nim uqʼij ri uqʼijil ri uj che xas ojer kanoq qeyeʼm ri Kristo.</seg>
					<seg id='EPH.1.13' type='verse'>Pa ri Areʼ, xoqujeʼ ix kʼo ri ix aretaq chiʼ xitaʼ ri utzij ri saqalajtzij, ri Utzalaj tzij rech ri ikolotajem e xixkojon chech ri areʼ, ri ix, ix xixtʼiqik rumal ri ruxlabʼal rech ri chiʼnik, we Tyoxlaj Uxlabʼxel riʼ</seg>
					<seg id='EPH.1.14' type='verse'>che areʼ nabʼeʼal chrech ri iwechabʼal e kusukʼumaj ri kikolotajem ri winaq che keʼuloqʼ ri Dyos rech ubʼixoxik ri uqʼijil.</seg>
					<seg id='EPH.1.15' type='verse'>Xa rumal kʼuwaʼ che ri in aretaq chiʼ xinwetaʼmaj, ri ikojonik ri ix chrech ri Ajawxel Jesus xoqujeʼ aretaq chiʼ xinwetaʼmaj ri loqʼoqʼebʼal ikʼux kukʼ konojel ri etyoxlaj taq winaq,</seg>
					<seg id='EPH.1.16' type='verse'>sibʼalaj kinmaltyoxinik piwiʼ ri ix e kixinnaʼtisaj ri ix aretaq chiʼ kinchʼaw rukʼ ri Dyos.</seg>
					<seg id='EPH.1.17' type='verse'>Kinweyeʼj arech ri Dyos rech ri Qajawxel Jesus Kristo ri Tatxel rech ri qʼijil, kuya chiwech ri ix jun uxlabʼaxelalaj noʼjibʼal e jun uxlabʼaxel etaʼmabʼal, arech kubʼan chiwech ri ix, che qastzij kiwetaʼmaj uwach ri areʼ.</seg>
					<seg id='EPH.1.18' type='verse'>Ri areʼ, kuya ta bʼaʼ ri usaqil uwoqʼoch ri iwanimaʼ, arech ri ix kiwil ri eyeʼbʼal che kuya chiwech aretaq chiʼ kixusikʼij e kiwil ri Uqʼinomal ri Uqʼijil ri rechaʼbʼal chkixoʼl ri etyoxlaj taq winaq,</seg>
					<seg id='EPH.1.19' type='verse'>e ri nimalaj ubʼantajik ri ukowinem rech uʼatoqʼobʼ isaxik qawach ri uj che kujkojonik pa ri nimalaj uchoqʼabʼ</seg>
					<seg id='EPH.1.20' type='verse'>che ri areʼ xukʼut pa ri uwinaqil ri Kristo, aretaq chiʼ ri xuwaʼlajisaj uwach ri areʼ chkixoʼl ri ekaminaqibʼ e xutʼuybʼaʼ pa ri rikyaqʼabʼ chilaʼ chikaj,</seg>
					<seg id='EPH.1.21' type='verse'>puwiʼ ronojel nimalaj Rajawibʼal, puwiʼ ronojel Chuqʼabʼ, puwiʼ ronojel Utzil, puwiʼ ronojel Nim Ubʼantajik e puwiʼ ronojel taq bʼiʼaj che ri ix kixkowinik kibʼij, man xuwi ta pa we uwachulew riʼ xoqujeʼ pa ri uwachulew che petinaq.</seg>
					<seg id='EPH.1.22' type='verse'>Xukoj ronojel jastaq chuxeʼ raqan e xukojo Ujolom ri komon tyox,</seg>
					<seg id='EPH.1.23' type='verse'>che are Ubʼaqil, ri Tzʼaqat Ubʼantajik areʼ che ronojel kunojisaj pa ronojel.</seg>
				</div>
				<div id='EPH.2' type='chapter'>
					<seg id='EPH.2.1' type='verse'>Kʼatekʼuriʼ, ri ix che ixkaminaq rumal ri iwetzelal e rumal ri imak,</seg>
					<seg id='EPH.2.2' type='verse'>e pa weriʼ, ri ix xkʼojiʼ ri ikʼaslemal jacha ri kubʼan we uwachulew riʼ, jacha ri Ajaw rech ri rajawibʼal ri kyaqiqʼ we uxlabʼal riʼ che kroqataj ri kichak ri kexutunik.</seg>
					<seg id='EPH.2.3' type='verse'>Kʼatekʼuriʼ Qonojel ri uj ojer kanoq, uj jeriʼ ejacha ri eʼareʼ, ri uj kʼo ri qakʼaslemal pa ri urayibʼal ri bʼaqilal, ri uj are kqapatanij ri urayibʼal ri bʼaqilal e ri itzel taq chomabʼal, kʼatekʼuriʼ ri uj, ejacha ri enikʼaj chik xujbʼe chuwach ri Royowal.</seg>
					<seg id='EPH.2.4' type='verse'>Kʼatekʼut, ri Dyos che qʼinom pa ri loqʼoqʼebʼal ukʼux, rumal rech che sibʼalaj xujuloqʼoqʼej,</seg>
					<seg id='EPH.2.5' type='verse'>aretaq chiʼ ri uj ujkaminaqibʼ rumal ri qamak, xuya chqech jun kʼakʼ kʼaslemal rukʼ ri Kristo –rumal jun sipanik, ri ix xixkolotajik,</seg>
					<seg id='EPH.2.6' type='verse'>rukʼ ri areʼ xuwaʼlajisaj qawach e xujutʼuyubʼaʼ chikaj pa ri Kristo Jesus.</seg>
					<seg id='EPH.2.7' type='verse'>Rukʼ weriʼ, xukʼut chuwach ri uwachulew ri nimalaj uqʼinomal ri usipanik, rukʼ ri uloqʼoqʼebʼal ukʼuʼx chqech ri uj pa ri Kristo Jesus,</seg>
					<seg id='EPH.2.8' type='verse'>rumal rech che qastzij rumal ri usipanik xixkolotajik, rukʼ ri kojonik. We kolotajem riʼ man iwukʼ ta ix petinaq wi uloq, xane jun usipanik ri Dyos;</seg>
					<seg id='EPH.2.9' type='verse'>man petinaq ta rumal qachak uj, arech man kʼo ta jun kkowinik kubʼan nimalaj uqʼij.</seg>
					<seg id='EPH.2.10' type='verse'>Rumal rech che ri uj ujuchak, xujubʼan pa ri Kristo, arech ri uj kqabʼan ri utz taq chak che ri Dyos xusukʼumaj chi ojer uloq rech toqʼobʼisabʼal qawach.</seg>
					<seg id='EPH.2.11' type='verse'>Chnaʼtajoq bʼaʼ chiwech ri ix, che ojer kanoq, ri ix che man kʼo ta ri kikojonik ri eʼajjudiʼos iwukʼ, ri ix che xbʼix chiwech «man pusim ta kikowil», kumal ri winaq che kkibʼij che kibʼ «pusim uwiʼ kikowil», ¡rumal rech jun pusinik pa ri kikowil!</seg>
					<seg id='EPH.2.12' type='verse'>Chnaʼtajoq bʼaʼ chiwech, che ri ix, ojer kanoq man kʼo ta ri Kristo iwukʼ, xixpaqchiʼx ubʼik pa ri utinimit ri Israʼel, ix kʼaxlan taq winaq chuwach taq ri Chapbʼal qʼabʼ e ri jetaq Uchʼinik; ri ix man kʼo ta iweyeʼbʼal e man kʼo ta Idyos pa we uwachulew riʼ!</seg>
					<seg id='EPH.2.13' type='verse'>Kʼatekʼuriʼ, kamik riʼ, pa ri Kristo Jesus, ri ix che ojer naj ix kʼo wiʼ, ri ix chunaqaj chik ix kʼo wi, rumal ri ukikʼel ri Kristo.</seg>
					<seg id='EPH.2.14' type='verse'>Rumal rech, che are ri areʼ ri qajamaʼril, ri areʼ che chuxoʼl kebʼ bʼantajik xa jun chi bʼantajik xubʼano, xuqasaj ri tapya che ujachom kiwach ri eʼareʼ, kuchupu rukʼ ri Ubʼaqil ri areʼ ri kitiʼtik,</seg>
					<seg id='EPH.2.15' type='verse'>xuqasaj taq ri utzij e taq ri upixabʼ ri Pixabʼ, arech, rukʼ ri ubʼaqil ri Areʼ, kubʼan kukʼ ri ekebʼ bʼaqilal xa jun chi kʼakʼ winaq e xajekʼuriʼ kbʼantaj ri jaʼmaril,</seg>
					<seg id='EPH.2.16' type='verse'>e xajekʼuriʼ, ri eʼareʼ eʼutz rukʼ ri Dyos, pa jun chi Bʼaqilal rumal ri ripibʼal: rumal uripibʼal ri areʼ xukamisaj ri tiʼtik.</seg>
					<seg id='EPH.2.17' type='verse'>Ri areʼ xpe che uyaʼik ri utzil, ri utzil chiwech ri ix che naj ixkʼo wi apanoq, ri utzil chiwech ri ix che naqaj ix kʼo wi apanoq:</seg>
					<seg id='EPH.2.18' type='verse'>rumal ri areʼ, ri uj ujkebʼ ujkʼo pa jun chi Uxlabʼaxel kujkowinik kujbʼe chunaqaj ri Tatxel.</seg>
					<seg id='EPH.2.19' type='verse'>Xa jekʼuriʼ ri ix kamik riʼ man ix kaxlan winaq ta chik; ri ix, ix rech ri kitinimit ri etyoxlaj taq winaq, ix rech ri rachoch ri Dyos.</seg>
					<seg id='EPH.2.20' type='verse'>Ri ja che ix kʼo wi ri ix, jeriʼ jas jun kitikibʼalil ri jetaq Apostol e ri Eqʼaxel utzij ri Dyos e ri abʼaj pa ri rajawalja are ri Kristo.</seg>
					<seg id='EPH.2.21' type='verse'>Pa ri areʼ ronojel utz ja kkʼiyik, je kbʼantajik jun utzalaj tyox pa ri Ajawxel;</seg>
					<seg id='EPH.2.22' type='verse'>pa ri areʼ, xoqujeʼ ri ix, ix kʼo pa ri ja, arech ri ix ix jun rachoch ri Dyos pa ri Uxlabʼxel.</seg>
				</div>
				<div id='EPH.3' type='chapter'>
					<seg id='EPH.3.1' type='verse'>Rumal kʼu waʼ weriʼ, ri in, ri in Pabʼlo che in kʼo pacheʼ rumal ri Kristo iwumal ri ix che man ix ajjudiʼo taj…</seg>
					<seg id='EPH.3.2' type='verse'>We ri ix ichʼobʼom, jas uyaʼik xubʼan ri Dyos chwech ri jetaq sipanik rumal toqʼobʼisabʼal iwach ri ix;</seg>
					<seg id='EPH.3.3' type='verse'>xyaʼtaj chwech pa jun waram ri unoʼjibʼal ri Awatalik taq jastaq che ri xbʼitaj pa jujun taq tzij wumal in ri kamik riʼ.</seg>
					<seg id='EPH.3.4' type='verse'>Aretaq chiʼ ksikʼitaj we nutzij ri in, kixkowin riʼ kiwil ri noʼjibʼal kʼo wukʼ ri in puwiʼ ri Awatalik rech ri Kristo.</seg>
					<seg id='EPH.3.5' type='verse'>We Awatalik riʼ, man xukʼut ta chkiwach ri eʼojer taq winaq jeʼ jas ri ukʼutik kubʼan ukamik riʼ chkech ri eʼuʼapostol e ri eʼuqʼaxal utzij ri Dyos, rukʼ ri Uxlabʼaxel:</seg>
					<seg id='EPH.3.6' type='verse'>ri man eʼajjudiʼo taj xoqujeʼ kʼo ri kechbʼal, ri eʼareʼ eʼutzʼaqatil ri jun Bʼaqilal, kʼo ri chiʼnik kukʼ, pa ri Kristo Jesus rumal ri Utzalaj Tzij.</seg>
					<seg id='EPH.3.7' type='verse'>Kʼatekʼuriʼ, ri in che in Ajchak chech we Utzalaj Tzij riʼ rumal ri sipanik che xuya ri Dyos chwech rukʼ jun nimalaj chuqʼabʼ:</seg>
					<seg id='EPH.3.8' type='verse'>chwech ri in, che in are in nitzʼalaj chkixoʼl konojel ri etyoxlaj taq winaq, xuya chwech we sipanik riʼ, arech kinbʼij chkech ri man eʼajjudiʼo taj ri nimalaj uqʼinomal ri Kristo</seg>
					<seg id='EPH.3.9' type='verse'>e kuya pa nimalaj saqil ri usipanik che Awatalik: che xas awatalik uloq ri areʼ chi sibʼalaj junabʼ pa ri Dyos, ri Areʼ che kʼiysanel chech ronojel jastaq,</seg>
					<seg id='EPH.3.10' type='verse'>arech taq ri Ajawibʼal e taq ri Chuqʼabʼ rech ri kaj ketaʼmaj kamik riʼ, rumal ri Komon Tyox, ri nimalaj noʼjibʼal che xukoj ri Dyos</seg>
					<seg id='EPH.3.11' type='verse'>pa we junalik chomabʼal riʼ, che ri Areʼ xuchomaj pa ri Kristo Jesus Qajawxel,</seg>
					<seg id='EPH.3.12' type='verse'>che kuya chqech ri qachuqʼabʼ arech ri uj kujqebʼ rukʼ kubʼisabʼal kʼux pa ri ubʼe ri kojonik chunaqaj ri Kristo,</seg>
					<seg id='EPH.3.13' type='verse'>Jeʼ nakʼut, ri in kinta chiwech ri ix mixtuqaʼrik rumal taq ri kʼax tajin kinriq in rech toqʼobʼisabʼal iwach ri ix; are waʼ ri iqʼijil ix!</seg>
					<seg id='EPH.3.14' type='verse'>Rumal kʼu waʼ weriʼ kinmej ri nuchʼek chuwach ri Tatxel;</seg>
					<seg id='EPH.3.15' type='verse'>ronojel tatxel che kʼo pa ri kaj e pa ri uwachulew kʼo ri ubʼiʼ rukʼ ri Areʼ.</seg>
					<seg id='EPH.3.16' type='verse'>Arech ri Areʼ, rumal ri uqʼinomal ri uqʼijil, kuya bʼaʼ chiwech ri ichuqʼabʼ rumal ri Ruxlabʼaxel arech ri ix ko iwanimaʼ,</seg>
					<seg id='EPH.3.17' type='verse'>arech ri Kristo kjeqiʼ pa ri iwanimaʼ rumal ri ikojonik e arech che ri ikʼiybʼalil e ri itikibʼalil kkʼojiʼ bʼaʼ pa ri loqʼoqʼebʼal kʼuʼx.</seg>
					<seg id='EPH.3.18' type='verse'>Rukʼ weriʼ, ri ix kkʼojiʼ ri ichuqʼabʼ arech ri ix kichʼobʼo, kukʼ konojel ri etyoxlaj taq winaq, ri urabʼarik, ri uwach, ri ajsik e ri cho,</seg>
					<seg id='EPH.3.19' type='verse'>ri ix kixkowin na riʼ chi retaʼmaxik ri uloqʼoqʼebʼal ri Kristo che are sibʼalaj nim chuwach ronojel noʼjibʼal, e kixok na riʼ pa tzʼaqʼatalaj iwutzil pa ronojel ri tzʼaqatalaj Rutzil ri Dyos.</seg>
					<seg id='EPH.3.20' type='verse'>Chech ri Areʼ che ri uchuqʼabʼ kchakun paqawiʼ e kkowinik kubʼan sibʼalaj nim chi na chuwach ri jastaq uwach che kujkowinik kqato e kqachomaj,</seg>
					<seg id='EPH.3.21' type='verse'>chrech ri Areʼ ri uqʼijil, pa ri Komon Tyox e pa ri Kristo Jesus, pa ronojel ijaʼlil, chubʼeqʼij chubʼesaq. Amen.</seg>
				</div>
				<div id='EPH.4' type='chapter'>
					<seg id='EPH.4.1' type='verse'>Ri in sibʼalaj kintaʼ bʼaʼ chiwech ri ix, ri in che in kʼo pacheʼ pa ri Kristo, arech ri ix kkʼojiʼ jun utzalaj ikʼaslemal, rumal rech che ri ix ixsikitalik:</seg>
					<seg id='EPH.4.2' type='verse'>Chiwonej bʼaʼ iwibʼ, rukʼ kmeʼlalajʼ ibʼantajik e rukʼ kochʼonik, cheʼikuyuʼ bʼaʼ ri enikʼaj chik rukʼ ri loqʼoqʼebʼal ikʼux;</seg>
					<seg id='EPH.4.3' type='verse'>chikojoʼ bʼaʼ ichuqʼabʼ che xa jun iwach pa ri Uxlabʼaxel rumal ri nimalaj utzil.</seg>
					<seg id='EPH.4.4' type='verse'>Chkʼojiʼ bʼaʼ xa jun chi ibʼaqil e xa jun chi Uxlabʼaxel, e chkʼojiʼ bʼaʼ xa jun chi iweyeʼbʼal pa ri ixsikʼitalik wi;</seg>
					<seg id='EPH.4.5' type='verse'>jun chi Ajawxel, jun chi qakojonik, jun chi qaqasnaʼ,</seg>
					<seg id='EPH.4.6' type='verse'>jun chi Dyos e Tatxel qech qonojel; ri Areʼ che kʼo pakiwiʼ chi nimalaj konojel, ri areʼ che kʼo kumal konojel e ri areʼ che kʼo pa konojel.</seg>
					<seg id='EPH.4.7' type='verse'>Kʼatekʼut, qonojel chi qajujunal qakʼamom jubʼiqʼ ri toqʼobʼisabʼal wachaj rech ri Dyos jeʼ jas ri retabʼal ri usipanik ri Kristo.</seg>
					<seg id='EPH.4.8' type='verse'>Rumal kʼu waʼ weriʼ kbʼixik: Xpaqiʼ chikaj e xeʼukʼam ubʼi ri ekʼo pacheʼ xuya taq ri sipanik chkech ri winaq.</seg>
					<seg id='EPH.4.9' type='verse'>«Xpaqiʼk», ¿jas kʼu waʼ weriʼ, we man xoqujeʼ kubʼij che xxuliʼ chuxeʼ ri uwachulew?</seg>
					<seg id='EPH.4.10' type='verse'>Kʼatekʼuriʼ, ri areʼ che xxuliʼk, xoqujeʼ are ri areʼ che xpaqiʼ puwiʼ ronojel kaj, arech kunojisaj ronojel jastaq.</seg>
					<seg id='EPH.4.11' type='verse'>Kʼatekʼuriʼ ri areʼ «Xuya» chkech enikʼaj arech keʼuxik eʼapostol, chkech enikʼaj chik arech keʼuxikʼ eqʼaxal utzij ri Dyos, chkech enikʼaj chik arech keʼuxik etzʼibʼanel chech ri utzalaj tzij, chkech enikʼaj chik arech keʼuxik ajtijabʼ,</seg>
					<seg id='EPH.4.12' type='verse'>arech are waʼ ri ktaqan chkech ri etyoxlaj taq winaq pa ri chak, arech qas utz ri ja rech ri Ubʼaqil ri Kristo,</seg>
					<seg id='EPH.4.13' type='verse'>e rukʼ kʼu waʼ weriʼ ri uj junam kujbʼe qonojel pa ri kojonik e pa noʼjibʼal rech ri Ukʼojol ri Dyos e pa ri Tzʼaqatalaj Winaq, che pa ri ukowil ri ukʼaslemal kubʼano ri tzʼaqatalaj ukʼaslemal ri Kristo.</seg>
					<seg id='EPH.4.14' type='verse'>Rukʼ weriʼ, arech ri uj man ujakʼalabʼ ta chik, ri uj man kujbʼe ta chi rukʼ ronojel tzij e pa ronojel kyaqiqʼ, pa ri joʼs taq tzij kech ri winaq e pa ri ketzalal ri eʼareʼ che kekʼaman ubʼiʼk pa ri subʼunik.</seg>
					<seg id='EPH.4.15' type='verse'>Kʼatekʼut, ri uj chujkʼojiʼ bʼaʼ pa ri qakʼaslemal pa ri saqalajtzij e ri pa ri loqʼoqʼebʼal kʼuʼx, chujkʼiy bʼaʼ pa ronojel ri Areʼ che are ri Qajolom, ri Kristo,</seg>
					<seg id='EPH.4.16' type='verse'>e che ri Areʼ, kuya ri junam riqoj ibʼ che ri Bʼaqil ri junam e nimalaj uwokoxik, rukʼ kʼi uwach taq urabʼ jawiʼ kutzuqu e kusilobʼisaj ri areʼ jeʼ jas ri chak kkibʼan chi kijujunal, kʼatekʼuriʼ rukʼ weriʼ kkʼiyik e kuyak ribʼ pa ri loqʼoqʼebʼal kʼux.</seg>
					<seg id='EPH.4.17' type='verse'>Kʼatekʼuriʼ, kinbʼij chiwech e sibʼalaj kintaʼ chiwech pa ri Ajawxel, mibʼan jeriʼ ri ikʼaslemal jeʼ jas kkibʼan ri winaq che ma junam ta qakojonik kukʼ che kʼo ri itzel kichomabʼal,</seg>
					<seg id='EPH.4.18' type='verse'>ri eʼareʼ ekʼo pa ri qʼequʼm; ri eʼareʼ ekaxlan winaq chuwach ri ukʼaslemal ri Dyos, man ketaʼm ta ri saqalajtzij, rumal rech che ri eʼareʼ kʼo jun abʼajalaj kanimaʼ,</seg>
					<seg id='EPH.4.19' type='verse'>aretaq chiʼ man utz ta ri kinoʼj pa ri kikʼaslemal, ri eʼareʼ xkibʼan sibʼalaj itzel jas taq uwach e xkibʼan sibʼalaj tzʼil taq jas uwach.</seg>
					<seg id='EPH.4.20' type='verse'>Kʼatekʼuriʼ, man are ta weriʼ ri xiwetaʼmaj ri ix, ri ix are xiwetaʼmaj ri Kristo,</seg>
					<seg id='EPH.4.21' type='verse'>we ri ix are ri areʼ xikʼam pa ri tzij e pa ri kʼutbʼal, jun kʼutbʼal che jeriʼ jeʼ jas ri saqalajtzij rukʼ ri Jesus,</seg>
					<seg id='EPH.4.22' type='verse'>rajawaxik che ri ix kiya kan ri nabʼe ikʼaslemal e kiya kan ri qʼeʼl winaq che kixukʼam ubʼi pa ri kamikal e pa ri itzel taq rayibʼal,</seg>
					<seg id='EPH.4.23' type='verse'>kʼatekʼuriʼ, rajawaxik che ri ix kkojiʼ jun kʼakʼ ichomabʼal</seg>
					<seg id='EPH.4.24' type='verse'>e rajawaxik che ri ix kiwatzʼyaqij ri kʼakʼ winaq, che bʼanom rumal ri Dyos, pa ri sukʼil, pa ri utyoxil ri saqalajtzij.</seg>
					<seg id='EPH.4.25' type='verse'>Kamik riʼ mibʼan tzij. Chibʼij ri saqalajtzij rukʼ ri ajiltzʼaqat, ¿la man ujkitzaqatil ta ri enikʼaj chik?</seg>
					<seg id='EPH.4.26' type='verse'>We xpe iwoyowal, mixmakunik; ri qʼij maqaj bʼaʼ uwach we iwoyowal na;</seg>
					<seg id='EPH.4.27' type='verse'>rajawaxik che miʼokisaj ri Kʼaxtok iwukʼ.</seg>
					<seg id='EPH.4.28' type='verse'>Ri winaq che kelaqʼanik, maʼelaqʼan chi bʼaʼ; xane are utz chubʼanaʼ uchak rukʼ taq ri uqʼabʼ, arech kkowinik kubʼan ri utzil e keʼutoʼ ri emebʼaʼibʼ.</seg>
					<seg id='EPH.4.29' type='verse'>Maʼel bʼaʼ uloq jun itzel tzij pa ri ichiʼ, xane are chibʼij ri utz tzij, arech kibʼan ri rajawaxik e kibʼan ri utzil chkech ri kixtatabʼenik.</seg>
					<seg id='EPH.4.30' type='verse'>Miya bʼis chrech ri Tyoxlaj Uxlabʼaxel rech ri Dyos, ri areʼ che xixutʼiqo rukʼ ri utʼiqbʼal, rech ri jun qʼij arechiʼ kopam e ri kolotajem.</seg>
					<seg id='EPH.4.31' type='verse'>Ronojel bʼanoj, oyowal, nimalaj tzijtal, ri itzel taq tzij, waʼ ronojel weriʼ makʼojiʼ bʼaʼ iwukʼ ri ix.</seg>
					<seg id='EPH.4.32' type='verse'>Chibʼanaʼ bʼaʼ ri utzil chixol ri ix e rukʼ ri loqʼoqʼebʼal ikʼux, chisachaʼ bʼaʼ ri imak chixoʼl jeʼ jas ri usachik ri imak xubʼan ri Dyos pa ri Kristo.</seg>
				</div>
				<div id='EPH.5' type='chapter'>
					<seg id='EPH.5.1' type='verse'>Chiterneʼj bʼaʼ uwach ri Dyos jeʼ jas ixloqʼalaj taq alkʼuwaʼlaxel,</seg>
					<seg id='EPH.5.2' type='verse'>kʼatekʼuriʼ, jix bʼaʼ pa ri ubʼe ri loqʼoqʼebʼal kʼux, jeʼ jas ri Kristo che xixuloqʼoqʼej e xujach ribʼ rumal xutoqʼobʼisaj qawach ri uj, xujach ribʼ chrech ri Dyos pa jun tabʼal toqʼobʼ che jeʼlikalaj ruxlabʼ.</seg>
					<seg id='EPH.5.3' type='verse'>Kʼatekʼuriʼ, ri mak rukʼ ixoq achiʼ e ronojel uwach itzel, on ri loqʼoqʼobʼal chrech ri pwaq, mibʼij bʼaʼ weriʼ chixoʼl ri ix: are waʼ ri utz chkech ri etyoxlaj taq winaq.</seg>
					<seg id='EPH.5.4' type='verse'>Xoqujeʼ ri itzel taq tzij, ri chʼuʼj taq tzij, ri mox taq tzij; ronojel weriʼ man utz taj, xane chixmaltyoxin chrech ri Ajawxel.</seg>
					<seg id='EPH.5.5' type='verse'>Rumal rech che utz retaʼmaxik chibʼanaʼ, ri jun che kubʼan ri mak rukʼ ixoqʼ achiʼ e ri areʼ che kubʼan ri itzel taq jastaq e ri areʼ che kuloqʼoqʼej ri pwaq –ri jun riʼ kʼo jun joʼs udyos man kok ta riʼ pa ri Rajawibʼal ri Kristo e pa ri Rajawabʼal ri Dyos.</seg>
					<seg id='EPH.5.6' type='verse'>Man kʼo ta bʼaʼ jun kixsubʼuwik rumal enikʼaj joʼs taq tzij; rumal kʼu waʼ ronojel weriʼ, ri itzel e ri royowal ri Dyos kpe pakiwiʼ ri winaq che man kkaj ta uwach ri Areʼ.</seg>
					<seg id='EPH.5.7' type='verse'>Mibʼan bʼaʼ junam iwach kukʼ we winaq riʼ.</seg>
					<seg id='EPH.5.8' type='verse'>Ojer kanoq, ri ix ix qʼequʼm, kʼatekʼut kamik riʼ, ri ix ix saqil pa ri Ajawxel; chixkʼasleman bʼaʼ jeʼ jas ix ralkʼuwaʼl ri saqil,</seg>
					<seg id='EPH.5.9' type='verse'>rumal rech che ri uwachinik ri saqil, are ri utzil, ri sukʼil e ri saqalajtzij.</seg>
					<seg id='EPH.5.10' type='verse'>Qas utz rilik chibʼanaʼ ri jastaq che utz chuwach ri Ajawxel,</seg>
					<seg id='EPH.5.11' type='verse'>e mibʼan jun itzel chak che rech ri qʼequʼm, xane are chibʼanaʼ qʼatojtzij puwiʼ weriʼ.</seg>
					<seg id='EPH.5.12' type='verse'>Jeʼ nakʼut, ri jastaq che pa awal kkibʼan we winaq riʼ, ri uj kujkʼixik xuwi che ri ubʼixik;</seg>
					<seg id='EPH.5.13' type='verse'>kʼatekʼut, aretaq chiʼ kqabʼan qʼatojtzij puwiʼ weriʼ, kqʼalajinik pa ri saqil;</seg>
					<seg id='EPH.5.14' type='verse'>ronojel ri jastaq uwach che kqʼalajinik, saqil riʼ. Rumal weriʼ kbʼixik: Chatkʼastajoq ri at che katwarik chawaʼlisaj awibʼ chkixoʼl ri kaminaqibʼ e kchʼubʼlin na riʼ pawiʼ ri usaqil ri Kristo.</seg>
					<seg id='EPH.5.15' type='verse'>Xa jekʼuriʼ, qas utz unikʼoxik chibʼanaʼ rilik ri ikʼaslemal: makʼojiʼ bʼaʼ jun chʼuʼj ikʼaslemal, xane chkʼojiʼ bʼaʼ jun noʼjibʼalalaj ikʼaslemal</seg>
					<seg id='EPH.5.16' type='verse'>utz bʼaʼ chbʼe ri ikʼaslemal pa we uwachulew riʼ, rumal rech che itzel taq we qʼij riʼ;</seg>
					<seg id='EPH.5.17' type='verse'>mibʼam ri chʼuʼj jastaq uwach, kʼatekʼut are qas chiwilaʼ jachike ri uraybʼal ri Dyos.</seg>
					<seg id='EPH.5.18' type='verse'>Mixqʼabʼarik; waʼ weriʼ xaq itzel kʼaslemal kukʼama uloq chiwech, xane areʼ chitzukuj ri tzʼaqatalaj utzil pa ri Uxlabʼaxel.</seg>
					<seg id='EPH.5.19' type='verse'>Chixoʼl ri ix chiyaʼa bʼaʼ ubʼixik ri jetaq salmos, ri jetaq himnos e ri taq bʼixobʼal pa ri iwanimaʼ; chibʼixoj e chinimaqʼijarisaj ri Ajawxel rukʼ ronojel iwanimaʼ.</seg>
					<seg id='EPH.5.20' type='verse'>Pa ronojel qʼij e pa ronojel jastaq uwach chixmaltyoxin chrech ri Dyox Tatxel, rumal ri ubʼiʼ ri Qajawxel Jesus Kristo.</seg>
					<seg id='EPH.5.21' type='verse'>Chinimaj chbʼil taq iwibʼ pa ri uxibʼrikil ri Kristo.</seg>
					<seg id='EPH.5.22' type='verse'>Ri eʼixoqilal chkinimaj ri ekachajilal jeʼ jas ri unimaxik ri Ajawxel:</seg>
					<seg id='EPH.5.23' type='verse'>rumal rech che ri achajilal ri areʼ are ujolom ri rixoqilal, jeriʼ pa ri Kristo che are ujolom ri Komon Tyox, ri areʼ che xukol ri Bʼaqil;</seg>
					<seg id='EPH.5.24' type='verse'>kʼatekʼuriʼ, ri Komon Tyox kunimaj ri Kristo, rumal kʼuwaʼ weriʼ rajawaxik che ri eʼixoqilal kekinimaj ri ekachajilal pa ronojel.</seg>
					<seg id='EPH.5.25' type='verse'>Eʼachajilal, chiloqʼoqʼej bʼaʼ ri iwixoqilal jeriʼ jas uloqʼoqʼexik ri Komon Tyox kubʼan ri Kristo e xujach ribʼ rumal utoqʼobʼisabʼal uwach ri areʼ,</seg>
					<seg id='EPH.5.26' type='verse'>arech kutyoxarisaj ri e kuchʼajchʼobʼej ri areʼ rukʼ ri jaʼ e rukʼ tzij;</seg>
					<seg id='EPH.5.27' type='verse'>rumal rech che are kraj che chʼajchʼoj e saqil chuwach ri Areʼ; arech man kʼo ta jun tzʼilobʼinaq chech on jun bʼachʼuy chech on jun chik jas uwach, xane tyoxlaj e chʼajchʼojalaj ri ubʼantajik.</seg>
					<seg id='EPH.5.28' type='verse'>Jekʼuriʼ jas weriʼ, rajawaxik che ri ix ix achajilal keʼiloqʼoqʼej ri iwixoqilal jeʼ jas uloqʼisaxik ri ibʼaqil ri ix. Jachin kuloqʼoqʼej ri rixoqil xas are wi ri areʼ kuloqʼoqʼej ribʼ.</seg>
					<seg id='EPH.5.29' type='verse'>Rumal rech che man kʼo ta jun winaq xretzelaj jumul ri ubʼaqil; xane kukʼiysaj ri areʼ e kubʼan ri utz chrech. Jeʼ jas kubʼan ri Kristo chech ri Ukomon Tyox:</seg>
					<seg id='EPH.5.30' type='verse'>¿La man uj ujtzʼaqatil ta ri Ubʼaqil?</seg>
					<seg id='EPH.5.31' type='verse'>Rumal kʼuriʼ ri achi keʼuya kan riʼ ri unan utat e kuyutʼ na ribʼ rukʼ ri rixoqil e chi ekebʼ riʼ e jun chi bʼaqilal riʼ:</seg>
					<seg id='EPH.5.32' type='verse'>Wa weriʼ jun nimalaj awatalik, in kwaj kinbʼij weriʼ puwiʼ ri Kristo e puwiʼ ri Komon Utyox.</seg>
					<seg id='EPH.5.33' type='verse'>Kʼatekʼuriʼ kinbʼij weriʼ chiwech, iwonojel chiloqʼoqʼej ri iwixoqilal jeʼ jas uloqʼoxik iwibʼ ri ix e ri ixoqilal nim chrilaʼ wi ri rachajil.</seg>
				</div>
				<div id='EPH.6' type='chapter'>
					<seg id='EPH.6.1' type='verse'>Ix alkʼuwaʼlaxel chixniman chrech ri kitzij ri inan itat, pa ri Ajawxel; rumal che utz weriʼ.</seg>
					<seg id='EPH.6.2' type='verse'>Nim chiwilaʼ wi ri itat e ri inan, are waʼ weriʼ ri nabʼe pixabʼ che kʼo jun chiʼnik chrech,</seg>
					<seg id='EPH.6.3' type='verse'>arech ri at, at kiʼkotemal katkʼojiʼk e kkʼojiʼ jun nimalaj akʼaslemal choʼ ri uwachulew.</seg>
					<seg id='EPH.6.4' type='verse'>E ri ix, ix nan tat, mibʼan ri kʼax chkech ri eʼiwalkʼuwaʼl, are chikʼutuʼ ri utzil chkiwach, chikʼajisaj kiwach e chibʼij chkech jujun taq tzij jacha ri kraj ri Ajawxel.</seg>
					<seg id='EPH.6.5' type='verse'>Eʼajchakibʼ chinimaj kitzij ri eʼiwajaw chuwachulew rukʼ xibʼrikil, rukʼ jun utzalaj iwanimaʼ, jeriʼ jacha ri nimanik chrech ri Kristo;</seg>
					<seg id='EPH.6.6' type='verse'>mixnimanik rumal rech che are kiwaj utz kixkanaj chkiwach ri winaq, xane chibʼanaʼ che ix rajchakibʼ ri Kristo che rukʼ kanimaʼ kkibʼan ri urayibʼal ri Dyos.</seg>
					<seg id='EPH.6.7' type='verse'>Ri ichak ri ix, xas chuwach ri Ajawxel chibʼanaʼ wi e man chkiwach ta ri winaq,</seg>
					<seg id='EPH.6.8' type='verse'>ri ix, iwetaʼm che ronojel ri utojbʼalil kuya ri Ajawxel jeriʼ jas ri utz ubʼanik xibʼano, we ix ajchak on we ix ajaw.</seg>
					<seg id='EPH.6.9' type='verse'>Kʼatekʼuriʼ, ri ix ix ajawibʼ, jeriʼ chibʼanaʼ ri ix kukʼ ri eʼareʼ, mibʼan ri kʼax chkech e chichomaj che ri ix e ri eʼareʼ kʼo ri Iwajaw pa ri kaj e che ri areʼ man are ta kril ri upalaj ri winaq.</seg>
					<seg id='EPH.6.10' type='verse'>Kʼatekʼuriʼ, ri ix chikojoʼ ichuqʼabʼ pa ri Ajawxel e pa ri ukowil ukʼaslemal.</seg>
					<seg id='EPH.6.11' type='verse'>Ri ix, chiwatzʼyaqij ri jetaq chʼichʼ rech chʼoʼj rech ri Dyos, arech ri ix ix ko chuwach ri Kʼaxtok.</seg>
					<seg id='EPH.6.12' type='verse'>Rumal rech che ri uj man kujchʼojin ta kukʼ enikʼaj kʼulel rech kikʼel e ri bʼaqilal, xane kujchʼojin rukʼ taq ri Ajawibʼal, rukʼ taq ri Chuqʼabʼ, rukʼ taq ri eʼajaw che erech qʼequʼm ekʼo chuwachulew, rukʼ ri eʼuxlabʼal che ekʼo pa ri kaj.</seg>
					<seg id='EPH.6.13' type='verse'>Rumal kʼu waʼ weriʼ, rajawaxik che ri ix kiwatzʼyaqij ri chʼichʼ rech chʼoj rech ri Dyos, arech, pa ri itzel qʼij ri ix kʼo ri ichuqʼabʼ, e aretaq chiʼ xkʼis ronojel weriʼ, ri ix qas ko kixkʼojiʼk.</seg>
					<seg id='EPH.6.14' type='verse'>Ri ixtakʼalik kanoq; ximitalik ri uxeʼ ipam rukʼ ri Saqalajtzij, iwatzʼyaqim ri sukʼil jeʼ jas iwatzʼyaq rech chʼoʼj,</seg>
					<seg id='EPH.6.15' type='verse'>are ixajabʼ ri achixom kikojo, arech kjubʼux uwach ri Utzalaj Tzij rech ri Nimalaj Utzil,</seg>
					<seg id='EPH.6.16' type='verse'>che are kʼo pa ri iqʼabʼ ri chʼichʼ rech ri kojonik, arech rukʼ weriʼ ri ix kixkowin na riʼ che uchupik ri jetaq chʼabʼ che rukʼ qʼaqʼ utzijom ri Itzel;</seg>
					<seg id='EPH.6.17' type='verse'>xoqujeʼ, chikojoʼ piwiʼ ri ix ri chʼichʼ rech ri Kolotajem, e pa ri iqabʼ ri chʼichʼ rech chʼoʼj rech ri Uxlabʼaxel che are ri Utzij ri Dyos.</seg>
					<seg id='EPH.6.18' type='verse'>Chkʼojiʼ bʼaʼ ri ikʼaslemal pa ri chʼawem rukʼ ri Dyos amaqʼel chixchʼaw rukʼ ri Dyos, pa ronojel qʼij, utz ubʼanik chibʼanaʼ weriʼ, chixchʼawoq pa kitoqʼobʼisabʼal kiwach konojel ri etyoxlaj taq winaq.</seg>
					<seg id='EPH.6.19' type='verse'>Kʼatekʼuriʼ, chixchʼaw bʼaʼ panuwiʼ ri in rech toqʼobʼisabʼal nuwach, arech ri in kinkowinik che ubʼixik ri Tzij arechiʼ kinjaq ri nuchiʼ e arech kinkowinik rukʼ choqʼabʼ kinkʼutu ri kʼuʼtalik Utzalaj Tzij,</seg>
					<seg id='EPH.6.20' type='verse'>ri in che inyaʼl ubʼixik aretaq chi inximitalik pacheʼ; chuyaʼ bʼaʼ ri Dyos chwech arech ko kinya ubʼixik ri tzij.</seg>
					<seg id='EPH.6.21' type='verse'>Ri in kinwaj che ri ix kiwetaʼmaj, jas ri ubʼeʼal inbʼenaq e jas ri tajin kinbʼano; are ri Tikiko kubʼij na riʼ ronojel chiwech, ri are che loqʼalaj achalaxik e utz kchakun wukʼ pa ri Ajawxel.</seg>
					<seg id='EPH.6.22' type='verse'>Kintaq ubʼiʼ ri areʼ iwukʼ, arech kuya qatzijol chiwech e arech kuya uchuqʼabʼ ri iwanimaʼ.</seg>
					<seg id='EPH.6.23' type='verse'>Ri Dyos Tatxel e ri Ajawxel Jesus Kristo, kkiya ri Utzil chkech ri eʼachalaxik, rukʼ ri loqʼoqʼebʼal kʼux e rukʼ ri kojonik.</seg>
					<seg id='EPH.6.24' type='verse'>Ri Usipanik ri Dyos chkech konojel ri winaq che kkiloqʼoqʼej ri Qajawxel Jesus Kristo, pa ri kʼaslemal che makqʼiy taj.</seg>
				</div>
			</div>
			<div id='PHI' type='book'>
				<div id='PHI.1' type='chapter'>
					<seg id='PHI.1.1' type='verse'>Ri Pabʼlo e ri Timoteʼo, eʼupataninel ri Kristo Jesus, chkech konojel ri etyoxlaj taq winaq pa ri Kristo, ri eʼareʼ che eʼajfilipo kukʼ ri ekajyuqʼabʼ e kukʼ ri ekidiʼakonos.</seg>
					<seg id='PHI.1.2' type='verse'>Ri sipanik e ri nimalaj utzil chiwech ri ix, rumal ri Dyos Qatat e ri Ajawxel Jesus Kristo.</seg>
					<seg id='PHI.1.3' type='verse'>Kinmaltyoxij chrech ri Nudyos ronojel taq mul aretaq chiʼ ri in kinchoman piwiʼ ri ix;</seg>
					<seg id='PHI.1.4' type='verse'>ronojel taq qʼij, pa ronojel mul aretaq chiʼ kinchʼaw rukʼ ri Dyos kintaʼ piwiʼ iwonojel ri ix rukʼ kiʼkotemal;</seg>
					<seg id='PHI.1.5' type='verse'>rumal rech che kinnaʼtisaj, che ri ix, utz ubʼanik ri chak kibʼano pa ri utzalaj tzij xas pa ri nabʼe qʼij chi kʼateʼ kamik riʼ.</seg>
					<seg id='PHI.1.6' type='verse'>Kʼatekʼuriʼ, qas are ri areʼ riʼ, che xuchapalej iwukʼ ri ix we utzalaj chak riʼ, kuterneʼbʼej na kʼuriʼ ri uchak chi kʼateʼ na pa ri Uqʼij ri Jesus Kristo.</seg>
					<seg id='PHI.1.7' type='verse'>Utz che ri in jewaʼ we nuchomanik chiwij riʼ, rumal rech che ri ix ixkʼo pa ri wanimaʼ, ri ix ixkʼo pa ri chʼichʼ inujatʼim pacheʼ, xoqujeʼ ixkʼo pa ri utoʼik e pa ri uyaʼik uchuqʼabʼ ri utzalaj tzij, ri ix ixkʼo wukʼ pa ri nusipanik.</seg>
					<seg id='PHI.1.8' type='verse'>Jeʼ nakʼut, ri Dyos xinrilo, ¡che ri in sibʼalaj kixinloqʼoj iwonojel pa ri ranimaʼ ri Kristo Jesus!</seg>
					<seg id='PHI.1.9' type='verse'>Kʼatekʼuriʼ, are waʼ weriʼ kinta pa ri nuchʼawem: ri loqʼoqʼebʼal ikʼuʼx, qas chnimar bʼaʼ; qas chkʼojiʼ bʼaʼ utzalaj inoʼjibʼal e qas utz rilik unikʼoxik ronojel,</seg>
					<seg id='PHI.1.10' type='verse'>ri kyaʼ na riʼ chiwech arech qas kinikʼoj na ri utzil e ri sukʼil, e ri nim ubʼantajik, arech kixopanik qas chʼajchʼoj ri ikʼaslemal e man kʼo ta kixqʼiliwik pa ri uqʼij ri Kristo,</seg>
					<seg id='PHI.1.11' type='verse'>qas ix kʼo ta bʼaʼ pa ri utzalaj chak rech ri sukʼil che kʼo qukʼ rumal ri Jesus Kristo, rech uqʼijilaxik e umaltyoxixik ri Dyos.</seg>
					<seg id='PHI.1.12' type='verse'>Eʼachalaxik, ri in kinwaj che ri ix kiwetaʼmaj ri jastaq che ri xinkʼulmaj ri in, utz xukʼamaʼ uloq chrech ri Utzalaj Tzij,</seg>
					<seg id='PHI.1.13' type='verse'>rumal rech che pa ri Pretoriʼo e pa ronojel kʼolibʼal, sibʼalaj etaʼmatalik che inyutulik e inkʼo pa cheʼ rumal ri Kristo,</seg>
					<seg id='PHI.1.14' type='verse'>e sibʼalaj eʼachalaxik kʼo ri kichuqʼabʼ pa ri Ajawxel rumal che inyutalik riʼ; e ri eʼareʼ kʼo sibʼalaj kichuqʼabʼ e man kkixibʼij ta kibʼ che ubʼixik we tzij riʼ.</seg>
					<seg id='PHI.1.15' type='verse'>Jeʼ nakʼut, ekʼo nikʼaj kkiya ubʼixik ri Kristo rukʼ ri kyaqreʼnik, rukʼ itzel taq uxlabʼal rech chʼoʼjinik; kʼatekʼut ekʼo enikʼaj chik, che rukʼ utzalaj chomanik kkiya ubʼixik ri Kristo.</seg>
					<seg id='PHI.1.16' type='verse'>Ri eʼareʼ, kkibʼan weriʼ rumal ri uloqʼoqʼebʼal kikʼuʼx; rumal rech che ketaʼm, che ri in rajawaxik kintoʼ uwach ri utzalaj tzij rukʼ weriʼ;</seg>
					<seg id='PHI.1.17' type='verse'>ri enabʼe, rukʼ jun itzel uxlabʼal rech chʼoʼjinik, kkiya ubʼixik ri Kristo; man sukʼ ta ri kichomanik; kkichomaj che rukʼ weriʼ kkiya chi na raʼlal ri jetaq chʼichʼ che inujatʼim.</seg>
					<seg id='PHI.1.18' type='verse'>Kʼatekʼut, ¿jas kʼut? Puneʼtaneʼ kumal ri kebʼ kiwach on kumal ri qastzij ekʼolik, xas kʼo jun tzij puwiʼ ri Kristo e ri in kinkiʼkotik rumal weriʼ e xas kuya na riʼ nukiʼkotemal,</seg>
					<seg id='PHI.1.19' type='verse'>rumal rech che ri in, qas wetaʼm che waʼ weriʼ kuya na ri nukolotajem rukʼ ri ichʼabʼal e rukʼ ri uchuqʼabʼ ri Ruxlabʼal ri Jesus Kristo che kyataj na chwech,</seg>
					<seg id='PHI.1.20' type='verse'>weriʼ, che sibʼalaj kinweʼyej ri in: man kinkʼix ta riʼ chuwach jun jas uwach, xane kinkʼol na waʼ ronojel ri ukowil nukʼuʼx; e we jumul riʼ jena kʼuwaʼ jacha ronojel taq jumul chik, ri Kristo kqʼijilaxik waʼ pa ri nubʼaqil ri in, kneʼbʼaʼ we kinkʼasiʼk on we kinkamik.</seg>
					<seg id='PHI.1.21' type='verse'>Rumal rech, che chnuwach ri in, are ri Kristo ri kʼaslemal e ri kamikal xa jun chʼakoj.</seg>
					<seg id='PHI.1.22' type='verse'>Kʼatekʼut, we rukʼ ri nukʼaslemal pa we nubʼaqil riʼ, ri in kinkowinik kinbʼan jun nimalaj utzil, ri in man wetaʼm taj jachinchikech kinchaʼo.</seg>
					<seg id='PHI.1.23' type='verse'>Kʼatekʼut, rukʼ we jun kʼamal riʼ: ri in are nabʼe kinwaj kinbʼe rukʼ ri Kristo e qastzij nakʼut che waʼ weriʼ are sibʼalaj utz;</seg>
					<seg id='PHI.1.24' type='verse'>e pa ri ukʼabʼ, we ri in kinkanaj kan pa ri nubʼaqil are sibʼalaj utz waʼ chiwech ri ix.</seg>
					<seg id='PHI.1.25' type='verse'>Xa jekʼuriʼ, rukʼ weriʼ, utz chnuwach ri in we kinkanaj kan iwukʼ iwonojel arech kkʼiyik ri ikojonik e ri ekiʼkotemal</seg>
					<seg id='PHI.1.26' type='verse'>arech, aretaq chiʼ kintzalej chi uloq jumul, ri nukʼolem iwukʼ kuya jun kiʼkotemal chiwech e kuya jun nimalaj iqʼij pa ri Kristo Jesus.</seg>
					<seg id='PHI.1.27' type='verse'>Chkʼojiʼ bʼaʼ jun utzalaj ikʼaslemal chuwach ri Utzalaj Utzij ri Kristo arech ri in, we kinbʼe na che iwilik pa ri itinimit on we man kinbʼe taj, ri in kintaʼ na utzijol che ri ix ix kʼo pa ri uchuqʼabʼ xa jun chi uxlabʼal, che ri ix rukʼ xa jun iwanimaʼ kikoj ichuqʼabʼ arech kkʼiy ri kojonik chech ri Utzalaj Tzij;</seg>
					<seg id='PHI.1.28' type='verse'>ri ix mixibʼij bʼaʼ iwibʼ chkiwach ri ikʼulel: we man kixibʼij iwibʼ, jun utzalaj kʼutbʼal riʼ rech kʼax chkech ri eʼareʼ e chiwech ri ix ukʼutbʼal ikolotajem riʼ. E waʼ weriʼ petinaq uloq tza xas ri Dyos:</seg>
					<seg id='PHI.1.29' type='verse'>rumal ri utoqʼobʼ, xyaʼtaj chiwech ri ix man xuwi ta ri ikojbʼal chech ri Kristo, xane xoqujeʼ xyaʼtaj chiwech kiriq na ri kʼax pa ri utoqʼobʼ ri areʼ.</seg>
					<seg id='PHI.1.30' type='verse'>Rumal kʼuwaʼ weriʼ, ri ix chikojo bʼaʼ ichuqʼabʼ, jeriʼ jacha xiwil chwech ri in e kamik riʼ ri ix iwetaʼm che tajin na kinkoj na nuchuqʼabʼ ri in.</seg>
				</div>
				<div id='PHI.2' type='chapter'>
					<seg id='PHI.2.1' type='verse'>Xa jekʼuriʼ, ri in sibʼalaj kinkʼomij chiwech puwiʼ ronojel ri rajawaxik taq sikʼinik kubʼan ri Kristo, kinkʼomij chiwech rukʼ sibʼalaj loqʼoqʼebʼal kʼuʼx, rukʼ ri riqoj ibʼ pa ri Uxlabʼxel, rukʼ nimalaj toqʼobʼisabʼal kʼuʼx,</seg>
					<seg id='PHI.2.2' type='verse'>chinojisaj bʼaʼ ri nukʼaslemal rukʼ xa jun chi ichomanik, xa jun chi loqʼoqʼebʼal ikʼuʼx, xa jun chi uxlabʼal, xa jun chi ichomabʼal;</seg>
					<seg id='PHI.2.3' type='verse'>makʼo jun jas uwach mibʼano rumal kʼulel iwibʼ e rumal nimal, chijujunal chichomaj che konojel winaq nimalaj kibʼantajik chiwach ri ix;</seg>
					<seg id='PHI.2.4' type='verse'>man xuwi taj kitzukuj ri utzil chiwech ri ix, xoqujeʼ chitzukuj ri utzil chkech ri enikʼaj chik.</seg>
					<seg id='PHI.2.5' type='verse'>Chkʼojiʼ bʼaʼ iwukʼ ri uchomabʼal ri Kristo Jesus:</seg>
					<seg id='PHI.2.6' type='verse'>Ri areʼ, che are uwachbʼal ri Dyos man xukoj taj ri taqal chrij che kbʼan chech jeriʼ jacha Dyos, ri ubʼantajik che junam rukʼ ri ubʼantajik ri Dyos.</seg>
					<seg id='PHI.2.7' type='verse'>Kʼatekʼut, ri Areʼ xubʼan ribʼ che xas ma kʼo ta wi ubʼantajik xruxisaj ribʼ che ximitalik xruxisaj ribʼ jachaʼ jun winaq, xchʼobʼtaj uwach pa ri ukaʼybʼal jeriʼ jacha jun winaq,</seg>
					<seg id='PHI.2.8' type='verse'>xunitzʼarisaj chi na ribʼ xnimanik chi kʼa pa ri kamikal e jun kamikal cho ri ripibʼal.</seg>
					<seg id='PHI.2.9' type='verse'>Rumal kʼu weriʼ, ri Dyos xunimarisaj ubʼantajik ri areʼ e xuya chech ri jun Bʼiʼaj che kʼo puwiʼ ronojel bʼiʼaj</seg>
					<seg id='PHI.2.10' type='verse'>arech, ronojel jas uwach, rumal ri ubʼiʼ ri Jesus, kexukiʼk konojel taq chʼeʼk, ri ekʼo pa ri nimalaj kaj ri ekʼo pa ri uwachulew, ri ekʼo chuxeʼ ri uwachulew</seg>
					<seg id='PHI.2.11' type='verse'>e ronojel aqʼaj kuya ubʼixik che ri Jesus Kristo are Ajawxel rech uqʼijilaxik ri Dyos Tataxel.</seg>
					<seg id='PHI.2.12' type='verse'>Xa jekʼuriʼ, ix nuloqʼ jeriʼ nakʼut jacha ix nimaninaq pa ronojel mul, rajawaxik che ma xuwi taj aretaq chiʼ ri in inkʼo iwukʼ, xane sibʼalaj rajawaxik chi na chanim riʼ che ri in ma inkʼo ta iwukʼ, chixchakun bʼaʼ rukʼ xibʼim ibʼ e rukʼ bʼirbʼitkil rech ri ikolotajem:</seg>
					<seg id='PHI.2.13' type='verse'>Xa jekʼuriʼ, ri Dyos kʼo waral riʼ, are areʼ kuchakuj iwukʼ ix ri ajawaxik e ri chakunem, che nimalaj utzil chrech ri utz taq uchomabʼal areʼ.</seg>
					<seg id='PHI.2.14' type='verse'>Chibʼanaʼ ronojel man rukʼ ta wixwitem e man rukʼ ta kʼuleʼlaʼn tzij,</seg>
					<seg id='PHI.2.15' type='verse'>e arech man kʼo ta jun jas uwach mak kchʼaʼ chiwech e arech sibʼalaj ixchʼojchʼoj, ix ralkʼuwaʼl ri Dyos chkixoʼl jun itzelalaj e kʼaxalaj ijaʼlil, che ri ix ma kʼo ta jun itzʼilal, chixchuplinoq bʼaʼ ix jeʼ jas jun yabʼal saqil pa we uwachulew riʼ,</seg>
					<seg id='PHI.2.16' type='verse'>rukʼ ri ukʼutik ri Tzij rech ri kʼaslemal. Rukʼ weriʼ, ri ix kisukʼumaj nimalaj wech ri in pa ri uqʼij ri Kristo, rumal rech che ri nubʼinem e ri xinkʼaxkʼolij man xaq ta ksach uwach riʼ.</seg>
					<seg id='PHI.2.17' type='verse'>We rajawaxik che xoqujeʼ kinqʼejej na ri nukikʼel rumal utoqʼobʼisaxik uwach ri ikojonik ri ix, ri in sibʼalaj kinkiʼkotik e kinkiʼkotik iwukʼ iwonojel,</seg>
					<seg id='PHI.2.18' type='verse'>xoqujeʼ bʼaʼ ri ix chixkiʼkot bʼaʼ e chixjaʼjatoq wukʼ ri in.</seg>
					<seg id='PHI.2.19' type='verse'>Ri in kinweyeʼj pa ri Ajawxel Jesus, che kintaq na ubʼiʼ chiwech chi pa aninaqil, ri Timoteʼo, arech ri in kkubʼiʼ nukʼuʼx aretaq chiʼ kintaʼ itzijol ri ix.</seg>
					<seg id='PHI.2.20' type='verse'>Rumal rech, che ma kʼo ta jun winaq wukʼ ri in che jeriʼ jas ri areʼ, che kkowinik rukʼ jun utzalaj ranimaʼ kixril wi ri ix,</seg>
					<seg id='PHI.2.21' type='verse'>konojel nakʼut are kkitzukuj ri utz kech wi ri eʼareʼ e man are ta kkitzukuj ri utzil rech ri Jesus Kristo.</seg>
					<seg id='PHI.2.22' type='verse'>Kʼatekʼuriʼ, ri ix iwetaʼm che utz ri uchak ri areʼ: ri areʼ jeʼ jas jun kʼojolxel che kʼo putzal ri utat, xupatanij wukʼ ri in ri utzalaj tzij.</seg>
					<seg id='PHI.2.23' type='verse'>Xa jekʼuriʼ, ri in kinwaj, che are areʼ kintaq na ubʼik iwukʼ, aretaq chiʼ ri in qʼalaj chik chnuwach ri kinriqitaj wi kamik.</seg>
					<seg id='PHI.2.24' type='verse'>Xoqujeʼ, ri in qas utz reyeʼxik kinbʼan pa ri Ajawxel che ri in chi ma naj ta chi waʼ ri in kinopan na waʼ iwukʼ.</seg>
					<seg id='PHI.2.25' type='verse'>Kʼatekʼuriʼ, ri in kinchomaj che kintaq na ubʼik iwukʼ ri Epafrodito, che wachalal, ri areʼ che wachiʼl pa ri nuchak e pa ri nuchʼoʼj e che ri ix, xitaq uloq wukʼ ri in arech ri areʼ kinulpatanij pa ri nurajawaxik.</seg>
					<seg id='PHI.2.26' type='verse'>Rumal rech che ri areʼ kixraj nimalaj iwonojel e sibʼalaj kixubʼisoj apanoq, rumal rech che ri ix iwetaʼm chik che ri areʼ yawabʼ kʼolik.</seg>
					<seg id='PHI.2.27' type='verse'>Qastzij nakʼut che ri areʼ xyabʼinik, e naqaj xkʼojiʼ ukoq chech ri kamikal; kʼatekʼut, ri Dyos xutoqʼobʼisaj uwach e man xuwi ta ri areʼ xutoqobʼisaj uwach xane xoqujeʼ ri in, arech ri in man kinkʼis ta nukʼuʼx pa ri bʼisobʼal.</seg>
					<seg id='PHI.2.28' type='verse'>Xa jeʼnakʼuriʼ, ri in aninaq kintaq na ubʼik ri areʼ iwukʼ, arech ri ix kixkiʼkotik aretaq chiʼ kiwil chi na uwach ri areʼ e xoqujeʼ arech ri in kintoʼtaj jubʼiq pa ri bʼisonik.</seg>
					<seg id='PHI.2.29' type='verse'>Qas chikʼulaj bʼaʼ ri areʼ pa ri Ajawxel rukʼ nimalaj kiʼkotemal e nim cheʼiwilaʼ wi konojel ri winaq che ejeriʼ jas ri areʼ.</seg>
					<seg id='PHI.2.30' type='verse'>Xane rumal utoqʼobʼisaxik uwach ri uchak ri Kristo, ri areʼ chunaqaj xkʼojiʼ ukoq chech ri kamikal, rumal rech, che ri areʼ kebʼ xkʼojiʼ wi ri ukʼaslemal aretaq chiʼ xinupatanij ri in, rumal rech che man xixkowin ta ri ix xibʼan we toqʼobʼ riʼ chwech ri in.</seg>
				</div>
				<div id='PHI.3' type='chapter'>
					<seg id='PHI.3.1' type='verse'>Kʼatekʼuriʼ, eʼachalaxik; chixkiʼkot bʼaʼ pa ri Ajawxel… Aretaq chiʼ ri in kinya ubʼixik weriʼ chiwech man kqʼaxow ta chwech ri in, xoqujeʼ jun sukʼabʼanik chiwech ri ix:</seg>
					<seg id='PHI.3.2' type='verse'>¡Chichajij iwibʼ chkiwach ri etzʼi taq winaq! ¡Chichajij iwibʼ chkiwach ri eʼitzel taq ajchakibʼ! ¡Chichajij iwibʼ chkiwach ri ewinaq che man qas ta tzij pusim uwiʼ kikowil!</seg>
					<seg id='PHI.3.3' type='verse'>Rumal rech, che ri uj qastzij pusim uwi ri qakowil, ri uj che kqaya ri qas toqʼobʼ jeʼ jas ri ruxlabʼal ri Dyos, e che kʼo qaqʼijil pa ri Kristo Jesus e che man kuʼl ta qakʼuʼx chrij ri qabʼaqil.</seg>
					<seg id='PHI.3.4' type='verse'>Puneʼtane, ri in kinkowinik kinjikibʼaʼ ri nukʼux chrij ri nubʼaqil; ¡we kʼo jun chik kuchomaj che kkowinik kujikibʼaʼ ukʼuʼx chrij ri ubʼaqil, ri in sibʼalaj nim kinkowin chi na chuwach ri areʼ!</seg>
					<seg id='PHI.3.5' type='verse'>Ri in pusim uwi ri nukowil chi pa ri uwajxaq nuqʼij; in rijaʼl ri Israʼel, in rech ri ujuqʼat ri Bʼenjamin, in ajhebʼreʼo e in ukʼojol jun ajhebʼreʼo; in fariseʼo chuwach ri Pixabʼ,</seg>
					<seg id='PHI.3.6' type='verse'>xinachixnik chkech ri eʼajkristo e xeʼinwoqataj; pa ri usukʼil ri Pixabʼ, ri in, in utzalaj winaq.</seg>
					<seg id='PHI.3.7' type='verse'>Kʼatekʼut ronojel ri utz taq jastaq wech ri in, ri in kinwilo che chuwach ri Kristo, weriʼ man utz taj.</seg>
					<seg id='PHI.3.8' type='verse'>Kʼatekʼuriʼ kamik riʼ, ri in, ronojel itzel kinwilo chuwach ri nimalaj taq jastaq che xinwetaʼmaj chrij ri Jesus Kristo ri Wajawaxel. Rumal ri areʼ ri in kinkʼamowaj che ri in ronojel xintzaqo e ronojel xa jun mes chnuwach ri in, arech ri in kinchʼak ri Kristo.</seg>
					<seg id='PHI.3.9' type='verse'>E arech ri in kinriqitaj pa ri areʼ man rukʼ ta ri nusukʼil ri in, che jun sukʼil che petinaq pa ri Pixabʼ, xane pa ri sukʼil che kpe pa ri kojonik chrech ri Kristo, pa ri sukʼil che kpe rukʼ ri Dyos e che toqʼem rumal ri kojonik,</seg>
					<seg id='PHI.3.10' type='verse'>arech ri in kinwetaʼmaj uwach ri areʼ rukʼ ri uchuqʼabʼ ri ukʼastajibʼal uwach e rukʼ ri riqoj ibʼ rukʼ taq ri ukʼaxkʼol ri areʼ, arech ri in, in jeriʼ pa ri ukamikal jachaʼ ri areʼ,</seg>
					<seg id='PHI.3.11' type='verse'>arech ri in kyaʼtaj chwech kkʼastaj nuwach chkixoʼl ri ekaminaqibʼ.</seg>
					<seg id='PHI.3.12' type='verse'>Ri in, majaʼ kinopan pa ri ukʼisbʼalil e majaʼ kinriqaʼ che in tzʼaqatalaj winaq; xane ri in kintij anim arech ri in kinriqaʼ, jeʼ jas uriqik xubʼan ri Kristo Jesus.</seg>
					<seg id='PHI.3.13' type='verse'>Eʼachalaxik, ri in man kinchomaj taj che xriqitajik wumal in, xane xuwi kinbʼij weriʼ: Ri in man kinchomaj ta chik ri bʼe che xbʼantaj wumal ri xkanaj kanoq chwij, xane are kinchomaj e kinkoj nuchuqʼabʼ chech ri kʼo chnuwach. Ri in kinbʼe rukʼ ronojel wuxlabʼal,</seg>
					<seg id='PHI.3.14' type='verse'>e ri in kintij anim arech kinopan pa ri ukʼisbʼalil, arech kʼo ri tojbʼal ukʼaxel chwech ri kujusikʼij wi ri Dyos chikaj pa ri Kristo Jesus, arech ri uj kqakʼamo.</seg>
					<seg id='PHI.3.15' type='verse'>Ri uj, che ri uj utzalaj taq winaq, rajawaxik che jeriʼ kujchomanik; kʼatekʼuriʼ, we kʼo nikʼaj jastaq chik kichomaj ri ix, are ri Dyos riʼ kyaʼow na ri usaqil chiwech.</seg>
					<seg id='PHI.3.16' type='verse'>Kʼatekʼuriʼ, kamik riʼ pa ronojel ri ujopaninaq wi, joʼ bʼaʼ pa we bʼe riʼ.</seg>
					<seg id='PHI.3.17' type='verse'>Eʼachalaxik, chibʼanaʼ ix jeriʼ jachaʼ ri in, qas utz kilik chibʼanaʼ ri eʼareʼ, ri kʼo jun kikʼaslemal che jeriʼ jachaʼ ri jun kʼambʼal noʼj kikʼamom qukʼ ri uj.</seg>
					<seg id='PHI.3.18' type='verse'>Rumal rech, che ekʼo sibʼalaj winaq ejeʼ jas eʼukʼulel ri uripibʼal ri Kristo, jachaʼ sibʼalaj nubʼim chik chiwech e kinbʼij chi jumul chiwech kamik riʼ rukʼ uwaʼl taq nuwach.</seg>
					<seg id='PHI.3.19' type='verse'>Pa ri ukʼisbʼal kech ri eʼareʼ kkiriq na ri sachibʼal ibʼ; ri eʼareʼ are kidyos ri kipam e are nim kkil wi ri kikowil ri achijabʼ; xuwi utz chkiwach ri jastaq uwach che rech we uwachulew riʼ.</seg>
					<seg id='PHI.3.20' type='verse'>Kʼatekʼuriʼ ri uj, ujuwinaqil ri kaj, e sibʼalaj qeyeʼm ri qakolonem pa ri Ajawxel Jesus Kristo che kʼo chilaʼ chikaj;</seg>
					<seg id='PHI.3.21' type='verse'>ri Areʼ che kuya na riʼ ri uqʼijil we jun mesalaj qabʼaqil riʼ jacha ri uqʼijil ri ubʼaqil ri areʼ; kkowin riʼ che uyaʼik rukʼ ri uchuqʼabʼ ri areʼ kʼolik, che kkowinik kuya chuxeʼ raqan ronojel jas uwach.</seg>
				</div>
				<div id='PHI.4' type='chapter'>
					<seg id='PHI.4.1' type='verse'>Kʼatekʼuriʼ, ixloqʼalaj taq achalaxik, ri ix ix nukiʼkotemal, ri ix ix utojbʼalil nuchak; chkʼojiʼ bʼaʼ ichuqʼabʼ pa ri Ajawxel, ixloqʼalaj taq achalaxik.</seg>
					<seg id='PHI.4.2' type='verse'>Sibʼalaj kintaʼ chrech ri Evodiʼa e xoqujeʼ chrech ri Sintike, qas utz bʼaʼ ukʼaslemaxik chkibʼanaʼ chkibʼil kibʼ pa ri Ajawxel.</seg>
					<seg id='PHI.4.3' type='verse'>Xoqujeʼ, kinta chawech ri at at Sisigo, che qas at jun wachiʼl, kintaʼ chawech arech qas cheʼapatanij bʼaʼ ri ixoqibʼ riʼ, rumal rech che ri eʼareʼ ekʼo wukʼ aretaq chiʼ xinkoj nuchuqʼabʼ che utoqʼobʼisaxik uwach ri utzalaj tzij; jachaʼ xkibʼan ri Klemente e ri enikʼaj chik che xechakun wukʼ, che ri kibʼiʼ tzʼibʼatalik pa ri uwujil ri kʼaslemal.</seg>
					<seg id='PHI.4.4' type='verse'>Chixkiʼkot bʼaʼ ronojel taq qʼij pa ri Ajawxel, kinkamulij ubʼixik weriʼ chiwech: chixkiʼkot bʼaʼ.</seg>
					<seg id='PHI.4.5' type='verse'>Chketaʼmaj bʼaʼ chi nimalaj konojel winaq ri chʼuchʼujalaj inojibʼal. Naqaj chik kʼo wi ri Ajawxel.</seg>
					<seg id='PHI.4.6' type='verse'>Mamayow ikʼuʼx rukʼ ronojel jastaq uwach e aretaq chiʼ kʼo jun irajawaxik, chixchʼaw bʼaʼ rukʼ ri Dyos, chitaʼ bʼaʼ chrech ri kiwaj e chixmaltyoxin chrech.</seg>
					<seg id='PHI.4.7' type='verse'>Kʼatekʼuriʼ, ri nimalaj rutzil ri Dyos che are nim chuwach ronojel noʼjibʼal, are areʼ riʼ ri kchajin na ri iwanimaʼ e ri ichomanik pa ri Kristo Jesus.</seg>
					<seg id='PHI.4.8' type='verse'>Kʼatekʼuriʼ, eʼachalaxik ronojel ri kʼolik che qastzij, che qas nimalaj, che qas sukʼil, che qas chʼajchʼoj, che qas kmeʼl animaʼ e che ronojel ri utzil e ronojel nim uqʼijil, ronojel waʼ weriʼ qas chikʼamaʼ bʼaʼ.</seg>
					<seg id='PHI.4.9' type='verse'>Ronojel ri jastaq uwach che xiwetaʼmaj, ri xikʼamo, ri xito e ri xiwilo xas pa ri in, qas chibʼanaʼ bʼaʼ. Xa jekʼuriʼ ri Dyos che rech ri nimalaj utzil qas kkʼojiʼ ri iwukʼ ri ix.</seg>
					<seg id='PHI.4.10' type='verse'>Sibʼalaj xinkiʼkotik pa ri Ajawxel rumal rech che xinnaʼtaj chiwech, qas xinichomaj, kʼatekʼut xuwi man ixkowininaq ta che ukʼutik chnuwach.</seg>
					<seg id='PHI.4.11' type='verse'>Man kinbʼij ta weriʼ, rumal rech che ri in xa in mebʼaʼ, ri in xinwetaʼmaj kinkʼasik pa ronojel ri kinriqitaj na wi.</seg>
					<seg id='PHI.4.12' type='verse'>Ri in wetaʼm kinkʼaslemanik rukʼ xuwi jubʼiqʼ e rukʼ kʼi jastaq. Pa ronojel qʼij e pa ronojel kʼolibʼal, ri in xinwetaʼmaj kinwaʼik e xinwetaʼmaj kinriq wiʼjal, xinwetaʼmaj kinkʼasiʼ rukʼ taq ri numebʼil e pa ri nuchʼanalik.</seg>
					<seg id='PHI.4.13' type='verse'>Ri in ronojel kinkowin chech pa Ri Jun, che are kyaʼow ri nuchuqʼabʼ.</seg>
					<seg id='PHI.4.14' type='verse'>Kʼatekʼut, ri ix utz ri xibʼano che xiwukʼaj ri kʼaxkʼol xinriqo.</seg>
					<seg id='PHI.4.15' type='verse'>Ri ix iwetaʼm, ix ajfilipo: Aretaq chiʼ xmajtaj ubʼixik ri utzalaj tzij, aretaq chiʼ xinya kan ri Masedoniʼa, man kʼo ta jun komon tyox che xuya nikʼaj pwaq chwech, xaq xuwi ri ix,</seg>
					<seg id='PHI.4.16' type='verse'>ri ix, aretaq chiʼ, ri in in kʼo pa ri Tesalonika, kamul xitaq ubʼi chwech ri jastaq che rajawaxik chwech.</seg>
					<seg id='PHI.4.17' type='verse'>Ri in, man xa ta kintzukuj we taq sipanik riʼ; xane are kintzukuj ri utzil che kunimarisaj ri iwutzilal ri ix.</seg>
					<seg id='PHI.4.18' type='verse'>Kamik riʼ, ri in kʼo ronojel jastaq uwach wukʼ che ri rajawaxik chwech, e ktoʼtaj na; xas kkʼuʼxnik ri kʼo wukʼ chi aretaq chiʼ ri Epafrodita xuya chwech ri toqʼobʼisabʼal iwach xitaq uloq chwech che utzalaj uxlabʼal, jelikalij tabʼal toqʼobʼ che kukʼam ri Dyos e che sibʼalaj utz chuwach.</seg>
					<seg id='PHI.4.19' type='verse'>E ri Dyos, kuya na riʼ chiwech, ronojel ri jastaq uwach che rajawaxik na chiwech, rukʼ nimalaj ujachanik e rukʼ nimalaj uqʼinomal pa ri Kristo Jesus.</seg>
					<seg id='PHI.4.20' type='verse'>Ri qʼijil chrech ri Dyos, Qatatxel, chubʼeqʼij chubʼesaq! Amen.</seg>
					<seg id='PHI.4.21' type='verse'>Chiyaʼaʼ jun rutzil kiwach ri etyoxlaj taq winaq pa ri Kristo Jesus. Ri eʼachalaxik che ekʼo wukʼ ri in kkiyaʼ apanoq jun rutzil iwach ri ix.</seg>
					<seg id='PHI.4.22' type='verse'>Konojel ri etyoxlaj taq winaq, kkiyaʼ apanoq jun rutzil iwach, are sibʼalaj enabʼe kkitaq apan jun rutzil iwach ri ejun ja winaq ekʼo pa ri rachoch ri Sesar.</seg>
					<seg id='PHI.4.23' type='verse'>Ri usipanik ri Ajawxel Jesus Kristo kuxta bʼaʼ pa ri iwuxlabʼal ri ix.</seg>
				</div>
			</div>
			<div id='COL' type='book'>
				<div id='COL.1' type='chapter'>
					<seg id='COL.1.1' type='verse'>Ri Pabʼlo, apostol rech ri Kristo Jesus, rumal ri urayibʼal ri Dyos e ri Timoteʼo ri achalaxik,</seg>
					<seg id='COL.1.2' type='verse'>chkech ri etyoxlaj taq winaq rech ri Kolosa, che eʼutzalaj taq achalaxik pa ri Kristo. Chiwech ri ix ri sipanik e ri utzil pa ri ubʼiʼ ri Dyos Qatatxel.</seg>
					<seg id='COL.1.3' type='verse'>Sibʼalaj qamaltyoxij chech ri Dyos, ri Tatxel rech ri Qajawxel Jesukristo, aretaq chiʼ kujchoman piwiʼ pa ri qachʼawem rukʼ ri Dyos,</seg>
					<seg id='COL.1.4' type='verse'>chi are taq chiʼ ri uj xqata utzijol ri ikojonik chech ri Kristo Jesus e ri loqʼoqʼebʼal ikʼuʼx chkech konojel ri etyoxlaj taq winaq,</seg>
					<seg id='COL.1.5' type='verse'>rumal rech, che ri ix kʼo ri iweyeʼbʼal chilaʼ chikaj. E chrech we eyeʼbʼal riʼ, ri ix xixtijoxik rumal ri utzij ri saqalaj tzij, che are ri Utzalaj Tzij,</seg>
					<seg id='COL.1.6' type='verse'>che xopan iwukʼ ri ix; e jeriʼ jas pa ronojel ri uwachulew, kuyaʼ uwach e kkʼiyik, xoqujeʼ jeriʼ pa ri itinimit, chi pa ri qʼij, aretaq chiʼ ri ix xiwetaʼmaj e xichʼobʼ uwach ri usipanik ri Dyos pa ri saqalaj utzij.</seg>
					<seg id='COL.1.7' type='verse'>Ri Epafras, che kchakun qukʼ ri uj, are xkʼutuw weriʼ chiwach, ri areʼ che are nukʼexwach ri in; utzalaj ajchak rech ri Kristo,</seg>
					<seg id='COL.1.8' type='verse'>are ri areʼ ri xbʼin chqech ri loqʼoqʼebʼal ikʼuʼx ix pa ri Uxlabʼaxel.</seg>
					<seg id='COL.1.9' type='verse'>Rumal kʼu waʼ weriʼ, xoqujeʼ ri uj, tza pa ri qʼij aretaq chiʼ xqata utzijol weriʼ, sibʼalaj kujchʼaw rukʼ ri Dyos piwiʼ e kqata chrech ri Dyos arech kuyaʼ chiwech ri ix ri utzalaj noʼjbʼal rech ri urayibʼal ri areʼ, e ronojel unoʼjibʼal e retambʼal ri Uxlabʼxel.</seg>
					<seg id='COL.1.10' type='verse'>E rukʼ waʼ weriʼ, ri ix, kixkowin waʼ che kʼo jun utzalaj ikʼaslemal chuwach ri Ajawxel e sibʼalaj ix utz riʼ chuwach ri Areʼ pa ronojel jas uwach: ri ix sibʼalaj kiwachij utzalaj taq jastaq riʼ chuwach ri areʼ e kixkʼiy naʼ riʼ pa ri unoʼjibʼal ri Dyos.</seg>
					<seg id='COL.1.11' type='verse'>Chiyaʼaʼ bʼaʼ ichuqʼabʼ pa ri uchuqʼabʼ uqʼijil Areʼ, arech qas kixkochʼonik pa ri kʼax e qas kichʼijej rukʼ kiʼkotemal;</seg>
					<seg id='COL.1.12' type='verse'>arech kixmaltyoxin na riʼ chrech ri Tatxel che xixubʼano arech qas kʼo iwech kukʼ ri etyoxlaj taq winaq pa ri saqil.</seg>
					<seg id='COL.1.13' type='verse'>Are ri areʼ xujbʼoqowik pa ri rajawibʼal ri qʼequʼmal e xujukʼam uloq pa ri Rajawibʼal ri loqʼalaj Ukʼojolxel,</seg>
					<seg id='COL.1.14' type='verse'>che pa ri areʼ kʼo wi ri qakolotajem e ri sachibʼal qamak.</seg>
					<seg id='COL.1.15' type='verse'>Ri areʼ, are uwachibʼal ri Dyos che man kujkowin taj kqil uwach, ri areʼ xalax nabʼe chuwach ronojel ri uwachulew,</seg>
					<seg id='COL.1.16' type='verse'>rumal rech, che pa ri Areʼ xbʼan ronojel ri jastaq uwach, pa ri kaj e pa ri uwachulew, ri jastaq uwach che kqilo e ri jastaq uwach che man kqil taj, ri nimalaj taq tʼuybʼal, ri nimalaj taq ajawibʼal, ri nimalaj taq kowinem ronojel xbʼantajik rumal ri areʼ e chi rech wi ri areʼ ronojel.</seg>
					<seg id='COL.1.17' type='verse'>Ri areʼ, chi are nabʼe kʼo uloq chuwach ronojel e ronojel jastaq kʼo pa ri areʼ.</seg>
					<seg id='COL.1.18' type='verse'>Kʼatekʼuriʼ, ri areʼ, xoqujeʼ are ujolom ri ubʼaqilal che are ri Komon Tyox. Ri areʼ, are nimalaj ubʼantajik, ri areʼ che xaʼlax nabʼe chkixoʼl ri ekaminaqibʼ rajawaxik, che ri areʼ are nabʼe pa ronojel jastaq uwach,</seg>
					<seg id='COL.1.19' type='verse'>rumal rech, che are utz che ri urayibʼal ri Dyos xubʼano pa ri areʼ, che ronojel utzil kkanaj kan pa ri areʼ.</seg>
					<seg id='COL.1.20' type='verse'>Kʼatekʼuriʼ, rumal ri areʼ, ronojel winaq xubʼan sukʼ chuwach ri areʼ, cho ri uwachulew e xoqujeʼ cho ri kaj aretaq chiʼ xujaʼmarisaj ronojel rumal ri ukikʼel cho ri ripibʼal.</seg>
					<seg id='COL.1.21' type='verse'>Xoqujeʼ ri ix, che ojer kanoq ix kaxlan taq winaq e ixkʼulel, rumal ri itzel taq ichomanik e ri itzel taq ichak,</seg>
					<seg id='COL.1.22' type='verse'>ukamik riʼ, xixusukʼubʼa pa ri ubʼaqil aretaq chiʼ xuyaʼ pa ri kamikal, arech ri ix, chuwach ri areʼ ixtyoxlaj taq winaq, man kʼo ta xoqʼoʼlinaq iwach e man kʼo ta jun jas uwach itzel.</seg>
					<seg id='COL.1.23' type='verse'>Xuwi rajawaxik, che ri ix kixkanaj kan pa ri kojonik, qas kʼo ichuqʼabʼ pa ri saqalaj tzij; e man kiya ta kan ri nimalaj iweyeʼbʼal ri xichʼobʼ uwach rumal ri Utzalaj Tzij che xitatabʼej ix, che xyaʼ ubʼixik chkech konojel winaq chi chuxeʼ ri kaj; e ri in che in Pabʼlo xinuxik in ajchak chrech.</seg>
					<seg id='COL.1.24' type='verse'>Kamik riʼ, sibʼalaj kinkiʼkotik rumal taq ri kʼax che kinchʼijej in rumal utoqʼobʼisaxik iwach ri ix, e ri in kintzʼaqatisaj ukojik pa ri nubʼaqil ri jetaq kʼax che kraj na pa taq ri ukʼaxkʼolil ri Kristo rech ri toqʼobʼisabʼal uwach ri ubʼaqil Areʼ, che are ri Komon Tyox,</seg>
					<seg id='COL.1.25' type='verse'>e chrech we Komon Tyox riʼ, ri in in rajchak, chi jeriʼ jacha ri taqanik xuyaʼ ri Dyos chwech, arech wumal ri in, kbʼantaj pa ri itinimit ix ri Upetbʼal ri Utzij ri Dyos,</seg>
					<seg id='COL.1.26' type='verse'>ri awatalik uwach chubʼeqʼij chubʼesaq uloq e pa kʼi mayilqʼijsaq e kamik riʼ kuqʼalajisaj ribʼ chkiwach ri etyoxlaj taq uwinaq.</seg>
					<seg id='COL.1.27' type='verse'>Ri Dyos, xraj che ketaʼmax uwach ri Uqʼij ri uqʼinomal we awatalik riʼ pa taq ri kitinimit ri eʼareʼ chen man kʼo ta ri qakojonik kukʼ, che are ri Kristo chixoʼl ri ix, ri areʼ che are reyeʼbʼal ri Qʼijil.</seg>
					<seg id='COL.1.28' type='verse'>We Kristo riʼ, kqayaʼ ubʼixik ri areʼ kukʼ konojel winaq e rukʼ ronojel noʼjbʼal kqakʼutuʼ chkiwach konojel winaq, arech, chi konojel eʼutz chuwach ri Kristo.</seg>
					<seg id='COL.1.29' type='verse'>Rumal kʼu waʼ, chi pa ri utoqʼobʼ waʼ weriʼ, ri in kinkosik chi rukʼ ri uchuqʼabʼ ri Kristo che xas kchakun wi wukʼ ri in.</seg>
				</div>
				<div id='COL.2' type='chapter'>
					<seg id='COL.2.1' type='verse'>Jeʼ nakʼut, ri in kinwaj, che ri ix kiwetaʼmaj ri kʼaxalaj chʼoʼj nutaqem rumal ri toqʼobʼisabʼal iwach ri ix, xoqujeʼ kumal utoqʼobʼisaxik kiwach ri winaq eʼajlaʼodiseʼa, xoqujeʼ kumal ri enikʼaj chik che man jumul kilom nuwach rukʼ ri kiwoqʼoch;</seg>
					<seg id='COL.2.2' type='verse'>arech qas kkubʼiʼ kikʼuʼx e rukʼ junam uloqʼoqʼebʼal kikʼuʼx, kkiriq bʼa na sibʼalaj kinoʼjibʼal, arech keʼopan pa ri awatalik che rech ri Dyos,</seg>
					<seg id='COL.2.3' type='verse'>che pa ri areʼ awatalik wi ronojel uwach noʼjbʼal e ronojel etaʼmanik.</seg>
					<seg id='COL.2.4' type='verse'>Kinbʼij weriʼ chiwech arech man kʼo ta jun winaq kixsubʼuwik rukʼ ucholajil itzel taq tzij.</seg>
					<seg id='COL.2.5' type='verse'>Qastzij nakʼut, che ri in, man in kʼo ta iwukʼ chi rukʼ ri nubʼaqil; kʼatekʼut, ri in, in kʼo iwukʼ rukʼ ri wuxlabʼal; sibʼalaj kinkiʼkotik rumal rech che sibʼalaj kʼo utzil kiʼkotemal chixoʼl e rumal che kixkojon chrech ri Kristo.</seg>
					<seg id='COL.2.6' type='verse'>Ri Kristo, che ri xikʼamo, ri Jesus, ri Ajawxel, rajawaxik che pa ri areʼ kujbʼe wi,</seg>
					<seg id='COL.2.7' type='verse'>che kbʼe ri qakʼamal pa ri areʼ e che kujyakataj pa ri areʼ; kʼatekʼuriʼ, utz utoqʼlexik iwibʼ pa ri kojonik jeriʼ jas ukʼutik xbʼan chiwech e rukʼ nimalaj maltyoxinik.</seg>
					<seg id='COL.2.8' type='verse'>Chikʼoloʼ bʼaʼ iwibʼ arech man kʼo ta jun winaq kubʼan rajchakibʼ chiwech pa ri itzel taq tzij che xas rech taq noʼjibʼal, jun noʼjibʼal che xas rech wi winaq, xas rukʼ ri jastaq uwach rech ri uwachulew, e man je ta riʼ jacha ri uchomanik ri Kristo.</seg>
					<seg id='COL.2.9' type='verse'>Rumal rech, che chi pa ri ubʼaqil ri Areʼ kanajinaq wi kanoq ronojel ri utzalaj tzʼaqat rech ri Dyos,</seg>
					<seg id='COL.2.10' type='verse'>kʼatekʼuriʼ ri ix, pa ri Areʼ kiriq wi ronojel tzʼaqat utzil, ri Areʼ che are Jolomaj che ronojel Ajawibʼal e che ronojel Kowinem.</seg>
					<seg id='COL.2.11' type='verse'>Ri ix, xoqujeʼ pa ri areʼ xpus uwiʼ ri ikowil, che man uqʼabʼ ta jun winaq xpusuwik, xane rumal che ri ix, xisach kan ri ibʼaqil che rech we uwachulew riʼ; ri jun upusik uwiʼ bʼaqilal rech ri Kristo:</seg>
					<seg id='COL.2.12' type='verse'>ri ix, xixmuq rukʼ ri areʼ pa ri qasnaʼ e rukʼ ri Areʼ, ri ix xkʼastaj iwach, rumal che ri ix xikojo che are ri uchuqʼabʼ ri Dyos xuwaʼlisaj ri Areʼ chkixoʼl ri ekaminaqibʼ.</seg>
					<seg id='COL.2.13' type='verse'>Ri ix, che ixkaminaq rumal taq ri imak e rumal ri ibʼaqil che man pusim ta uwiʼ, ri Areʼ, xuyaʼ jun chi kʼakʼ ikʼaslemal chi rukʼ ri Areʼ, kʼatekʼuriʼ xusach ronojel ri qamak.</seg>
					<seg id='COL.2.14' type='verse'>Xusach uwach ri ukowinem ri Pixabʼ, ri wuj jawiʼ kʼo ri qakʼas, ri kubʼan itzel chqech; weriʼ xusach uwach cho ri ripibʼal.</seg>
					<seg id='COL.2.15' type='verse'>Xchʼakan pakiwiʼ ri Erajawibʼal e pakiwiʼ ri Ekowinem, e xuqʼalajisaj kiwach chuwach ri uwachulew, aretaq chiʼ xeʼukʼam ubʼik ri ajchʼakanelalaj upetbʼal.</seg>
					<seg id='COL.2.16' type='verse'>Rumal kʼu waʼ weriʼ, makʼojiʼ bʼa jun winaq che kʼax taq tzij kutzijoj piwiʼ rumal taq iwa on rumal taq iwukʼyaʼ on rumal taq nimaqʼij on rumal taq kʼakʼ ikʼ on rumal taq qʼij sabʼado.</seg>
					<seg id='COL.2.17' type='verse'>Ronojel waʼ weriʼ, xaq are umuj waʼ ri jastaq uwach che kpe na; kʼatekʼut, ri kujriqitaj na wi riʼ are ri ubʼaqil ri Kristo riʼ.</seg>
					<seg id='COL.2.18' type='verse'>Ma jun winaq bʼaʼ che kresaj weriʼ chiwech, aretaq chiʼ che kajawaxik krawasixik jun jas uwach, on aretaq chiʼ keqʼijilaxik ri eʼanjelibʼ rumal rech che kyaʼ ronojel rayibʼal chuwach ri jastaq che xiltajik, waʼ weriʼ xaq nimal waʼ pa ri chomanik rech bʼaqilal</seg>
					<seg id='COL.2.19' type='verse'>kʼatekʼuriʼ, man are ta kjatʼix rukʼ ri Jolomaj, jawijeʼ wi, ronojel ri Bʼaqilal, kuriq wi ri uwa e ri utiqbʼalil, rumal taq ri yutbʼal e ri taq bʼatzʼ, arech kkʼiy rukʼ ri Dyos.</seg>
					<seg id='COL.2.20' type='verse'>Ri ix, we xixkam chuwach taq ri jastaq rech ri uwachulew rukʼ ri Kristo ¿jas kʼu che, che ri ix kixniman na chuwach taq ri pixabʼ jacha ix kʼo na pa ri ikʼaslemal pa ri uwachulew riʼ?</seg>
					<seg id='COL.2.21' type='verse'>«Makʼam ubʼi weriʼ, matij weriʼ, machap weriʼ».</seg>
					<seg id='COL.2.22' type='verse'>Ronojel waʼ weriʼ, ksach uwach waʼ aretaq chiʼ kqakojo, che kipixabʼ e che kinoʼjibʼal winaq.</seg>
					<seg id='COL.2.23' type='verse'>Ri uj, kqil we taq pixabʼ riʼ che nimalaj taq noʼjibʼal rumal rech che kukʼutinsaj che kʼo re ri Dyos chrech, e ri mochʼochik ibʼ che kubʼan kʼax che ri bʼaqilal; kʼatekʼut, man kʼo ta ubʼantajik chuwach ri unimal bʼaqilal.</seg>
				</div>
				<div id='COL.3' type='chapter'>
					<seg id='COL.3.1' type='verse'>Xa jekʼuriʼ, we ri ix, xixkʼastaj rukʼ ri Kristo, chitzukuj bʼaʼ ri jastaq che rech chikaj, jawijeʼ kʼo wi ri Kristo, che tʼuyulik pa ri rikyaqʼabʼ ri Dyos.</seg>
					<seg id='COL.3.2' type='verse'>Are chixchoman chrech ri jastaq che rech chikaj, mixchoman chrech ri jastaq che rech ri uwachulew,</seg>
					<seg id='COL.3.3' type='verse'>rumal rech, che ri ix xixkam rukʼ ri Kristo e ukamik riʼ, ri ikʼaslemal awatalik rukʼ ri Kristo pa ri Dyos:</seg>
					<seg id='COL.3.4' type='verse'>Aretaq chiʼ, ri Kristo kuqʼalajisaj na ribʼ, che are areʼ ikʼaslemal, xoqujeʼ ri ix, nimalaj iqʼijil riʼ kqʼalajinik rukʼ ri Areʼ.</seg>
					<seg id='COL.3.5' type='verse'>Xa jekʼuriʼ, chiqʼilaʼ bʼaʼ ri jetaq utzʼaqatil ri ibʼaqil chrech ri jastaq uwach rech we uwachulew riʼ: ri makunik rukʼ ixoq achi, ri man chʼajchʼoj taj, ri itzel taq rayibʼal, ri loqʼoqʼebʼal kʼuʼx chrech ri pwaq jun qʼijlanik chech ri man dyos taj;</seg>
					<seg id='COL.3.6' type='verse'>ronojel waʼ weriʼ, kukʼamaʼ uloq ri royowal ri Dyos pakawiʼ ri eʼareʼ che ri man keniman taj.</seg>
					<seg id='COL.3.7' type='verse'>Xoqujeʼ xibʼan ix weriʼ, aretaq chiʼ ix kʼo kukʼ eʼareʼ.</seg>
					<seg id='COL.3.8' type='verse'>Kamik riʼ, chikʼyaqaʼ bʼaʼ ubʼik ronojel weriʼ: ri oyowal, ri kʼaʼnal, ri itzel taq chomabʼal, ri kʼax taq tzij, ri itzel taq tzij; rajawaxik, che weriʼ, man kʼo ta pa ri ichʼawibʼal ri ix.</seg>
					<seg id='COL.3.9' type='verse'>Mibʼan taq tzij chbʼil taq iwibʼ. Ri ix, chiyaʼa bʼaʼ kan ri ojer winaq rukʼ taq ri uchak,</seg>
					<seg id='COL.3.10' type='verse'>chiwatzʼyaqij bʼaʼ ri kʼakʼ winaq, ri areʼ che pa taq bʼiqʼal kbʼek chi kʼateʼ kopan na pa ri qas tzʼaqatalaj noʼjibʼal e kux kʼakʼ, jeʼ jas ri uwachbʼal ri xbʼanow ri areʼ.</seg>
					<seg id='COL.3.11' type='verse'>Pa weriʼ, man kʼo ta ajgriʼego, man kʼo ta ajjudiʼo, man kʼo ta pusinik uwiʼ ukowil on man pusinik ta ukowil, man kʼo ta kaxlan winaq, man kʼo ta ajessita, man kʼo ta ajpatanel on ajaw; xane ronojel are ri Kristo e ri areʼ kʼo pa ronojel.</seg>
					<seg id='COL.3.12' type='verse'>Ri ix, xixsikʼix rumal ri Dyos, arech ixtyoxlaj taq winaq e ixuloqʼ ri areʼ; chikojoʼ bʼaʼ iwukʼ jun chomabʼal rech utzil, nim chiwilaʼ wi ri jun chik, chiwonoʼ bʼaʼ iwibʼ; chkʼol bʼaʼ ri jaʼmaril e ri kochʼonik iwukʼ;</seg>
					<seg id='COL.3.13' type='verse'>chikuyuʼ bʼaʼ iwibʼ we kʼo taq ri kichʼaʼ chixoʼl. Ri Ajawxel xusach ri imak ix, xoqujeʼ ri ix jewaʼ chibʼanaʼ bʼaʼ kamik riʼ.</seg>
					<seg id='COL.3.14' type='verse'>Kʼatekʼuriʼ, ri sibʼalaj nim chuwach ronojel weriʼ, are riʼ, che ri ix kʼo ri loqʼoqʼebʼal ikʼuʼx; rukʼ weriʼ, kʼo ronojel utzil.</seg>
					<seg id='COL.3.15' type='verse'>Rukʼ ronojel weriʼ, chkʼojiʼ bʼaʼ ri ujaʼmaril ri Kristo pa ri iwanimaʼ, rumal rech che ri ix ixsikʼitalik, arech xa jun bʼaqilal kiwoko. Kʼatekʼuriʼ, pa ri ikʼaslemal, nim chiwilaʼ wi ri Dyos.</seg>
					<seg id='COL.3.16' type='verse'>Chkanaj kan bʼaʼ ri Utzij ri Kristo pa ri itinimit; chikʼutuʼ bʼaʼ ri noʼjibʼal e ri utzalaj taq tzij chbʼil taq iwibʼ. Chibʼixoj bʼaʼ taq maltyoxibʼal rech ri Dyos rukʼ ronojel iwanimaʼ, nikʼaj taq salmos, himnos e utzalaj taq bʼix.</seg>
					<seg id='COL.3.17' type='verse'>E ronojel jas uwach che kibʼij on che kibʼano, chibʼanaʼ bʼaʼ pa ri ubʼiʼ ri Ajawxel Jesus e rumal ri areʼ chixmaltyoxin bʼaʼ chrech ri Dyos Tatxel.</seg>
					<seg id='COL.3.18' type='verse'>Ix ixoqibʼ, chixniman bʼaʼ chrech ri iwachajil, jeriʼ jacha qas utz pa ri Ajawxel.</seg>
					<seg id='COL.3.19' type='verse'>Ix ixachajilal chiloqʼoqʼej bʼaʼ ri iwixoqil e mibʼan kʼax chrech.</seg>
					<seg id='COL.3.20' type='verse'>Ix ixalkʼuwaʼlaxelabʼ, chixniman bʼaʼ pa ronojel chkech ri inan itat, waʼ weriʼ, utz pa ri Ajawxel.</seg>
					<seg id='COL.3.21' type='verse'>Ix ixnan tat, mibʼan kʼax chkech ri ewalkʼuwaʼl, arech ri eʼareʼ man kubʼan ta kebʼ kikʼuʼx.</seg>
					<seg id='COL.3.22' type='verse'>Ix ixajpataninel, chixniman pa ronojel chkech ri iwajabʼ che erech we uwachulew riʼ, man xuwi ta rumal kixkil ri winaq, xane rukʼ jun utzalaj animaʼ, pa ri xibʼrikil chuwach ri Ajawxel.</seg>
					<seg id='COL.3.23' type='verse'>Xaq apachichike ri ichak kibʼano, chibʼanaʼ bʼaʼ rukʼ ronojel iwanimaʼ, jeʼ jas jun chak chuwach ri Ajawxel e man rumal taj kixkil ri winaq,</seg>
					<seg id='COL.3.24' type='verse'>kʼatekʼuriʼ, ri ix, qas iwetaʼm che ri Ajawxel kuyaʼ na riʼ chiwech ri utojbʼalil, aretaq chiʼ kuyaʼ na riʼ chiwech ri echbʼal. Ri Ajaw che kipatanij ix, are ri Kristo,</seg>
					<seg id='COL.3.25' type='verse'>ri jun che kubʼan ri man sukʼil taj, kyaʼtaj na riʼ chrech ri utojbʼalil che xas ma sukʼil ta riʼ. Ri Ajawxel, man are ta kril na riʼ ri uwachbʼal ri winaq.</seg>
				</div>
				<div id='COL.4' type='chapter'>
					<seg id='COL.4.1' type='verse'>Ix ixajaw, chiyaʼa bʼa chkech ri iwajchakibʼ ri qas utz e ri qas usukʼil, kʼatekʼuriʼ, qas iwetaʼm che ri ix xoqujeʼ kʼo jun iwajaw chikaj.</seg>
					<seg id='COL.4.2' type='verse'>Qas chixkanaj pa ri chʼawem rukʼ ri Dyos, ri kixbʼanow ko pa ri maltyoxinik.</seg>
					<seg id='COL.4.3' type='verse'>Chixchʼaw rukʼ ri Dyos pa nimalaj paqawiʼ ri uj, arech ri Areʼ kujaq utz taq tinimit chqawach chech ri saqalajtzij, e xoqujeʼ arech kujkowin chech ubʼixik ri awatalik rech ri Kristo, che rumal areʼ, ri in inkʼo pacheʼ;</seg>
					<seg id='COL.4.4' type='verse'>arech, kinkowinik kinyaʼ ubʼixik qas jeriʼ jeʼ jas ri rajawaxik.</seg>
					<seg id='COL.4.5' type='verse'>Qas chkʼojiʼ bʼaʼ inoʼjibʼal kukʼ ri jachitaq man ekʼo ta qukʼ; chiwetaʼmaj resaxik ri utzil chech ri jastaq che rech we uchanim riʼ.</seg>
					<seg id='COL.4.6' type='verse'>Qas chkʼojiʼ bʼaʼ utz taq tzij pa ri itzijonem, nikʼaj taq tzij che rech taq noʼjibʼal; chibʼij bʼaʼ utz alaj taq tzij chech utzalijik uwach ri tzij aretaq chiʼ kixchʼaw kukʼ eʼareʼ.</seg>
					<seg id='COL.4.7' type='verse'>Kʼatekʼuriʼ, pa ri nuwiʼ ri in, ronojel riʼ kubʼij na ri Tikiko chiwech, ri areʼ che jun loqʼlaj achalaxik, jun sukʼalaj ajchak e jun achalaxik wachiʼl pa ri chak rukʼ ri Ajawxel.</seg>
					<seg id='COL.4.8' type='verse'>Ri in, kintaq ubʼi ri areʼ iwukʼ, arech kuyaʼ jun qatzijol chiwech e kukubʼaʼ ikʼuʼx.</seg>
					<seg id='COL.4.9' type='verse'>Rukʼ ri areʼ, kintaq ubʼik ri Onesimo, ri areʼ che sukʼ e loqʼlaj achalaxik e che ajitinimit. Eʼareʼ waʼ ri eʼareʼ kebʼin na chiwech, ronojel ri jastaq uwach che kqakʼulmaj waral.</seg>
					<seg id='COL.4.10' type='verse'>Ri Aristarko, ri areʼ che kʼo wukʼ pa cheʼ, kutaq ubʼi jun rutzil iwach, xoqujeʼ ri Markos ri areʼ che rachalal ri Bʼernabʼe e puwiʼ ri areʼ xkʼamtaj iwumal kebʼ oxibʼ taq tzij. We kopan ri areʼ pa ri itinimit qas utz ukʼulaxik chibʼanaʼ bʼaʼ ri areʼ.</seg>
					<seg id='COL.4.11' type='verse'>Ri Jesus che xoqujeʼ ubʼi Justo, xoqujeʼ ri areʼ kutaq ubʼi jun rutzil iwach. Ri eʼareʼ e xuwi ri pusim uwiʼ kikowil che xechakun wukʼ pa ri Rajawibʼal ri Dyos, xoqujeʼ ri eʼareʼ are xekubʼisan nukʼuʼx.</seg>
					<seg id='COL.4.12' type='verse'>Ri Epafras che ewinaq, kutaq jun rutzil iwach; ri are riʼ rajchak ri Kristo Jesus, ri areʼ, kukoj uchuqʼabʼ piwiʼ ri ix pa ri uchʼawem rukʼ ri Dyos, arech ri ix, qas ix ko kixkanaj pa ronojel utzil e usukʼil e pa ronojel urayibʼal ri Dyos.</seg>
					<seg id='COL.4.13' type='verse'>Jeriʼ kinbʼij puwiʼ ri areʼ, rumal rech che ri in, wilom ri nimalaj chak kubʼano rech toqʼobʼisabʼal iwach ri ix, xoqujeʼ rumal toqʼobʼisabʼal kiwach ri winaq rech Laʼodiseʼa e ri winaq rech Hiʼerapolis.</seg>
					<seg id='COL.4.14' type='verse'>Ri ix, kutaq ubʼi rutzil iwach ri Lukas, ri loqʼalaj ajkunel, xoqujeʼ ri Demas.</seg>
					<seg id='COL.4.15' type='verse'>Chiyaʼa bʼaʼ jun rutzil kiwach ri eʼachalaxik che erech Laʼodiseʼa, xoqujeʼ ri Ninfas e ri Komon Tyox che kkimulij kibʼ pa ri rachoch.</seg>
					<seg id='COL.4.16' type='verse'>Aretaq chiʼ xsikʼitaj we wuj riʼ pa ri itinimit, xoqujeʼ chibʼana bʼaʼ, arech ksikʼix uwach pa ri Komon Tyox rech Laʼodiseʼa; e xoqujeʼ ri ix, chisikʼij bʼaʼ ri wuj che ktaq uloq chiwech chi pa ri Laʼodiseʼa uloq.</seg>
					<seg id='COL.4.17' type='verse'>Chibʼij bʼaʼ chech ri Arkipo: «Qas chawilij ri chak che ri at xakʼamo chi pa ri Ajawxel e qas utz ubʼanik bʼaʼ chabʼanaʼ».</seg>
					<seg id='COL.4.18' type='verse'>Ri in, kinya ubʼik ri rutzil iwach chi rukʼ ri nuqʼabʼ, ri in che in Pabʼlo. Chinaʼtisaj bʼaʼ ri jetaq chʼichʼ kojom chwech pa ri cheʼ. ¡Ri sipanik chkʼojiʼ bʼa ʼ iwukʼ!</seg>
				</div>
			</div>
			<div id='1TH' type='book'>
				<div id='1TH.1' type='chapter'>
					<seg id='1TH.1.1' type='verse'>Ri Pabʼlo, ri Silbʼano e ri Timoteʼo, chkech ri Komon Tyox kech ri eʼajtesalonika, che Komon Tyox pa ri Dyos Tatxel e pa ri Ajawxel Jesus Kristo. Kqaya apan jun rutzil iwach e nimalaj utzil chiwech.</seg>
					<seg id='1TH.1.2' type='verse'>Pa ronojel kajbʼal, nim kqil wi ri Dyos piwiʼ; kixqanaʼtisaj pa ronojel ri qachʼawem rukʼ ri Dyos.</seg>
					<seg id='1TH.1.3' type='verse'>Kqanaʼtisaj chuwach ri Qadyos e Qatatxel ri ichak, ri ikojonik, ri ichak pa ri iloqʼoqʼebʼal ikʼux, ri nimalaj uchoqʼabʼ ri iweyeʼbʼal che petinaq rukʼ ri Qajawxel Jesus Kristo.</seg>
					<seg id='1TH.1.4' type='verse'>Loqʼalaj taq achalaxik rumal ri Dyos, qetaʼm che ri ix, ixchaʼtalik.</seg>
					<seg id='1TH.1.5' type='verse'>Rumal rech che ri Utzalaj Qatzij man xopan ta iwukʼ xaq rukʼ taq ri tzij, xane xoqujeʼ xopan iwukʼ rukʼ uchoqʼabʼ e rukʼ sibʼalaj uchak ri Tyoxlaj Uxlabʼaxel. Kʼatekʼuriʼ, ri ix iwetaʼm jas ubʼanik xqabʼan ri qachak chixoʼl ix.</seg>
					<seg id='1TH.1.6' type='verse'>Pa iwech wi, ri ix xibʼano ix jeriʼ, uj jacha ri uj e jacha ri Ajawxel, aretaq chiʼ pa kʼilaj taq kʼax xikʼulaj ri Tzij, xikʼulaj rukʼ ukiʼkotemal ri Tyoxlaj Uxlabʼxel:</seg>
					<seg id='1TH.1.7' type='verse'>Tekʼuriʼ, kamik riʼ, ix jun kʼamabʼal noʼj chkiwach konojel ri ekojonelabʼ ekʼo pa ri Masedoniʼa e rech ri Akaya.</seg>
					<seg id='1TH.1.8' type='verse'>Ri Utzij ri Ajawxel sibʼalaj naj xel ubʼi pa ri itinamit, man xaq ta pa ri Masedoniʼa e pa ri Akaya, xane pa ronojel kʼolbʼal, xoqujeʼ ri ikojonik chrech ri Dyos, xa jekʼuriʼ ma rajawaxik taj che kujchʼaw puwiʼ ri areʼ.</seg>
					<seg id='1TH.1.9' type='verse'>Jelaʼ wi, ri eʼareʼ kkitzijoj ubʼixik jas ri qokibʼal ri uj xqabʼan pa ri itinamit e jas ri ukʼexik iwibʼ chuwach ri Dyos, aretaq chiʼ xiya kan ri joʼs taq dyoses arech are kipatanij ri kʼaslik e ri qastzij Dyos.</seg>
					<seg id='1TH.1.10' type='verse'>Xoqujeʼ ri reyeʼxik kibʼano ri Ukʼojol che kpe na riʼ pa ri kaj, ri areʼ che xkʼasbʼaʼx uwach chi chkixoʼl ri ekaminaqibʼ, ri Jesus che kujutoʼtajisaj chuwach ri oyowal che petinaq uloq.</seg>
				</div>
				<div id='1TH.2' type='chapter'>
					<seg id='1TH.2.1' type='verse'>Achalaxik, ri ix iwetaʼm che ri qokibʼal pa ri itinimit, kʼo wi ri upatan.</seg>
					<seg id='1TH.2.2' type='verse'>Ri ix, iwetaʼm che ri uj kʼo ri sibʼalaj kʼax xqakʼaxkʼolij xoqujeʼ kʼo sibʼalaj itzel taq tzij xqakʼaxkʼolij pa ri Filipos, kʼatekʼut ri Qa-dyos xuya ri qachoqʼabʼ arech ri uj pa taq ri kʼax kqaya ubʼixik ri Utzalaj Tzij chiwech.</seg>
					<seg id='1TH.2.3' type='verse'>Ri qatzij kqaya ubʼixik chiwech, man petinaq ta rukʼ ri joʼs jastaq, man petinaq taj rukʼ ri itzel jastaq e man kqaj taj kixqasubʼu.</seg>
					<seg id='1TH.2.4' type='verse'>Xaq xuwi ri Dyos xyaʼow chqech ri Utzalaj Tzij, aretaq chiʼ xujrilo che ri uj, uj utz pa ri kʼax, xajekʼuriʼ kqabʼij ri Utzalaj Tzij e man are ta kqaj che ri winaq, utz kujkilo, xane are kqaj che utz kujril ri Dyos, ri areʼ che kril ri animaʼ pa ri kʼax.</seg>
					<seg id='1TH.2.5' type='verse'>Man kʼo ta jun joʼs tzij xqabʼij, ri ix iwetaʼm, man are ta xqachomaj ri pwaq, ri Dyos qʼatbʼaltzij chrech weriʼ;</seg>
					<seg id='1TH.2.6' type='verse'>man xqatzukuj ta qaqʼijil chkiwach ri winaq, chkiwach ri siwan itinamit on qaqʼij pa jun chik kʼolbʼal,</seg>
					<seg id='1TH.2.7' type='verse'>puneʼtaneʼ uj taqoʼnelabʼ rech ri Kristo, ri uj kujkowinik weta xqakoj ri qaʼlal piwiʼ. Kʼatekʼut, ri uj uj utz taq winaq xqabʼan chixoʼl xqabʼano jeʼ jas jun nan che kuya ri wa chkech ri eral e kubʼan ri rajawaxik chkech,</seg>
					<seg id='1TH.2.8' type='verse'>xa jeriʼ nakʼut, sibʼalaj loqʼoqʼebʼal qakʼuʼx chiwech, xqaj xqaya chiwech pa junamam, ri Utzalaj Tzij rech ri Dyos e ri qakʼaslemal, rumal rech che nim ri iqʼij chqawach.</seg>
					<seg id='1TH.2.9' type='verse'>Achalaxikʼ, ri ix knaʼtaj chiwech ri qachak e ri qakosik: chi chaqʼabʼ e chi paqʼij, xujchakunik arech man kʼo ta jun kuya jun jas uwach chqech, aretaq chiʼ ri uj xqabʼij ri Utzalaj Tzij chiwech.</seg>
					<seg id='1TH.2.10' type='verse'>Ri ix, ix qʼatbʼaltzij puwiʼ weriʼ, xoqujeʼ ri Dyos, che ri uj xqabʼan ri tyoxlaj taq jastaq, ri utzalaj taq jastaq e man taqal ta yajkil chqech ri uj.</seg>
					<seg id='1TH.2.11' type='verse'>Jeʼ jas ubʼanik jun tatxel kukʼ ri eralkʼuwaʼl, ri ix iwetaʼm che iwukʼ ix iwonojel, ri uj</seg>
					<seg id='1TH.2.12' type='verse'>xqaya jun tzij rech ichoqʼabʼ, xqaya jun tzij rech qʼaʼlbʼal ikʼuʼx, xqatzʼonoj chiwech arech ri ix kkʼojiʼ jun utzalaj ikʼaslemal chuwach ri Dyos che ixusikʼim arech kixpe pa ri rajawibʼal e ri uqʼijil.</seg>
					<seg id='1TH.2.13' type='verse'>Rumal kʼu waʼ weriʼ, ri uj nim kqil wi ri Dyos pa ronojel kajbʼal, rumal rech che aretaq chiʼ xikʼam ri utzij ri Dyos che xqaya ubʼixik chiwech, man xikʼam taj jeʼ jas kitzij ri winaq, xane xikʼamo jeʼ jas ri saqalaj ubʼeʼal, che are Utzij ri Dyos. Kʼatekʼuriʼ, we tzij riʼ kchakun iwukʼ ri ix, ri ix kojonelabʼ.</seg>
					<seg id='1TH.2.14' type='verse'>Rumal rech che ri ix, ix achalaxik, xibʼano jeriʼ jeʼ jas taq ri etyox winaq rech ri Dyos pa ri Kristo Jesus pa ri Judeʼa: ri ix kʼo kʼax xiriqo rumal kech ri iwinaq jeriʼ jas ri xkiriq ri eʼareʼ kumal ri eʼajjudiʼo:</seg>
					<seg id='1TH.2.15' type='verse'>Eʼare waʼ we winaq riʼ ri xkikamisaj ri Ajawxel Jesus e ri eqʼaxal utzij ri Dyos, eʼare waʼ ri xkibʼan kʼax chqech ri uj, ri Dyos, man eʼutz taj kerilo; ri eʼareʼ ekikʼulel ronojel winaq,</seg>
					<seg id='1TH.2.16' type='verse'>aretaq kujkiqʼatej ri uj che uyaʼiʼk ubʼixik ri Tzij chkech ri winaq che man junam ta qakojonik kukʼ, arech kʼo ri kikolotajem; xajekʼuriʼ, rumal weriʼ pa ronojel kajbʼal tajin kkitzʼaqatisaj ri nimalaj kimak; kʼatekʼuriʼ ri Royowal xqaj pakiwiʼ ri eʼareʼ arech kukʼis tzʼij pakiwiʼ.</seg>
					<seg id='1TH.2.17' type='verse'>Kʼatekʼuriʼ, achalaxik, aretaq chiʼ ujachom ribʼ qawach iwukʼ, kʼatekʼut man ujachom ra ribʼ ri qanimaʼ, rukʼ ronojel qanimaʼ sibʼalaj xqaj xqil chi jumul iwach.</seg>
					<seg id='1TH.2.18' type='verse'>Rumal kʼu waʼ, xqaj xujbʼe iwukʼ –xoqujeʼ, chi in wi in Pabʼlo, kʼi taq mul xinkoj nuchoqʼabʼ che kinbʼek– kʼatekʼuriʼ, xujuqʼatej ri Satanas.</seg>
					<seg id='1TH.2.19' type='verse'>Jeʼ na kʼut, ¿jachike kʼuriʼ ri qeyeʼbʼal, ri qakiʼkotemal, ri ukʼutbʼal qanimal chuwach ri Qajawxel Jesus aretaq chiʼ kpe ri areʼ, weta mata ix kʼo ri ix?</seg>
					<seg id='1TH.2.20' type='verse'>Jeʼ nakʼut, ix ri ix qaqʼijil e ix ri ix qakiʼkotemal.</seg>
				</div>
				<div id='1TH.3' type='chapter'>
					<seg id='1TH.3.1' type='verse'>Kʼatekʼuriʼ, rumal che man kqaqʼiʼ ta chik che kqeyeʼj chi jumul weriʼ, kqaj xqakʼam uqʼabʼ che qatukel kujkanaj kan pa ri Atenas</seg>
					<seg id='1TH.3.2' type='verse'>e kqataq ubʼi le Timoteʼo iwukʼ, che qachalal uj e toʼbʼanel rukʼ ri Dyos pa ri Utzalaj Utzij ri Kristo, arech, ri areʼ, kuyaʼ uchoqʼabʼ e ukowil ri ikojonik,</seg>
					<seg id='1TH.3.3' type='verse'>arech man kʼo ta jun chiwech che kubʼan kebʼ ukʼuʼx pa taq ri kʼax. Ri ix qas iwetaʼm che are waʼ ri qechbʼal:</seg>
					<seg id='1TH.3.4' type='verse'>Aretaq chiʼ ri uj, uj kʼo chik chixoʼl, ri uj xqaya ubʼixik chiwech che kqariq na sibʼalaj taq kʼax, kʼatekʼuriʼ xpe na kʼut kamik riʼ, jeriʼ jacha iwetaʼm chik.</seg>
					<seg id='1TH.3.5' type='verse'>Xakʼu jeriʼ, rumal che ri in man kinqʼiʼ ta chik kinweyeʼj chi jumul weriʼ, kintaq ubʼi ri areʼ arech krilaʼ ri ikojonik. Kinweyeʼj che ri kojol ikʼuʼx mata bʼaʼ ixutzaqom pa ri itzel, xa jekʼuriʼ ri qachak weneʼ man utz ta chik ubʼanom.</seg>
					<seg id='1TH.3.6' type='verse'>Kʼatekʼuriʼ, we uchanim riʼ, ri Timoteʼo kʼateriʼ kulik chi pa ri itinimit uloq, kʼatekʼuriʼ kuya utzalaj taq utzijol chqech puwiʼ ri ikojonik e puwiʼ ri uloqʼoqʼebʼal ikʼuʼx: kubʼij che ri ix ikʼolom jun utzalaj chomanik paqawiʼ ri uj, xoqujeʼ che ri ix, kiwaj kiwil qawach jeʼ jas ri uj che kqaj kqil iwach.</seg>
					<seg id='1TH.3.7' type='verse'>Achalaxik, rukʼ ri ikojonik, ri uj kkʼojiʼ jun qachoqʼabʼ pa ronojel qaxibʼrikil e pa ronojel kʼax kqariqo.</seg>
					<seg id='1TH.3.8' type='verse'>Kamik riʼ, ri uj kʼo jun kʼakʼalaj qakʼaslemal, rumal rech che ri ix sibʼalaj utz ix kanajinaq pa ri Ajawxel.</seg>
					<seg id='1TH.3.9' type='verse'>¿La qas kʼu kujkowin waʼ che utzalaj umaltyoxinik kqabʼan chrech ri Dyos piwiʼ ri ix, rumal rech ronojel ri kiʼkotemal kiya ix chqech chuwach ri Qadyos?</seg>
					<seg id='1TH.3.10' type='verse'>Chi chaqʼabʼ, chi paqʼij kqataʼ chrech, arech ri uj kqil chi na iwach e xa jekʼuriʼ kqaya na, kqatzʼaqatisaj na ri kraj na pa ri ikojonik.</seg>
					<seg id='1TH.3.11' type='verse'>Chi are ta bʼaʼ ri Dyos, Qatatxel e Qajawxel Jesus, kkʼamow ubʼi ri qabʼe chi iwukʼ ix.</seg>
					<seg id='1TH.3.12' type='verse'>Kʼatekʼuriʼ, ri ix, ri Ajawxel, kukʼiyirisaj ta bʼaʼ e kixujunamaj ta bʼaʼ pa ri loqʼoqʼebʼal ikʼuʼx chi rubʼilom taq iwibʼ e ri loqʼoqʼebʼal ikʼuʼx kukʼ konojel jeʼ jas ri loqʼoqʼebʼal qakʼuʼx ri uj chiwech ix:</seg>
					<seg id='1TH.3.13' type='verse'>arech kkʼojiʼ uchoqʼabʼ ri iwanimaʼ pa ri tyoxlaj kʼaslemal chuwach ri Dyos, ri Qatatxel, pa ri upetbʼal uloq ri Ajawxel Jesus kukʼ konojel ri eʼutyoxlaj taq winaq.</seg>
				</div>
				<div id='1TH.4' type='chapter'>
					<seg id='1TH.4.1' type='verse'>Kʼatekʼuriʼ, achalaxik, ri uj kqata chiwech e kqakoj qachoqʼabʼ pa ri Ajawxel Jesus: ri ix xikʼulaj ri Qatzij puwiʼ ri kʼaslemal che kqaj chuwach ri Dyos, kʼatekʼuriʼ, kamik riʼ, chixkʼaslemanoq jeʼ jas weriʼ; chnimar ta bʼaʼ uwach weriʼ pa ri ikʼaslemal.</seg>
					<seg id='1TH.4.2' type='verse'>Ri ix, utz retaʼmaxik ibʼanom ri upixabʼ ri Ajawxel Jesus che xqaqʼaxej chiwech.</seg>
					<seg id='1TH.4.3' type='verse'>Kʼatekʼuriʼ, are waʼ ri urayibʼal ri Dyos: ri utyoxrisaxik iwibʼ; mibʼan ri itzel taq jastaq,</seg>
					<seg id='1TH.4.4' type='verse'>rajawaxik che iwonojel ix kiwetaʼmaj ukʼamik ubʼi ri ibʼaqil pa ri tyox e utzalaj kʼaslemal,</seg>
					<seg id='1TH.4.5' type='verse'>e mixtzaq pa ri itzel kʼaslemal jeʼ jas kkibʼan ri enikʼaj chik che kʼo chi jun kikojonik che ma ketaʼm ta uwach ri Dyos;</seg>
					<seg id='1TH.4.6' type='verse'>chixoʼl ri ix, mata bʼaʼ kʼo jun kqʼaʼx puwiʼ ri rachalal on che kusubʼu ri rachalal. Ri Ajawxel kuya na ukʼoqabʼal waʼ weriʼ, jeʼ jas xyaʼtaj ubʼixik chiwech, e xoqujeʼ xqakojojej qachoqʼabʼ chech ubʼanik weriʼ.</seg>
					<seg id='1TH.4.7' type='verse'>Rumal rech che ri Dyos man xujusikʼij ta pa ri itzel kʼaslemal, xaneʼ xujusikʼij pa ri tyoxlaj kʼaslemal.</seg>
					<seg id='1TH.4.8' type='verse'>Xa jekʼuriʼ, we kʼo jun kretzalaj kukʼyaq ubʼi weriʼ, man kretzelaj taj, man kukʼyaq ta ubʼi jun winaq, xane are kretzelaj, are kukʼyaq bʼi ri Dyos che kubʼan sipanik chiwech pa ri Tyoxlaj Ruxlabʼxel.</seg>
					<seg id='1TH.4.9' type='verse'>Man rajawaxik taj, che ri uj kujtzʼibʼan chiwech puwiʼ ri loqʼoqʼebʼal kʼuʼx chkixoʼl ri eʼachalaxik, rumal rech che ri ix xiwetaʼmaj weriʼ chi qas rukʼ ri Dyos,</seg>
					<seg id='1TH.4.10' type='verse'>kʼatekʼuriʼ sibʼalaj utz ubʼanik kibʼan weriʼ kukʼ konojel ri achalaxik eʼajmasedoniʼa. Kʼatekʼut, kqata chiwech achalaxik, che qas chibʼanaʼ bʼaʼ, qas chixnabʼeʼajoq pa ri utzil,</seg>
					<seg id='1TH.4.11' type='verse'>chitzukuj iqʼijil pa ri jaʼmarilalaj kʼaslemal, rukʼ kixok il chech ubʼanik ronojel ichak, chixchakun bʼaʼ rukʼ ri iqʼabʼ, jeʼ jas ujtaqaninaq chiwech.</seg>
					<seg id='1TH.4.12' type='verse'>Rukʼ kʼu waʼ weriʼ, ri ix kkʼojiʼ jun utzalaj ikʼaslemal riʼ chkiwach ri winaq che man ekʼo ta iwukʼ, kʼatekʼuriʼ man kʼo ta jun winaq riʼ rajawaxik chiwech.</seg>
					<seg id='1TH.4.13' type='verse'>Achalaxik ri uj man kqataj taj che man kʼo ta iwetaʼm pakiwiʼ ri ekaminaqibʼ. Maqʼoxow iwanimaʼ jeʼ jas ri enikʼaj taq winaq chik che man kʼo ta keyeʼbʼal.</seg>
					<seg id='1TH.4.14' type='verse'>Rumal che we kqakojo che ri Jesus xkamik, kʼatekʼuriʼ xkʼastaj uwach; xoqujeʼ, ri ewinaq che kewar pa ri rutzil ri Jesus, ri Dyos keʼukʼam ubʼi na riʼ rukʼ ri areʼ.</seg>
					<seg id='1TH.4.15' type='verse'>Rajawaxik kqabʼij weriʼ chiwech puwiʼ ri Utzij ri Ajawxel. Ri uj, ri uj winaq che kujkʼasiʼk, ri uj kʼo na aretaq chiʼ kpetik ri Ajawxel, man kujnabʼeʼaj ta riʼ chkiwach ri ekaminaq nabʼe chqawach.</seg>
					<seg id='1TH.4.16' type='verse'>Rukʼ ri kʼutbʼal che kuya na ri uchʼabʼal ri arkanjel, e rukʼ ri kʼutbʼal che kuya na ri utum ri Dyos, ri Dyos kxuliʼ uloq riʼ chi pa ri kaj uloq e ri xekam rumal ri Kristo, are kkʼastaj kiwach riʼ nabʼe;</seg>
					<seg id='1TH.4.17' type='verse'>kʼatekʼuriʼ, uj chi na kʼuriʼ, ri ujwinaq che uj kʼas na, ri uj kʼo na kanoq, kqamulij qibʼ riʼ kukʼ e kujkʼam bʼi riʼ puwiʼ taq sutzʼ arech kqakʼulaj ri Ajawxel pa ri kyaqiqʼ. Kʼatekʼuriʼ, je na kʼuriʼ ri qakʼolem rukʼ ri Ajawxel chubʼeqʼij chubʼesaq.</seg>
					<seg id='1TH.4.18' type='verse'>Chiyaʼa bʼa ichoqʼabʼ chi rubʼilom taq iwibʼ rukʼ taq we chomanik riʼ.</seg>
				</div>
				<div id='1TH.5' type='chapter'>
					<seg id='1TH.5.1' type='verse'>Kʼatekʼuriʼ, puwiʼ taq ri kajbʼal e puwiʼ taq ri qʼij man rajawaxik taj kintzʼibʼan chiwech puwiʼ weriʼ achalaxik.</seg>
					<seg id='1TH.5.2' type='verse'>Ri ix, iwetaʼm che ri Uqʼij ri Ajawxel kpe riʼ jeʼ jas jun elaqʼom che kpe chaqʼabʼ.</seg>
					<seg id='1TH.5.3' type='verse'>Aretaq chiʼ, ri winaq kkibʼij na: ¡Nimalaj Utzil e man kʼo ta kok chqech! Chi pa we kajbʼal riʼ ktzaq na pakiwiʼ ri itzel, jeʼ jas taq ri qʼoxom kuriq ri ixoq che kril na uwach ri ral, kʼatekʼuriʼ man kekowin ta riʼ keʼanimajik ubʼik.</seg>
					<seg id='1TH.5.4' type='verse'>Kʼatekʼuriʼ, ri ix achalaxik, man ix kʼo ta pa ri qʼequʼm, arech che ri jun qʼij riʼ kixuriqaʼ jeʼ jas kubʼan jun elaqʼom:</seg>
					<seg id='1TH.5.5' type='verse'>rumal rech che iwonojel ri ix, ix ralkʼuwaʼl ri chaj saqil e ix ralkʼuwaʼl ri qʼij. Ri uj, man uj rech ta ri chaqʼabʼ e man uj rech ta ri qʼequʼmal.</seg>
					<seg id='1TH.5.6' type='verse'>Xajekʼuriʼ, rumal weriʼ mujwar bʼaʼ jeʼ jas kkibʼan ri enikʼaj taq winaq chik, xaneʼ chujkʼasaloq e chqachajij qibʼ chuwach ri jastaq.</seg>
					<seg id='1TH.5.7' type='verse'>Ri kewarik, chaqʼabʼ riʼ kewarik e ri keqʼabʼarik, chaqʼabʼ riʼ keqʼabʼarik.</seg>
					<seg id='1TH.5.8' type='verse'>Kʼatekʼut, ri uj che uj rech ri paqʼij, chqaqʼilaʼ bʼaʼ qibʼ chrech ri jastaq; chqakojoʼ bʼaʼ ri ukowil ri kojonik e ri ukowil ri loqʼoqʼebʼal kʼuʼx e chqakojoʼ bʼaʼ ri ukowil ri eyeʼbʼal chrech ri kolotajem.</seg>
					<seg id='1TH.5.9' type='verse'>Ri Dyos man ujuyaʼom ta chuwach ri oyowal, xaneʼ ujuyaʼom arech kqariq ri kolotajem rumal ri Qajawxel Jesus Kristo,</seg>
					<seg id='1TH.5.10' type='verse'>che xkamik rumal nimalaj toqʼobʼ chqech ri uj, arech, puneʼtaneʼ ujkʼaslik on ujwarinaq, ri uj chi ujkʼaslik riʼ rukʼ ri areʼ.</seg>
					<seg id='1TH.5.11' type='verse'>Rumal kʼu weriʼ, rajawaxik che kiyaʼ ichoqʼabʼ chrech rubʼilom taq iwibʼ e che kiya kʼambʼal taq noʼj chiwach jeʼ jas kibʼan chi ukamik riʼ.</seg>
					<seg id='1TH.5.12' type='verse'>Kqata chiwech, achalaxik qas utzalaj kilik kibʼano ri kechakunik e kekos chi- xoʼl ri ix. Ri eʼareʼ eʼare ekʼamal taq bʼe chiwech chuwach ri Ajawxel e che ri eqʼilik chrech ri man utz taj.</seg>
					<seg id='1TH.5.13' type='verse'>Cheʼiwilij rukʼ sibʼalaj loqʼoqʼebʼal rumal ri kichak kkibʼano. Chikʼaslemaj utzil chixoʼl.</seg>
					<seg id='1TH.5.14' type='verse'>Xoqujeʼ, kqata chiwech achalaxik, cheʼiqʼilaʼ bʼaʼ ri xaq ksach kikʼuʼx, chiyaʼaʼ kichoqʼabʼ ri xaq xibʼiribʼ ekʼolik, chikubʼaʼ kikʼuʼx ri xaq kebʼ kanimaʼ kibʼanom, cheʼiqʼilaʼ bʼaʼ konojel ri winaq.</seg>
					<seg id='1TH.5.15' type='verse'>Qas chiwilij che man kʼo ta jun kutzalij ukʼaxel jun etzalal rumal jun etzalal chik, are nabʼe qas chixok il rech ri utzil chi rubʼilom taq iwibʼ e chrech ri utzil chkech konojel.</seg>
					<seg id='1TH.5.16' type='verse'>Qas amaqʼel chixkiʼkotoq.</seg>
					<seg id='1TH.5.17' type='verse'>Qas chixchʼaw rukʼ ri Dyos pa ronojel kajbʼal.</seg>
					<seg id='1TH.5.18' type='verse'>Pa ronojel kʼolibʼal chixmaltyoxin chrech ri Dyos. Are waʼ ri urayibʼal ri Dyos chiwech pa ri Kristo Jesus.</seg>
					<seg id='1TH.5.19' type='verse'>Michup bʼaʼ ri Tyoxlaj Uxlabʼxel,</seg>
					<seg id='1TH.5.20' type='verse'>miwetzelaj uwach ri jetaq usipanik ri qʼaxem utzij ri Dyos,</seg>
					<seg id='1TH.5.21' type='verse'>xaneʼ are chinikʼoj ronojel jas uwach: Kʼatekʼuriʼ are chikʼoloʼ jachike ri utz;</seg>
					<seg id='1TH.5.22' type='verse'>chikʼoloʼ iwibʼ, chiqʼilaʼ iwibʼ chrech ronojel itzel.</seg>
					<seg id='1TH.5.23' type='verse'>Qas chi xutyoxirisaj bʼaʼ ri Udyos ri nimalaj utzil, kʼatekʼuriʼ, ronojel ri ixkʼas wi, ri iwuxlabʼal, ri ukʼuʼx iwanimaʼ e ri ibʼaqil, kikʼol chuwach ri itzel chi kʼa pa ri Upetibʼal ri Qajawxel Jesus Kristo.</seg>
					<seg id='1TH.5.24' type='verse'>Ri areʼ, ri kixsikʼinik, man kukʼex ta ri utzij: e are Areʼ kbʼanow na weriʼ.</seg>
					<seg id='1TH.5.25' type='verse'>Achalaxik, xoqujeʼ chixchʼawoq, chita paqawiʼ chrech ri Dyos.</seg>
					<seg id='1TH.5.26' type='verse'>Chiyaʼaʼ jun nimalaj rutzil kiwach konojel ri achalaxik rukʼ jun tyoxlaj tzʼumanik.</seg>
					<seg id='1TH.5.27' type='verse'>Sibʼalaj rukʼ ronojel wanimaʼ kinta chiwech, che chisikʼij we wuj riʼ chkiwach konojel ri eʼachalaxik.</seg>
					<seg id='1TH.5.28' type='verse'>¡Chkanaj ta bʼaʼ iwukʼ ri utoqʼobʼ ri Qajawxel Jesus Kristo!</seg>
				</div>
			</div>
			<div id='2TH' type='book'>
				<div id='2TH.1' type='chapter'>
					<seg id='2TH.1.1' type='verse'>Ri Pabʼlo, ri Sivano e ri Timoteʼo, chkech ri Komon Tyox Eʼajtesalonika, pa ri Dyos Tatxel e pa ri Ajawxel Jesus Kristo.</seg>
					<seg id='2TH.1.2' type='verse'>Are ta bʼaʼ ri Dyos Tatxel e ri Ajawxel Jesukristo, keyaʼow ri toqʼobʼ e ri utzil chiwech ri ix.</seg>
					<seg id='2TH.1.3' type='verse'>Ri uj, rajawaxik che nim kqil wi ri Dyos pa ronojel kajbʼal rumal iwech ix achalaxik, jeʼ jas ri qas usukʼil, rumal rech che sibʼalaj tajin kkowir ri ikojonik e kkʼiy ri uloqʼoqʼebʼal ikʼuʼx iwonojel ix e chijujunal chixoʼl ix,</seg>
					<seg id='2TH.1.4' type='verse'>kʼatekʼuriʼ, ri uj kʼo nimalaj qaqʼijil iwumal ix chkixoʼl taq ri ekomon Tyox rech ri Dyos, rumal ri ichoqʼabʼ e ri ikojonik pa taq ri kʼax e pa ri itzel che tajin kiqʼiʼo.</seg>
					<seg id='2TH.1.5' type='verse'>Rumal kʼu weriʼ, kukʼut na ribʼ ri sukʼilalaj uqʼatbʼaltzij ri Dyos chiwach, pa ri kiriq na wi ri ix ri rutzilal ri Rajawibʼal ri Dyos, arech kpetik, che ma rumal na kʼu waʼ tajin kiriq ri kʼax.</seg>
					<seg id='2TH.1.6' type='verse'>Rumal rech, che chi rech wi ri usukʼil ri Dyos, che kuya ri kʼax chkech ri keyoʼw ri kʼax chiwech ri ix,</seg>
					<seg id='2TH.1.7' type='verse'>kʼatekʼuriʼ, chiwech ri ix che ichʼijijem ri kʼax, kuya na ri chiwech ri jaʼmarilalaj kʼaslemal jacha ri uyaʼom chqech ri uj aretaq chiʼ kukʼut na ribʼ ri Ajawxel Jesus chi chikaj wi kukʼ ri eʼanjelibʼ e rukʼ ri uchoqʼabʼ,</seg>
					<seg id='2TH.1.8' type='verse'>pa jun ujuluw qʼaqʼ kʼatekʼuriʼ kukʼajisaj na kiwach ri man ketaʼm ta uwach ri Dyos e ri man keniman ta chrech ri Utzalaj Utzij ri Qajawxel Jesus.</seg>
					<seg id='2TH.1.9' type='verse'>Ri eʼareʼ kkʼajisax na kiwach rukʼ jun kʼaxkʼolil chubʼe qʼij chubʼe saq, naj ketas apanoq chrech ri uqʼijil e ri uchoqʼabʼ ri Ajawxel</seg>
					<seg id='2TH.1.10' type='verse'>aretaq chiʼ kpe na pa ri jun qʼij che ukʼamik na ri uqʼijil kukʼ ri eʼutyoxlaj taq winaq e arech nim kil na wi kumal konojel ri xekojon chrech ri areʼ, kʼatekʼuriʼ, ri ix xixkojon chrech ri qatzij ri uj. Je na kʼuriʼ pa we jun qʼij riʼ.</seg>
					<seg id='2TH.1.11' type='verse'>Rukʼ waʼ we chomanik riʼ, xoqujeʼ, ri uj kujchʼaw piwiʼ rukʼ ri Dyos pa ronojel kajbʼal, arech ri Areʼ, utz kubʼan chiwech pa ri usikʼinik, arech utz kubʼan chrech ronojel ri irayibʼal rukʼ ri uchoqʼabʼ ri areʼ, arech ri ix kibʼan ri utzil e qas ix sakʼaj pa ri ikojonik.</seg>
					<seg id='2TH.1.12' type='verse'>Xa jekʼuriʼ rumal kʼu weriʼ, ri ubʼiʼ ri Qajawxel Jesus kqʼijilaxik iwumal ri ix e ri ix kixqʼijilax na xa rumal ri areʼ, jeʼ jas ri kraj ri utoqʼobʼ ri Qadyos e ri Ajawxel Jesus Kristo.</seg>
				</div>
				<div id='2TH.2' type='chapter'>
					<seg id='2TH.2.1' type='verse'>Achalaxik ri uj kqata weriʼ chiwech puwiʼ ri Upetbʼal ri Qajawxel Jesus Kristo e puwiʼ ri qamulin ibʼ rukʼ ri Areʼ,</seg>
					<seg id='2TH.2.2' type='verse'>mixchʼuʼjarik, mixeʼj iwibʼ chuwach jujun taq uqʼalajisabʼal uwach ri Uxlabʼxel, chuwach jujun taq tzij, on chuwach jun wuj tzʼibʼam che ksikʼix uwach e kbʼixik che qech uj, e che rumal, ri ix kichomaj che ri Uqʼij ri Ajawxel, xas petinaq chik.</seg>
					<seg id='2TH.2.3' type='verse'>Mata bʼaʼ kʼo jun winaq kixsubʼuwik pa jun jas uwach neʼ. Chuxeʼ na kanoq, kpaqchiʼx na ri ikojbʼal e kuqʼalajisaj na ribʼ ri Itzelalaj Achi, ri Ukʼojol ri Sachbʼal ibʼ,</seg>
					<seg id='2TH.2.4' type='verse'>ri jun che are, ri Kʼulel, ri kuwaʼlisaj na ribʼ puwiʼ ronojel jas uwach che rukʼam ri ubʼiʼ ri Dyos, on ronojel ri kqʼijilax uwach, e che kopan na ri areʼ ktʼuyiʼ pa ri tyoxlaj ukʼolibʼal ri Dyos e kukʼut na ribʼ che xas Dyos wi ri areʼ.</seg>
					<seg id='2TH.2.5' type='verse'>Qas utz unaʼtisaxik chibʼanaʼ che ri in xinbʼij waʼ weriʼ chiwech aretaq chiʼ xinkʼojiʼ iwukʼ.</seg>
					<seg id='2TH.2.6' type='verse'>Kʼatekʼuriʼ, ri ix iwetaʼm jas ri ximowinaq ri areʼ kamik riʼ arech qas kuqʼalajisaj na uwach riʼ chi pa ri ukajbʼal.</seg>
					<seg id='2TH.2.7' type='verse'>We uchanim riʼ, awatalik ri itzel uchak kubʼano. Kʼatekʼuriʼ xaq aretaq chiʼ kkʼam ubʼi ri ximowinaq rech,</seg>
					<seg id='2TH.2.8' type='verse'>kukʼut ribʼ riʼ ri Itzel e ri Ajawxel kusach na uwach ri areʼ rukʼ ri uxutʼbʼal kyaqiqʼ uchiʼ e kukʼis na tzij puwiʼ, aretaq chiʼ kuqʼalajisaj na ribʼ pa ri Upetbʼal.</seg>
					<seg id='2TH.2.9' type='verse'>Ri upetbʼal ri Itzel, kilitaj na riʼ rumal ri uchak ri Satanas kilitajik riʼ rukʼ ronojel chak rech choqʼabʼ, joʼs taq kʼutbʼal e maybʼal</seg>
					<seg id='2TH.2.10' type='verse'>jeriʼ jas ronojel ri joʼs taq jastaq rech ri itzel, che keʼukʼamij na ri kkisach na kibʼ, rumal rech che man xkikʼulaj ta ri loqʼoqʼebʼalalaj ukʼuʼx ri saqalaj tzij che xkowin neʼ chkikoloxik.</seg>
					<seg id='2TH.2.11' type='verse'>Rumal kʼu waʼ weriʼ, ri Dyos kutaq jujun taq chomanik chkech arech keʼusubʼu e kbʼan chkech che kkikoj ri joʼs taq jastaq,</seg>
					<seg id='2TH.2.12' type='verse'>kʼatekʼuriʼ, rumal weriʼ, kbʼan na qʼatojtzij pakiwiʼ konojel ri man xkaj taj xekojon chrech ri saqalaj tzij, xaneʼ are xkaj uwach ri itzel.</seg>
					<seg id='2TH.2.13' type='verse'>Ri uj, rajawaxik che nim kqil wi ri Dyos pa ronojel kajbʼal iwumal ri ix, achalaxik ri ix che ixloqʼ rumal ri Ajawxel, rumal rech che ri Dyos chi pa ri umajibʼal uloq xixusikʼij arech kixkoltaj rumal ri Uxlabʼxel e rumal areʼ kutyoxirisaj ri ikojonik pa ri saqalaj tzij:</seg>
					<seg id='2TH.2.14' type='verse'>xixusikʼij chrech weriʼ rumal ri Utzalaj Qatzij, arech kixkowin chech uriqik ri uqʼijil ri Qajawxel Jesus Kristo.</seg>
					<seg id='2TH.2.15' type='verse'>Rukʼ kʼu weriʼ achalaxik, qas chixkʼoloq, qas utz ukʼolik chibʼanaʼ ri kʼutunik che xiwetaʼmaj qukʼ ri uj, rumal neʼ ri qachʼawibʼal on rumal neʼ ri qatzʼibʼanik.</seg>
					<seg id='2TH.2.16' type='verse'>Are ta bʼaʼ ri Qajawxel Jesus Kristo e ri Dyos Qatatxel, che xas ujuloqʼoqem, ujuyaʼom rumal nimalaj toqʼobʼ, ukubʼisam qakʼuʼx pa ronojel qʼij e uyaʼom ri eyeʼbʼal chqech,</seg>
					<seg id='2TH.2.17' type='verse'>kukubʼisaj bʼaʼ ri ukʼuʼx iwanimaʼ, kuyaʼ bʼaʼ ri uchoqʼabʼ ri iwanimaʼ chech ubʼanik ronojel utzalaj chak e utzalaj tzij.</seg>
				</div>
				<div id='2TH.3' type='chapter'>
					<seg id='2TH.3.1' type='verse'>Kʼatekʼuriʼ, pa ukʼisbʼal kanoq, kqabʼij chiwech achalaxik, chixchʼaw paqawiʼ ri uj, chuwach ri Dyos chita bʼaʼ arech kbʼe raqanil ri utzij ri Ajawxel, arech qas kkʼojiʼ ri uqʼijil, jacha xkʼojiʼ pa ri itinimit ri ix,</seg>
					<seg id='2TH.3.2' type='verse'>xoqujeʼ, arech kujtoʼtaj pa kiqʼabʼ ri winaq che esachinaq e che eʼitzel taq winaq –rumal, rech che man xyaʼtaj ta ri kojonik chkech konojel ri ewinaq.</seg>
					<seg id='2TH.3.3' type='verse'>Kʼatekʼut, ri Ajawxel, ri areʼ man kukʼex ta ri Utzij: ri areʼ qas kuya na ri ichoqʼabʼ e qas kixukʼol na chuwach ri Itzel.</seg>
					<seg id='2TH.3.4' type='verse'>Kʼatekʼuriʼ, ri uj qakubʼaʼm ri qakʼuʼx chrech ri Ajawxel, utz ujikibʼaxik qabʼanom: che ronojel ri jastaq uwach kujtaqan chiwech, ri ix tajin kibʼano e chi kibʼan na waʼ.</seg>
					<seg id='2TH.3.5' type='verse'>Qakubʼaʼm qakʼuʼx che are ri Ajawxel kkʼutuw ri ubʼe ri iwanimaʼ chi kʼa pa ri uloqʼoqʼebʼal ukʼuʼx ri Dyos e kʼa pa ri uchoqʼabʼ ri Kristo.</seg>
					<seg id='2TH.3.6' type='verse'>Kʼatekʼuriʼ, pa ri ubʼiʼ ri Ajawxel Jesus Kristo, kujtaqan chiwech achalaxik, chitasaʼ iwibʼ chrech ronojel achalaxik che man rukʼam ta jun sukʼilalaj kʼaslemal e che man uterembʼem ta ri tzij che xiwetaʼmaj ix chi qukʼ ri uj.</seg>
					<seg id='2TH.3.7' type='verse'>Rumal rech che utz retaʼmaxik ibʼanom che ri ix rajawaxik kitaqej ri bʼe jeʼ jas xqabʼan ri uj che man xaq ta apas uwach kʼaslemal xqabʼano,</seg>
					<seg id='2TH.3.8' type='verse'>xoqujeʼ ma xaq ta loqʼ xyaʼtaj jun qawa kumal ri winaq, xaneʼ chi paqʼij chi chaqʼabʼ chujchakunik, xqakojoʼ qachoqʼabʼ e xujkosik, arech ma kʼo ta jun winaq chixoʼl ri ix che kʼo jun jas uwach kuya chqech:</seg>
					<seg id='2TH.3.9' type='verse'>ri uj taqal chqech, yaʼtal chqech weriʼ, kʼatekʼuriʼ, are kqaj che kqakʼut chiwach che ri uj, uj kʼambʼal noʼj chiwech, arech kujiterembʼej.</seg>
					<seg id='2TH.3.10' type='verse'>Kʼatekʼuriʼ, aretaq chiʼ uj kʼo chixoʼl, uj kʼo iwukʼ, ri uj xqaya we pixabʼ chiwech riʼ: we kʼo jun winaq che man kraj taj kchakunik, xoqujeʼ mawaʼik.</seg>
					<seg id='2TH.3.11' type='verse'>Rumal che ri uj, xqata raqanil, xqata utzijol che ekʼo jujun chixoʼl che man sukʼil taj ri kkibʼano, man kechakun taj. Kʼatekʼuriʼ, ronojel jas uwach keʼok ilo chrech.</seg>
					<seg id='2TH.3.12' type='verse'>Pa ri Ajawxel Jesukristo kqabʼan jun sikʼinik e kqata chkech we winaq riʼ, chechakun bʼaʼ rukʼ jaʼmaril arech chi eʼare kechʼakow ri kiwa kkitijo.</seg>
					<seg id='2TH.3.13' type='verse'>Kʼatekʼuriʼ, ri ix, ix achalaxik, mitanabʼaʼ mixkosik che uchakuxik ri utzil.</seg>
					<seg id='2TH.3.14' type='verse'>We kʼo jun winaq che man kunimaj ta we pixabʼ kqabʼij chiwech pa we wuj riʼ, chitzʼibʼaj ri ubʼiʼ, e arech kel ukʼix, chitasaʼ iwibʼ chrech ri areʼ;</seg>
					<seg id='2TH.3.15' type='verse'>kʼatekʼut, mibʼan ikʼulel chrech ri areʼ, xaneʼ chiyajaʼ bʼaʼ jeʼ jacha uyajik jun achalaxik.</seg>
					<seg id='2TH.3.16' type='verse'>Are ta bʼaʼ ri Areʼ ri Rajawxel ri jaʼmaril kyaʼow ri jaʼmaril chiwech ronojel qʼij e pa ronojel jas uwach. Kkʼojiʼ ta bʼaʼ ri Ajawxel iwukʼ.</seg>
					<seg id='2TH.3.17' type='verse'>We rutzil iwach riʼ chi pa ri nuqʼabʼ kel ubʼi wi, pa ri nuqʼabʼ ri in in Pabʼlo. Are waʼ ri retal nuqʼabʼ che kukʼut ronojel wuj kintzʼibʼaj. Jewaʼ kintzʼibʼanik.</seg>
					<seg id='2TH.3.18' type='verse'>Chkʼojiʼ bʼaʼ iwukʼ ri utoqʼobʼ ri Ajawxel Jesuskristo.</seg>
				</div>
			</div>
			<div id='1TI' type='book'>
				<div id='1TI.1' type='chapter'>
					<seg id='1TI.1.1' type='verse'>Ri Pabʼlo, Apostol rech ri Jesus Kristo, rumal ri utaqanik ri Dyos Qakolonel e rumal ri Kristo Jesus che qeyeʼbʼal,</seg>
					<seg id='1TI.1.2' type='verse'>chrech ri Timoteʼo, ri areʼ che qastzij walkʼuwaʼl pa ri kojonik, chrech ri areʼ ri sipanik, ri loqʼoqʼebʼal kʼuʼx e ri nimalaj utzil rech ri Dyos Tatxel e rech ri Kristo Jesus Qajawxel.</seg>
					<seg id='1TI.1.3' type='verse'>Aretaq chiʼ ri in xinmajij nubʼe kinbʼe pa ri Masedoniʼa, xinta chawech arech katkanaj kan pa ri Efeso, arech ri at kattaqan chkech enikʼaj taq winaq che man kkikʼut ta chik nikʼaj tzij che kaxlan taq tzij,</seg>
					<seg id='1TI.1.4' type='verse'>e mikojon chrech nikʼaj tzij che ejoʼs taq tzij e mikojon chrech nikʼaj mayilqʼijsaq che man kʼo ta ukʼisik; e weriʼ, xas xuwi kubʼan kʼax e man kʼo ta chrech kupatanij ri urayibʼal Dyos, che tikitajinaq pa ri kojonik.</seg>
					<seg id='1TI.1.5' type='verse'>Ri kraj we taqanik riʼ, are nabʼe kraj ri loqʼoqʼebʼal kʼuʼx che petinaq pa jun utzalaj animaʼ, petinaq pa jun utzalaj chomanik, e pa jun qastzijalaj kojonik.</seg>
					<seg id='1TI.1.6' type='verse'>Enikʼaj winaq, che man xekanaj ta kan pa weriʼ, xeqaj pa nikʼaj joʼs taq tzij;</seg>
					<seg id='1TI.1.7' type='verse'>ri eʼareʼ, kkichomaj che enim taq ajtij chrech ri Pixabʼ, kʼatekʼuriʼ, man ketaʼm ta ri jastaq kkibʼij, e xoqujeʼ, man ketaʼm ta ri jastaq che eʼajtijabʼ chrech.</seg>
					<seg id='1TI.1.8' type='verse'>Jeʼ nakʼut, ri uj qetaʼm chik, che ri Pixabʼ xas utz wi, we utz ukojik kqabʼano.</seg>
					<seg id='1TI.1.9' type='verse'>Kʼatekʼuriʼ, qas chnaʼtaj bʼaʼ chqech che ri Pixabʼ man xbʼan taj rumal kech ri eʼutz taq winaq xane xbʼanik rumal kech ri man enimanel taj e ri eʼajchʼojabʼ, rumal kech ri man kekojon taj, ri eʼajmakibʼ, ri eʼareʼ che ketzelaj uwach ri Tyox e ri Dyos, ri eʼareʼ che kkikamisaj ri kinan kitat, ri eʼareʼ che ekamisanel,</seg>
					<seg id='1TI.1.10' type='verse'>ri kemakun rukʼ achi ixoq, ri eʼareʼ che kekikʼayij ri winaq, ri ejoʼs taq winaq, ri eʼareʼ ri ma kekojon ta chrech ri tzij kkʼutik,</seg>
					<seg id='1TI.1.11' type='verse'>ri tzij che utz chnuwach ri Utzalaj Tzij rech ri uqʼijil ri Dyos che ri areʼ utzalaj ubʼantajik, e ri tzij che xya chwech ri in.</seg>
					<seg id='1TI.1.12' type='verse'>Kinmaltyoxin chrech ri Areʼ, ri xyaʼow chwech ri in, ri nuchuqʼabʼ, ri areʼ che are ri Kristo Jesus Qajawxel, che in utz xinrilo e xinusikʼij arech kinuxik in rajchak,</seg>
					<seg id='1TI.1.13' type='verse'>ri in, che ojer kanoq, xinbʼij ri itzel puwiʼ ri Dyos, in bʼanal kʼax chrech ri Komon Tyox, in bʼil re ri itzel puwiʼ ri Tyoxlaj. Kʼatekʼuriʼ, ri in xkuytaj uwach ri numak, rumal rech, che ri in, man wetaʼm taj ronojel ri xinbʼano, ri in, in kaxlanlaj winaq chuwach ri kojonik;</seg>
					<seg id='1TI.1.14' type='verse'>kʼatekʼuriʼ, ri usipanik ri Qajawxel sibʼalaj xkʼojiʼ uwiʼ wukʼ ri in e xoqujeʼ jeriʼ ri kojonik e ri loqʼoqʼebʼal kʼuʼx rech ri Kristo Jesus.</seg>
					<seg id='1TI.1.15' type='verse'>Qastzij na kʼut we tzij riʼ e xas taqalik kkʼam uqʼabʼ we kjikibʼaxik ubʼixik: Ri Kristo Jesus, xpe pa we uwachulew che kikoloxik ri eʼajmakibʼ; e in ri in nabʼe chkech ri eʼajmakibʼ.</seg>
					<seg id='1TI.1.16' type='verse'>Kʼatekʼuriʼ, we ri in xinriq kuybʼal numak, weriʼ xbʼantajik arech chi pa ri in kuqʼalajisaj nabʼe ri ukochʼonik ri Jesus Kristo, arech jun kʼutbʼal chkiwach konojel ri chi rajawaxik wi che kekojon na chrech ri areʼ, arech kkʼojiʼ ri junalikalaj kikʼaslemal.</seg>
					<seg id='1TI.1.17' type='verse'>Chrech ri Ajawinel, chech ri ajaw chubʼeqʼij chubʼesaq, ri areʼ che qastzij Dyos, ri man kilitaj taj, ri areʼ che xuwi jun chi Dyos, ¡chrech ri areʼ utzalaj taq tzij, chech areʼ ri qʼijil chubʼeqʼij chubʼesaq! ¡Amen!</seg>
					<seg id='1TI.1.18' type='verse'>Are waʼ we tzij riʼ, che ri in kinbʼij chawech ri at, at Timoteʼo, che at walkʼuwaʼl; ri tzij xbʼix pawiʼ che junam bʼenaq rukʼ ri kitzij ri eqʼaxel taq utzij ri Dyos. Rukʼ si we tzij riʼ, utzalaj bʼaʼ ri chʼoʼj chabʼanaʼ.</seg>
					<seg id='1TI.1.19' type='verse'>Qas chajeqebʼaʼ awukʼ ri kojonik e ri utzalaj chomabʼal; ekʼo nikʼaj che rumal che man xkikʼol ta weriʼ kukʼ, xkibʼan itzel pa ri kikojonik,</seg>
					<seg id='1TI.1.20' type='verse'>chkixoʼl we nikʼaj winaq riʼ, ekʼo ri Himeneʼo e ri Alejandro, ri eʼareʼ che xeʼinya chech ri Satanas, arech kketaʼmaj che man kkibʼij ta chi jumul itzel taq tzij puwiʼ ri Dyos.</seg>
				</div>
				<div id='1TI.2' type='chapter'>
					<seg id='1TI.2.1' type='verse'>Ri in, nabʼe, are qas kinchilbʼej, che chiwech qas chita bʼaʼ e chixchʼaw bʼaʼ rukʼ ri Dyos, qas chitzʼonoj bʼaʼ chech ri Dyos e qas chixmaltyoxin chech ri areʼ rech toqʼobʼisabʼal kiwach konojel ri winaq;</seg>
					<seg id='1TI.2.2' type='verse'>pakiwiʼ ri eʼajawinel, pakiwiʼ ri kʼo kikowinem arech, kkʼojiʼ jun jaʼmarilalaj qakʼaslemal qukʼ, rukʼ tabʼalalaj kʼaslemal rukʼ ri Dyos, e che qas taqal chqij ri uj.</seg>
					<seg id='1TI.2.3' type='verse'>Are waʼ weriʼ, ri qas utz chuwach ri Dyos Qajawxel e jewaʼ ri qas urayibʼal ri areʼ.</seg>
					<seg id='1TI.2.4' type='verse'>Ri areʼ, kraj keʼukol konojel winaq e che konojel kebʼe pa ri saqalajtzij.</seg>
					<seg id='1TI.2.5' type='verse'>Rumal rech che ri Dyos, xa jun chi Dyos e xa jun ri kchʼaw paqawiʼ ri uj ujwinaq rukʼ ri Dyos, che are ri Kristo Jesus che jun achi ri areʼ,</seg>
					<seg id='1TI.2.6' type='verse'>xujach ribʼ arech jun tojbʼal kech konojel ri winaq. Are waʼ ri utzalaj qʼatbʼaltzij chrij chi pa we ukamik riʼ,</seg>
					<seg id='1TI.2.7' type='verse'>e chrech weriʼ, ri in xinokisax in ajtij e in apostol – ri in kinbʼij ri saqalajtzij ma xa ta inbʼanaltzij, ri in in ajtij chkech ri man eʼajjudiʼos taj, chi pa ri kojonik e chi pa ri saqalajtzij.</seg>
					<seg id='1TI.2.8' type='verse'>Kʼatekʼuriʼ, ri in, kinwaj che chi nimalaj konojel winaq chechʼaw bʼaʼ rukʼ ri Dyos pa ronojel kʼolbʼal, e chkiwaʼlisaj bʼaʼ ri kiqʼabʼ chikaj, e ma ta bʼaʼ kʼo ri oyowal e ri chʼoʼj.</seg>
					<seg id='1TI.2.9' type='verse'>Ri eʼixoqibʼ, chkikojoʼ bʼaʼ ri katzʼyaq e kkinaʼ kibʼ che ri uwiqik kibʼ e utz ukʼolik kibʼ rukʼ ri katzʼyaq; makipachʼuj ri kiwiʼ rukʼ qʼan taq pwaq on rukʼ jelikalaj taq abʼaj, on rukʼ utzalaj taq payuʼ.</seg>
					<seg id='1TI.2.10' type='verse'>Xane chkatzʼyaqij kibʼ rukʼ utzalaj taq chak jacha ri taqal chkij ri eʼixoqibʼ che kechakun pa ri ukʼaslemal ri Dyos.</seg>
					<seg id='1TI.2.11' type='verse'>Aretaq chiʼ kyaʼ ri tijonik ibʼ, rajawaxik che ri ixoq, man kʼo ta jun tzij kubʼij, xaq jaʼe choʼq chrech ri kbʼixik.</seg>
					<seg id='1TI.2.12' type='verse'>Ri in, man kinyaʼ ta bʼe chrech ri ixoq che kkʼutun chech ri tzij, xoqujeʼ che ri areʼ kubʼij jun pixabʼ chech ri achi. Xas rajawaxik wi che ri areʼ, man kʼo ta jun tzij kubʼij.</seg>
					<seg id='1TI.2.13' type='verse'>Rumal rech che are nabʼe xbʼan ri Adam e kʼateʼ xbʼan chi ri Eva.</seg>
					<seg id='1TI.2.14' type='verse'>Kʼatekʼuriʼ, man are ta ri Adam xsubʼik, xane are ri ixoq xsubʼik e xubʼan ri ma yaʼtal taj.</seg>
					<seg id='1TI.2.15' type='verse'>Kʼatekʼuriʼ, ri areʼ kkoltaj na riʼ rumal rech kuxik nanxel we ri areʼ kuwonej ribʼ e we kkanaj pa ri kojonik, pa ri loqʼoqʼebʼal kʼuʼx pa ri tyoxlaj kʼaslemal.</seg>
				</div>
				<div id='1TI.3' type='chapter'>
					<seg id='1TI.3.1' type='verse'>Tzij na kʼut, che utz we tzij riʼ: ri jun che kraj kubʼan ajyuqʼ, waʼ we chak riʼ, jun utzalj chak.</seg>
					<seg id='1TI.3.2' type='verse'>Xa je kʼuriʼ, rajawaxik che man kʼo ta jun etzelal pa ri ukʼaslemal, rajawaxik che rachajil xa jun ixoq, man sibʼalaj amajaʼ taj kutijo, xuwi kchʼawik ri rajawaxik, utz kukʼ ri winaq, utz kikʼulaxik ri winaq kubʼano, kkowin che ukʼutik ri tzij,</seg>
					<seg id='1TI.3.3' type='verse'>man kutij ta ri amajaʼ, man ajchʼoʼj taj, rajawaxik che kmeʼl winaq, ajtzukul ri utzil, man are ta kuloqʼoqʼej ri pwaq.</seg>
					<seg id='1TI.3.4' type='verse'>Rajawaxik che utzalaj ajqʼataltzij pa ri rachoch e kubʼano che ri eralkʼuwaʼl keniman chrech ri utzij jacha ri taqal chkij.</seg>
					<seg id='1TI.3.5' type='verse'>Rumal rech, we jun, man kʼo ta qʼatal utzij pa ri rachoch, ¿la kkowin kʼuriʼ chech ubʼanik utz kukʼ ri Komon rech ri Dyos?</seg>
					<seg id='1TI.3.6' type='verse'>Rajawaxik che ri areʼ, man jun kʼakʼ winaq ta pa ri kojonik, rumal rech che we jeriʼ, weneʼ ri nimal kkowin chrech ri areʼ e ri areʼ kbʼe pa ri uqʼatbʼaltzij ri kʼaxtok.</seg>
					<seg id='1TI.3.7' type='verse'>Xoqujeʼ, rajawaxik che ri man ekʼo ta qukʼ, utz kkil ri areʼ, arech man ketzelaj ta uwach e che ri areʼ, man ktzaq ta pa ri jetaq kʼambʼal kukoj ri Kʼaxtok.</seg>
					<seg id='1TI.3.8' type='verse'>Ri ediʼakonos, xoqujeʼ rajawaxik eʼutz taq achijabʼ, kkikʼol kitzij, man kkitij ta sibʼalaj amajaʼ, e man itzel taj kkibʼan che utzukuxik ri pwaq.</seg>
					<seg id='1TI.3.9' type='verse'>Chkikʼoloʼ bʼaʼ ri awatalik rech ri kojonik pa jun utzalaj chomabʼal.</seg>
					<seg id='1TI.3.10' type='verse'>Nabʼe, utz kilik na riʼ kbʼanik, kʼatekʼuriʼ, we man kʼo ta jun itzel kilitaj chkech, kyaʼ bʼaʼ riʼ chkech ri chak rech diʼakono.</seg>
					<seg id='1TI.3.11' type='verse'>Ri eʼixoqibʼ, xoqujeʼ ri eʼareʼ, rajawaxik che eʼutz, makibʼij ri itzel tzij pakiwiʼ ri winaq, xoqujeʼ makitij sibʼalaj amajaʼ, pa ronojel makikʼex bʼaʼ ri kitzij.</seg>
					<seg id='1TI.3.12' type='verse'>Ri ediʼakonos, rajawaxik che xa jun ri kixoqil e utzalaj qʼataltzij kkibʼan chkixoʼl ri eralkʼuwaʼl e pa ri kachoch.</seg>
					<seg id='1TI.3.13' type='verse'>Ri eʼareʼ, che eʼutz kkibʼan pa we chak riʼ, kkichʼak jun utzalaj kʼolibʼal riʼ e kkichʼak kichuqʼabʼ riʼ pa ri kojonik chrech ri Kristo Jesus.</seg>
					<seg id='1TI.3.14' type='verse'>Aretaq chiʼ kintzʼibʼaj weriʼ, xas weyeʼm wi che aninaq waʼ kinopan na riʼ awukʼ.</seg>
					<seg id='1TI.3.15' type='verse'>Kʼatekʼuriʼ, we kinbʼiytajik, rajawaxik che ri at, awetaʼm ri qas utz kʼaslemal pa ri rachoch ri Dyos –che are ri Komon Tyox rech ri kʼaslik Dyos, che are raqanja e are utikbʼalil ri saqalajtzij.</seg>
					<seg id='1TI.3.16' type='verse'>Jeʼ nakʼuriʼ, nimalaj ubʼantajik waʼ ri Awatalik chrech ri ukʼaslemaxik ri Dyos: Xqʼalajisaxik pa ri bʼaqilal, xsukʼubʼaxik pa ri Uxlabʼxel, xilitaj uwach kumal ri eʼanjelibʼ, xyaʼ ubʼixik chkech ri jetaq amaqʼ, xkojon ri uwachulew chrech xyakik e xyaʼ nimalaj uqʼijil.</seg>
				</div>
				<div id='1TI.4' type='chapter'>
					<seg id='1TI.4.1' type='verse'>Jeʼ na kʼut, ri Uxlabʼxel saqalaj ubʼixik kubʼij, che pa ri ukʼisbʼalil ri uwachulew ekʼo enikʼaj winaq riʼ che kkipaqchiʼj na uwach ri kojonik e kkijatʼij na kibʼ riʼ rukʼ joʼs taq uxlabʼal e rukʼ taq utzij ri Kʼaxtok,</seg>
					<seg id='1TI.4.2' type='verse'>rumal rech che utz kkita riʼ ri kitzij ri kebʼ kipalaj taq winaq che tʼiqom ri qʼaqʼalaj chʼichʼ pa ri kichomabʼal;</seg>
					<seg id='1TI.4.3' type='verse'>we winaq riʼ kkiqʼil ri kʼulanem, kkiqʼil ri jetaq wa che utijik rij xbʼan rumal ri Dyos e arech rukʼ maltyoxibʼal chrech ri Dyos kkitij ri ekojoninaq e ri ketaʼm ri saqalajtzij.</seg>
					<seg id='1TI.4.4' type='verse'>Rumal rech, che ronojel ri jastaq xubʼan ri Dyos, xas utz wi e yaʼtalik ktijik we ri winaq kutij rukʼ maltyoxinik.</seg>
					<seg id='1TI.4.5' type='verse'>Ri Utzij ri Dyos e ri chʼawem rukʼ ri Dyos, are ktyoxrisan rech weriʼ.</seg>
					<seg id='1TI.4.6' type='verse'>We ri at, kakʼut weriʼ chkiwach ri eʼachalaxik; ri at, al jun utzalaj rajchak riʼ ri Kristo Jesus, at tzuqum riʼ rukʼ ri tzij rech ri kojonik e rukʼ ri utzalaj tzij che ri at aterneʼbʼem jeʼ jas at jun utzalaj tijoxel chkixoʼl nimalaj konojel.</seg>
					<seg id='1TI.4.7' type='verse'>Kʼatekʼuriʼ; ri jetaq tzij che rech we uwach ulew e ri jetaq molom tzij che kech ri riʼj taq chuchuʼibʼ, chapaqchiʼj bʼaʼ uwach. Chakojoʼ bʼaʼ achuqʼabʼ pa ri kʼaslemal rukʼ ri Dyos.</seg>
					<seg id='1TI.4.8' type='verse'>Ri ukojik chuqʼabʼ rukʼ ri bʼaqilal man qas ta kʼo upatan; kʼatekʼuriʼ ri kʼaslemal rukʼ ri Dyos utz chrech ronojel, rumal rech che rukʼam ri chiʼnik rech ri kʼaslemal, jun kʼaslemal che rech we uwachulew riʼ e jun kʼaslemal che kpe na riʼ chweʼq kabʼij.</seg>
					<seg id='1TI.4.9' type='verse'>Qastzij na kʼut we tzij riʼ, xoqujeʼ kujkowinik kqakojo.</seg>
					<seg id='1TI.4.10' type='verse'>We ri uj, kʼo ri kʼax kqariqo e kqakoj ri qachuqʼabʼ rumal rech che kʼo ri qeyebʼal chrij ri kʼaslik Dyos, ri areʼ che kolonel chi nimalaj qonojel, e are sibʼalaj kolonel chkech ri kekojonik.</seg>
					<seg id='1TI.4.11' type='verse'>Chayaʼ bʼaʼ ubʼixik e chakʼutuʼ bʼa weriʼ.</seg>
					<seg id='1TI.4.12' type='verse'>Mkʼojiʼ bʼaʼ jun, che kretzelaj awach rumal rech che majaʼ katriʼjobʼik. Kʼatekuriʼ, chabʼanaʼ bʼaʼ, at jun wachbʼal kʼutbʼal chkiwach ri kekojonik, rukʼ ri atzij, rukʼ ri akʼaslemal, rukʼ ri loqʼoqʼebʼal akʼuʼx, rukʼ ri at sukʼil pa ronojel.</seg>
					<seg id='1TI.4.13' type='verse'>Chi aretaq chiʼ, majaʼ kinopan awukʼ, chatok bʼaʼ il chrech usikʼixik uwach ri tzʼibʼatalik, chrech ri pixbʼanik kukʼ ri winaq e chakʼutuʼ bʼaʼ ri tzij chkiwach.</seg>
					<seg id='1TI.4.14' type='verse'>Matzoqopij bʼaʼ ri usipanik ri Uxlabʼaxel uyaʼom chawech, ri xyaʼtaj chawech rumal ri tzij rech jun qʼaxel utzij ri Dyos e rumal che ri eqariʼjabʼ xkikoj kiqʼabʼ pawiʼ ri at.</seg>
					<seg id='1TI.4.15' type='verse'>Rukʼ ronojel awanimaʼ chawilij e chabʼanaʼ weriʼ, arech chi nimalaj konojel kkilo, che ri at, utz at bʼenaq.</seg>
					<seg id='1TI.4.16' type='verse'>Chawila awibʼ at e qas chawilaʼ ri ukʼutik ri tzij, qas bʼaʼ chatkanaj pa we jun bʼe riʼ. Rukʼ weriʼ, kakol na awibʼ at riʼ e keʼakol riʼ ri kkita ri atzij.</seg>
				</div>
				<div id='1TI.5' type='chapter'>
					<seg id='1TI.5.1' type='verse'>Mabʼan bʼaʼ kʼax chrech jun riʼj tataʼ rukʼ kʼax taq tzij, chabʼij bʼaʼ kebʼ oxibʼ tzij chrech, jacha chrech jun tatxel; e chkech ri eʼakʼojol chabʼanaʼ bʼaʼ chkech jacha eʼawachalal,</seg>
					<seg id='1TI.5.2' type='verse'>chkech ri eriʼj taq chuchuʼibʼ, jacha jas enanaxel; e chkech ri alitomabʼ, jacha jas eʼawanabʼ pa ronojel sukʼil.</seg>
					<seg id='1TI.5.3' type='verse'>Nim cheʼawilaʼ wi ri emalkaʼn taq ixoqibʼ –ri in are kinbʼij, ri eqas malkaʼn–</seg>
					<seg id='1TI.5.4' type='verse'>We jun malkaʼn ixoq ekʼo ral on ekʼo riʼ taq umam, rajawaxik, che ri akʼalabʼ chketaʼmaj ukʼaslemaxik ri Dyos nabʼe kukʼ ri ekachalal e chketaʼmaj bʼaʼ utojik chkech ri ekinan tat ri xkibʼan che kikʼiyisaxik ri eʼareʼ. Weriʼ, utz chuwach ri Dyos.</seg>
					<seg id='1TI.5.5' type='verse'>Kʼatekʼuriʼ, ri jun che qastzij melkaʼn e man ekʼo ta chi rachalal, ri are kʼo ri reyeʼbʼal chrij ri Dyos e chi paqʼij e chi chaqʼabʼ kchʼaw rukʼ ri Dyos e chi kchoman puwiʼ ri utzij ri Dyos.</seg>
					<seg id='1TI.5.6' type='verse'>Kʼatekʼuriʼ, ri malkaʼn ixoq che xuwi kchoman chrech taq ri urayibʼal, puneʼtaj kʼaslik, chi kaminaq chi wi riʼ.</seg>
					<seg id='1TI.5.7' type='verse'>Xoqujeʼ; waʼ weriʼ chbʼij bʼaʼ, arech ri eʼareʼ man kʼo ta jun etzelal kriqitaj kukʼ.</seg>
					<seg id='1TI.5.8' type='verse'>We kʼo jun winaq, ma kubʼan ta ri utzil chkech ri erachalaxik pa rachoch, ri areʼ riʼ, xupaqchiʼj na kʼu riʼ ri ukojonik e sibʼalaj itzel chi na chuwach jun che man kʼo ta ukojonik.</seg>
					<seg id='1TI.5.9' type='verse'>Pa ri kijuqʼat ri emalkanibʼ, xuwi ktzʼibʼax kibʼi ri ixoqibʼ che oxkʼal chi kijunabʼ e che erixoqil xa jun chi achi kanoq.</seg>
					<seg id='1TI.5.10' type='verse'>Rajawaxik, che ri areʼ kukʼutuʼ che utz xubʼan pa ri ukʼaslemal: xeʼukʼiyisaj ri eral, utz kikʼulaxik ri winaq ubʼanom, xeʼuchʼaj ri etyoxlaj taq winaq xubʼan ri utzil chkech ri winaq che kiriqom kʼax e utz xukʼaslemal pa ronojel.</seg>
					<seg id='1TI.5.11' type='verse'>Ri emalkaʼn che majaʼ eriʼjabʼ, matzʼibʼaj kibʼiʼ chkixoʼl ri emalkaʼn, rumal rech, ri eʼareʼ aretaq chiʼ kpe chkech ri nikʼaj taq kirayibʼal che kukʼuleʼlaj uwach ri Kristo, ri eʼareʼ kkaj kekʼuliʼ chi jumul.</seg>
					<seg id='1TI.5.12' type='verse'>Xa jekʼuriʼ, kʼo qʼatbʼaltzij pakiwiʼ rumal rech che man xkikʼol taj ri xkiya kitzij chrech nabʼe kanoq.</seg>
					<seg id='1TI.5.13' type='verse'>Kʼatekʼuriʼ, aretaq chiʼ man kʼo ta jun jas uwach kkibʼano, kebʼe pa ronojel taq ja; e man xuwi taj che man kʼo ta jun jas kkibʼano, xane xoqujeʼ keʼok chech ubʼanik sibʼalaj tzij, keʼok che rilik e che unimik kibʼ pa ri man kʼo ta kech chech e keʼok che ubʼixik ri jastaq che man utz taj.</seg>
					<seg id='1TI.5.14' type='verse'>Ri in, are kwaj, che ri emalkaʼn che majaʼ eriʼj, chkibʼanaʼ chi bʼaʼ jumul ri kikʼaslemal, chkʼojiʼ bʼaʼ kalkʼuwaʼl, chkibʼanaʼ bʼaʼ qʼatbʼaltzij pa ri kachoch, xa jeriʼ waʼ, ri kikʼulel man kkowin ta riʼ kubʼij jun tzij pakiwiʼ.</seg>
					<seg id='1TI.5.15' type='verse'>Jeʼ nakʼut, ekʼo ejujun chik che ekʼo chi rukʼ ri Satanas.</seg>
					<seg id='1TI.5.16' type='verse'>We kʼo jun ixoq che kʼo ukojonik, kʼatekʼuriʼ kʼo jun malkaʼm ixoq chkixoʼl ri erachalal, chi chubʼanaʼ ri utzil chrech ri areʼ, arech man kuyaʼ ta jun eqaʼn chkech ri Komon Tyox, e xa jeriʼ, ri Komon Tyox, kkowin riʼ chkilixik ri qastzij emalkaʼnibʼ.</seg>
					<seg id='1TI.5.17' type='verse'>Ri eqariʼjal, che utz ubʼanik kkibʼan ri kichak, utz riʼ che eʼareʼ kamul kitojbʼal kkiriqo; e chech weriʼ, xas are enabʼe ri kkiriq kʼax aretaq chiʼ kkiyaʼ ubʼixik e kkikʼut ri Tzij.</seg>
					<seg id='1TI.5.18' type='verse'>Ri tzʼibʼatalik, jewaʼ neʼ kubʼij: Makoj bʼaʼ tzʼapibʼal uchiʼ ri amaʼ wakax che kupochʼ ri triko, xoqujeʼ, ri ajchak, rajawaxik che kʼo ri tojbʼal uchak.</seg>
					<seg id='1TI.5.19' type='verse'>Chakojoʼ bʼaʼ, ri tzij kbʼix puwiʼ jun qariʼjal, we ekebʼ on eʼoxibʼ winaq kebʼinik.</seg>
					<seg id='1TI.5.20' type='verse'>Ri eʼareʼ che kbʼix ri tzij pakiwiʼ, cheʼayajaʼ chkiwach konojel, arech ri enikʼaj chik kkʼojiʼ kixibʼrikil.</seg>
					<seg id='1TI.5.21' type='verse'>Ri in, kinta chawech chuwach ri Dyos, chuwach ri Kristo Jesus e chkiwach ri eʼutz taq anjelibʼ echaʼom: Qas utz ubʼanik chabʼanaʼ we pixabʼ riʼ e xaq are mawilo ri kibʼantajik ri winaq.</seg>
					<seg id='1TI.5.22' type='verse'>Xaq aninaq makoj aqʼabʼ puwiʼ jun winaq. Chʼakʼoloʼ awibʼ e maya awach rukʼ ri umak jun winaq chik. At chʼajchʼoj ukʼolik awibʼ chabʼanʼa.</seg>
					<seg id='1TI.5.23' type='verse'>Matij chi bʼaʼ xaq utukel joron. Chatijaʼ bʼa ri amajaʼ chech ri apam e chech ri jetaq ayabʼil.</seg>
					<seg id='1TI.5.24' type='verse'>Si chanim waʼ kilitajik ri kimak ejujun winaq aretaq chiʼ majaʼ kbʼan qʼatojtzij pakiwiʼ; kʼatekʼuriʼ, ri kimak ejujun chik chi kʼateʼ naʼtam kilitajik;</seg>
					<seg id='1TI.5.25' type='verse'>ri jeʼlikalaj taq kbʼanik xas kilitaj wi riʼ, kʼatekʼuriʼ, we kʼo ri man utz taj kqabʼano, man awatalik ta riʼ kkanajik.</seg>
				</div>
				<div id='1TI.6' type='chapter'>
					<seg id='1TI.6.1' type='verse'>Konojel ri eʼajchakibʼ rukʼ jun ajaw, rajawaxik nim kkil wi ri ekajaw, arech man kʼo ta itzel puwiʼ ri ubʼiʼ ri Dyos e ri Tzij.</seg>
					<seg id='1TI.6.2' type='verse'>(a) Kʼatekʼuriʼ, ri ekʼo kajaw che kʼo kikojonik, maketzelaj bʼaʼ kiwach eʼareʼ rumal rech che kachalal kibʼ; xane are sibʼalaj utzalaj kipatanaxik chi na chkibʼanaʼ, rumal rech che ri keʼkipatanij junam ri kikojonik kʼolik e erachiʼl ri Dyos. 2(b) Rajawaxik, che ri at, kayaʼ ubʼixik e kakʼut weriʼ.</seg>
					<seg id='1TI.6.3' type='verse'>We kʼo jun winaq kubʼij jun chik tzij e ma kkanaj kan ta rukʼ we tzij riʼ, ri Utzij ri Qajawxel Jesus Kristo, che jun tzij che are ri kbʼe rukʼ ri kʼaslemanik pa ri Dyos,</seg>
					<seg id='1TI.6.4' type='verse'>ri jun winaq riʼ, umoyrisam ri nimal, man kʼo ta unoʼjbʼal: xane are kutzukuj nikaj taq chomabʼal chik che man utz taj, e kutzukuj ri choʼj rukʼ taq ri tzij; rukʼ weriʼ, kpe ri itzel taq rayibʼal, ri chʼoʼj, ri kʼax, ri itzel chomabʼal puwiʼ ri winaq,</seg>
					<seg id='1TI.6.5' type='verse'>ri nimalaj taq chʼoʼj che man kʼo ta ukʼisik e weriʼ chi kech wi ri winaq che man utz ta kichomabʼal kʼolik e che ri man ekʼo ta pa ri saqalajtzij; ri eʼareʼ kkichomaj, che ri kʼaslemanik rukʼ Dyos xa rech chʼakoj pwaq riʼ.</seg>
					<seg id='1TI.6.6' type='verse'>Jeʼ na kʼut, ri kʼaslemanik rukʼ ri Dyos, utz riʼ chrech ri jun winaq che ma kraj ta chi nim jastaq rech chuwach ri kʼolik.</seg>
					<seg id='1TI.6.7' type='verse'>Rumal rech, che ri uj, man kʼo ta jun jas uwach xqakʼam uloq chuwach we uwachulew, xoqujeʼ nakʼut, man kʼo ta jun jas uwach kqakʼam bʼiʼ waʼ chuwach ri areʼ.</seg>
					<seg id='1TI.6.8' type='verse'>We kʼo qawa e we kʼo qatzʼyaq, ri uj chqachomaj bʼaʼ che utz qabʼanom riʼ.</seg>
					<seg id='1TI.6.9' type='verse'>Ri eʼareʼ, che are kkaj kʼo sibʼalaj kiqʼinomal, ketzaq pa ri itzel, pa ri kʼat, pa ri sibʼalaj itzel rayibʼal e weriʼ, keʼukʼam ubʼi ri winaq pa ri uchupik kiwach.</seg>
					<seg id='1TI.6.10' type='verse'>Rumal rech, che ri urabʼ ronojel itzel, are ri loqʼoqʼebʼal kʼuʼx chrij ri pwaq. Ekʼo jujun winaq, che xkiloqʼoqʼej ri pwaq, naj xebʼe wi chrech ri kikojonik, e ri kalmaʼ xmayowik rumal sibʼalaj kʼax.</seg>
					<seg id='1TI.6.11' type='verse'>Kʼatekʼuriʼ, ri at, che at achi at rech ri Dyos, chatel ubʼik rukʼ anim chech weriʼ, are chawoqotaj ri sukʼil, ri kʼaslemanik rukʼ ri Dyos, ri kojonik, ri loqʼoqʼebʼal kʼuʼx, ri kochʼonik, ri kiʼal.</seg>
					<seg id='1TI.6.12' type='verse'>Utz uchʼojixik chʼabʼanaʼ ri chʼoʼj rech ri kojonik, chabʼochiʼj ri junalik kʼaslemal ri at sikʼim wi e che xajikibʼa ri atzij chrij chkiwach sibʼalaj winaq.</seg>
					<seg id='1TI.6.13' type='verse'>Ri in, kinta chawech chuwach ri Dyos, ri areʼ che kuyaʼ ri qakʼaslemal nimalaj qonojel e chuwach ri Kristo Jesus, che pa taq uqʼijil ri Ponsiʼo Pilato, xukʼut ri jun utzalaj kʼutbʼal,</seg>
					<seg id='1TI.6.14' type='verse'>chakʼoloʼ bʼaʼ ri pixabʼ chi pa sukʼil e pa ri chʼajchʼojil chi kʼateʼ na pa ri Uqʼalajisanik ri Qajawxel Jesus Kristo,</seg>
					<seg id='1TI.6.15' type='verse'>jun qʼalajisanik che xas kukʼut wi riʼ pa taq ri qʼij che chʼikom kanoq ri utzalaj rech e ri xa jun chi Ajawinel, ri Ajawinel kech ri eʼajawinel e ri ajawxel kech ri eʼajawxel</seg>
					<seg id='1TI.6.16' type='verse'>ri xuwi areʼ che kʼo junalikalaj ukʼaslemal, ri areʼ che kʼo pa jun saqil jawiʼ man loqʼ taj kuyaʼ kbʼe wi jun, che man kʼo ta jun winaq rilom, xoqujeʼ man kkowin taj krilo chech ri areʼ ri qʼijil, ri chuqʼabʼalil chubʼeqʼij chubʼesaq: Amen.</seg>
					<seg id='1TI.6.17' type='verse'>Chkech ri eqʼinomabʼ rech we uwachulew riʼ, chʼabʼij bʼaʼ chkech, che man kkibʼan ta qʼatbʼaltzij pakiwiʼ ri enikʼaj chik chi pa ri kibʼantajik uloq ri eʼareʼ, man kkikubʼa ta kikʼuʼx chrech ri jetaq qʼinomal che kjaʼr ubʼik, xane are chkikubʼaʼ kikʼux chrij ri Dyos, ri areʼ che sibʼalaj kuyaʼ chqech ronojel jas uwach, arech tzʼaqat ukojik kqabʼano.</seg>
					<seg id='1TI.6.18' type='verse'>Chkibʼanaʼ bʼaʼ ri utzil, cheqʼinomar bʼaʼ rukʼ ri utz taq kichak; chkiyaʼaʼ bʼaʼ ri jastaq rukʼ jun utzalaj kanimaʼ; chketaʼmaj bʼaʼ ujachik uwach ri jastaq kech,</seg>
					<seg id='1TI.6.19' type='verse'>e rukʼ waʼ weriʼ, kkichʼak na riʼ jun utzalaj kiyakbʼal, e rukʼ na kʼu riʼ, kekowin na riʼ kkiloqʼ ri junalikalaj kʼaslemal.</seg>
					<seg id='1TI.6.20' type='verse'>¡Ayum! Timoteʼo, qas bʼa chakʼoloʼ ri ukʼolibʼal ri tzij; chaqʼilaʼ bʼaʼ awibʼ chrech ri xaq tzij che man rech ta ri kojonik, xoqujeʼ chaqʼilaʼ awibʼ chech ri kʼuleʼlan tzij kubʼan ri man tzij taj noʼjinik.</seg>
					<seg id='1TI.6.21' type='verse'>Ekʼo neʼ ejujun winaq che xkiya kan ri kikojonik rumal rech che are xebʼe rukʼ weriʼ. Chkʼojiʼ bʼaʼ ri usipanik ri Dyos iwukʼ.</seg>
				</div>
			</div>
			<div id='2TI' type='book'>
				<div id='2TI.1' type='chapter'>
					<seg id='2TI.1.1' type='verse'>Ri Pabʼlo, apostol rech ri Kristo rumal ri urayibʼal ri Dyos, arech, ri in kinyaʼ ubʼixik ri chiʼnik rech kʼaslemal pa ri Kristo Jesus,</seg>
					<seg id='2TI.1.2' type='verse'>chrech ri Timoteʼo, ri loqʼalaj walkʼuwaʼl, chech areʼ ri usipanik ri Dyos, ri loqʼoqʼebʼal ukʼuʼx, ri utzil rumal ri Dyos Tatxel e rumal ri Kristo Jesus Qajawxel.</seg>
					<seg id='2TI.1.3' type='verse'>Kinmaltyoxij chrech ri Dyos che ri in, in rajchak, jacha ri enunan nutat aretaq chiʼ chi paqʼij e chi chaqʼabʼ, rukʼ jun sukʼalaj chomabʼal, katnaʼtaj chwech pa ri nuchʼawem rukʼ ri Dyos.</seg>
					<seg id='2TI.1.4' type='verse'>Aretaq chiʼ knaʼtaj chwech ri uwaʼl taq awach sibʼalaj kinwaj katinwil chi jumul, arech kinnoj chrech sibʼalaj kiʼkotemal.</seg>
					<seg id='2TI.1.5' type='verse'>Ri in, kinmayow chech ri unaʼtisaxik ri akojonik kʼolik che man sachinaq ta pa ri ubʼe, ri kojonik, che nabʼe xjaqiʼ pa ri ranimaʼ ri awatiʼt Loʼis e pa ri ranimaʼ ri anan eʼunise e xoqujeʼ kinchomaj che xoqujeʼ xjaqiʼ pa ri awanimaʼ ri at.</seg>
					<seg id='2TI.1.6' type='verse'>Rumal kʼu waʼ weriʼ; ri in kinta chawech, chakojoʼ bʼaʼ achuqʼabʼ chupam ri usipanik ri Uxlabʼal che xukoj ri Dyos pa ri awanimaʼ ri at, aretaq chiʼ xokisax ri qʼabʼaj pawiʼ.</seg>
					<seg id='2TI.1.7' type='verse'>Rumal rech, che ri Dyos man xuyaʼ ta chqech jun uxlabʼal rech xibʼrikil xane xuyaʼ chqech jun uxlabʼal rech chuqʼabʼ, rech loqʼoqʼebʼal kʼuʼx, rech kowinem.</seg>
					<seg id='2TI.1.8' type='verse'>Matkʼix bʼaʼ rumal ri utzij ri Qajawxel che kayaʼ na ubʼixik, on matkʼix bʼaʼ chwech ri in che in tzʼapital pa cheʼ rumal areʼ, xane chatkʼol bʼaʼ wukʼ pa ri kʼax rech toqʼobʼisabʼal uwach ri utzalaj tzij rukʼ ri uqʼabʼ ri Dyos,</seg>
					<seg id='2TI.1.9' type='verse'>che xujukʼolo e xujusikʼij rumal jun tyoxlaj tzij, man xa ta rumal qachak ri uj, xane rumal ri uchomabʼal ri areʼ e rumal ri usipanik, che xuyaʼ chqech pa ri Kristo Jesus, aretaq chiʼ majaʼ kʼo we uwachulew riʼ.</seg>
					<seg id='2TI.1.10' type='verse'>E we sipanik riʼ, kamik xukʼut ribʼ pa ri upetbʼal ri Qajawxel ri Kristo Jesus, ri areʼ che xukʼis tzij puwiʼ ri kamikal e che xubʼano arech kchubʼlin ri junalikalaj kʼaslemal rumal ri utzalaj tzij.</seg>
					<seg id='2TI.1.11' type='verse'>Ri in, xinokisaxik in jun ajchak chech we Utzalaj Tzij riʼ, jeʼ jas in ajtoqoʼntzij, in apostol e in nimalaj ajtij chrech.</seg>
					<seg id='2TI.1.12' type='verse'>Rumal kʼu waʼ weriʼ, ri in wetaʼm uchʼijik we kʼax riʼ; kʼatekʼuriʼ, ri in man kinkʼix ta rumal weriʼ; rumal rech, che ri in qas wetaʼm jachin ri xinkojon chrech, e ri in, chi utz wi ri kinchomaj, che ri areʼ, kkowin riʼ kukʼol ri nukʼolibʼal chi kʼa pa ri jun Qʼij na riʼ.</seg>
					<seg id='2TI.1.13' type='verse'>Qas utz rilik chabʼanaʼ bʼaʼ ri usukʼil taq ri nutzij puwiʼ ri qakojonik e puwiʼ ri loqʼoqʼebʼal ukʼuʼx ri Jesus Kristo, che ri xato.</seg>
					<seg id='2TI.1.14' type='verse'>Utz ukʼolik chabʼanaʼ bʼaʼ ri kʼolibʼal yaʼom chqech; rukʼ ri uchuqʼabʼ ri Tyoxlaj Uxlabʼaxel che xas jeqel wi qukʼ ri uj.</seg>
					<seg id='2TI.1.15' type='verse'>Ri at, awetaʼm chik, che ri winaq eʼajasiʼa, konojel xinkipachiʼj e chkixoʼl ri eʼareʼ riʼ, kʼo ri Figelo e ri Hermogenes.</seg>
					<seg id='2TI.1.16' type='verse'>Ri Ajawxel, chpax bʼaʼ ri ukʼuʼx chkech ri erachal ri Onesiforo, rumal rech che ri areʼ sibʼalaj xuyaʼ nuchuqʼabʼ e man xkʼix ta chech ri jetaq chʼichʼ che inujatʼim pa cheʼ.</seg>
					<seg id='2TI.1.17' type='verse'>Kʼatekʼuriʼ, aretaq chiʼ, xpe pa ri Roma, ri areʼ xinutzukukej e chi xinuriq wi.</seg>
					<seg id='2TI.1.18' type='verse'>Ri Ajawxel, chuyaʼaʼ bʼaʼ ri loqʼoqʼebʼal ukʼuʼx chrech areʼ chuwach ri Ajawxel pa ri jun Qʼij riʼ. Kʼatekʼuriʼ, ri nupatanaxik xubʼan ri areʼ chwech pa ri Efeso, ri at utz chi na retaʼmaxik waʼ weriʼ chnuwach ri in.</seg>
				</div>
				<div id='2TI.2' type='chapter'>
					<seg id='2TI.2.1' type='verse'>Kʼatekʼuriʼ, ri at, atwalkʼuwaʼl, ri at, chatkʼol bʼaʼ pa ri uchuqʼabʼ ri usipanik ri Kristo Jesus.</seg>
					<seg id='2TI.2.2' type='verse'>Ri tzij che xawetaʼmaj xas rumal wech ri in e chkiwach sibʼalaj winaq, chayaʼa bʼaʼ chkech ejujun eʼachijabʼ che qas kekowinik che ukʼutik chkech enikʼaj chik.</seg>
					<seg id='2TI.2.3' type='verse'>Ri at, chachʼijaʼ bʼaʼ ri kʼax jeriʼ jas ronojel winaq che rajchʼoj ri Kristo Jesus.</seg>
					<seg id='2TI.2.4' type='verse'>Jun che are uchak ri chʼoʼj, man kʼo ta jastaq uwach chik kuchomaj pa ri ukʼaslemal we qastzij are kraj utz kilitaj rumal ri xsikʼin rech.</seg>
					<seg id='2TI.2.5' type='verse'>Xoqujeʼ, jeriʼ ri winaq che kchakun pa ri estadiʼo, ri areʼ kchʼakanik xuwi we utz uchʼoʼjixik xubʼano jeʼ jas kubʼij taq ri upixabʼ ri estadiʼo.</seg>
					<seg id='2TI.2.6' type='verse'>Rajawaxik riʼ, che ri uwach ri tikoʼn kyakik, are nabʼe kyaʼ chech ri jun ajchak che sibʼalaj xchakunik.</seg>
					<seg id='2TI.2.7' type='verse'>Chʼachʼobʼoʼ bʼaʼ ri jastaq, che ri in kwaj kinbʼij. Kʼatekʼuriʼ, ri Ajawxel, kubʼan na riʼ arech ri at kachʼobʼ ronojel weriʼ.</seg>
					<seg id='2TI.2.8' type='verse'>Qas chnaʼtaj chawech che ri Jesus Kristo xkʼastaj chkixoʼl ri ekaminaqibʼ, ri areʼ che rijaʼal ri David, jeʼ jas kubʼij ri utzalaj nutzij.</seg>
					<seg id='2TI.2.9' type='verse'>Pa ri utoqʼobʼ, ri in in kʼo pa ri kʼax, chi jacha in jun ajbʼanal kʼax in kʼo pa cheʼ rukʼ taq chʼich. Kʼatekʼut, ri utzij ri Dyos ma jatʼim ta rukʼ chʼichʼ rech jun rukʼ kʼo pacheʼ.</seg>
					<seg id='2TI.2.10' type='verse'>Rumal kʼu waʼ weriʼ, ri in kinqʼiʼ ronojel kʼax rech toqʼobʼisabʼal kiwach konojel ri esikʼim, arech xoqujeʼ kʼo ri kilotajem pa ri Kristo Jesus rukʼ ri junalikalaj qʼijil.</seg>
					<seg id='2TI.2.11' type='verse'>Qastzij nakʼut, we tzij riʼ: We ri uj xujkam rukʼ ri areʼ, xoqujeʼ kʼo riʼ qakʼaslemal rukʼ ri areʼ.</seg>
					<seg id='2TI.2.12' type='verse'>We rukʼ qachuqʼabʼ, kujkanaj kan rukʼ ri areʼ, xoqujeʼ uj ajawinel riʼ rukʼ ri areʼ. We ri uj, kqapaqchiʼj ri areʼ xoqujeʼ kujupaqchiʼj na riʼ ri areʼ.</seg>
					<seg id='2TI.2.13' type='verse'>We ri uj, kubʼan kebʼ ri qatzij, ri areʼ man kubʼan ta kebʼ ri utzij, rumal rech che man kupaqchiʼj ta riʼ ri utzij.</seg>
					<seg id='2TI.2.14' type='verse'>Chabʼij bʼaʼ jumul chik ronojel weriʼ e chabʼij bʼaʼ chuwach ri Dyos che xas makʼojiʼ wi ri chʼoʼj rukʼ taq ri tzij, che xuwi kkowin chkisachik ri ketowik.</seg>
					<seg id='2TI.2.15' type='verse'>Chabʼanaʼ bʼaʼ ronojel, arech ri at qas at utz chuwach ri Dyos e che ri at man kʼo ta jun jas uwach che kresaj akʼixbʼal, xane qas at jun utz rajchak ri tzij che saqalajtzij.</seg>
					<seg id='2TI.2.16' type='verse'>Ri tzij che man kʼo ta ucholaj rukʼ ri qakojonik chapaqchiʼj ubʼik. Ri eʼareʼ che kkibʼij we taq tzij riʼ kebʼe riʼ pa ri man kʼaslemal ta rukʼ Dyos.</seg>
					<seg id='2TI.2.17' type='verse'>Kʼatekʼuriʼ, ri kitzij, kubʼan kʼax riʼ jeriʼ jas jun yabʼil rech ri qatzʼumal. Ri Himeneʼo e ri Fileto, ejujun na kʼut chkech we eʼareʼ riʼ.</seg>
					<seg id='2TI.2.18' type='verse'>Ri eʼareʼ naj xebʼe wi chrech ri saqalajtzij, aretaq chiʼ kkijikibʼaʼ che ri kʼastajibʼal chi bʼantajinaq chik; xa jekʼuriʼ, xkibʼan kʼax chrech ri kikojonik ejujun taq winaq.</seg>
					<seg id='2TI.2.19' type='verse'>Kʼatekʼut, ri utzalaj utikbʼalil che xukoj ri Dyos xas kʼo wi ri nimalaj uchuqʼabʼ, e xas tʼiqitalik rukʼ taq we tzij riʼ: Ri Ajawxel, retaʼm kiwach ri eʼuwinaq e chupaqchiʼj bʼaʼ ubʼik ri itzel ri winaq che kubʼij ri ubʼiʼ ri Ajawxel.</seg>
					<seg id='2TI.2.20' type='verse'>Pa jun nimalaj ja, ma xuwi ta kʼo qʼan pwaq taq kʼolbʼal riʼ on saq pwaq taq kʼolbʼal, xane xoqujeʼ, kʼo jun riʼ che cheʼ kʼolbʼal on xqʼol kʼolbʼal. Kʼo nikʼaj riʼ kokisax chech jastaq che nimalaj taq ubʼantajik e kʼo chi nikʼaj riʼ che kokisax chech ri tzaqibʼal qatzʼilal.</seg>
					<seg id='2TI.2.21' type='verse'>Jeʼ na kʼuriʼ, we jun winaq, man kʼo ta jun makaj kubʼano, che ri xinbʼij in, ri areʼ, jun utzalaj laq riʼ, tyoxlaj laq riʼ e utzalaj laq riʼ chuwach ri Ajaw, e xas utz wi riʼ chrech ronojel chak chuwach ri Ajaw.</seg>
					<seg id='2TI.2.22' type='verse'>Chatanimajoq chuwach ri jetaq urayibʼal ri akʼojolil. Chatzukuj bʼaʼ ri sukʼil, ri kojonik, ri loqʼoqʼebʼal kʼuʼx, ri jaʼmaril, chi pa junamam kukʼ konojel ri chi rukʼ jun saqalaj kanimaʼ kkibʼij ri ubʼiʼ ri Ajawxel.</seg>
					<seg id='2TI.2.23' type='verse'>Chapaqchiʼj ubʼik ri chʼuʼj e ri man utzalaj chomabʼal taj. Ri at, awetaʼm, che weriʼ chi kakʼaman ubʼi pa ri chʼuʼjil.</seg>
					<seg id='2TI.2.24' type='verse'>Kʼatekʼuriʼ, rajawaxik, che ri upatanijel ri Ajawxel, chi man kchʼuʼjar taj, xane rajawaxik che ri areʼ keʼukʼulaj konojel ri winaq, kukʼut ri tzij e kukochʼ ri kʼax,</seg>
					<seg id='2TI.2.25' type='verse'>rajawaxik, che rukʼ chʼuchʼujil kyajan chkech ri eʼukʼulel. Rajawaxik kuchomaj, che weneʼ ri Dyos kuyaʼ na chkech arech kkikʼex kibʼ e weneʼ kketaʼmaj na ri saqalajtzij</seg>
					<seg id='2TI.2.26' type='verse'>e weneʼ ketzalij pa jun utzalaj noʼjibʼal, weneʼ naj kekʼojiʼ wi chrech ri ukʼat ri kʼaxtokʼ che eʼutzʼapim ri eʼareʼ pa cheʼ e che eʼajpatanijel chrech ri urayibʼal.</seg>
				</div>
				<div id='2TI.3' type='chapter'>
					<seg id='2TI.3.1' type='verse'>Ri at, qas utz retaʼmaxik chabʼanaʼ bʼaʼ, che pa ri kʼisbʼal taq qʼij, kʼo na sibʼalaj kʼax kpetik.</seg>
					<seg id='2TI.3.2' type='verse'>Ri winaq exuʼy riʼ, kbʼe riʼ ri loqʼoqʼebʼal kikʼuʼx chrij ri pwaq, kkibʼij nimalaj taq tzij riʼ, nimal riʼ kkibʼano, sibʼalaj itzel riʼ kkibʼij pakiwiʼ ri winaq; man keniman ta riʼ chkech ri ekinan kitat, man kkimaltyoxij ta riʼ ri utzil, kkibʼan na riʼ ri itzel chrech ri Dyos,</seg>
					<seg id='2TI.3.3' type='verse'>man kʼo ta kanimaʼ riʼ, man kʼo ta loqʼoqʼebʼal kikʼuʼx riʼ, kkibʼij riʼ sibʼalaj itzel, man kʼo ta jun utzil riʼ pa ri kikʼaslemal, man kkibʼan ta riʼ ri utzil, ri eʼareʼ si ekʼulel riʼ chrech ri utzil.</seg>
					<seg id='2TI.3.4' type='verse'>Ekojol taq tzij, kkijikibʼaʼ tzij che man tzij taj, emoy rumal ri xuwi kanimal riʼ kkilo, erachiʼl riʼ ri itzel kʼaslemal e man erachiʼl ta riʼ ri Dyos,</seg>
					<seg id='2TI.3.5' type='verse'>ri eʼareʼ je kilik riʼ che ewinaq kikojonik, kʼatekʼuriʼ, kkipaqchiʼj ri uchuqʼabʼ ri qakojonik. Ri at, chaqʼilaʼ awibʼ che katbʼe kukʼ ri eʼareʼ.</seg>
					<seg id='2TI.3.6' type='verse'>Ri eʼareʼ riʼ, ekʼo riʼ chkixoʼl ri nikʼaj che keʼok cho taq ja e kechubʼlin riʼ chkiwach ri man eʼutz taq ixoqibʼ taj che kʼo sibʼalaj kimak, kʼo sibʼalaj itzel taq kirayibʼal e kʼatekʼuriʼ</seg>
					<seg id='2TI.3.7' type='verse'>ronojel qʼij kkitijoj kibʼ e chi ma kekowin ta chrech retaʼmaxik ri saqalajtzij.</seg>
					<seg id='2TI.3.8' type='verse'>Jeʼ jas ri Jannes e ri Jambʼres che xechʼoʼjin rukʼ ri Moʼises, xoqujeʼ jewaʼ kkibʼan ri eʼareʼ riʼ kechʼoʼjin rukʼ ri saqalajtzij, eʼachijabʼ che kʼo itzel taq kichomabʼal, chi man eʼutz ta pa ri kikojonik.</seg>
					<seg id='2TI.3.9' type='verse'>Kʼatekʼuriʼ, man naj ta riʼ kibʼe wi, rumal rech che ri kimoxil kqʼalajisaxik riʼ chkiwach nimalaj konojel, jacha xqʼalajisaxik ri kimoxil ri ekebʼ kanoq riʼ.</seg>
					<seg id='2TI.3.10' type='verse'>Ri at, chi xinaterneʼbʼej pa ri nutzij, pa ri nukʼaslemal, pa ri nuchomabʼal, pa ri nukojonik, pa ri nukochʼonik, pa ri uloqʼoqʼebʼal nukʼuʼx, pa ri nuchuqʼabʼ,</seg>
					<seg id='2TI.3.11' type='verse'>pa ri inoqatalik, pa ri kʼax xpe panuwiʼ pa ri Antiʼokiʼa, pa ri Ikoniʼum, e pa ri Listra. Ri in, sibʼalaj kʼax xpe panuwiʼ. Kʼatekʼuriʼ, ri Ajawxel, xas xutoʼ nuwach chuwach ronojel.</seg>
					<seg id='2TI.3.12' type='verse'>Jeriʼ na kʼuriʼ ri kikʼaslemal konojel ri kekojon chrech ri Kristo chi pa ri kʼaslemal rukʼ ri Dyos, ri eʼareʼ xas kkiriq wi riʼ ri kʼax.</seg>
					<seg id='2TI.3.13' type='verse'>Kʼatekʼuriʼ, ri eʼajmakibʼ e ri winaq che ekʼo rukʼ ri man utz tzij taj, chi pa ronojel qʼij kebʼe na riʼ pa ri itzel, rukʼ che kkiyaʼ ri man saqalajtzij taj chkech ri enikʼaj chik e xoqujeʼ chbʼil aqʼan kibʼ.</seg>
					<seg id='2TI.3.14' type='verse'>Kʼatekʼuriʼ, ri at, chakʼoloʼ bʼaʼ ri tzij che xawetaʼmaj e che ri qas xatkojon chrech. Ri at, awetaʼm ejachin taq ri eʼawajtij chrech weriʼ.</seg>
					<seg id='2TI.3.15' type='verse'>Kʼatekʼuriʼ, chi aretaq chiʼ at akʼal na, ri at xawetaʼmaj ri tyoxlaj taq tzʼibʼ; waʼ weriʼ, kkowinik kuyaʼ ri anoʼjibʼal che kuyaʼ ri kolotajem chawech chi rumal ri akojonik chrech ri Kristo Jesus.</seg>
					<seg id='2TI.3.16' type='verse'>Ronojel tzibʼ, rukʼ ri Ruxlabʼal ri Dyox petinaq wi e kʼo upatan chrech ri tijoj ibʼ, utz che utzalijisaxik uwach tzij, arech kkʼut ri kolom bʼe, arech ktijox ukʼutik ri sukʼil;</seg>
					<seg id='2TI.3.17' type='verse'>rukʼ weriʼ, ri utz achi che rech ri Dyos chi usukʼubʼam ribʼ riʼ che ubʼanik ronojel utz chak.</seg>
				</div>
				<div id='2TI.4' type='chapter'>
					<seg id='2TI.4.1' type='verse'>Nimalaj kinkʼomij chawech, xas chuwach ri Dyos e chuwach ri Kristo Jesus, ri areʼ che kubʼan na riʼ ri qʼatojtzij pakiwiʼ ri ekʼaslik e pakiwiʼ ri ekaminaqibʼ, pa ri ubʼi, ri Upetbʼal e ri Rajawibʼal.</seg>
					<seg id='2TI.4.2' type='verse'>Chayaʼaʼ bʼaʼ ubʼixik ri tzij xas amaqʼel; chakʼutuʼ bʼaʼ jachike ri joʼs taq tzij, chatyajan bʼaʼ chrech ri ma utz taj, chayaʼaʼ bʼaʼ jun tzij rech chuqʼabʼ rukʼ kochʼonik e chakʼutuʼ ri tzij.</seg>
					<seg id='2TI.4.3' type='verse'>Chi kpe na riʼ nikʼaj taq qʼij, jawijeʼ, ri winaq man kkichʼij ta riʼ ri tzij; e xa rumal ri jetaq kirayibʼal riʼ kkʼojiʼ chi kixikine ekʼi kajtij riʼ keʼokik.</seg>
					<seg id='2TI.4.4' type='verse'>Kkitas apan riʼ ri kixikin arech man kkita ta ri saqalajtzij e are kkitatbʼej riʼ ri tzij che man utz taj.</seg>
					<seg id='2TI.4.5' type='verse'>Kʼatekʼuriʼ, ri at, rukʼ sibʼalaj anojibʼal chabʼanaʼ bʼaʼ ronojel, chachʼijaʼ bʼaʼ ri kʼax, chayaʼaʼ bʼaʼ ubʼixik ri Utzalaj Tzij, utz ubʼanik chabʼanaʼ ri achak.</seg>
					<seg id='2TI.4.6' type='verse'>Kʼatekʼuriʼ, ri in, chi kinokisax waʼ jeriʼ in jun tabʼal toqʼobʼ e ri welik ubʼik chi xopanik.</seg>
					<seg id='2TI.4.7' type='verse'>Ri in utzalaj uchʼojixik xinbʼano chi pa ri ukʼisbʼalil; ri in xinkʼisaʼ ri nubʼe, ri in chi xinkʼol wi ri nukojonik.</seg>
					<seg id='2TI.4.8' type='verse'>Xas kamik ubʼik riʼ, ksukʼumaxik chwech ri wiqibʼal nujolom che are ri sukʼil, jun tojbʼal chwech che kuyaʼ na riʼ ri Ajawxel chwech pa ri jun qʼij riʼ, ri areʼ che sukʼlaj Qʼatbʼal Tzij; e ma xuwi ta riʼ chwech ri in kuyaʼo, xane xoqujeʼ kuyaʼ na chkech konojel ri eʼareʼ che rukʼ ronojel uloqʼoqʼebʼal kikʼuʼx xkiyeʼj na che ri Areʼ xas kuqʼalajisaj wi ribʼ riʼ.</seg>
					<seg id='2TI.4.9' type='verse'>Chakowij bʼa uloq ri apetik wukʼ,</seg>
					<seg id='2TI.4.10' type='verse'>rumal rech che ri Demas xinuwonobʼaʼ kanoq, rumal ri loqʼoqʼebʼal ukʼuʼx chrech we uwachulew riʼ, ri areʼ xbʼe pa Tesalonika; ri Kressente, xbʼe pa Galasiʼa; ri Tito xbʼe pa Dalmasiʼa.</seg>
					<seg id='2TI.4.11' type='verse'>Ri xuwi kʼo wukʼ are ri Lukas. Chakʼamaʼ uloq ri Markos awukʼ rumal che ri areʼ utz riʼ chwech pa ri nuchak.</seg>
					<seg id='2TI.4.12' type='verse'>Ri in, xintaq bʼi ri Tikiko pa ri Efeso.</seg>
					<seg id='2TI.4.13' type='verse'>Aretaq chiʼ katpetik, chakʼamaʼ uloq ri jun watzʼyaq che ri in xinyaʼ kan pa ri Troada pa ri rachoch ri Karpo; xoqujeʼ chakʼamaʼ uloq ri jetaq nuwuj, ri are sibʼalaj kwaj che kakʼam uloq are ri jetaq nutzʼibʼanik rukʼ nuqʼabʼ.</seg>
					<seg id='2TI.4.14' type='verse'>Ri Alejandro, ri areʼ che ajchʼiyil pwaq, ubʼanom sibʼalaj itzel chwech. Ri Ajawxel, kuyaʼ na utojbʼalil riʼ chrech jeriʼ jas ri uchak.</seg>
					<seg id='2TI.4.15' type='verse'>Xoqujeʼ ri at, chawilaʼ awibʼ chuwach ri areʼ, rumal rech che ri areʼ xujal jun nimalaj kʼulel chrech ri nutzij.</seg>
					<seg id='2TI.4.16' type='verse'>Pa ri nabʼe mul che xinkʼojiʼ chuwach jun qʼatbʼaltzij, man kʼo ta jun winaq xintoʼwik, konojel bʼaʼ xinkiyaʼ kanoq. Kwaj neʼ man kʼo ta itzel ukʼaxel chkech rumal weriʼ.</seg>
					<seg id='2TI.4.17' type='verse'>Kʼatekʼuriʼ, chi are ri Ajawxel xinutoʼo, xuyaʼ sibʼalaj nuchuqʼabʼ, arech xas ri in kinya ubʼixik ri Tzij e kkitatbʼej ri winaq che man eʼajjudiʼos taj. Kʼatekʼuriʼ, xinkoltajik chuwach ri upuchiʼ ri koj.</seg>
					<seg id='2TI.4.18' type='verse'>Ri Ajawxel, kutoʼ na chuwach riʼ chuwach ronojel itzel e kinukol riʼ aretaq chiʼ kinukʼol chrech ri Rajawibʼal chikaj. ¡Chrech bʼaʼ ri are ri Nimalaj Qʼijil chubʼeqʼij chubʼesaq! ¡Amen!</seg>
					<seg id='2TI.4.19' type='verse'>Chayaʼaʼ jun rutzil kiwach ri Priska e ri Akila, xoqujeʼ chkech ri rachalaxik ri Onesiforo.</seg>
					<seg id='2TI.4.20' type='verse'>Ri Erasto xkanaj kan pa ri Korinto. Ri Trofimo, yawabʼ xinyaʼ kan pa ri Mileto.</seg>
					<seg id='2TI.4.21' type='verse'>Chi chanim chatpet uloq aretaq chiʼ majaʼ kpe ri qʼälaj. Ri Eʼubʼulo, ri Pudente, ri Lino, ri Klaʼudiʼa e konojel ri eʼachalaxik, kkiyaʼ apan jun rutzil awach.</seg>
					<seg id='2TI.4.22' type='verse'>¡Ri Ajawxel kkʼojiʼ bʼaʼ rukʼ ri awuxlabʼal! ¡Ri usipanik ri Dyos kkʼojiʼ bʼaʼ iwukʼ ri ix!</seg>
				</div>
			</div>
			<div id='TIT' type='book'>
				<div id='TIT.1' type='chapter'>
					<seg id='TIT.1.1' type='verse'>Ri Pabʼlo, upataninel ri Dyos, apostol rech ri Kristo Jesus, arech ri in, keʼinkʼam ubʼi ri esikʼitalik rumal ri Dyos, pa ri kojonik e che uchʼobʼik ri saqalajtzij che xas jeriʼ jas ri kʼaslemanik pa ri Dyos,</seg>
					<seg id='TIT.1.2' type='verse'>rukʼ ri jun weyeʼbʼal chrij ri junalikalaj kʼaslemal, ri xuyaʼ ubʼixik ri Dyos, ri areʼ che man kʼo ta tzijtal kubʼij; e xubʼij xas pa kʼi junabʼ uloq,</seg>
					<seg id='TIT.1.3' type='verse'>kʼatekʼuriʼ, ri Areʼ, aretaq chiʼ utz xrilo, xukʼut ri utzij chi wumal ri in jeriʼ jacha ri utaqanik ri Dyos ri Qakolonel;</seg>
					<seg id='TIT.1.4' type='verse'>chrech ri Tito, ri qastzij walkʼuwaʼl pa ri komon qakojonik, chech ri areʼ, ri usipanik e ri nimalaj rutzilal ri Dyos Tatxel e xoqujeʼ ri rutzilal ri Jesus Kristo ri Qakolonel.</seg>
					<seg id='TIT.1.5' type='verse'>We ri in, xatinyaʼ kan pa ri Kreta, xa rumal riʼ, arech ri at kakʼis uwokoxik ri Komon Tyox e arech keʼakoj pa ronojel tinimit ejujun taq eriʼjabʼ jeriʼ jas xinbʼij chawech.</seg>
					<seg id='TIT.1.6' type='verse'>Chkijunal ri eʼareʼ, rajawaxik che xas eʼutz pa ronojel, rachajil xa jun chi ixoq, kekojonik ri eralkʼuwaʼl e man kʼo ta jun itzel kriqitaj pa ri kikʼaslemal, xoqujeʼ rajawaxik che enimanel.</seg>
					<seg id='TIT.1.7' type='verse'>Rumal rech che ri ajyuqʼ, ri areʼ che ajpataninel chrech ri Dyos, rajawaxik che ri areʼ utz pa ronojel: ri areʼ man nimal taj kubʼano, man kpe ta royowal, man kutijej ta ri amajaʼ, man ajchʼoj taj, ma kʼo ta pwaq itzel uchakuxik kubʼano,</seg>
					<seg id='TIT.1.8' type='verse'>xane utz kikʼulaxik ri winaq kubʼano, chi utz kikʼulaxik ri winaq kubʼano, utz uchomaxik ri jastaq kubʼano, sukʼlaj winaq, chi kchʼaw rukʼ ri Dyos, chi ajaw chrech aqʼan ribʼ ri areʼ.</seg>
					<seg id='TIT.1.9' type='verse'>Uyaʼom uwach rukʼ ri saqalajtzij, jacha ri utzalaj kʼutunik, arech kkowinik kuya ri choqʼabʼ rukʼ ri utzalaj tzij, e arech kusach kiwach e kutzalij ri kitzij ri kkikʼuleʼlaj ri utzij.</seg>
					<seg id='TIT.1.10' type='verse'>Rumal rech, che ekʼo ekʼiʼ eʼitzel taq uxlabʼal che man keniman taj, che kkiyaʼ ubʼixik ri ma utz taj, ebʼanal taq tzij, e ri eʼareʼ riʼ chi are enabʼe ekʼo chkixoʼl ri pusim uwiʼ kikowil.</seg>
					<seg id='TIT.1.11' type='verse'>Ri eʼareʼ riʼ, rajawaxik ktzʼapix kichiʼ; we winaq riʼ, kkibʼan kʼax chkech konojel ri enikʼaj ajupaja winaq aretaq chiʼ kkikʼut ri man utz taj, rumal che are kkaj uwach ri pwaq.</seg>
					<seg id='TIT.1.12' type='verse'>Jun chkixoʼl ri eʼareʼ, ajqʼaxel utzij ri Dyos, xubʼij: «Ri eʼajkreta, chi amaqʼel ebʼanal taq tzij, eʼitzel taq awaj, saqʼorilalaj kipam».</seg>
					<seg id='TIT.1.13' type='verse'>Waʼ we tzij riʼ, chi qastzij wi; rumal kʼu waʼ, sibʼalaj cheʼayajaʼ bʼaʼ ri eʼareʼ, arech utz ukʼolik chkibʼanaʼ bʼaʼ ri qakojonik,</seg>
					<seg id='TIT.1.14' type='verse'>e makil apanoq ri joʼs taq tzij kech ri eʼajjudiʼos, xoqujeʼ ri jetaq kipixabʼ ri winaq che chi kkitas apan kibʼ che ri saqalajtzij.</seg>
					<seg id='TIT.1.15' type='verse'>Ronojel jas uwach, sukʼ riʼ chkiwach ri esukʼ taq winaq. Kʼatekʼuriʼ, chkiwach riʼ ma esukʼ winaq taj, man kʼo ta jun jas uwach riʼ che sukʼ chkiwach. Xoqujeʼ na kʼuriʼ, man sukʼ ta riʼ ri kuxlabʼal e ri kichomabʼal.</seg>
					<seg id='TIT.1.16' type='verse'>Kkibʼij che ketaʼm uwach ri Dyos, kʼatekʼut pa ri kikʼaslemal kkipaqchiʼj uwach ri Areʼ, sibʼalaj eʼitzelalaj taq winaq, man enimanel taj, man kʼo ta jun jas uwach che utz kekowin chech ubʼanik.</seg>
				</div>
				<div id='TIT.2' type='chapter'>
					<seg id='TIT.2.1' type='verse'>Ri at, are chakʼutuʼ bʼaʼ ri usukʼ e ri qas utz tzij.</seg>
					<seg id='TIT.2.2' type='verse'>Ri eriʼjabʼ, makitij bʼaʼ ri amajaʼ, chkikʼaslemaj bʼaʼ jun utzalaj kʼaslemal, utz uchomaxik chkibʼanaʼ bʼaʼ ronojel jas uwach; qas chkʼojiʼ bʼaʼ kichuqʼabʼ pa ri kikojonik, pa ri loqʼoqʼebʼal kikʼuʼx e pa ri kochʼonik.</seg>
					<seg id='TIT.2.3' type='verse'>Xoqujeʼ, ri eriʼj ixoqibʼ, chkʼojiʼ bʼaʼ jun utzalaj kikʼaslemal jeriʼ jas ri taqal chkij ri etyoxlaj taq ixoqibʼ: makiqʼabʼaj bʼa tzij chkij ri winaq, makitij bʼa sibʼalaj amajaʼ; chkikʼutuʼ bʼaʼ ri qas utz taq pixabʼ,</seg>
					<seg id='TIT.2.4' type='verse'>rukʼ waʼ weriʼ, kkikʼut na kʼuriʼ chkiwach ri alitomabʼ ri uloqʼexik ri kachajilal e ri ekalkʼuwaʼl,</seg>
					<seg id='TIT.2.5' type='verse'>ri ixoqibʼ chkikʼoloʼ kibʼ, chekowin chech uqʼilik ri kirayij, utz ubʼanik kkibʼan ri kichak pa ja, ekmeʼl taq winaq, enimanel chkech ri ekachajil arech man kʼo ta itzel tzij kbʼix puwiʼ ri utzij ri Dyos.</seg>
					<seg id='TIT.2.6' type='verse'>Xoqujeʼ, chata bʼaʼ chkech ri alabʼom, arech utz kkibʼan chrech ri kikʼaslemal pa ronojel</seg>
					<seg id='TIT.2.7' type='verse'>chakʼutuʼ bʼaʼ pa ri akʼaslemal che at jun kʼamabʼal tzij rech ri utzalaj kʼaslemal: at sukʼ che ri atzij e at sukʼ che ri akʼaslemal,</seg>
					<seg id='TIT.2.8' type='verse'>utzalaj ri atzij, man kʼo ta kchʼaʼ chech, arech, ri kʼulel man kkowin taj kʼo jun kubʼij paqawiʼ ri uj e xa jeriʼ sibʼalaj kkʼix riʼ.</seg>
					<seg id='TIT.2.9' type='verse'>Ri eʼajpatanijelabʼ, cheniman pa ronojel chrech ri kajaw; are qas chitzukuj bʼaʼ ubʼanik ri utz chkiwach ri eʼareʼ, makibʼij bʼaʼ jun kʼax tzij chkech rʼareʼ.</seg>
					<seg id='TIT.2.10' type='verse'>Makibʼan jun itzel jas uwach chkiwach ri eʼareʼ, man kikʼex bʼa ri kitzij chkiwach: rukʼ waʼ weriʼ, xas kkiyaʼ riʼ pa ronojel ri uqʼijil ri Utzij ri Dyos, ri areʼ che Qakolonel.</seg>
					<seg id='TIT.2.11' type='verse'>Rumal rech, che xkʼuttajik ri usipanik ri Dyos, che ukʼiybʼalil ri kolotajem chkech konojel ri winaq,</seg>
					<seg id='TIT.2.12' type='verse'>kukʼut chqawach, arech ri uj, kqayaʼ kan ri kʼaslemal che man kkojon taj, xoqujeʼ kqayaʼ kan ri urayibʼal we uwachulew riʼ, arech ri uj, kujkanaj kan pa ri sukʼ kʼaslemal chi pa we uchanim riʼ, pa ri qʼatbʼaltzij e pa ri kojonik,</seg>
					<seg id='TIT.2.13' type='verse'>e jeriʼ, ri uj kqeyeʼj ri utzalaj Upetbʼal ri Uqʼijil ri Nimalaj Qadyos e nimalaj Qakolonel che are ri Kristo Jesus,</seg>
					<seg id='TIT.2.14' type='verse'>che xuyaʼ ribʼ pa toqʼobʼisabʼal qawach ri uj, arech kujuloqʼ ri uj chuwach ronojel makaj e kusukʼumaj jun siwantinimit che eʼare uwinaq ri areʼ e che eʼachixom chrech ubʼanik ri utz taq chak.</seg>
					<seg id='TIT.2.15' type='verse'>Jeriʼ, rajawaxik che ri at kakʼut ri tzij, chayaʼaʼ bʼaʼ ri chuqʼabʼ e chatyajan bʼaʼ rukʼ utzalaj aweqeleʼn. Makʼojiʼ bʼa jun winaq che kretzelaj awach.</seg>
				</div>
				<div id='TIT.3' type='chapter'>
					<seg id='TIT.3.1' type='verse'>Chabʼanaʼ bʼaʼ, chkech konojel arech knaʼtaj chkech, che rajawaxik keniman chkech ri eqʼatbʼaltzij e chkech ri enim winaq; utz we enimanel e chi aninaq bʼaʼ chkibʼanaʼ ri utzil pa ronojel,</seg>
					<seg id='TIT.3.2' type='verse'>makibʼij bʼaʼ ri itzel taq tzij chrech jun chik winaq, michʼojin bʼaʼ, utz bʼaʼ chkilaʼ ri enikʼaj chik e ekmeʼl bʼaʼ chkibʼanaʼ kukʼ konojel winaq.</seg>
					<seg id='TIT.3.3' type='verse'>Rumal rech6, ojer kanoq, xoqujeʼ ri uj man kʼo ta qanoʼjibʼal, man kʼo ta qakojbʼal, xuwi qaterneʼbʼem ri qarayibʼal e ri kuta ri qabʼaqil chqech, itzel qabʼantajik, tiʼtik kqanaʼo, qiwal e kqabʼan qiwal chbʼil taq qibʼ.</seg>
					<seg id='TIT.3.4' type='verse'>Kʼatekʼuriʼ ri qʼij, aretaq chiʼ, xukʼut ribʼ ri rutzilal ri Dyos ri Qakolonel e aretaq chi xukʼut ri loqʼoqʼebʼal ukʼuʼx xas rumal loqʼoqʼisabʼal kiwach ri winaq,</seg>
					<seg id='TIT.3.5' type='verse'>ri areʼ man are ta xril ri chak, ri sukʼilalaj qʼatbʼaltzij xqabʼano, xane xuwi rumal ri loqʼoqʼebʼal ukʼuʼx, rumal ri jaʼ che rech kʼakʼ kʼaslemal e kʼakʼ uxlabʼal, pa ri Tyoxlaj Uxlabʼxel.</seg>
					<seg id='TIT.3.6' type='verse'>Ri Uxlabʼal riʼ sibʼalaj xutoxej paqawiʼ ri uj xas rumal ri Jesus Kristo ri Qakolonel,</seg>
					<seg id='TIT.3.7' type='verse'>arech ri uj, aretaq chiʼ uj sukʼ chi rumal ri usipanik ri Kristo Jesus, kkʼojiʼ ri qeyeʼbʼal pa ri junalikalaj kʼaslemal.</seg>
					<seg id='TIT.3.8' type='verse'>Qastzij waʼ we tzij riʼ; e kwaj che pa we riʼ kkʼojiʼ ri achuqʼabʼ ri at, arech ri kekojon chrech ri Dyos, kkaj kqʼalajinik ri utzalaj kichak. Wa weriʼ utz e kubʼan utzil chkech ri winaq.</seg>
					<seg id='TIT.3.9' type='verse'>Ri utzukuxik ri mox taq chomanik, ri jetaq utzukuxik ri ijaʼlil, ri chʼoʼjinik, ri kʼuleʼlanik tzij puwiʼ ri Pixabʼ, chayaʼaʼ bʼaʼ kanoq, rumal rech, che weriʼ man utz taj e man kʼo ta jun utzil kuyaʼ kanoq.</seg>
					<seg id='TIT.3.10' type='verse'>Ri jun winaq che kʼo pa juqʼat, aretaq chiʼ xyajtaj jumul e xyajtaj ukamul, chatasaʼ bʼaʼ awibʼ chrech.</seg>
					<seg id='TIT.3.11' type='verse'>Ri at awetaʼm, che we jun winaq riʼ xas jun itzel winaq riʼ e chi ajmakunel riʼ, xas are wi ri areʼ kbʼanow qʼatojtzij puwiʼ ri areʼ.</seg>
					<seg id='TIT.3.12' type='verse'>Aretaq chiʼ, kintaq ubʼi ri Artemas on ri Tikiko awukʼ; xas chakowij uloq katpe wukʼ pa ri Nikopolis. Ri in, nuchoman che kinqʼaxij jelaʼ ri qʼälaj.</seg>
					<seg id='TIT.3.13' type='verse'>Qas chawilaʼ ronojel ri rajawaxik chkech pa ri kibʼinem, ri qʼatbʼaltzij Senas e ri Apolo, arech man kʼo ta jun jas uwach kajawtaj na chkech.</seg>
					<seg id='TIT.3.14' type='verse'>Rajawaxik, che ri eqawinaq, kketaʼmaj ubʼanik ri utzil pa ronojel chak, arech kekowinik ketobʼnik chuwach ri nimalaj taq rajawaxik kʼolik, xa jekʼuriʼ man ejun ta riʼ chkixoʼl ri winaq che man kʼo ta kipatan.</seg>
					<seg id='TIT.3.15' type='verse'>Ri at, kkiyaʼ apan jun rutzil awach, konojel ri ekʼo wukʼ. Chayaʼaʼ apanoq jun rutzil kiwach konojel ri kujkiloqʼaj pa ri qakojonik. ¡Chi nimalaj sipanik, chkʼojiʼ ta bʼaʼ iwukʼ iwonojel!</seg>
				</div>
			</div>
			<div id='PHM' type='book'>
				<div id='PHM.1' type='chapter'>
					<seg id='PHM.1.1' type='verse'>Ri Pabʼlo, ri tzʼapital pa cheʼ rumal ri Kristo Jesus e ri Timoteʼo ri achalaxik, chrech ri loqʼalaj qachiʼl Filemon, ri areʼ che kchakun qukʼ,</seg>
					<seg id='PHM.1.2' type='verse'>xoqujeʼ chrech ri qanabʼ Apfiʼa, chrech ri Arkipo ri areʼ che qachiʼl pa ri chʼoʼj, xoqujeʼ chrech ri Komon Tyox che kkimulij kibʼ pa ri awachoch.</seg>
					<seg id='PHM.1.3' type='verse'>Chiwech ri ix, ri nimalaj usipanik e ri rutzil ri Dyos Qatatxel, ri usipanik ri Ajawxel Jesus Kristo.</seg>
					<seg id='PHM.1.4' type='verse'>Sibʼalaj kinmaltyoxij chrech ri Dyos chi amaqʼel, aretaq chiʼ kinchoman pawiʼ pa ri nuchʼawem rukʼ ri Dyos,</seg>
					<seg id='PHM.1.5' type='verse'>rumal rech, che ri in, nutom utzijol ri uloqʼoqʼebʼal akʼuʼx e ri akojonik che ukubʼisaʼm akʼuʼx, rech ta bʼaʼ ri Ajawxel Jesus, xoqujeʼ rech ta bʼaʼ utoqʼobʼisaxik kiwach konojel ri etyoxlaj taq winaq.</seg>
					<seg id='PHM.1.6' type='verse'>Utz we kojonik riʼ, kuyaʼ waʼ chawech ri uxlabʼal e ri tzʼaqatalaj saqil arech kachʼobʼo ronojel ri utzil kʼo qukʼ ri uj e ri katkowin che ubʼanik rumal ri toqʼobʼisabʼal uwach ri Kristo.</seg>
					<seg id='PHM.1.7' type='verse'>Ri in, sibʼalaj kinkiʼkotik e kʼo ri nuchuqʼabʼ rumal rech che xinta utzijol ri loqʼoqʼebʼal akʼuʼx: bʼim chwech wachalal, che akubʼam kikʼuʼx ri etyoxlaj taq winaq.</seg>
					<seg id='PHM.1.8' type='verse'>Rumal kʼu waʼ weriʼ, puneʼtaj, rumal ri Kristo Jesus, saq wukʼ ri in ri tzij e ri rajawaxik che loqʼ kintaq ubʼixik chawech, ronojel ri taqal chawij kabʼano,</seg>
					<seg id='PHM.1.9' type='verse'>ri in are kwaj kintaʼ apan chawech pa ri ubʼiʼ ri loqʼoqʼebʼal akʼuʼx jun jas uwach. Ri jun che kbʼin weriʼ chawech, are ri Pabʼlo, ri areʼ che riʼj winaq chik e kamik riʼ tzʼapital pacheʼ xa rumal ri Kristo Jesus.</seg>
					<seg id='PHM.1.10' type='verse'>Ri kinta chawech, are puwiʼ ri walkʼuwaʼl, ri areʼ che xinwalkʼuwaʼlaj xas rukʼ taq chʼichʼ che inujatʼim pacheʼ: are ri Onesimo,</seg>
					<seg id='PHM.1.11' type='verse'>che ojer kanoq, ri areʼ man kʼo ta upatan chawech, kʼatekʼut, kamik riʼ, nimalaj upatan chawech, jacha nimalaj upatan chwech ri in kamik riʼ.</seg>
					<seg id='PHM.1.12' type='verse'>Ri in, kintzalejisaj, kintaq ubʼi ri areʼ chawech, ri areʼ che xas wanimaʼ wi ri areʼ.</seg>
					<seg id='PHM.1.13' type='verse'>Xinwaj, che ri areʼ kkanaj kan wukʼ, arech kinupatanij aretaq chiʼ injatʼilik pa taq we chʼichʼ riʼ rumal ri Utzalaj Tzij;</seg>
					<seg id='PHM.1.14' type='verse'>kʼatekʼuriʼ, ri in, man xwaj taj xinta weriʼ chawech, arech ri utzil kabʼano man xata kattoqʼix chrech, xane are utz riʼ chex xas pa ri awanimaʼ kpe wi.</seg>
					<seg id='PHM.1.15' type='verse'>Ri Onesimo, weneʼ xesax awukʼ pa kebʼ oxibʼ qʼij, arech ri at chi pa junalik kakʼulaj chi na jumul.</seg>
					<seg id='PHM.1.16' type='verse'>E ri areʼ man jun ajpataninel taj kabʼan chrech, xane are nim na chuwach jun ajpataninel, xane jun loqʼalaj achalaxik; we wachalal chnuwach ri in, are sibʼalaj nim chi na waʼ chawach ri at, e man xuwi taj cho we uwachulew riʼ xane xoqujeʼ pa ri Ajawxel.</seg>
					<seg id='PHM.1.17' type='verse'>Kʼatekʼuriʼ, we ri at nim e utz kinawil wi ri in, chakʼulaj bʼaʼ ri areʼ jacha in ri areʼ.</seg>
					<seg id='PHM.1.18' type='verse'>We xubʼan kʼax chawech, on weneʼ kʼo ukʼas awukʼ chakojoʼ bʼaʼ weriʼ chwij ri in.</seg>
					<seg id='PHM.1.19' type='verse'>Ri in, in Pabʼlo, kintzʼibʼaj rukʼ nuqʼabʼ weriʼ: In riʼ kintojow na weriʼ chawech. Ri in, man kinchʼa ta ri akʼas at wukʼ ri in, rumal neʼ che chi at wi ri at kʼasaj wukʼ ri in.</seg>
					<seg id='PHM.1.20' type='verse'>Jeʼ nakʼut wachalal, kinweyeʼj chawech ri at we jun toqʼobʼ riʼ chi pa ri Ajawxel; chajororisaj bʼaʼ ri wanimaʼ chi pa ri Kristo.</seg>
					<seg id='PHM.1.21' type='verse'>Ri in, kintzʼibʼaj weriʼ chawech rukʼ ronojel kubʼal kʼuʼx chawij e rukʼ ri nuchuqʼabʼ kinweyeʼj che katnimanik; ri in wetaʼm, che ri at, nim chi na kabʼano chuwach ri kinta chawech.</seg>
					<seg id='PHM.1.22' type='verse'>Xoqujeʼ, chasukʼumaj apan jun ja chwech; rumal rech, che ri in kinweyeʼj che rukʼ taq ri ichʼawem rukʼ ri Dyos, ri in kinkʼojiʼ chi na jumul riʼ chixoʼl.</seg>
					<seg id='PHM.1.23' type='verse'>Ri at, kutaq ubʼi rutzil awach ri Epafras, ri wachiʼl intzʼapital pa cheʼ rumal ri Kristo Jesus,</seg>
					<seg id='PHM.1.24' type='verse'>xoqujeʼ kkitaq rutzil awach ri Markos, ri Aristarko, ri Demas e ri Lukas, ri eʼareʼ che kechakun wukʼ.</seg>
					<seg id='PHM.1.25' type='verse'>¡Kkʼojiʼ bʼaʼ ri usipanik ri ajawxel Jesus Kristo rukʼ ri awuxlabʼal!</seg>
				</div>
			</div>
			<div id='HEB' type='book'>
				<div id='HEB.1' type='chapter'>
					<seg id='HEB.1.1' type='verse'>Kʼi taq mul e pa ronojel ubʼanik, ri Dyos xchʼaw chkech ri Eqatat kumal ri eqʼaxel utzij,</seg>
					<seg id='HEB.1.2' type='verse'>pa taq we qʼij ukamik riʼ, che kʼisbʼal taq qʼij chʼawinaq chqech rumal ri Ukʼojol; ri areʼ che xrokisaj echbʼanel chech ronojel jas uwach, e xoqujeʼ, rumal ri Areʼ, xubʼan ri uwachulew.</seg>
					<seg id='HEB.1.3' type='verse'>We Kʼojolxel riʼ, kʼo sibʼalaj uqʼijil e areʼ uwachbʼal ri Dyos; ri Areʼ utoqʼem ri uwachulew rukʼ ri utzij che kʼo sibʼalaj uchuqʼabʼ; aretaq chiʼ xbʼantaj ri chʼajchʼonʼenik rukʼ taq ri makaj, xtʼuyiʼ pa rikyaqʼabʼ ri Nimalaj Ubʼantajik chikaj,</seg>
					<seg id='HEB.1.4' type='verse'>ri Areʼ, ukamik riʼ, are nimalaj chkiwach ri eʼanjelibʼ rumal ri bʼiʼaj xyaʼtaj chrech e xoqujeʼ rumal che echbʼanel; kʼatekʼuriʼ ri jun bʼiʼaj xyaʼtaj chech, are nimalaj chi na chuwach ri kibʼiʼ ri eʼareʼ.</seg>
					<seg id='HEB.1.5' type='verse'>Jeʼ nakʼut, ¿jachin jun anjel, che ri Dyos xubʼij chrech: at, at nukʼojol, pa we jun qʼij riʼ, ri in xatinwalkʼuwaʼlaj? Xoqujeʼ: ri in, inutat, e ri areʼ nukʼojol.</seg>
					<seg id='HEB.1.6' type='verse'>Kʼatekʼuriʼ, aretaq chiʼ xuyaʼ ri nabʼe ralkʼuwaʼl pa we uwachulew kubʼij: Ri Areʼ, chkiqʼijilaj konojel ri eʼuʼanjelibʼ ri Dyos.</seg>
					<seg id='HEB.1.7' type='verse'>Kʼatekʼuriʼ, pakiwiʼ ri eʼanjelibʼ kubʼij: Kubʼan kyaqiqʼ chkech ri eʼuʼanjelibʼ, kubʼan nimalaj qʼaqʼ chkech ri eʼupatanijelabʼ;</seg>
					<seg id='HEB.1.8' type='verse'>puwiʼ ri Ukʼojol kubʼij: ¡Ayum! Dyos, ri Atem kkanaj chubʼeqʼij chubʼesaq: e ri uchʼimiʼyal ri rajawibʼal, uchʼimiʼyal ri ujunamilal.</seg>
					<seg id='HEB.1.9' type='verse'>Ri at, xaloqʼoqʼej ri sukʼil e xapaqchiʼj ri man kʼaslemal ta rukʼ Dyos, rumal kʼuriʼ, ri Dyos, ri Adyos, xutoxej pawiʼ jun oleʼo che rech kiʼkotemal, are xutoxej pawiʼ ri at chkiwach ri eʼawachalal.</seg>
					<seg id='HEB.1.10' type='verse'>Kʼatekʼuriʼ, xoqujeʼ: Ri at, Ajawxel; che xas pa ri umajibʼal uloq xakoj ri utikbʼalil ri uwachulew; e ri kaj xas uchak wi ri aqʼabʼ at.</seg>
					<seg id='HEB.1.11' type='verse'>Waʼ weriʼ, kʼo ukʼisbʼal waʼ, kʼatekʼut, ri at katkanaj kan waʼ; ronojel waʼ weriʼ, kqʼalebʼik jeʼ jas jun atzʼyaq;</seg>
					<seg id='HEB.1.12' type='verse'>jeʼ jas jun manta kabʼalqʼatij waʼ, jeʼ jas jun atzʼyaq; e xa jeriʼ waʼ, kkʼexajik. Kʼatekʼuriʼ ri at, at jewi chubʼeqʼij chubʼesaq, ri ajunabʼ pa junalik man kʼo ta ukʼisik riʼ.</seg>
					<seg id='HEB.1.13' type='verse'>Kʼatekʼuriʼ; ¿jachin jun anjel, che ri areʼ kubʼij chrech: Chattʼuyul pa wikyaqʼabʼ, xas kʼateʼ keʼinkoj na ri eʼakʼulel ejacha jun toqʼbʼal chuxeʼ ri awaqan?</seg>
					<seg id='HEB.1.14' type='verse'>¿La man konojel ta ri eʼareʼ eʼuxlabʼal, che kʼo jun kichak xetaq chrech, arech kekipatanij ri kkechbʼej na ri kolotajem?</seg>
				</div>
				<div id='HEB.2' type='chapter'>
					<seg id='HEB.2.1' type='verse'>Rumal kʼu waʼ weriʼ rajawaxik, che ri uj kqakoj qachuqʼabʼ pa taq ri tzij xqato, arech ri uj, man kqasach ta chbʼil taq qibʼ.</seg>
					<seg id='HEB.2.2' type='verse'>We ri tzij che xkibʼij ri eʼanjelibʼ utz, e rumal kʼuriʼ ronojel makaj e ronojel ri man nimanik taj kʼo utojibʼalil,</seg>
					<seg id='HEB.2.3' type='verse'>¿la kujkowin kʼu riʼ ri uj kujanimajik, we ri uj man kqaj ta ri kolotajem riʼ? We kolotajem riʼ xumajij ubʼixik ri Ajawxel; kʼatekʼuriʼ xjikibʼax chi ubʼixik kumal ri xetowik.</seg>
					<seg id='HEB.2.4' type='verse'>Ri Dyos xuyaʼ uchuqʼabʼ ri kitzij rukʼ taq kʼutbʼal, rukʼ nimalaj taq jastaq, rukʼ jujun taq mayibʼal xas pa ronojel, e xoqujeʼ rumal jujun taq usipanik ri Tyoxlaj Uxlabʼaxel jeriʼ jacha kraj ri areʼ.</seg>
					<seg id='HEB.2.5' type='verse'>Jeʼ nakʼut, ri Dyos man xuyaʼ ta ri uwachulew che ri kpe na chweʼq kabʼij chkech ri anjelibʼ, ri uwachulew che kqatzijoj uj riʼ.</seg>
					<seg id='HEB.2.6' type='verse'>Xane jun winaq, pa jun kʼolibʼal, xutzʼibʼaj we tzij riʼ: ¿Jas uwach ri winaq, che ri at knaʼtaj ri areʼ chawech? On ¿jas uwach ri ukʼojol ri winaq che ri at katok il chech?</seg>
					<seg id='HEB.2.7' type='verse'>Ri at, xakoj ri areʼ xas nitzʼ chi na jubʼiq chkiwach ri eʼanjelibʼ. Xayaʼ chech ri areʼ ri qʼijil e ri nimalaj ubʼantajik.</seg>
					<seg id='HEB.2.8' type='verse'>Ri at, ronojel xakoj chuxeʼ raqan. Aretaq chiʼ xukoj ronojel chuxeʼ ri ukowinem, man kʼo ta jun jas uwach che man ta kʼo chuxeʼ ri ukowinem. Jeʼ, qastzij nakʼut, ukamik riʼ, majaʼ kqilo we ronojel kʼo chuxeʼ ri ukowinem.</seg>
					<seg id='HEB.2.9' type='verse'>Kʼatekʼuriʼ, ri Areʼ che xbʼan chi na nitz jubʼiqʼ chkiwach ri eʼanjelibʼ, ri Jesus, ri uj kqil ri Areʼ kʼo ri uqʼijil e nimalaj ubʼantajik, rumal rech che xukʼaxkʼolij ri kamikal: rumal ri usipanik ri Dyos, rajawaxik che ri Areʼ xretaʼmaj ri kamikal, arech utz chkech konojel winaq.</seg>
					<seg id='HEB.2.10' type='verse'>Qastzij na kʼut che utz, che ri Areʼ kraj kukʼam kibʼe sibʼalaj eʼalkʼuwaʼlaxelabʼ pa ri qʼijil; ri Areʼ che are xbʼanow ronojel e che rajaw ronojel, xtzʼaqatik rumal ri kʼax; ri areʼ kʼamal bʼe pa ri kolotajem.</seg>
					<seg id='HEB.2.11' type='verse'>Ri Areʼ che ktyoxrisanik e ri eʼareʼ che ketyoxrisaxik, junam ri kimajibʼal. Rumal kʼu waʼ weriʼ, ri Areʼ man kkʼix taj aretaq chiʼ ix wachalal kcha chkech;</seg>
					<seg id='HEB.2.12' type='verse'>aretaq chiʼ kubʼij: Ri in, kinya na ubʼixik ri abʼiʼ chkech ri ewachalal, chkixoʼl ri komon Tyox kinbʼixon na waʼ. E xoqujeʼ:</seg>
					<seg id='HEB.2.13' type='verse'>Kinkubʼaʼ na waʼ ri nukʼuʼx chrij. E jumul chik kubʼij: Uj kʼolik waral riʼ, ri in e ri eʼalkʼuwaʼlaxelabʼ xuyaʼ ri Dyos chwech.</seg>
					<seg id='HEB.2.14' type='verse'>Jeʼ na kʼuriʼ, jeʼ jas ri eʼalkʼuwaʼlaxelabʼ kʼo junam kkikʼel e junam kibʼaqilal; xoqujeʼ, ri Areʼ, rukʼ waʼ weriʼ, xkowinik xukʼis tzij puwiʼ ri rajaw ri kamikal rukʼ ri ukamikal ri Areʼ, e ri rajaw ri kamikal are ri Kʼaxtokʼ,</seg>
					<seg id='HEB.2.15' type='verse'>e ri Kristo rukʼ ri ukamikal ri Areʼ, xutoʼ kiwach konojel ri winaq che pa ronojel kikʼaslemal iximitalik rumal rech che kixeʼm kibʼ chuwach ri kamikal, e xas pa jumpa ikʼas wi, eyutulik.</seg>
					<seg id='HEB.2.16' type='verse'>Rumal rech, che man are ta kok ilo chkech ri eʼanjelibʼ, xane are kok ilo chkech ri rijaʼlil ri Abʼraham.</seg>
					<seg id='HEB.2.17' type='verse'>Rumal kʼu waʼ weriʼ, xas rajawaxik wi, che Areʼ, pa ronojel jeriʼ ubʼantajik jacha ri kibʼantajik ri erachalal, arech ri areʼ kuxik Nim Chuchqajaw rukʼ nimalaj loqʼoqʼebʼal ukʼuʼx, che man kukʼex ta ri utzij chuwach ri Dyos, aretaq chiʼ xas kutoj ri jetaq umak ri siwan tinimit.</seg>
					<seg id='HEB.2.18' type='verse'>Ri areʼ che xukʼaxkʼolij ri kʼax, kkowin riʼ ktobʼan kukʼ e kuyaʼ ri rajawaxik chkech ri jachintaq kkikʼaxkʼolij ri kʼax.</seg>
				</div>
				<div id='HEB.3' type='chapter'>
					<seg id='HEB.3.1' type='verse'>Xa jekʼuriʼ, ix tyoxlaj taq achalaxik, ri ix che ixsikʼim chikaj, chitoqʼobʼisaj bʼa uwach ri Apostol e ri Nimalaj Chuchqajaw chrech ri qakojonik, che are ri Jesus,</seg>
					<seg id='HEB.3.2' type='verse'>ri areʼ che man kukʼex ta ri utzij chuwach ri Areʼ che xuʼuxisaj jeriʼ, ri areʼ, xoqujeʼ jeriʼ jacha ri Moʼises che man xukʼex ta ri Utzij xas pa ronojel ri rachoch.</seg>
					<seg id='HEB.3.3' type='verse'>Rumal rech, che ri areʼ, xilitaj ri usukʼil che are nim chi na uqʼijil chuwach ri uqʼijil ri Moʼises; rumal rech, che ri nimalaj ubʼantajik ri ajbʼanal ja, xas are nimalaj ubʼantajik chi na chuwach ri nimalaj ubʼantajik ri jun ja.</seg>
					<seg id='HEB.3.4' type='verse'>Jeʼ nakʼut, ronojel ja, kʼo jun winaq che kyakowik, kʼatekʼuriʼ, ri Ajyaknel chrech ronojel uwachulew, are ri Dyos.</seg>
					<seg id='HEB.3.5' type='verse'>Qastzij na kʼut, che ri Moʼises, man xukʼex ta ri utzij xas pa ronojel ri rachoch, jeriʼ jas jun ajpatanijel, arech kkʼuttajik ri ronojel ri tzij che rajawaxik kya ubʼixik;</seg>
					<seg id='HEB.3.6' type='verse'>kʼatekʼuriʼ, ri Kristo, ri areʼ jun alkʼuwaʼlxel, man xukʼex ta ri utzij xubʼan kʼamal bʼe pa ri rachoch; e uj riʼ ri uj rachoch we kujkanaj pa uchuqʼabʼ e pa ri ukiʼkotemal ri qeyeʼbʼal.</seg>
					<seg id='HEB.3.7' type='verse'>Rumal kʼuriʼ, jacha kubʼij ri Tyoxlaj Uxlabʼxel: Pa we qʼij riʼ, we xita ri uchʼabʼal,</seg>
					<seg id='HEB.3.8' type='verse'>mibʼan ko chrech ri iwanimaʼ jeʼ jas pa ri chʼoʼj, pa ri uqʼij ri kʼax pa ri tzʼinalikalaj ulew,</seg>
					<seg id='HEB.3.9' type='verse'>jawiʼ ri eʼitat xkibʼan kʼax chwech e xinkitaqchiʼj pa ri makaj, aretaq chiʼ, che xilitaj neʼ kumal ri nuchak</seg>
					<seg id='HEB.3.10' type='verse'>pa kawinaq junabʼ. Rumal kʼu weriʼ, ri in xyaktaj woyowal chkech we ijaʼlil riʼ e xinbʼij: Ronojel mul xas sachinaq wi ri kanimaʼ, man xketaʼmaj ta ri nubʼe;</seg>
					<seg id='HEB.3.11' type='verse'>kʼatekʼuriʼ, xinkoj ri nutzij pa ri woyowal: ¡Jayiʼ! ri eʼareʼ, man keʼok taj pa ri wuxlanem.</seg>
					<seg id='HEB.3.12' type='verse'>¡Qas utz rilik chibʼanaʼ ix achalaxik! Weneʼ kʼo jun chixoʼl ri ix che itzel ranimaʼ kʼolik; ri areʼ riʼ, kkowinik che naj kbʼe wi chech ri Dyos rumal che man kʼo ta ukojonik;</seg>
					<seg id='HEB.3.13' type='verse'>xane chiyaʼaʼ ichuqʼabʼ chbʼil taq iwibʼ ronojel taq qʼij, are ajtzij jumpa kuchʼij we jun kamik riʼ, arech man kʼo ta jun chixoʼl ri ix che kʼo jun ko ranimaʼ rumal ri makaj.</seg>
					<seg id='HEB.3.14' type='verse'>Rumal rech, che ri uj, xas uj kʼo pa ri Kristo, we ri uj kujkanaj chi kʼa pa ri ukʼisbʼalil na, pa ri uchuqʼabʼalil ri ukubʼisabʼal qakʼuʼx jacha pa ri nabʼe qakojonik.</seg>
					<seg id='HEB.3.15' type='verse'>Aretaq chiʼ kbʼixik: pa we qʼij riʼ, we kita ix ri uchʼabʼal, mibʼan ko chech ri iwanimaʼ jeriʼ jacha kbʼan pa ri chʼoʼj,</seg>
					<seg id='HEB.3.16' type='verse'>¿E jachin kʼuriʼ, che pa ri nabʼe xkita ri Tzij e pa ri ukabʼ xechʼoʼjinik? ¿La man eʼareʼ ta konojel ri xeʼel uloq pa ri Egipto rumal ri Moʼises?</seg>
					<seg id='HEB.3.17' type='verse'>¿E jachin kʼut ri xpe royowal chkech chi pa kawinaq junabʼ? ¿La man chkech ta ri eʼareʼ che xemakunik, kʼatekʼuriʼ, ri kibʼaqil xtzaq kan pa ri tzʼinalik ulew?</seg>
					<seg id='HEB.3.18' type='verse'>¿E jachin kʼu riʼ ri xubʼij chkech che xas man keʼok ta riʼ pa ri ruxlanem, we man chkech ri jachintaq man xeniman taj?</seg>
					<seg id='HEB.3.19' type='verse'>Xa jeʼ kʼuriʼ, ri uj kqilo che man xekowin taj xeʼokik rumal rech che ri eʼareʼ xas xkikʼex ri kitzij chrech Areʼ.</seg>
				</div>
				<div id='HEB.4' type='chapter'>
					<seg id='HEB.4.1' type='verse'>Chqaxibʼij bʼaʼ qibʼ; we ukamik riʼ che kʼo na uchuqʼabʼ ri jikibʼam tzij chech; che loqʼ kbʼan na okem pa ri ruxlanbʼal ri Areʼ; kʼatekʼuriʼ, weneʼ kʼo jun chixoʼl ri ix, che kbʼeytajik arech kopanik.</seg>
					<seg id='HEB.4.2' type='verse'>Xoqujeʼ ri uj jachaʼ ri eʼareʼ qakʼamon jun utzalaj kʼakʼ tzij. Kʼatekʼut, ri tzij che xkikʼamo, man kʼo ta utzil xubʼanaʼ chkech, ri jachintaq man xekanaj ta pa ri are qastzij kojonik, rumal rech che man ekʼo ta kukʼ ri eʼareʼ che xetowik.</seg>
					<seg id='HEB.4.3' type='verse'>Ri uj che kʼo ri qakojonik, ujokinaq pa jun uxlanem, jeriʼ jacha ri ubʼim Areʼ: Rumal kʼuriʼ, ri in, xinjikibʼaʼ ri nutzij pa ri woyowal: ¡Jayiʼ!, ri eʼareʼ, man keʼok ta riʼ pa ri wuxlanem. Kʼatekʼuriʼ, ri uchak ri Dyos, ukʼisom chi ubʼanik chi pa ri ubʼanik uloq ri uwachulew,</seg>
					<seg id='HEB.4.4' type='verse'>xane xas tzʼibʼatalik puwiʼ ri uwuq qʼij: kʼatekʼuriʼ, ri Dyos, xuxlanik pa ri uwuq qʼij che ronojel taq ri uchak.</seg>
					<seg id='HEB.4.5' type='verse'>Xoqujeʼ, kubʼij chi jumul pa ri tzʼibʼatalik: Ri eʼareʼ, man keʼok ta riʼ pa ri wuxlanem.</seg>
					<seg id='HEB.4.6' type='verse'>Xa jekʼuriʼ, saq chqawach, che rajawaxik che keʼok ejujun; e ri enabʼe chech ukʼamik ri utzalaj tzij, man xeʼok taj, rumal rech che ri eʼareʼ man xeniman taj.</seg>
					<seg id='HEB.4.7' type='verse'>Ri Dyos, kuchʼij jun chik qʼij, kamik riʼ e kubʼij chi rumal ri David, si pa kʼilaj taq qʼij chi aqʼanoq, jacha xtzʼibʼatajik ajsik: Pa we jun qʼij riʼ, we ri ix kita ri uchʼabʼal, mibʼan bʼaʼ abʼaj chech ri iwanimaʼ.</seg>
					<seg id='HEB.4.8' type='verse'>Rumal rech, ri Josuʼe, weta xukʼam kibʼe ri Eʼajisraʼelita pa ri uxlanem, ri Dyos man kchʼaw ta chi riʼ pa jun qʼij chi aqʼanoq.</seg>
					<seg id='HEB.4.9' type='verse'>Rumal kuriʼ, xas qʼalaj che kʼo jun uxlanem; ri uxlanem pa ri uwuq qʼij kya chkech ri eʼuwinaq ri Dyos.</seg>
					<seg id='HEB.4.10' type='verse'>Rumal rech, jachin kok pa ri ruxlanem, xoqujeʼ kuxlan riʼ che taq ri uchak, jeriʼ jacha ri Dyos che xuxlan chech taq ri uchak.</seg>
					<seg id='HEB.4.11' type='verse'>Chqakojoʼ bʼaʼ qachuqʼabʼ, arech ri uj kujok pa we uxlanem riʼ, arech man kʼo ta jun winaq ktzaqik rumal che are kubʼan rech kukʼ ri winaq che man xeniman taj.</seg>
					<seg id='HEB.4.12' type='verse'>Tzij nakʼut, che ri utzij ri Dyos kʼo ri ukʼaslemal e utzalaj ubʼantajik, e che are sibʼalaj kqupin chi na chuwach jun chʼichʼ rech chʼoʼj che kʼo kebʼ utzaltmal; chi kokik kʼa pa ri kkijach wi kibʼ ri qalmaʼ e ri quxlabʼal, xas kʼa pa ri taq konsil e pa taq ri upam bʼaq; e ri areʼ kubʼan ri qʼatojtzij puwiʼ taq ri kunaʼo e ri kuchomaj ri animaʼ.</seg>
					<seg id='HEB.4.13' type='verse'>Chuwach ri areʼ, man kʼo ta jun jas uwach che awatalik kkanaj; xane xas ronojel chʼanalik e qʼalaj chuwach taq ri uwoqʼoch ri Areʼ, che xas chuwach ri areʼ, rajawaxik kbʼan ri qʼatojtzij paqawiʼ ri uj.</seg>
					<seg id='HEB.4.14' type='verse'>Kʼatekʼuriʼ, ri uj kʼo jun Nimalaj Qachuchqajaw, che xrokisaj ribʼ pa ri kaj. Ri Jesus, che ukʼojol ri Dyos –Chqakojoʼ bʼaʼ qachuqʼabʼ che ukʼolik ri tzij rech ri qakojonik.</seg>
					<seg id='HEB.4.15' type='verse'>Rumal rech6, che ri uj man kʼo ta jun Qachuchqajaw che mata kkowin che uchʼobʼik ri qatuʼqaril, xane ri Areʼ, xuriq kʼax xas pa ronojel e junam qukʼ ri uj, xuwi man junam ta qukʼ pa ri makaj.</seg>
					<seg id='HEB.4.16' type='verse'>Rukʼ chuqʼabʼalil, joʼ bʼaʼ pa ri tem che rech ri usipanik, arech kqariqo e kkʼojiʼ ri uloqʼoqʼebʼal ukʼuʼx, e xoqujeʼ arech kqariq ri usipanik chqech qas arechiʼ kubʼanaʼ rajawaxik e qas arechiʼ kqaj uj.</seg>
				</div>
				<div id='HEB.5' type='chapter'>
					<seg id='HEB.5.1' type='verse'>Xas rumal che ronojel nim chuchqajaw chkixoʼl ri ewinaq kel wi uloq e ri areʼ kokisaxik arech kubʼan uchak rech tabʼal toqʼobʼ pakiwiʼ ri winaq chuwach ri Dyos, arech kuchiʼj ri taq sipanik e ri jetaq toʼbʼal rech sachbʼal uwach ri jetaq makaj.</seg>
					<seg id='HEB.5.2' type='verse'>Ri areʼ riʼ, kkowinik keʼuloqʼoqʼej ri winaq che man kenoʼjinik taj e ri winaq che esachinaq pa ri kibʼe, rumal rech, che ri areʼ xoqujeʼ sutalik rij che tuqaʼril,</seg>
					<seg id='HEB.5.3' type='verse'>e rumal we tuqaʼril riʼ, rajawaxik che kuchiʼj jujun taq toʼbʼal arech ksach uwach ri umak ri areʼ e xoqujeʼ jeriʼ kubʼano rech toqʼobʼisabʼal kiwach ri siwantinimit.</seg>
					<seg id='HEB.5.4' type='verse'>Man kʼo ta jun kukoj ribʼ chuwach we nimalaj ukʼolibʼal patan riʼ, xuwi ri sikʼitalik xas rumal ri Dyos jeriʼ jas usikʼixik xubʼan chech ri Aʼaron.</seg>
					<seg id='HEB.5.5' type='verse'>Xoqujeʼ nakʼut, ri Kristo, ri areʼ, man xrokisaj ta chbʼil aqʼan ribʼ, ri uqʼijil ri nim chuchqajawasanik, xane xukʼam chech ri Areʼ che xubʼij chech: At, ri at nukʼojol qas pa we kamik riʼ; xatinwalkʼuwaʼlaj pa we jun qʼij riʼ;</seg>
					<seg id='HEB.5.6' type='verse'>xoqujeʼ, kubʼij pa jun chik tzʼibʼatalik: Ri at, at chuchqajaw chi pa junalik, jeriʼ jas ri ucholajil ri Melkisedek.</seg>
					<seg id='HEB.5.7' type='verse'>Ri areʼ, pa taq ri uqʼijil ri ukʼaslemal ri ubʼaqil, xuta rukʼ sibʼalaj raqoj chiʼaj e rukʼ sibʼalaj uwaʼl uwach chrech ri Areʼ, ri kkowinik kukol ri areʼ chuwach ri kamikal; e weriʼ, utz chuwach ri Dyos, rumal ri ukʼaslemanik rukʼ ri Dyos;</seg>
					<seg id='HEB.5.8' type='verse'>kʼatekʼuriʼ, ri areʼ che xoqujeʼ kʼojolxel, xas xretaʼmaj xnimanik pa ri kʼax;</seg>
					<seg id='HEB.5.9' type='verse'>kʼatekʼuriʼ, aretaq chiʼ xopan pa ri tzʼaqatalaj utzil, ri areʼ xokik rech junalikalaj kolotajem toqʼobʼisabʼal kiwach konojel ri keniman chrech ri Areʼ.</seg>
					<seg id='HEB.5.10' type='verse'>Rumal rech, che ri Dyos, xusikʼij ri Areʼ che Nim Chuchqajaw jacha ri ucholajil ri Melkisedek.</seg>
					<seg id='HEB.5.11' type='verse'>Puwiʼ weriʼ, ri uj, rajawaxik che kqayaʼ ubʼixik kʼilaj taq tzij, puneʼtaj che kʼax usolixik, rumal rech che ri ix, kamik riʼ kʼax e man utz ta ri ichomanik.</seg>
					<seg id='HEB.5.12' type='verse'>Ri ix, rumal taq ri ijunabʼ chik, kixkowin na kʼuriʼ che ixajtijabʼ chik, kʼatekʼut, kamik riʼ, kubʼanaʼ chi na rajawaxik chi jumul ri nabʼe taq utzij ri Dyos chiwech, e rumal nakʼut weriʼ xibʼano, che rajawaxik chi na ri ileche chuwach che kʼo ko ri iwa.</seg>
					<seg id='HEB.5.13' type='verse'>Rumal rech, che ri jun che majaʼ kuyaʼ kan ri leche, man kkowin ta riʼ kutij ri utzij ri qʼatbʼaltzij rumal rech che ri areʼ xas jun akʼal na;</seg>
					<seg id='HEB.5.14' type='verse'>kʼatekʼuriʼ, ri etzʼaqat taq winaq chik, ko chik ri kiwa kkitijo, ri eʼareʼ che xas rumal ri kikʼaslemal kkowinik che rilik, jawiʼ kʼo wi ri utzil e jawiʼ kʼo wi ri itzel.</seg>
				</div>
				<div id='HEB.6' type='chapter'>
					<seg id='HEB.6.1' type='verse'>Rumal kʼu waʼ weriʼ, chqayaʼaʼ bʼa kan ri nabʼe taq tzij puwiʼ ri Kristo, e chujpaqalbʼaʼ xas rukʼ ri utzalaj taq tzij, e maqabʼij chi bʼaʼ jun chik tzij puwiʼ ri nabʼe taq tzij che are ri ukʼexik ri qakʼuʼx chuwach ri kaminaq taq chak e ri tzij puwiʼ ri qakojonik,</seg>
					<seg id='HEB.6.2' type='verse'>ri tijonik puwiʼ ri qasnaʼ e ri ukojik ri qʼabʼaj cho ri jolomaj, ri kʼastajibʼal kech ri kaminaqibʼ e ri junalik qʼatbʼaltzij.</seg>
					<seg id='HEB.6.3' type='verse'>E weriʼ, kqabʼan na waʼ, we kyaʼtaj chqech rumal ri Dyos.</seg>
					<seg id='HEB.6.4' type='verse'>Rumal rech, che si man loqʼ ta riʼ, che ri jachin taq ri xkʼojiʼ ri saqil kukʼ, ri eʼareʼ che xkinaʼo e xkʼojiʼ ri usipanik ri kaj kukʼ, xkʼojiʼ ri Tyoxlaj Uxlabʼxel kukʼ,</seg>
					<seg id='HEB.6.5' type='verse'>xkʼojiʼ e xkinaʼ ri utzalaj taq kʼakʼ rech ri Dyos, xkʼojiʼ kukʼ ri uchuqʼabʼ ri uwachulew ri kpe na chweʼq kabʼij.</seg>
					<seg id='HEB.6.6' type='verse'>Kʼatekʼuriʼ, chi rukʼ ronojel weriʼ, ri eʼareʼ xetzaqik; chikʼakʼar chi bʼaʼ pa ukamul rukʼ jun kʼakʼ kikʼaslemal rumal ri utzirik ibʼ rukʼ ri Dyos, rumal rech, che ri eʼareʼ riʼ kkiripabʼaʼ chi jumul ri ukʼojol ri Dyos rukʼ weriʼ, e kkiyaʼ pa etzelaxik uwach chkiwach ri winaq.</seg>
					<seg id='HEB.6.7' type='verse'>Rumal rech, jun ulew che jawiʼ kpe wi sibʼalaj jabʼ e che kuyaʼ utzalaj taq qʼayes chkech ri kkichakuj uwach, we jun ulew riʼ xasi chech ri yoqʼoj tzij kbʼan chech, e pa ri ukʼisbʼalil kporox ubʼi riʼ.</seg>
					<seg id='HEB.6.9' type='verse'>Kʼatekʼut, ri ix che ixloqʼlaj, puneʼtaneʼ xas jeriʼ kqabʼij pa iwiʼ ri ix, ri in kinchomaj che xas kqeyej chi na chiwech ri ix, utzalaj taq jastaq, e che ri jastaq uwach riʼ qas kixukʼam ubʼi pa ri kolotajem.</seg>
					<seg id='HEB.6.10' type='verse'>Rumal rech, che ri Dyos, ri areʼ xas sukʼilalaj ri ubʼantajik, che mata neʼ knaʼtaj chrech ri ichak, on ri loqʼoqʼebʼal ikʼuʼx xikʼutu, rech ri toqʼobʼisabʼal uwach ri ubʼiʼ ri Areʼ, rukʼ ri taq patanajik xiyaʼ chkech e kiyaʼ na chkech kamik riʼ ri etyoxlaj taq winaq.</seg>
					<seg id='HEB.6.11' type='verse'>Ri uj, xuwi kqaj, che iwonojel ri ix, chikʼutuʼ bʼaʼ, che kixok il chi pa ri ukʼisbʼalil arech qas kbʼantaj ri eyebʼal,</seg>
					<seg id='HEB.6.12' type='verse'>arech ri ix man, ixsaqʼor taj, xaneʼ chibʼanaʼ jeriʼ jacha ri eʼareʼ, che chi rumal ri kikojonik e ri kikochʼonik, kkechbʼej na riʼ ri jetaq chiʼm kanoq.</seg>
					<seg id='HEB.6.13' type='verse'>Aretaq chiʼ, ri Dyos, xubʼij ri chiʼnik chrech ri Abʼraham, ri Dyos, man loqʼ taj xuyaʼ ri utzij puwiʼ jun chik, rumal rech che man kʼo ta chi jun che are nim chuwach ri Areʼ, xa jeʼ kuriʼ, xuyaʼ ri utzij chbʼil aqʼan ribʼ,</seg>
					<seg id='HEB.6.14' type='verse'>e jeriʼ xubʼij: Jeʼ, ri in, katinnojisaj na riʼ chech tewchiʼbʼal, e ri in kinbʼan na riʼ che sibʼalaj kkʼyar na awach.</seg>
					<seg id='HEB.6.15' type='verse'>Kʼatekʼuriʼ, ri Abʼraham, xkanaj kan pa ri kojonik, e xa je kʼuriʼ, xrilo aretaq chiʼ xbʼantajik ri chiʼnik che xubʼij ri Dyos chrech.</seg>
					<seg id='HEB.6.16' type='verse'>Ri winaq, kkiyaʼ ri kitzij rumal jun chik che are nimalaj ubʼantajik chkiwach eʼareʼ, e ri uyaʼik ri tzij riʼ, are waʼ ri kujikibʼaʼ che kkʼisik ronojel uwach chʼoʼj.</seg>
					<seg id='HEB.6.17' type='verse'>Kʼatekʼuriʼ, ri Dyos, aretaq chiʼ ri areʼ xraj xukʼut chkiwach ri keʼechbʼanik na ri chiʼnik, ri che man kukʼex ta riʼ ri xuchomaj, xuyaʼ ri utzij panikʼaj</seg>
					<seg id='HEB.6.18' type='verse'>arech, rumal kebʼ jastaq che man kkʼex ta uwach man loqʼ taj che ri Dyos xaq kubʼan tzij, e xa jeriʼ, ri uj kʼo chi na sibʼalaj qachuqʼabʼ –ri uj che kqatzukuj jun panibʼal jawiʼ kqatoʼ wi qibʼ– arech qas utz uchapik qibʼ kqabʼan chrij ri eyeʼbʼal che ubʼim chqech.</seg>
					<seg id='HEB.6.19' type='verse'>Pa we eyeʼbʼal riʼ, ri uj, chilaʼ kʼo wi ri uchuqʼabʼ ri quxlabʼal, jun kowlaj qachuqʼabʼ che xas naj kok ubʼik chuwach chi apanoq ri jun payuʼ che uchʼuqum qawach.</seg>
					<seg id='HEB.6.20' type='verse'>Jawijeʼ, xok wi nabʼe ri Jesus rumal toqʼobʼisabʼal qawach ri uj; ri areʼ che kamik riʼ junalikalaj nim chuchqajaw rech ri uwachulew jeriʼ jacha ri ubʼantajik ri Melkisedek.</seg>
				</div>
				<div id='HEB.7' type='chapter'>
					<seg id='HEB.7.1' type='verse'>Xa jekʼuriʼ we Melkisedek riʼ, ri rajawinel ri Salem, chuchqajaw rech ri Nimalaj Ubʼantajik Dyos, ri areʼ che xel uloq che ukʼulaxik ri Abʼraham aretaq chiʼ xtzalej uloq aretaq chiʼ xechʼakatajik ri eʼajawinel, e ri Abʼraham xutewchiʼj ri areʼ;</seg>
					<seg id='HEB.7.2' type='verse'>e chrech areʼ xuyaʼ ri alkabʼal rech ronojel, e ri ubʼiʼ jewaʼ ucholajil riʼ: «Ajawinel rech nimalaj sukʼil», e xoqujeʼ, ri areʼ ajawinel rech ri Salem, e weriʼ kubʼij: «Ajawinel rech nimalaj utzil»,</seg>
					<seg id='HEB.7.3' type='verse'>ri areʼ man kʼo ta utat, man kʼo ta unan, man ekʼo ta eʼojer taq ratit umam, man kʼo ta umajibʼal uqʼij e man kʼo ta ukʼisbʼal ukʼaslemal; ri areʼ jeriʼ jacha ri Ukʼojol ri Dyos; ri areʼ junalikalaj chuchqajaw.</seg>
					<seg id='HEB.7.4' type='verse'>Chiwilampeʼ kamik riʼ, nimalaj rech ri Melkisedek; ri areʼ che xyaʼtaj chech ri chʼakʼoj rumal ri qaman Abʼraham.</seg>
					<seg id='HEB.7.5' type='verse'>Qastzij nakʼut, che ri eʼukʼojol ri Levi, ri eʼareʼ che xkikʼam ri chuchqajawisanik, ri eʼareʼ kʼo kukʼ ri utaqanik ri Pixabʼ che xas kkikʼam riʼ ri alkabʼal chkech ri siwantinimit, wa weriʼ kubʼij, che kkikʼam chkech ri ekachalal, puneʼtaj, xoqujeʼ ri eʼareʼ eʼelenaq ubʼik pa ri ukinaqʼ ri Abʼraham;</seg>
					<seg id='HEB.7.6' type='verse'>kʼatekʼuriʼ, ri jun, che xas man kʼo ta wi pa ri rijaʼlil, ri areʼ xyaʼtaj chrech ri alkabʼal che rech ri Abʼraham, kʼatekʼuriʼ xuternebʼej ri jun che kʼo taq ri chiʼnik rukʼ.</seg>
					<seg id='HEB.7.7' type='verse'>Kʼatekʼuriʼ, qastzij wi, che ri chʼutiʼn, kukʼam ri tewchiʼbʼal pa uqʼabʼ ri nim.</seg>
					<seg id='HEB.7.8' type='verse'>Kʼatekʼuriʼ, waral riʼ, ri eʼachijabʼ che erech kamikal, kyaʼtaj chkech ri alkabʼal; kʼatekʼut, chilaʼ riʼ, jun ri che kjikibʼaxik chrij che qastzij kʼaslik</seg>
					<seg id='HEB.7.9' type='verse'>Xoqujeʼ, ri Levi, ri areʼ che kukʼam ri alkabʼal; ri areʼ, xutojo pa ri uwinaqil ri Abʼraham;</seg>
					<seg id='HEB.7.10' type='verse'>rumal rech che ri areʼ, kʼo chi pa ri ukinaqʼ ri umam aretaq chiʼ ri Melkisedek xel ubʼi che ukʼulaxik ri areʼ.</seg>
					<seg id='HEB.7.11' type='verse'>Xajekʼuriʼ, weta ri tzʼaqat ubʼantajik, pa ri ukowinem ri uchuchqajawisanik ri Levi kʼo wi –rumal che puwiʼ ri areʼ okisam ri Pixabʼ che xyaʼ chkech ri siwantinimit– ¿jas kʼu che, che rajawaxik che kpe chi na jun chik chuchqajaw jeriʼ jacha ri ucholajil ri Melkisedek e man jeriʼ taj jeʼ jas ri ucholajil ri Aʼaron?</seg>
					<seg id='HEB.7.12' type='verse'>–Rumal rech, che xas aretaq chiʼ xkʼextaj ri chuchqajawisanik, rajawaxik wi xkʼextaj ri Pixabʼ–.</seg>
					<seg id='HEB.7.13' type='verse'>Rumal rech, ri areʼ che kbʼix weriʼ puwiʼ, ri areʼ rech jun chik juqʼat, e chrech we juqʼat riʼ, man kʼo ta jun winaq xpatanajik pa ri tabʼal toqʼobʼ.</seg>
					<seg id='HEB.7.14' type='verse'>Kʼatekʼuriʼ, chi qʼalaj e etaʼmatalik, che ri Ajawxel rech ri ujuqʼat ri Juda, e puwiʼ ri ujuqʼat riʼ, ri Moʼises man kʼo ta jun tzij xubʼij puwiʼ, aretaq chiʼ kchʼaw puwiʼ ri chuchqajawisanik.</seg>
					<seg id='HEB.7.15' type='verse'>Rumal kʼu waʼ, qas utz rilik chi na riʼ kqabʼano, we kʼo jun chik chuchqajaw kpetik e jeriʼ jacha ri Melkisedek,</seg>
					<seg id='HEB.7.16' type='verse'>e jeriʼ, puneʼtaj man chuchqajaw taj rumal jun pixabʼ rech bʼaqilal, xane rumal ri uchuqʼabʼ jun junalikalaj kʼaslemal.</seg>
					<seg id='HEB.7.17' type='verse'>Qas rumal nakʼut, che bʼim we tzij puwiʼ riʼ: Ri at, at junalikalaj chuchqajaw rech ri uwachulew qas jeriʼ jacha ri ucholajil ri Melkisedek.</seg>
					<seg id='HEB.7.18' type='verse'>Rukʼ weriʼ, xchupataj ri nabʼe Pixabʼ, rumal rech che man kʼo ta uchuqʼabʼ e man utz taj.</seg>
					<seg id='HEB.7.19' type='verse'>–Rumal rech, che ri Pixabʼ, man kʼo ta jun jas uwach xubʼano che tzʼaqatalaj utzil– rumal rech, che ri pixabʼ xa jun okibʼal qech pa jun utzalaj qeyeʼbʼal chi na, e rumal we eyeʼbʼal riʼ, kujqebʼ rukʼ ri Dyos.</seg>
					<seg id='HEB.7.20' type='verse'>Kʼatekʼuriʼ, weriʼ, xas rukʼ uyaʼik ri tzij –ri enikʼaj chik, xeʼuxik echuchqajaw e man kʼo ta tzij xyaʼ chkij;</seg>
					<seg id='HEB.7.21' type='verse'>kʼatekʼuriʼ, ri areʼ, chuchqajaw, rumal rech che ri Areʼ, xuyaʼ ri tzij chrij, e xubʼij chech: Ri Ajawxel xuyaʼ ri utzij chawij, ri Areʼ man kukʼex ta waʼ weriʼ: Ri at, at junalikalaj chuchqajaw rech ri uwachulew.</seg>
					<seg id='HEB.7.22' type='verse'>Xa je kʼuriʼ, ri Jesus, rech uchuqʼabʼ jun utzalaj chapbʼal qʼabʼ chi na.</seg>
					<seg id='HEB.7.23' type='verse'>Kʼatekʼuriʼ, ri enikʼaj chik echuchqajawibʼ, sibʼalaj ekʼiʼ, rumal rech che are ri kamikal kbʼanow chkech che man loqʼ taj kekanaj pa junalik kʼaslemal.</seg>
					<seg id='HEB.7.24' type='verse'>Kʼatekʼut, ri Areʼ kʼo jun junalikalaj chuchqajawisanik rukʼ che man kkʼextaj ta wi.</seg>
					<seg id='HEB.7.25' type='verse'>Rumal kʼu waʼ weriʼ, kqilo, che ri areʼ kkowinik kuyaʼ ri junalikalaj kolotajem chkech ri jachintaq che rumal ri Areʼ keʼopan rukʼ ri Dyos, rumal rech che kʼaslik pa junalik arech kchʼaw rukʼ ri Dyos rech toqʼobʼisabʼal kiwach.</seg>
					<seg id='HEB.7.26' type='verse'>Jeriʼ ubʼantajik ri Nimalaj chuchqajaw che rajawaxik chqech ri uj: Tyoxlaj ubʼantajik, sukʼil, chʼajchʼoj, tasatalik apanoq chkech ri eʼajmakibʼ, nimalaj paqabʼan chi na chuwach ri kaj,</seg>
					<seg id='HEB.7.27' type='verse'>man rajawaxik ta chrech che ronojel qʼij kuchiʼj jun tabʼal toqʼobʼ jacha ri enim taq chuchqajawibʼ; che rajawaxik chkech; nabʼe, rumal ri kimak eʼareʼ, e pa ri ukabʼ rumal ri kimak ri siwantinimit e weriʼ xas pa junalik xbʼantaj rumal, aretaq chiʼ xuchiʼj ribʼ.</seg>
					<seg id='HEB.7.28' type='verse'>Ri Pixabʼ keʼuʼuxisaj enim taq chuchqajawibʼ, e ri eʼareʼ ejujun taq achijabʼ che ri etuqaʼr; kʼatekʼuriʼ, ri tzij che xyaʼ ubʼixik, chuwach chi aqʼanoq ri Pixabʼ, tzʼaqatalaj ubʼantajik kubʼan chrech ri kʼojolxel chubʼeqʼij chubʼesaq.</seg>
				</div>
				<div id='HEB.8' type='chapter'>
					<seg id='HEB.8.1' type='verse'>Ri nimalaj ukʼuʼx ri tzij che qataqem uloq ubʼixik, are we riʼ, che ri uj, kʼo jun Nimalaj Qachuchqajaw; ri areʼ tʼuyulinaq pa ri rikyaqʼabʼ ri utem ri Nimalaj chikaj</seg>
					<seg id='HEB.8.2' type='verse'>ri areʼ, ajpataninel chrech ri tyoxlaj kʼolibʼal e chrech ri Qastzijlaj Panibʼal, che are ri Ajawxel xyakowik e man jun ta winaq xyakowik.</seg>
					<seg id='HEB.8.3' type='verse'>Rumal rech, che ronojel Nim Chuchqajaw, xokisaxik arech kuchiʼj ri sipanik e ri taq tabʼal toqʼobʼ, xajekʼuriʼ, rajawaxik che ri areʼ kʼo jun jas uwach kuchiʼj.</seg>
					<seg id='HEB.8.4' type='verse'>Weta ri Jesus kʼo chuwach ri ulew, ri areʼ man chuchqajaw ta riʼ, rumal rech che ekʼo chi ejujun che kkichiʼj ri jetaq sipanik jeriʼ jacha kuta ri Pixabʼ;</seg>
					<seg id='HEB.8.5' type='verse'>ri eʼareʼ riʼ, kkipatanij ri uwachbʼal e ri umuʼj ri jastaq rech ri chikaj; jeriʼ jacha xubʼij ri Dyos chech ri Moʼises aretaq chiʼ xumajij uyakik ri Panibʼal: Chawilampeʼ e chabʼanaʼ ronojel jeriʼ jacha ri xkʼut chawach puwiʼ ri juyubʼ.</seg>
					<seg id='HEB.8.6' type='verse'>Kʼatekʼut, kamik riʼ, ri Kristo kʼo jun nimalaj upatan, rumal rech che chʼawel puwiʼ jun utzalaj chapbʼal qʼabʼ chi na, e we chapbʼal qʼabʼ riʼ, wokotajinaq puwiʼ utzalaj taq chiʼnik chi na.</seg>
					<seg id='HEB.8.7' type='verse'>Weta ri nabʼe chapbʼal qʼabʼ, man kʼo ta uyabʼ, man rajawaxik ta jun ukabʼ chapbʼalqʼabʼ riʼ.</seg>
					<seg id='HEB.8.8' type='verse'>Ri areʼ, kuchʼa jun tzij e kubʼij chkech: Kpe na jujun taq qʼij, kcha ri Ajawxel, ri in, kukʼ ri rachoch ri Israʼel e ri rachoch ri Juda, kinbʼan chi na jun kʼakʼ chapbʼal qʼabʼ.</seg>
					<seg id='HEB.8.9' type='verse'>Man jun chapbʼalqʼabʼ taj jeriʼ jacha ri xinbʼan kukʼ ri kitat, pa ri jun qʼij, che ri in xeʼinchap che kiqʼabʼ e xinkʼam kibʼe arech keʼel uloq pa ri Egipto. Rumal rech, che ri eʼareʼ, man xekanaj ta kan pa we chapbʼal nuqʼabʼ riʼ, xoqujeʼ ri in xeʼinya kanoq; kcha ri Ajawxel.</seg>
					<seg id='HEB.8.10' type='verse'>We chapbʼal qʼabʼ riʼ kinbʼan na riʼ kukʼ ri rachoch ri Israʼel, chuwach chi apanoq we jetaq qʼij riʼ, kcha ri Ajawxel: Kinkoj na riʼ, ri taq nupixabʼ pa ri kichomanik, kintʼiq na riʼ pa ri kanimaʼ, e in riʼ, ri in Kidyos e ri eʼareʼ, eʼare enusiwantinimit riʼ.</seg>
					<seg id='HEB.8.11' type='verse'>Pa taq we qʼij riʼ, man rajawaxik ta riʼ che jun winaq kukʼut we tzij riʼ chkiwach ri eʼuwinaq, on chuwach ri rachalal, e kubʼij: «Chachʼobʼo uwach ri Ajawxel», rumal rech, che konojel riʼ kkichʼobʼ nuwach, xas kʼa pa ri chʼutiʼn ubʼik e kopan na rukʼ ri nabʼeʼal chkech.</seg>
					<seg id='HEB.8.12' type='verse'>Rumal rech, che ri in kinsach na uwach riʼ ri ketzelal, e man kinnaʼtaj ta chi riʼ ri kimak.</seg>
					<seg id='HEB.8.13' type='verse'>Aretaq chiʼ kubʼij «kʼakʼ chapbʼalqʼabʼ», xuqʼalajisaj na kʼut che qʼeʼl ri nabʼe. Kʼatekʼuriʼ, ri qʼel e ri man utz taj, xas ksachitaj na uwach riʼ.</seg>
				</div>
				<div id='HEB.9' type='chapter'>
					<seg id='HEB.9.1' type='verse'>Ri nabʼe chapbʼalqʼabʼ, xoqujeʼ kʼo ri uqʼijilaxik e kʼo jun ukʼolibʼal bʼanom waral chuwachulew.</seg>
					<seg id='HEB.9.2' type='verse'>Rumal rech che xsukʼumaxik jun panibʼal chrij ri nabʼe panibʼal, e chupam we kʼolibʼal riʼ kʼo ri chajbʼal e ri mexa, e chuwach ri mexa kʼo ri jetaq kaxlanwa, we kʼolibʼal riʼ ubʼiʼ: Tyoxlaj Ubʼantajik.</seg>
					<seg id='HEB.9.3' type='verse'>Kʼatekʼuriʼ, chrij ri ukʼabʼ payuʼ kʼo jun panibʼal che ubʼiʼ ri Tyoxlaj Ubʼantajik chkixoʼl ri Etyoxlaj taq kibʼantajik,</seg>
					<seg id='HEB.9.4' type='verse'>chilaʼ kʼo wi ri kʼolibʼal rech ri utzalaj taq kunabʼal ri kʼolibʼal rech ri qʼan pwaq e ri tem rech ri chapbʼalqʼabʼ che ronojel chʼuqutalik uwiʼ chech qʼan pwaq, e chuwach kʼo jun qʼan pwaqalaj qʼebʼal che kʼo ri mana chupam, ri uchʼimiʼy ri Aʼaron che xtuxnik e ri jetaq mexa rech ri chapbʼalqʼabʼ.</seg>
					<seg id='HEB.9.5' type='verse'>Kʼatekʼuriʼ, puwiʼ ekʼo ri anjelibʼ che erech qʼijil, che rukʼ ri kimuj kkichʼuq uwiʼ ri jaʼmarisabʼal. Kʼatekʼuriʼ, kamik riʼ, man are ta ucholexik waʼ ronojel weriʼ.</seg>
					<seg id='HEB.9.6' type='verse'>Ronojel, jewaʼ ubʼanom weriʼ; ri echuchqajawibʼ, keʼok ronojel qʼij pa ri nabʼe panibʼal, arech kkibʼan ri kichak kipatan rech qʼijlanik.</seg>
					<seg id='HEB.9.7' type='verse'>Kʼatekʼut, pa ri ukabʼ panibʼal, xuwiʼ ri Nim Chuchqajaw kokik e xa jumul pa ri jun junabʼ kokik rukʼ ri kikʼel che rech sachibʼal umak ri areʼ e ri kimak ri siwantinimit.</seg>
					<seg id='HEB.9.8' type='verse'>Rukʼ weriʼ, ri Tyoxlaj Uxlabʼxel kukʼutu, che ri ubʼe ri Tyoxlaj Kʼolbʼal man jaqal taj, aretaq chiʼ kʼo na ri nabʼe panibʼal.</seg>
					<seg id='HEB.9.9' type='verse'>Waʼ weriʼ, jun wachibʼal rech taq we qʼij ri kujriqitaj wi kamik riʼ; rumal rech pa taq we qʼij kamik riʼ, kqayaʼ na jujun taq sipanik e jujun taq tabʼal toqʼobʼ che man kkowin taj kusukʼumaj pa rech wi ri areʼ che ktzukun chech ri Dyos;</seg>
					<seg id='HEB.9.10' type='verse'>e weriʼ xaq Pixabʼ rech ri bʼaqilal, che kuchʼa puwiʼ ri wa, ri ukʼyaʼ, ri atinem e ronojel weriʼ, rajawaxik waʼ kkʼis weriʼ chi kʼa pa ri uqʼij ri jun kʼakʼ chik.</seg>
					<seg id='HEB.9.11' type='verse'>Kʼatekʼuriʼ, ri Kristo, xokisaxik Nimalaj Chuchqajaw rech ri utzalaj taq jastaq che kpe na chweʼq kabʼij, weriʼ, rumal jun nimalaj e utzalaj panibʼal che man uqʼabʼ ta winaq xbʼanowik e man kʼo ta rech we uwachulew chrech,</seg>
					<seg id='HEB.9.12' type='verse'>xok xas pa jumul pa ri Tyoxlaj Kʼolibʼal; man rukʼ ta kikikʼel ri eʼalaj taq kʼisikʼ on rukʼ kikikʼel ri emam taq wakax; xane xokik rukʼ ri ukikʼel, e jeriʼ xkowinik xuloqʼ chqech jun junalikalaj kolotajem.</seg>
					<seg id='HEB.9.13' type='verse'>Xa jekʼuriʼ, we ri kikikʼel ri ekʼisikʼ e ri kikikʼel ri emam taq wakax, e xoqujeʼ ri kichajil ri ekoʼl taq wakax che katukixik pakiwiʼ ri eʼajmakibʼ, kuyaʼ ri chʼajchʼobʼelil chech ri kibʼaqil,</seg>
					<seg id='HEB.9.14' type='verse'>nimalaj chʼajchʼobʼelil chi na riʼ kuyaʼ ri ukikʼel ri Kristo; che rumal ri Junalikalaj Uxlabʼxel, xuchiʼj ribʼ rukʼ nimalaj uchʼajchʼojil chuwach ri Dyos; ri areʼ, kusaqarisaj na riʼ ri qachomabʼal, kuchup na uwach riʼ ri kaminaq taq qachak, arech ri uj kujqʼijilan na chech ri kʼaslik Dyos.</seg>
					<seg id='HEB.9.15' type='verse'>Rumal kʼu waʼ weriʼ, ri areʼ, are chʼawel puwiʼ jun kʼakʼ chapbʼalqʼabʼ; xpe ri ukamikal arech kuloqʼ taq ri makaj rech taq ri nabʼe chapbʼalqʼabʼ, e jachintaq esikʼitalik, kkikʼamo ri junalikalaj echbʼal che bʼim chkech.</seg>
					<seg id='HEB.9.16' type='verse'>Rumal rech, che jawiʼ kʼo wi jun wuj ri xubʼij kanoq ri winaq xkamik rajawaxik che kqʼalajanik ri ukamikal ri xbʼanow kanoq we wuj riʼ.</seg>
					<seg id='HEB.9.17' type='verse'>Ri wuj che xubʼij kanoq ri winaq xkamik, xuwiʼ kchakunik e xuwiʼ utz aretaq chiʼ xkamik ri xbʼanow rech. Man kchakun taj e man kʼo ta upatan aretaq chiʼ kʼas na ri xbʼanowik.</seg>
					<seg id='HEB.9.18' type='verse'>Xa jekʼuriʼ, ri nabʼe chapbʼalqʼabʼ xtikitaj ri umajibʼal xas rukʼ kikʼel.</seg>
					<seg id='HEB.9.19' type='verse'>Aretaq chiʼ xbʼitaj rumal ri Moʼises ronojel taq ri upixbʼanik ri Pixabʼ chkech nimalaj konojel; xukʼam ukoq ri kikikʼel ri ekʼakʼ taq mam wakax e ri kikikʼel ri ekʼisikʼ rukʼ ri joron; ri jun kyaqarinaq rismal chij e ri jun jipibʼal; xuchikej ri wuj chech, xuchikikej ribʼ ri areʼ e xeʼuchikikej konojel ri winaq.</seg>
					<seg id='HEB.9.20' type='verse'>Kʼatekʼuriʼ kubʼij: are waʼ ri kikʼel rech ri chapbʼalqʼabʼ che are ri Dyos xkojow chiwech.</seg>
					<seg id='HEB.9.21' type='verse'>Xoqujeʼ xuchikikej ri panibʼal e ronojel ri jastaq che kokisax pa ri qʼijilanik.</seg>
					<seg id='HEB.9.22' type='verse'>Jeriʼ jacha kubʼij ri Pixabʼ, ronojel kchʼajchʼobʼexik rukʼ ri kikʼel, e we man kʼo ta kikʼel, man kʼo ta utzil riʼ.</seg>
					<seg id='HEB.9.23' type='verse'>Rumal kʼu waʼ weriʼ, nabʼe, utz che ri jastaq uwachibʼal ri jastaq kriqitaj chikaj, kchʼajchʼobʼexik jacha weriʼ; e pa ukʼabʼ, utz che kchʼajchʼobʼexik ri kriqitaj wi chikaj; kʼatekʼut, rukʼ jun utzalaj tabʼal toqʼobʼ chi na chuwach ri tabʼal taq toqʼobʼ che rech we uwachulew.</seg>
					<seg id='HEB.9.24' type='verse'>Rumal rech na kʼuriʼ, ri Kristo, man xok ta pa jun Tyoxlaj Kʼolibʼal che uqʼabʼ winaq xbʼanowik, jun kʼolibʼal che xa uwachbʼal ri qas Tyoxlaj Kʼolbʼal; xane xokik chi pa ri kaj arech kamik riʼ, ri areʼ kkʼojiʼ chuwach ri Dyos rech toqʼobʼisabʼal qawach ri uj11.</seg>
					<seg id='HEB.9.25' type='verse'>E man xa ta kuchiʼj ribʼ kʼi taq mul jacha kubʼan ri Nim Chuchqajaw, che kok ronojel junabʼ pa ri Tyoxlaj Kʼolibʼal e rukʼ kikʼel che man ukikʼel ta ri areʼ;</seg>
					<seg id='HEB.9.26' type='verse'>weta jeriʼ, chi rajawaxik na kʼuriʼ che kʼi taq mul kuriq kʼax chi qas pa ri umajibʼal uloq ri uwachulew. Kʼatekʼuriʼ, kamik riʼ, si xa pa jumul xuqʼalajisaj ri uqʼijil pa ri ukʼisbʼalil, arech kuchup uwach ri makaj aretaq chiʼ si are areʼ kokik tabʼal toqʼobʼ.</seg>
					<seg id='HEB.9.27' type='verse'>Jeriʼ, jacha ri kibʼanik ri winaq, che xa jumul kikamik, kʼatekʼuriʼ keʼok chuwach ri qʼatbʼaltzij.</seg>
					<seg id='HEB.9.28' type='verse'>Xoqujeʼ, je nakʼuriʼ ri Kristo, ri areʼ xujach ribʼ chi xa pa jumul arech kuchup uwach kimak e kʼi siwan taq tinimit; kʼatekʼuriʼ, pa ukamul, kukʼut chi na ribʼ riʼ –aretaq chiʼ man kʼo ta chi rech chech ri makaj– chkiwach ri jachintaq keyeʼm arech kuyaʼ ri kolotajem chkech.</seg>
				</div>
				<div id='HEB.10' type='chapter'>
					<seg id='HEB.10.1' type='verse'>Pa ri Pixabʼ, che xuwiʼ kʼolik ri umuj ri mebʼil che kpe na; man kriqitaj ta riʼ pa ri areʼ ri kriqitaj choqʼijsaq; ri pixabʼ man kʼo ta jumul riʼ kkowinik kubʼan utz chkech ri keqibʼ rukʼ ri Dyos rukʼ nikʼaj taq tabʼal toqʼobʼ che kchiʼx ronojel taq junabʼ.</seg>
					<seg id='HEB.10.2' type='verse'>Weta jeriʼ, ¿la man xkikʼis ta kʼu uchiʼxik riʼ ri jetaq tabʼal toqʼobʼ, rumal rech che ri epatanijel chech we qʼijilanik riʼ, ri eʼareʼ xas eʼutzalaj taq winaq chik chi pa ronojel qʼij e chi ketaʼm pa kech wi che man kʼo ta chi jun makaj?</seg>
					<seg id='HEB.10.3' type='verse'>Man jeriʼ ta kʼut; rukʼ taq ri tabʼal toqʼobʼ che kchiʼxik chi pa ronojel junabʼ, knaʼtisaxik ri jetaq makaj,</seg>
					<seg id='HEB.10.4' type='verse'>rumal rech, che ri kikikʼel ri emam taq wakax e ri kikikʼel ri ekʼisikʼ, man kkowin ta riʼ kuchup uwach ri jetaq makaj.</seg>
					<seg id='HEB.10.5' type='verse'>Rumal kʼuriʼ, aretaq chiʼ ri Kristo kok pa we uwachulew riʼ kubʼij: Ri at, man xawaj ta jun tabʼal toqʼobʼ, man xawaj ta jun sipanik; kʼatekʼut, ri at xabʼan jun nubʼaqilal.</seg>
					<seg id='HEB.10.6' type='verse'>Man xakʼamowaj ta ri jetaq holokostos e ri jetaq tabʼal toqʼobʼ rech chupubʼal uwach ri jetaq makaj.</seg>
					<seg id='HEB.10.7' type='verse'>Kʼatekʼuriʼ, ri in xinbʼij: Jeʼ, ri in, inpetinaq –rumal rech che bʼim panuwiʼ in pa ri wuj– arech kinbʼanaʼ ri in, Dyos, ri arayibʼal.</seg>
					<seg id='HEB.10.8' type='verse'>Nabʼe kubʼij: Ri jetaq tabʼal toqʼobʼ, ri jetaq sipanik, ri jetaq holokostos, ri jetaq tabʼal toqʼobʼ che kuchup uwach taq ri makaj, man xakʼamowaj taj –kʼatekʼuriʼ, ronojel weriʼ, xchiʼxik jeriʼ jacha kubʼij ri pixabʼ–.</seg>
					<seg id='HEB.10.9' type='verse'>Kʼatekʼuriʼ –kutzʼaqatisaj chi ukoq–: Jeʼ, ri in, inpetinaq che ubʼanik ri arayibʼal. Ri areʼ kuchup uwach ri nabʼe ucholajil arech kuyaʼo kukoj ri ukabʼ ucholajil.</seg>
					<seg id='HEB.10.10' type='verse'>Kʼatekʼuriʼ, rumal we jun rayibʼal riʼ, ri uj, ujtyoxrisam, rumal che chi xa pa jumul, ri ubʼaqil ri Jesukristo xokik tabʼal toqʼobʼ.</seg>
					<seg id='HEB.10.11' type='verse'>Qastzij nakʼut, ronojel chuchqajaw, takʼal ronojel taq qʼij che uchiʼxik ri jetaq tabʼal toqʼobʼ e weriʼ man kʼo ta jumul riʼ kkowinik kuchup uwach ri jetaq makaj,</seg>
					<seg id='HEB.10.12' type='verse'>kʼatekʼuriʼ, ri Areʼ xuchiʼj xa jun chi tabʼal toqʼobʼ rech chupbʼal uwach ri jetaq makaj, kʼatekʼuriʼ, xtʼuyiʼ pa ri rikyaqʼabʼ ri Dyos</seg>
					<seg id='HEB.10.13' type='verse'>e reyeʼm chi kʼateʼ na, ri eʼukʼulel keʼokisaxik e tem chuxeʼ raqan.</seg>
					<seg id='HEB.10.14' type='verse'>Rukʼ xa jun chi sipanik, ri areʼ, chkech ri etyoxlaj taq winaq, chi pa junalik xubʼan tzʼaqat eʼutz chkech.</seg>
					<seg id='HEB.10.15' type='verse'>Ri Tyoxlaj Uxlabʼxel, kubʼij che qastzij weriʼ, aretaq chiʼ kubʼij:</seg>
					<seg id='HEB.10.16' type='verse'>Are waʼ we chapbʼalqʼabʼ che kinbʼan na waʼ kukʼ ri eʼareʼ, kinbʼan waʼ chuwach chi aqʼanoq ri nikʼaj taq qʼij kanoq, kcha ri Ajawxel: Ri in, kinkoj na waʼ, ri jetaq nupixabʼ pa ri kanimaʼ, e kintʼiqʼ na waʼ pa ri kichomabʼal.</seg>
					<seg id='HEB.10.17' type='verse'>E man knaʼtaj ta chi riʼ chwech ri kimak e ri ketzelal.</seg>
					<seg id='HEB.10.18' type='verse'>Kʼatekʼuriʼ, aretaq chiʼ chuputajinaq chi uwach ri makaj, man kʼo ta chi jun tabʼal toqʼobʼ riʼ kbʼanik rech uchupik uwach ri makaj.</seg>
					<seg id='HEB.10.19' type='verse'>Xa jekʼuriʼ eʼachalaxik, ri uj kʼo ri qachuqʼabʼ, arech kujok pa ri Tyoxlaj Kʼolibʼal rumal ri ukikʼel ri Jesus,</seg>
					<seg id='HEB.10.20' type='verse'>rumal rech ri kʼakʼ e kʼaslikaj bʼe che xujaq ri areʼ chqawach, weriʼ kbʼantajik rumal ri payuʼ –e ri payuʼ, are ri ubʼaqil–.</seg>
					<seg id='HEB.10.21' type='verse'>Kʼatekʼuriʼ, kʼo jun chuchqajaw ajawinel, kʼamal bʼe pa ri Rachoch ri Dyos.</seg>
					<seg id='HEB.10.22' type='verse'>Chujqibʼ bʼaʼ qas rukʼ ronojel qanimaʼ, rukʼ tzʼaqatalaj qakojonik, rukʼ jun chʼajchʼojlaj qanimaʼ chuwach ronojel itzel chomanik, e rukʼ jun chʼajchʼoj bʼaqilal che ichʼajom rukʼ tzintzojlaj jaʼ.</seg>
					<seg id='HEB.10.23' type='verse'>Utz ukʼolik bʼaʼ chqabʼanaʼ ri eyeʼbʼal, rumal rech, ri areʼ che xuyaʼ ri utzij, xas man kukʼex ta riʼ ri utzij.</seg>
					<seg id='HEB.10.24' type='verse'>Chujok bʼa il chbʼil taq qibʼ, arech ri uj, uj utz pa ri loqʼoqʼebʼal kʼuʼx e uj utz pa taq ri qachak;</seg>
					<seg id='HEB.10.25' type='verse'>miyaʼ bʼaʼ kanoq ri mulin ibʼ, jacha kʼamaninaq chkech ejujun winaq; xane chiyaʼaʼ bʼaʼ ichuqʼabʼ chbʼil taq iwibʼ e weriʼ chinimarisaj chi na ubʼanik aretaq chiʼ kiwilo che naqaj chik kʼo wi ri qʼij che kpetik.</seg>
					<seg id='HEB.10.26' type='verse'>Rumal rech, we ri uj, xas pa qanimaʼ kkʼiy uloq ubʼanik ri makaj, aretaq chiʼ qakʼamom chik ri saqalajtzij; man kʼo ta jun chi tabʼal toqʼobʼ riʼ che kuchup uwach ri jetaq makaj.</seg>
					<seg id='HEB.10.27' type='verse'>Ri areʼ che jewaʼ kubʼano riʼ, xuwiʼ kʼo chi riʼ chuwach jun xibʼibʼalaj jas uwach, chuwach ri qʼatojtzij e chuwach ri xibʼibʼal royowal ri qʼaqʼ, che xas aninaq riʼ keʼutijej ubʼik ri eʼitzel taq winaq.</seg>
					<seg id='HEB.10.28' type='verse'>¿La kʼo jun winaq kupaqchiʼj ri Upixabʼ ri Moʼises? Utz riʼ che kkamisaxik, we ekʼo kebʼ on oxibʼ winaq che kkiyaʼ ubʼixik ri upaqchiʼnik.</seg>
					<seg id='HEB.10.29' type='verse'>¿La man kichomaj taj che nimalaj kʼax chi na riʼ chuwach weriʼ, ri taqal chrij ri jun che kutakʼaleʼj uwach ri ukʼojol ri Dyos e che man kril taj ri utzalaj ukikʼel rech ri chapbʼalqʼabʼ ri kubʼan tyoxlaj chrech areʼ, e xoqujeʼ che kubʼij ri itzel chrech ri Tyoxlaj Sipanik?</seg>
					<seg id='HEB.10.30' type='verse'>Ri uj qetaʼm uwach ri areʼ che xubʼij: In in rajaw ri yaʼbʼal utojbʼalil ukʼaxel, ri in xas kintoj na riʼ ri taqalik. Xoqujeʼ: Ri Ajawxel kubʼan na riʼ ri qʼatojtzij pakiwiʼ ri eʼuwinaq.</seg>
					<seg id='HEB.10.31' type='verse'>Nimalaj kʼisbʼal kʼuʼx, aretaq chiʼ jun winaq kqaj pa ri uqʼabʼ ri kʼaslik Dyos, rumal ri kʼax.</seg>
					<seg id='HEB.10.32' type='verse'>Chnaʼtaj bʼaʼ chiwech, ri nabʼe taq qʼij; aretaq chiʼ kʼo chi ri saqil iwukʼ; ri ix jun nimalaj kʼax xkʼojiʼ iwukʼ,</seg>
					<seg id='HEB.10.33' type='verse'>kʼo jun taq mul, ix kʼo chuwach ri yoqʼonik e chuwach ri kʼax chkiwach ri winaq; kʼo jun taq mul chik, xikuyu e xiyaʼ iwach kukʼ ri kbʼan kʼax chkech.</seg>
					<seg id='HEB.10.34' type='verse'>Rumal rech, che ri ix, xinaʼo e xibʼan iwech chrech ri kikʼaxkʼolil ri ekʼo pacheʼ; ri ix, rukʼ kiʼkotemal xixkʼojiʼk, aretaq chiʼ xtoqix ri jastaq iwech, rumal rech che ri ix iwetaʼm che kʼo jun nimalaj iqʼinomal chuwach ronojel weriʼ e jun iqʼinomal che xas ko kʼolik.</seg>
					<seg id='HEB.10.35' type='verse'>Misach bʼaʼ kamik riʼ ri kubʼal ikʼuʼx, ri ichuqʼabʼ; waʼ, kʼo jun nim e sukʼalaj utojbʼalil.</seg>
					<seg id='HEB.10.36' type='verse'>Ri ix, rajawaxik kkʼojiʼ ikochʼonik pa ri kʼax arech qas kibʼan ri kraj ri Dyos e xa jekʼuriʼ ri ix kichʼak riʼ ri uchiʼnik ri Areʼ.</seg>
					<seg id='HEB.10.37' type='verse'>Rumal rech che xa jubʼiq chik; qas xa nitzʼalaj jubʼiq chik; ri Areʼ che kpe na, xas kpe na riʼ e xas chanim riʼ kpetik.</seg>
					<seg id='HEB.10.38' type='verse'>Kʼatekʼuriʼ, ri sukʼlaj nuwinaq, kʼo ukʼaslemal riʼ pa ri ukojonik; e we kanimajik; ri wuxlabʼal man kkiʼkot ta riʼ rukʼ ri areʼ.</seg>
					<seg id='HEB.10.39' type='verse'>Kʼatekʼuriʼ, ri uj man kujanimaj ta waʼ, man uj rech ta ri sachibʼal ibʼ, ri uj, uj winaq che kʼo riʼ ri qakojonik arech kqakol ri quxlabʼal.</seg>
				</div>
				<div id='HEB.11' type='chapter'>
					<seg id='HEB.11.1' type='verse'>Ri kojonik, are ujikibʼalil ri qeyeʼbʼal; are areʼ ri kambʼejabʼalil chech ri jastaq che man kilitaj ta uwach.</seg>
					<seg id='HEB.11.2' type='verse'>Rumal ri areʼ, sibʼalaj xelabʼajixik ri eqatiʼt qamam.</seg>
					<seg id='HEB.11.3' type='verse'>Rumal ri kojonik ri uj kqachʼobʼo, che ri nimalaj uwachulew xbʼantajik rukʼ jun utzij ri Dyos, e jekʼuriʼ, ri jastaq che kqil uwach uj, xel uloq rukʼ ri man kqil ta uwach.</seg>
					<seg id='HEB.11.4' type='verse'>Rumal ri kojonik, ri Abʼel xuyaʼ chrech ri Dyos jun tabʼal toqʼobʼ che are nimalaj ubʼanik chi na chuwach ri rech ri Kaʼin; e rumal kʼu waʼ weriʼ, ri areʼ sukʼil kuʼchuxik rumal ri Dyos, aretaq chiʼ utz xilitaj ri usipanik, e jeriʼ nakʼut, rumal weriʼ, puneʼtaj che ri areʼ kaminaq chik, ri ukojonik xas kchʼaw na puwiʼ.</seg>
					<seg id='HEB.11.5' type='verse'>Rumal ri ukojonik, ri Henok xkʼam ubʼik, xa jekʼuriʼ, man xril ta ri kamikal, man xriqitaj taj, rumal rech che xkʼam ubʼik rumal ri Dyos. Rumal rech, che chuxeʼ taq ri ukʼamik ubʼik, ri tzʼibʼatalik kuyaʼ ubʼixik puwiʼ ri areʼ che utz xubʼan chuwach ri Dyos.</seg>
					<seg id='HEB.11.6' type='verse'>Kʼatekʼuriʼ, aretaq chiʼ man kʼo ta ri qakojonik, xas man loqʼ ta riʼ utz kujril wi ri Dyos. Rumal rech che jachin kqibʼ rukʼ ri Dyos, rajawaxik riʼ kkojonik che kʼo ri Dyos; e che ri Dyos, kuyaʼ na riʼ ri utzil chkech ri ketzukun chrech ri areʼ.</seg>
					<seg id='HEB.11.7' type='verse'>Rumal ri ukojonik ri Noʼe xretaʼmaj rumal ri Dyos ri jastaq uwach che majaʼ kilitajik, rukʼ jun kojonikalaj xibʼirikil chuwach ri Dyos, xubʼan jun jukubʼ, arech keʼukol ri eʼuwinaq eʼajpaja kʼolibʼal. Rumal ri ukojonik xubʼan qʼatojtzij puwiʼ we uwachulew e ri areʼ xeʼuxoq echbʼanel chech ri sukʼil che kriqitaj rumal ri kojonik.</seg>
					<seg id='HEB.11.8' type='verse'>Rumal ri ukojonik, ri Abʼraham animanik chrech ri Dyos aretaq chiʼ kutaq ubʼik arech kbʼe kʼa jun ulew che kyaʼtaj na chrech pa echbʼanik; kʼatekʼuriʼ, xel ubʼik, xbʼek e man retaʼm taj jawiʼ kbʼe wi.</seg>
					<seg id='HEB.11.9' type='verse'>Rumal ri ukojonik, xbʼinkatik pa ri ulew che xbʼix chrech, e pa ri ulew riʼ, jun kaxlan winaq ri areʼ; ri areʼ kjeqiʼ pa taq panibʼal; xoqujeʼ jeriʼ xubʼan ri Isaʼak e ri Jakobʼ, ri eʼareʼ che xoqujeʼ eʼechbʼanelabʼ chrech ri chiʼnik.</seg>
					<seg id='HEB.11.10' type='verse'>Ri Abʼraham, kreyeʼj ri nimalaj tinimit che tzʼaqatalik qas chuxeʼ uloq, e che are ri Dyos ajtzʼaqal rech.</seg>
					<seg id='HEB.11.11' type='verse'>Rumal ri ukojonik, ri Sara, xoqujeʼ xkowinik xalkʼuwaʼlanik chi aretaq chiʼ man ujunabʼ ta chik, rumal rech che ri areʼ, xuchomaj che man kukʼex ta riʼ ri utzij ri xchiʼn weriʼ chrech.</seg>
					<seg id='HEB.11.12' type='verse'>Rumal kʼu waʼ weriʼ, chi xa rukʼ jun winaq che naqaj chik kʼo wi chrech ri kamikal, xeʼalax wi ekʼiʼ rijaʼlil, sibʼalaj ekʼi jacha ri chʼimil pa kaj; e man loqʼ taj keʼejelaxik jacha ri sanyebʼ chuchiʼ ri polow.</seg>
					<seg id='HEB.11.13' type='verse'>Ri eʼareʼ, xekam pa ri kikojonik, e xas man xkil ta wi ri ubʼim kanoq ri chiʼnik: xuwi naj xkiyaw apanoq jun rutzil uwach, kʼatekʼuriʼ xkibʼij che xas ekaxlan wi e xa ebʼinel xa ekʼownel cho we uwachulew.</seg>
					<seg id='HEB.11.14' type='verse'>Ri jeriʼ kkibʼij, utz ukʼutik kkibʼano che tajin ebʼenaq che utzukuxik jun kulew.</seg>
					<seg id='HEB.11.15' type='verse'>Weta are xechoman puwiʼ ri jun ulew che xkiyaʼ kanoq; xekowinik na kʼuriʼ weta xetzalij pa we ulew riʼ.</seg>
					<seg id='HEB.11.16' type='verse'>Kʼatekʼut, ri eʼareʼ keyeʼm chi na jun utzlaj ulew pa ri kaj. Rumal kʼuriʼ, ri Dyos man kkʼix ta chkech ri eʼareʼ, aretaq chiʼ kubʼij che are Areʼ Kidyos; rumal rech che usukʼumam chkech jun nimalaj tinimit.</seg>
					<seg id='HEB.11.17' type='verse'>Rumal ri ukojonik, ri Abʼraham xkajmexik pa ri kʼax e xuchiʼj ri Isaʼak ri xuwi ukʼojol; ri areʼ che xukʼam ri chiʼnik,</seg>
					<seg id='HEB.11.18' type='verse'>che xas puwiʼ ri areʼ bʼim chech: Rumal ri Isaʼak, ri at kkʼojiʼ awijaʼlil.</seg>
					<seg id='HEB.11.19' type='verse'>Kuchomaj, che nimalaj kowinnel riʼ ri Dyos che keʼuwaʼlajisaj na riʼ ri ekaminaqibʼ; rumal kʼu waʼ weriʼ, xyaʼtaj chi na ri ukʼojol Isaʼak chrech, e ri areʼ xokik jun wachibʼal.</seg>
					<seg id='HEB.11.20' type='verse'>Rumal ri ukojonik ri Isaʼak xuyaʼ ri tewchibʼal chrech ri Jakobʼ e chrech ri Esaʼu e xas are kril apanoq ri utz taq junabʼ che kpe na riʼ.</seg>
					<seg id='HEB.11.21' type='verse'>Rumal ri ukojonik, ri Jakobʼ aretaq chiʼ kamikal chik kubʼano, xeʼutewchiʼj konojel ri ukʼojol ri Jose, xulukbʼaʼ ribʼ e xuqʼoybʼaʼ ri ujolom cho ri uchʼimiy.</seg>
					<seg id='HEB.11.22' type='verse'>Rumal ri ukojonik ri Jose, aretaq chiʼ naqaj chik kʼo wi ri ukʼisbʼalil, xunaʼtisaj ri kiqʼaxebʼal ri eralkʼuwaʼl ri Israʼel, e xtaqan kan puwiʼ ri taq ubʼaq.</seg>
					<seg id='HEB.11.23' type='verse'>Rumal ri ukojonik, ri Moʼises aretaq chiʼ jun alaj nochʼ, ri areʼ xwaxik oxibʼ ikʼ kumal ri unan utat, rumal rech che xkilo che jun utzalaj lochʼ, e ri eʼareʼ, man xkixibʼij ta kibʼ chuwach ri uwuj ri ajawinel.</seg>
					<seg id='HEB.11.24' type='verse'>Aretaq chiʼ tzʼaqat winaq chik ri Moʼises; rumal ri ukojonik xupaqchiʼj we kbʼix chrech, che ri areʼ ral jun umiʼal ri Faraʼon,</seg>
					<seg id='HEB.11.25' type='verse'>are utz chuwach che kʼo pa ri kʼax kukʼ ri eʼuwinaq ri Dyos chuwach che kukʼaslemaj pa kebʼ oxibʼ qʼij ri ujeʼlal ri makaj,</seg>
					<seg id='HEB.11.26' type='verse'>xuchomaj, che are nimalaj qʼinomal riʼ ri itzel uyoqʼik xbʼan ri Kristo chuwach ri uqʼinomal ri Egipto, rumal rech che ri areʼ, are uyaʼom apanoq ri uwoqʼoch chrij ri utojbʼalil kyaʼtaj na chrech.</seg>
					<seg id='HEB.11.27' type='verse'>Rumal ri ukojonik, xuyaʼ kan ri Egipto e man xuxibʼij ta ribʼ chrech ri royowal ri ajawinel; ri areʼ ko xtakiʼk qas jeriʼ che kril ri jastaq uwach che man loqʼ taj kqilo.</seg>
					<seg id='HEB.11.28' type='verse'>Rumal ri ukojonik ri areʼ xrokʼowisaj ri Paskuʼa e xuchikij ri kikʼel, arech ri kamisanel man keʼuchap ta ri eʼunabʼeʼal ri Israʼel.</seg>
					<seg id='HEB.11.29' type='verse'>Rumal ri kikojonik xeqʼax pa ri Kyaq polow jeʼ jas chaqiʼjilaj ulew, kʼatekʼuriʼ ri eʼajegipto aretaq chiʼ xkaj che xoqujeʼ jeriʼ kkibʼano; xeʼubʼiq ubʼi ri polow.</seg>
					<seg id='HEB.11.30' type='verse'>Rumal ri kikojonik ri jetaq utapya ri Jeriko xtzaq ubʼik, aretaq chiʼ ri eʼareʼ, wuqubʼ qʼij chik sutim kij.</seg>
					<seg id='HEB.11.31' type='verse'>Rumal ri ukojonik, ri ixoq Rajabʼ che kech nim chʼutiʼn, man xkam ta kukʼ ri man kekojon taj, rumal rech che pa jaʼmaril xeʼukʼulaj ri winaq che xa keʼetzalinoq.</seg>
					<seg id='HEB.11.32' type='verse'>Kʼatekʼut, ¿jas chi na kinbʼij? Rumal rech che man jamal ta waʼ weta kinwaj kʼo kinbʼij chi na puwiʼ ri Gedeʼon, ri Bʼarak, ri Samson, ri Jefte, ri David, ri Samueʼl e ri eqʼaxel utzij ri Dyos,</seg>
					<seg id='HEB.11.33' type='verse'>waʼ we eʼareʼ riʼ, rumal ri kikojonik, xkiqasaj taq ajawibʼal xkibʼan ri qʼatojtzij; xkikʼam taq ri chiʼnik, xkitzʼapij kichiʼ ri ekoj;</seg>
					<seg id='HEB.11.34' type='verse'>xkiqasaj ri uchuqʼabʼ ri kʼyaqbʼal taq qʼaqʼ; xeʼanimaj chuwach ri upuchiʼ taq ri chʼichʼ rech chʼoʼj; kʼo sibʼalaj kichuqʼabʼ; man eyawabʼ ta chik; kʼo sibʼalaj ukowil ri kanimaʼ pa ri chʼoʼj, e xkipaqchiʼj kiwach ri ekaxlan taq ajchʼoʼjabʼ,</seg>
					<seg id='HEB.11.35' type='verse'>ejujun ixoqibʼ, xkʼastaj kiwach ri ekikaminaqibʼ. Ejun chkech ri ekaminaqibʼ xbʼan nimalaj taq kʼax chkech pa ri kibʼaqil, man xkaj taj xetzoqopitajik rumal rech che kkaj jun utzalaj kʼastajibʼal wachaj chi na.</seg>
					<seg id='HEB.11.36' type='verse'>Enikʼaj chik xkichʼijo che ketzʼebʼax kiwach e ri kirapuxik, xoqujeʼ ri kijitʼixik rukʼ chʼichʼ e che xeʼokisax pacheʼ;</seg>
					<seg id='HEB.11.37' type='verse'>xekʼyaq che abʼaj, xequpixik xekamisaxik rukʼ taq uchʼichʼ chʼoʼj; ri eʼareʼ ebʼinnel xkibʼano e echʼuqutalik rukʼ utzʼumal chij on rukʼ utzʼumal kʼisikʼ; ri eʼareʼ man kʼo ta jun jastaq kech; ri eʼareʼ ekʼo pa ri kʼax kumal nikaj chik; sibʼalaj kbʼan kʼax chkech e keyoqʼik kumal ri eʼitzel taq winaq.</seg>
					<seg id='HEB.11.38' type='verse'>We winaq riʼ, man eʼutz taj chuwach we uwachulew; xebʼe pa taq tzʼinalik ulew, pa taq juyubʼ, pa taq ri pek, pa taq ri abʼaj.</seg>
					<seg id='HEB.11.39' type='verse'>Konojel ri eʼareʼ, kneʼbʼaʼ kʼo jun utzalaj tzij kbʼix pakiwiʼ rumal ri kikojonik; ri eʼareʼ man xkiriq ta ri chiʼm kanoq.</seg>
					<seg id='HEB.11.40' type='verse'>Ri Dyos, xas uchoman chi uloq jun utzalaj jas uwach chqech ri uj, arech ri eʼareʼ man keʼopan taj we man uj kʼo uj kukʼ.</seg>
				</div>
				<div id='HEB.12' type='chapter'>
					<seg id='HEB.12.1' type='verse'>Rumal weriʼ, ri uj, ekʼo chqawach ekʼi e eʼutzalaj taq winaq; xa jekʼuriʼ, rajawaxik che ri uj kqakʼyaq ubʼi ronojel eqaʼn e ri makaj che kusutij qij ri uj, arech qas rukʼ qachuqʼabʼ kqakoj anim pa ri qabʼe</seg>
					<seg id='HEB.12.2' type='verse'>e are qas chqilaʼ ri unimal qakojonik, ri Areʼ che are umajibʼal e are ukʼisbʼalil ri qakojonik, ri Areʼ che man kkanaj ta kan pa ri ukiʼkotemal, xane are xuchiʼj jun ripbʼal, man xuxibʼij ta ribʼ chuwach ri etzelal; e kamik riʼ kʼo pa ri rikyaqʼabʼ ri utem ri Dyos.</seg>
					<seg id='HEB.12.3' type='verse'>Chixchoman bʼaʼ chrech ri Areʼ, che xuchʼij we kʼax riʼ chi pa kiqʼabʼ ri eʼajmakibʼ, arech ri ix man kixtzaq taj rumal rech che man kʼo ta uchuqʼabʼ ri iwuxlabʼal.</seg>
					<seg id='HEB.12.4' type='verse'>Ri ix, pa ri ukojik ichuqʼabʼ chuwach ri makaj, man ikochʼom taj kixopan chi kʼa pa ri kikʼel.</seg>
					<seg id='HEB.12.5' type='verse'>¿La man ixkanajinaq ta kan pa ri tzij che rech ichuqʼabʼ kbʼix chiwech, jeriʼ jas ixalkʼuwaʼlaxelabʼ?: Nukʼojol, mawetzelaj uwach ri yajanik rech ri Ajawxel; mubʼan kebʼ akʼuʼx aretaq chiʼ katuyajo.</seg>
					<seg id='HEB.12.6' type='verse'>Rumal rech, che ri jun che loqʼ chuwach ri Ajawxel, xas kyaj wi rumal ri areʼ, kʼatekʼuriʼ kukʼajisaj kiwach konojel ri eralkʼuwaʼl che eloqʼ chuwach.</seg>
					<seg id='HEB.12.7' type='verse'>Kiriq kʼax, rech utzil chiwech. Jeriʼ jacha ixalkʼuwaʼlaxelabʼ kubʼan ri Dyos chiwech, ¿jachin jun alkʼuwaʼlxel kʼolik, che ri utat man kukʼajisaj ta uwach?</seg>
					<seg id='HEB.12.8' type='verse'>We man kukʼajisaj ta iwach, jeriʼ jacha kubʼan chkech konojel; ri ix, xa ix ralkʼuwaʼl riʼ rukʼ chi jun ixoq e man ix ralkʼuwaʼl ta riʼ pa ri ukʼulanem.</seg>
					<seg id='HEB.12.9' type='verse'>Kʼatekʼuriʼ, ri uj ekʼo na ri eqatat ri xeyoʼw ri qabʼaqilal e che ri kkikʼajisaj qawach, kʼatekʼuriʼ, ri uj, keqanimaj ¿la man kujniman ta kʼu riʼ chech ri Tatxel che erajaw ri eʼuxlabʼal, che are nimalaj chuwach weriʼ, arech ri uj kkʼojiʼ ri qakʼaslemal?</seg>
					<seg id='HEB.12.10' type='verse'>Kʼatekʼuriʼ, ri eqatat, xkikʼajisaj qawach jeriʼ jacha ri usaqil pa ri kichomabʼal eʼareʼ, e xa rech kebʼ oxibʼ junabʼ; kʼatekʼut, ri Areʼ, kubʼan weriʼ chqech arech kkʼojiʼ ri tyoxalaj ubʼantajik qukʼ.</seg>
					<seg id='HEB.12.11' type='verse'>Qastzij nakʼut, aretaq chiʼ kyaj jun, man kʼo ta riʼ ri kiʼkotemal qukʼ, xane kujbʼison riʼ. Kʼatekʼut, pa jun qʼij chik, kuyaʼ riʼ ri utzalaj sukʼil chkech ri kkichakuj ubʼeʼal weriʼ.</seg>
					<seg id='HEB.12.12' type='verse'>Rumal kʼu waʼ weriʼ chiwaʼlisaj bʼaʼ ri iqʼabʼ che kaminaq e ri ichʼek che man kʼo ta uchuqʼabʼ,</seg>
					<seg id='HEB.12.13' type='verse'>e chisukʼumaj bʼaʼ ri kʼax taq bʼe chrech ri iwaqan; arech man ksach ta ri chʼokoʼ; xane are utz riʼ che kkunatajik ri areʼ.</seg>
					<seg id='HEB.12.14' type='verse'>Chitzukuj bʼaʼ ri jaʼmaril e ri tyoxlaj kʼaslemal kukʼ konojel: we kʼo jun man kʼo ta weriʼ rukʼ, man kril ta uwach ri Ajawxel.</seg>
					<seg id='HEB.12.15' type='verse'>Qas chixok bʼaʼ il che rilik arech man kʼo ta jun winaq che mata kʼo ri usipanik ri Dyos rukʼ; chiwilaʼ bʼaʼ arech man kʼo ta jun kʼalaj urabʼ cheʼ katuxnik uloq e kubʼanaʼ kʼax chiwech e rumal ri areʼ kubʼanaʼ itzel ronojel ri qʼor.</seg>
					<seg id='HEB.12.16' type='verse'>Qas chiwilaʼ bʼaʼ arech man kʼo ta jun itzel winaq che kubʼan ri itzel taq jas uwach, jeriʼ jacha ri Esaʼu, che xa rumal jun rikil, xujal ri pixbʼanik taqal chrij ri areʼ rumal rech che nabʼeʼal Kʼojolxel ri areʼ.</seg>
					<seg id='HEB.12.17' type='verse'>Iwetaʼm chik, jas ri aninaq xubʼan chik aretaq chiʼ xraj che krechbʼej chik ri tewchiʼbʼal, kʼatekʼuriʼ xpaqchiʼx ubʼik; e man xkowin ta che ukʼexik ri chomanik, puneʼtaj chi rukʼ roqʼej xraj weta xkowinik.</seg>
					<seg id='HEB.12.18' type='verse'>Ri ix, man xixqibʼ ta rukʼ jun jas uwach che kilitaj uwach: che qʼaqʼ, che qʼequʼmal, che nimalaj qʼequʼm; nimalaj kaqiqʼ,</seg>
					<seg id='HEB.12.19' type='verse'>che roqʼobʼal ri trompeta, roqʼobʼal taq tzij; kʼatekʼuriʼ ri xetow weriʼ, xkitzʼonoj arech man kechʼabʼex ta chi jumul rukʼ weriʼ.</seg>
					<seg id='HEB.12.20' type='verse'>Rumal rech, che man kekowin taj kichʼij we pixabʼ riʼ: Ri jun che kuchap na ri juyubʼ, puneʼtaj jun awaj, xas chi kʼyaqaʼ bʼaʼ ri abʼaj chrij.</seg>
					<seg id='HEB.12.21' type='verse'>Rukʼ ri nimalaj taq kʼax che xkilo, ri Moʼises xubʼij: Ri in sibʼalaj kinxibʼijj wibʼ e tajin kinbʼirbʼitik.</seg>
					<seg id='HEB.12.22' type='verse'>Kʼatekʼut, ri ix, xixqibʼ rukʼ ri Ujuyubʼal ri Siʼon pa ri utinimit ri kʼaslik Dyos, rukʼ ri Ujerusalem ri kaj, e kukʼ ri sibʼalaj eʼanjelibʼ, pa jun nimaqʼijalaj mulin ibʼ;</seg>
					<seg id='HEB.12.23' type='verse'>kukʼ ri winaq che enabʼeʼal e che kʼo ri kibʼiʼ pa ri kaj, rukʼ ri jun chi Dyos, qʼatbʼaltzij chrech ronojel uwachulew, kukʼ ri kuxlabʼal ri esukʼ taq winaq, ri eʼareʼ che eʼutzalaj pa ri ukʼisbʼalil,</seg>
					<seg id='HEB.12.24' type='verse'>e rukʼ ri Jesus, ri areʼ che qʼaxeltzij chech ri kʼakʼ chapbʼalqʼabʼ; rukʼ jun kikʼel che kuyaʼ ri sukʼil e che are utz chi na chuwach ri ukikʼel ri Abʼel.</seg>
					<seg id='HEB.12.25' type='verse'>Qas chiwilaʼ iwibʼ, arech ri ix mipaqchiʼj ri utzij ri Areʼ; rumal rech, che ri jachintaq xkipaqchiʼj ri utzij ri jun che xuya ubʼixik jujun taq pixabʼ pa ri uwachulew, man xekowin taj xeʼanimaj chuwach ri kʼax; are neʼ nimalaj man kujkowin ta riʼ ri uj kujanimajik we kqapaqchiʼj uwach ri Areʼ che qas pa ri kaj kujuchʼabʼej uloq.</seg>
					<seg id='HEB.12.26' type='verse'>Ojer kanoq, ri uchʼabʼal Areʼ xusilobʼisaj ri uwachulew. Kʼatekʼuriʼ, kamik riʼ kubʼij we tzij chqech riʼ: Chi pa jumul chik, ri in, kinsilobʼisaj chi na ma xuwi ta we uwachulew, xane xoqujeʼ ri kaj.</seg>
					<seg id='HEB.12.27' type='verse'>Pa jumul chik riʼ, ri kubʼij we tzij riʼ; che ri jastaq uwach che kusilobʼisaj na uwach ri Areʼ, xas kkʼextaj na uwach riʼ, rumal rech che we jastaq uwach riʼ xa bʼanom; e kkʼextajik, arech are kkanajik ri jastaq che xas man kkʼextaj ta wi.</seg>
					<seg id='HEB.12.28' type='verse'>Xa jekʼuriʼ, we ri uj, xqakʼamowaj jun Ajawibʼal che man kkʼextaj ta uwach, rajawaxik e utz nakʼuriʼ riʼ che qas kqakʼol we sipanik riʼ, e rukʼ we sipanik riʼ chqayaʼaʼ bʼaʼ chrech ri Dyos jun qʼijilanik che utz chuwach ri areʼ, rukʼ jun kojonikalaj kʼaslemal e rukʼ xibʼrikil.</seg>
					<seg id='HEB.12.29' type='verse'>Rumal rech, che ri Qadyos, ri areʼ jun qʼaqʼ che ronojel kukʼatisaj ubʼik.</seg>
				</div>
				<div id='HEB.13' type='chapter'>
					<seg id='HEB.13.1' type='verse'>Chixkanaj bʼaʼ pa loqʼoqʼebʼal ikʼuʼx chbʼil iwibʼ.</seg>
					<seg id='HEB.13.2' type='verse'>Msach bʼaʼ chiwech che sibʼalaj utz we jun winaq kroqxaʼnij ribʼ choja e kikʼulaj uwach, rumal na kʼut weriʼ, ejujun xekikʼulaj eʼanjelibʼ e man xketaʼmaj taj.</seg>
					<seg id='HEB.13.3' type='verse'>Chnaʼtaj bʼaʼ chiwech ri ekʼo pacheʼ, chibʼanaʼ bʼaʼ che, ix kʼo kukʼ eʼareʼ pa ri cheʼ; chnaʼtaj chiwech ri jetaq kʼax kbʼan chkech, rumal rech che xoqujeʼ ri ix kʼo jun ibʼaqil.</seg>
					<seg id='HEB.13.4' type='verse'>Nim chiwilaʼ wi ri kʼulanem e ri chʼat rech kʼulanem chibʼanaʼ bʼaʼ che xas man kʼo jun jas uwach itzel chuwach. Rumal rech che ri Dyos, kubʼan na riʼ qʼatojtzij puwiʼ ronojel itzel kʼaslemal e puwiʼ ri mak rukʼ achi ixoq.</seg>
					<seg id='HEB.13.5' type='verse'>Utz ri pwaq, kʼatekʼut miloqʼoqʼej uwach; chixkiʼkot bʼa rukʼ ri jastaq che kʼo iwukʼ; rumal rech, che ri Dyos ubʼim: Ri in, man katinyaʼ ta kanoq e man katinwonobʼaʼ ta kanoq;</seg>
					<seg id='HEB.13.6' type='verse'>xa jekʼuriʼ, ri uj kujkowinik kqabʼij rukʼ qachuqʼabʼ: Ri Ajawxel, are areʼ ri Qakolonel; ri in man kʼo ta kinxibʼij wibʼ, ¿jas kkowinik riʼ kubʼan jun winaq chwech?</seg>
					<seg id='HEB.13.7' type='verse'>Misach bʼaʼ chiwech ri ekamal taq ibʼe, ri eʼareʼ che xkibʼano arech ri ix xita ri utzij ri Dyos, qas chiwilaʼ bʼaʼ ri kikʼaslemal pa ri ukʼisbʼalil arech ri ix kkʼojiʼ ri ikojonik, jeriʼ jacha ri kikojonik ri eʼareʼ.</seg>
					<seg id='HEB.13.8' type='verse'>Ri Jesus Kristo, ri areʼ ojer, ri areʼ kamik riʼ e xoqujeʼ chubʼeqʼij chubʼesaq.</seg>
					<seg id='HEB.13.9' type='verse'>Mijal bʼaʼ ri ibʼe rumal jujun kaxlan taq tzij; rumal rech, che are utz che ri animaʼ kʼo uchuqʼabʼ pa ri sipanik; e man are ta utz riʼ che ktij ri jetaq wa che man kʼo ta utz xubʼan chkech ri xetijowik.</seg>
					<seg id='HEB.13.10' type='verse'>Ri uj kʼo jun qatabʼal toqʼobʼ che jawi, ri eʼajpatanijel pa ri panibʼal, man yaʼtal ta chkech arech kewaʼ ri eʼareʼ chilaʼ.</seg>
					<seg id='HEB.13.11' type='verse'>Ri eʼawaj; che ri kikikʼel, kukʼam ubʼi ri Nim Chuchqajaw pa ri Tyoxlaj Kʼolibʼal, arech kubʼan ri tabʼal toqʼobʼ rech kuchup uwach ri makaj; ri kibʼaqil man kkʼatisax ta pa ri ekʼo wi ri winaq.</seg>
					<seg id='HEB.13.12' type='verse'>Rumal kʼu waʼ weriʼ, xoqujeʼ ri Jesus, arech ri Areʼ keʼutyoxrisaj ri winaq rukʼ ri ukikʼel, ri areʼ xuqʼaxej ri kʼax man pa ri tinimit taj, xane xuqʼaxej ri kʼax chrij apan ri tinimit.</seg>
					<seg id='HEB.13.13' type='verse'>Xa jekʼuwaʼ, arech, uj kʼo uj rukʼ ri areʼ, chujel bʼaʼ uloq pa ri tinimit, chqeqaj bʼaʼ uloq ri retzalaxik uwach areʼ;</seg>
					<seg id='HEB.13.14' type='verse'>rumal rech, che ri uj, man kʼo ta jun junalikalaj qatinimit waral pa we uwachulew, xane tajin kqatzukuj ri jun che kpe na chweq kabʼij.</seg>
					<seg id='HEB.13.15' type='verse'>Chi rumal bʼaʼ ri Areʼ, ronojel taq qʼij, chqayaʼ bʼaʼ chech ri Dyos jun tabʼal toqʼobʼ rech qʼajajenik utzalaj taq tzij; wa weriʼ, are waʼ ri uwach, che kech ri jetaq chiʼaj che kkiqʼijilaj ri ubʼiʼ.</seg>
					<seg id='HEB.13.16' type='verse'>Kʼatekʼuriʼ, chnaʼtaj bʼa chiwech, che rajawaxik ri jetaq sipanik chkech ri eʼachalaxik, chiyaʼaʼ bʼaʼ jun pwaq chkech konojel; waʼ weriʼ jun utzalaj tabʼal toqʼobʼ chuwach ri Dyos.</seg>
					<seg id='HEB.13.17' type='verse'>Chinimaj bʼaʼ kitzij ri eʼinimal e chikʼamaʼ uqʼabʼ ri keqeleʼn, ri eʼare echajinelabʼ chrech ri iwuxlabʼal, jeriʼ jacha kta na riʼ chkech piwiʼ ri ix pa ri kiqʼatojtzij; cheʼinimaj bʼaʼ arech kixkichajij rukʼ ri kiʼkotemal e man rukʼ ta kʼisbʼal kʼuʼx; weta jeriʼ, man kʼo ta jun utz riʼ kukʼamaʼ uloq chiwech ri ix.</seg>
					<seg id='HEB.13.18' type='verse'>Chixchʼaw bʼaʼ paqawiʼ ri uj rukʼ ri Dyos, rumal rech che ri uj qas qajikibʼam che utz ri uchomanik ri qanimaʼ, e kqaj che utz kqabʼano pa ronojel jas uwach.</seg>
					<seg id='HEB.13.19' type='verse'>Chi rukʼ ronojel wanimaʼ kinta chiwech qas chibʼanaʼ bʼaʼ weriʼ, arech man naj ta chik kʼo wi che ri in kintzalix ubʼi iwukʼ.</seg>
					<seg id='HEB.13.20' type='verse'>Kʼatekʼuriʼ, ri Dyos rech ri Utzil, ri Areʼ che are xbʼanowik che xas chkixoʼl ri kaminaqibʼ, ri Qajawxel Jesus, che Nim Ajyuqʼ chkech ri chij, rumal ri ukikʼel rech ri junalikalaj chapbʼalqʼabʼ</seg>
					<seg id='HEB.13.21' type='verse'>kuyaʼ ta bʼaʼ chiwech ronojel utzil, arech qas kibʼano ri kraj areʼ, e ri areʼ, kubʼan waʼ pa ri uj ri utz chuwach Areʼ chi rumal ri Jesus Kristo, che chrech areʼ ri qʼijil chubʼeqʼij chubʼesaq. Amen.</seg>
					<seg id='HEB.13.22' type='verse'>Kinta bʼaʼ chiwech achalaxik, qas chibʼanaʼ bʼaʼ we tzij riʼ che rech chuqʼabʼ, xane xa jubʼiqʼ kintzʼibʼaj chiwech.</seg>
					<seg id='HEB.13.23' type='verse'>Chiwetaʼmaj bʼaʼ, che ri qachalal Timoteʼo, ri areʼ xtzqopix uloq. We aninaq kpe uloq, kinbʼe ubʼiʼ riʼ rukʼ ri areʼ arech kixinwilaʼ ix.</seg>
					<seg id='HEB.13.24' type='verse'>¡Chiyaʼaʼ jun rutzil kiwach konojel ri ekʼamal taq ibʼe, xoqujeʼ chkech ri etyoxlaj taq winaq; konojel ri eʼajitaliʼa, kkiyaʼ apan jun rutzil iwach!</seg>
					<seg id='HEB.13.25' type='verse'>¡Chkʼojiʼ ta bʼaʼ iwukʼ iwonojel ri nimalaj sipanik!</seg>
				</div>
			</div>
			<div id='JAM' type='book'>
				<div id='JAM.1' type='chapter'>
					<seg id='JAM.1.1' type='verse'>Ri Santiʼago, ajpataninel chech ri Dyos e chech ri Ajawxel Jesus Kristo, kuyaʼ jun rutzil kiwach ri ekabʼlajuj juqʼat che kijabʼum kibʼ chi naj wi.</seg>
					<seg id='JAM.1.2' type='verse'>Sibʼalaj chixkiʼkot bʼaʼ, ix achalaxik, aretaq chiʼ ri ix kiriq ronojel uwach kʼax.</seg>
					<seg id='JAM.1.3' type='verse'>Ri ix iwetaʼm: rukʼ waʼ we kʼax riʼ, ri ikojonik kkʼojiʼ uchuqʼabʼ;</seg>
					<seg id='JAM.1.4' type='verse'>kʼatekʼut, rukʼ ri uchuqʼabʼ ri ikojonik riʼ, qas chibʼanaʼ ri utzalaj jastaq uwach, arech ri ix, ix utz e ix sukʼlaj taq winaq, e jeriʼ, ri ix, man kʼo ta jun jas uwach riʼ kilitajik che kraj na chiwech.</seg>
					<seg id='JAM.1.5' type='verse'>We jun chiwech ri ix, man kʼo ta unoʼj, ri jun riʼ, chutaʼ bʼaʼ weriʼ chech ri Dyos –ri areʼ, sibʼalaj kuyaʼo e man kʼo ta kuchʼaʼo– e ri Dyos kuyaʼ na riʼ chrech.</seg>
					<seg id='JAM.1.6' type='verse'>Kʼatekʼut, rajawaxik, che ri areʼ, kuto si rukʼ ronojel ukojonik man xaq ta rukʼ kebʼ ukʼuʼx, rumal rech che ri jun che kubʼan kebʼ ukʼuʼx, junam riʼ rukʼ ri uqʼet ri polow che kuwaʼlisaj ri kyaqiqʼ e kyakyatik jewaʼ jeriʼ.</seg>
					<seg id='JAM.1.7' type='verse'>Muchomaj jun achi che jeriʼ, che kʼo na kyaʼtaj chech rumal ri Ajawxel.</seg>
					<seg id='JAM.1.8' type='verse'>We jun winaq riʼ, kʼo jun paqʼtajinaq ruxlabʼal e man kʼo ta uchuqʼabʼ pa taq ronojel ubʼe.</seg>
					<seg id='JAM.1.9' type='verse'>Ri winaq che mebʼaʼ kʼo nimalaj uqʼijil riʼ, rumal rech, che ri areʼ xas kyak na riʼ,</seg>
					<seg id='JAM.1.10' type='verse'>e ri qʼinom winaq, ri areʼ, are uqʼijil riʼ ri kqasax na riʼ, rumal rech che ri areʼ, ksachtaj na uwach riʼ jeriʼ jas jun ukotzʼijal qʼayes.</seg>
					<seg id='JAM.1.11' type='verse'>Ri qʼij, kel uloq rukʼ ri uqʼaqʼal, kuchaqiʼjarisaj ri qʼayes e ktzaq ubʼi riʼ ri ukotzʼiʼjal; ri jeʼlikalaj ukaʼyibʼal ksach uwach riʼ; jeriʼ nakʼu riʼ, ri qʼinom winaq, kusach uwach ribʼ riʼ pa taq ri ubʼe.</seg>
					<seg id='JAM.1.12' type='verse'>Utz rech riʼ ri winaq che kuchʼij ri kʼax; aretaq chiʼ, ketaʼmaxik uwach areʼ che utz, ri areʼ, kjach na riʼ chech ri ketakik rech ujolom che are ri kʼaslemal; ri uchiʼm ri Ajawxel chkech konojel ri kkiloqʼoqʼej ri Areʼ.</seg>
					<seg id='JAM.1.13' type='verse'>Jun winaq che kkajmaxik rumal ri makaj, mubʼij bʼaʼ: «Are ri Dyos kinukajmaj». Rumal rech che, ri Dyos, man kkajmax taj rumal ri itzel e xoqujeʼ man kʼo ta jun kukajmaj areʼ.</seg>
					<seg id='JAM.1.14' type='verse'>Kʼatekʼut, ronojel winaq kkajmax uwach rumal ri urayibʼal che krokisaj ri areʼ pa ri itzel.</seg>
					<seg id='JAM.1.15' type='verse'>Aretaq chiʼ ri rayibʼal xbʼantaj ri uchak: ri areʼ kril na uwach ri makaj; kʼatekʼuriʼ aretaq chiʼ ri makaj xbʼantaj ri uchak, kril na riʼ uwach ri kamikal.</seg>
					<seg id='JAM.1.16' type='verse'>Misach bʼaʼ, ixloqʼalaj taq wachalal:</seg>
					<seg id='JAM.1.17' type='verse'>ronojel utzalaj sipanik e ronojel sukʼilalaj jas uwach, xas petinaq uloq pa ri kaj, kqaj uloq tza rukʼ ri Utatxel ri kaj, ri areʼ che man kkʼextajik taj, ri areʼ che man kʼo ta kjalataj uwach rukʼ.</seg>
					<seg id='JAM.1.18' type='verse'>Ri areʼ xraj xujralkʼuwaʼlaj ri uj rumal ri Tzij che saqalajtzij, arech, uj ri uj nabʼe taq winaq chkech ri eʼuwinaq ri areʼ.</seg>
					<seg id='JAM.1.19' type='verse'>Qas chiwetaʼmaj bʼaʼ weriʼ, ixloqʼalaj taq wachalal: Chi ronojel winaq bʼaʼ, qas aninaq chutatabʼej ri tzij e man aninaq ta bʼaʼ kachʼawik, e man aninaq ta bʼa kpe ri royowal,</seg>
					<seg id='JAM.1.20' type='verse'>rumal rech, che ri royowal ri winaq man are ta kbʼanow utz chech usukʼil ri Dyos.</seg>
					<seg id='JAM.1.21' type='verse'>Chipaqchiʼj bʼaʼ, ronojel itzel jas uwach, ronojel itzel chomanik, e utz ukʼulaxik chibʼanaʼ bʼaʼ ri Tzij che xokisax pa ri iwanimaʼ ri ix, e che kkowinik kukol ri iwuxlabʼal.</seg>
					<seg id='JAM.1.22' type='verse'>Qas chibʼanaʼ bʼaʼ, ri jastaq ri kubʼij ri Tzij. ¡Mibʼan bʼaʼ jeriʼ jeʼ jas ri enikʼaj che kkita ri tzij e are kkichomaj chi apan ri jastaq che man utz ta chkech!</seg>
					<seg id='JAM.1.23' type='verse'>Ri jun che kuta ri Tzij e man kubʼan taj, ri areʼ riʼ, jeriʼ jacha jun winaq che kril ri uwach pa jun lemoʼ.</seg>
					<seg id='JAM.1.24' type='verse'>Ri areʼ, kril ribʼ, kʼatekʼut, kbʼe uwiʼ rukʼ e man knaʼtaj ta chik chrech ri qas kkaʼy ri areʼ.</seg>
					<seg id='JAM.1.25' type='verse'>Kʼatekʼuriʼ, ri jun, che utz kril ri Pixabʼ, are ajchaqʼeʼ riʼ ri tzoqopitajem e utz uchapik kubʼano, man jeriʼ ta riʼ jacha ri jun winaq che man kkanaj ta kan ri tzij chrech, xane utz ubʼanik riʼ kubʼan ri Tzij, e ri areʼ riʼ, nimalaj ukiʼkotemal riʼ aretaq chiʼ kubʼano.</seg>
					<seg id='JAM.1.26' type='verse'>We kʼo jun winaq kuchomaj, che ri areʼ utzalaj pa ri Komon Tyox, kʼatekʼuriʼ, man tzʼapital ta ri uchiʼ e kebʼ ukʼuʼx kubʼano; xas man utz ta riʼ ri ukojbʼal.</seg>
					<seg id='JAM.1.27' type='verse'>Ri saqililaj kojbʼal e chʼajchʼoj chuwach ri Dyos Qatatxel, are weriʼ: are ri kisoloxik ri akʼalabʼ che man kʼo ta kinan kitat, ri kisolik ri emalkaʼnibʼ chuchuʼibʼ aretaq chiʼ ekʼo pa nimalaj kʼax; kʼatekʼuriʼ, ri uchajixik ibʼ chuwach ri eʼitzel taq winaq che erech we uwachulew.</seg>
				</div>
				<div id='JAM.2' type='chapter'>
					<seg id='JAM.2.1' type='verse'>Ix wachalal; man are ta kiwil ri uwach ri winaq che kʼo pa ri ikojonik chrij ri Ajawxel Jesus Kristo che nimalaj uqʼijil.</seg>
					<seg id='JAM.2.2' type='verse'>Chichomaj neʼ, che kok ubʼi pa ri Ikomon Tyox, jun achi che ukojom jun qʼanalaj pwaq umulqʼabʼ, kʼo jun utzalaj ratzʼyaq; xoqujeʼ, kok ubʼi sin mebʼaʼ rukʼ jun tzʼililaj ratzʼyaq.</seg>
					<seg id='JAM.2.3' type='verse'>Ri ix, are kiwil ri jun che kʼo ri utzalaj ratzʼyaq e kibʼij chrech: «Ri at, chattʼuyul waral riʼ, pa ri ukʼolibʼal ri nim uqʼijil». Kʼatekʼuriʼ, chrech ri mebʼaʼ, ri ix kibʼij chech: «Ri at, at takʼalik chatkanaj kanoq», on kibʼij chrech: «Chattʼuytul bʼaʼ cho ri utem ri waqan».</seg>
					<seg id='JAM.2.4' type='verse'>¿La man kitas ta kiwach ri winaq chixoʼl ri ix riʼ, e ri jun iqʼatbʼaltzij kibʼano riʼ, la man jun itzelalaj chomanik ta kʼut?</seg>
					<seg id='JAM.2.5' type='verse'>Chitatbʼej bʼaʼ weriʼ, ixloqʼalaj taq wachalal: ¿La man xeʼuchaʼ ta ri Dyos ri emebʼaʼibʼ waral chuwachulew, che eqʼinomabʼ pa ri kikojonik e che kkechebʼej na riʼ ri Rajawibʼal, jeriʼ jas xubʼij chkech, ri eʼareʼ che keʼuloqʼoqʼej?</seg>
					<seg id='JAM.2.6' type='verse'>¡Kʼatekʼut, ¡ri ix, are kiwetzelaj uwach ri mebʼaʼ! ¿La man eʼare ta ri eqʼinomabʼ kibʼanow kʼax chiwech? ¿La man eʼare ta ri eʼareʼ kixkikʼam ubʼik chuwach ri qʼatbʼaltzij?</seg>
					<seg id='JAM.2.7' type='verse'>¿La man eʼare ta ri eʼareʼ ri kibʼin ri itzel taq tzij puwiʼ ri Utzalaj Bʼiʼaj che xbʼij piwiʼ ri ix?</seg>
					<seg id='JAM.2.8' type='verse'>We ri At, utz ubʼanik kabʼan ri Nim Pixabʼ, jeriʼ jacha kubʼij ri Tzij: «Chaloqʼoqʼej ri awachalal, jeriʼ jas uloqʼexik awibʼ». At, utz na kʼuriʼ ri kabʼano;</seg>
					<seg id='JAM.2.9' type='verse'>kʼatekʼut, we ri ix, are kiwil ri kikʼaʼyik ri winaq, ri ix, kixmakunik, e ri Pixabʼ, kubʼan qʼatojtzij riʼ piwiʼ.</seg>
					<seg id='JAM.2.10' type='verse'>We ri uj, kqabʼan ronojel ri Pixabʼ, kʼatekʼut kraj na chi xa jun, kbʼan qʼatbʼaltzij riʼ chqech puwiʼ ronojel.</seg>
					<seg id='JAM.2.11' type='verse'>Rumal rech, ri Areʼ che xubʼij: «Matmakun rukʼ ixoq achi»; xoqujeʼ xubʼij: «Matkamisanik». We ri at, man katmakun ta rukʼ ixoq achi, kʼatekʼut katkamisanik, ri at, xabʼan itzel chuwach ri Pixabʼ.</seg>
					<seg id='JAM.2.12' type='verse'>Chixchʼaw bʼaʼ e chixchakun bʼaʼ jeriʼ jas ri taqal chkij ri winaq che kbʼan na qʼatbʼaltzij pakiwiʼ rumal ri Pixabʼ rech ri Tzoqopinem.</seg>
					<seg id='JAM.2.13' type='verse'>Rumal rech, che kʼax riʼ ri qʼatbʼaltzij chrij ri jun che man xkʼojiʼ ta loqʼoqʼebʼal ukʼuʼx; kʼatekʼut, ri loqʼoqʼebʼal kʼuʼx kretzʼebʼej na uwach riʼ ri qʼatbʼaltzij.</seg>
					<seg id='JAM.2.14' type='verse'>¿Jas rutzilal riʼ, ix achalaxik, che jun winaq kubʼij: «Ri in kʼo nukojonik», kʼatekʼut we ri areʼ man kʼo ta uchak kubʼano? ¿La kkowin puch ri ukojonik che ukoloxik ri areʼ?</seg>
					<seg id='JAM.2.15' type='verse'>We kʼo jun qaxibʼal on jun qanabʼ chʼanalik e ronojel qʼij man kʼo ta uwa,</seg>
					<seg id='JAM.2.16' type='verse'>kʼatekʼuriʼ, jun chiwech ix, kubʼij chkech: «Jix bʼaʼ pa utzil, chimiqʼaʼ bʼaʼ iwibʼ e chixnoj bʼaʼ», kʼatekʼuriʼ, man kuyaʼ ta ri rajawaxik chkech ri kibʼaqil, ¿la utz kʼuwaʼ weriʼ?</seg>
					<seg id='JAM.2.17' type='verse'>Xoqujeʼ, je na kʼuwaʼ ri akojonik; we man kʼo ta uchak, jun kaminaq kojonik riʼ.</seg>
					<seg id='JAM.2.18' type='verse'>Kʼatekʼuriʼ, kʼo jun kubʼij chawech: «¿La kʼo ri akojonik ri at? Ri in kʼo ri nuchak. Chakʼutuʼ bʼaʼ chnuwach ri akojonik che man kʼo ta uchak; ri in, rukʼ ri nuchak, kinkʼut na riʼ ri nukojonik chawach.</seg>
					<seg id='JAM.2.19' type='verse'>Ri at, ¿la katkojonik che xa jun chi Dyos Kʼolik? Utz riʼ ri kabʼano. Ri eʼitzel taq uxlabʼal, xoqujeʼ jeriʼ kekojonik, kʼatekʼuriʼ kebʼirbʼatik.</seg>
					<seg id='JAM.2.20' type='verse'>¿La kawaj at kawetaʼmaj, ri at, che at winaq man kʼo ta anoʼjibʼal, ri kojonik che man kʼo ta uchak xas ma utz ta wi riʼ?</seg>
					<seg id='JAM.2.21' type='verse'>Ri Abʼraham, ri Qatat, ¿la man xuriq ta ri usukʼil rumal ri uchak, aretaq chiʼ xuchiʼj ri ukʼojol Isaʼak puwiʼ ri tabʼal toqʼobʼ?</seg>
					<seg id='JAM.2.22' type='verse'>Ri at, kawil weriʼ: ri ukojonik, xtobʼ rukʼ ri uchak, e rumal ri uchak xuriq ri tzʼaqalataj ukojonik.</seg>
					<seg id='JAM.2.23' type='verse'>Xa jekʼuriʼ qastzij xbʼantajik ri utzij ri Pixabʼ riʼ: Ri Abʼraham xkojon chrech ri Dyos, e weriʼ xejalaxik jeʼ jas usukʼil, e ri areʼ rachiʼl ri Dyos xuʼchuxik».</seg>
					<seg id='JAM.2.24' type='verse'>Qas chawilaʼ bʼaʼ weriʼ: ri winaq rumal ri uchak kkʼojiʼ ri usukʼil, e ri usukʼil man kkʼojiʼ taj xuwiʼ rukʼ ri ukojonik.</seg>
					<seg id='JAM.2.25' type='verse'>Xoqujeʼ, jeʼ na kʼuriʼ ri Rajabʼ, ri ixoq che kech nim chʼutiʼn, ¿la man rumal ta ri uchak, ri areʼ xkʼojiʼ usukʼil aretaq chiʼ xeʼukʼulaj ri etaqoʼnelabʼ, kʼatekʼuriʼ, xuya alaj arech xeʼel ubʼi pa jun chik bʼe?</seg>
					<seg id='JAM.2.26' type='verse'>Jeʼ na kʼut, jas ri bʼaqilal; we ri bʼaqilal man kʼo ta ruxlabʼal xas kaminaq wi riʼ, xoqujeʼ, ri kojonik che man kʼo ta uchak xas kaminaq na kʼuriʼ.</seg>
				</div>
				<div id='JAM.3' type='chapter'>
					<seg id='JAM.3.1' type='verse'>Mikʼojiʼ bʼaʼ ekʼiʼ nimalaj taq eʼajtijabʼ chixoʼl ri ix, ix wachalal. Ri ix, iwetaʼm, che ri uj, kʼo chi na waʼ jun kʼaxalaj qʼatbʼaltzij paqawiʼ,</seg>
					<seg id='JAM.3.2' type='verse'>rumal rech, che qonojel waʼ, kʼi taq mul kqabʼan ri itzel. We kʼo jun winaq, man kubʼan ta ri itzel rukʼ ri tzij, ri jun riʼ utzalaj winaq riʼ, katkowin riʼ che uchajixik ronojel ri abʼaqil.</seg>
					<seg id='JAM.3.3' type='verse'>Aretaq chiʼ, ri uj kqakoj jun chʼichʼ pa uchiʼ jun kej arech kujunimaj, ri uj, jeriʼ kujtaqan chrech ronojel ri ubʼaqil.</seg>
					<seg id='JAM.3.4' type='verse'>Xoqujeʼ, chiwilaʼ bʼaʼ ri taq kukubʼ; puneʼtaj nimalaj ri kukubʼ e nimalaj kyaqiqʼ ksilobʼisanik, ri kukubʼ ktaq rukʼ jun chʼutiʼn cheʼ, jeriʼ jas kraj ri ajbʼinsanel rech.</seg>
					<seg id='JAM.3.5' type='verse'>¡Xoqujeʼ, jeʼ nakʼuriʼ ri qaqʼ; ri areʼ chʼutiʼn, kʼatekʼuriʼ kkowin chech ubʼixik nimalaj taq jastaq che aqʼan ribʼ! Chiwilampeʼ, nitzʼ ri qʼaqʼ kporon jun nimalaj kʼacheʼlaj.</seg>
					<seg id='JAM.3.6' type='verse'>Ri qaqʼ, xoqujeʼ jun qʼaqʼ; ri areʼ jun uwachulew rech ri itzel; ri qaqʼ che jun qatzʼaqatil, kubʼan itzel chrech ronojel qabʼaqil; e aretaq chiʼ tzijim rumal ri gehenna, kuporoj ronojel ri uwachulew.</seg>
					<seg id='JAM.3.7' type='verse'>Konojel ri awaj che erech ri uwachulew e ri awaj rech ri uwokaj, ri kumatz, e konojel ri awaj ekʼo pa ri polow, konojel kuyaʼo keniman chrech ri winaq.</seg>
					<seg id='JAM.3.8' type='verse'>Kʼatekʼuriʼ, man kʼo ta jun winaq kowininaq arech knimax utzij rumal ri qaqʼ, ri qaqʼ, jun nimalaj kʼax e man kʼo ta jaʼmaril rumal, pa ri qaqʼ kʼo sibʼalaj kamisanelalaj kunabʼal.</seg>
					<seg id='JAM.3.9' type='verse'>Rukʼ ri qaqʼ, kqatewchiʼj ri Ajawxel e xoqujeʼ rukʼ ri qaqʼ kqetzelaj kiwach ri winaq che eʼuwachibʼal ri Dyos.</seg>
					<seg id='JAM.3.10' type='verse'>Qas chi pa jun chiʼaj kel uloq ri tewchiʼbʼal e ri etzelal. Ix achalaxik, wa weriʼ, man utz taj.</seg>
					<seg id='JAM.3.11' type='verse'>Pa ri kʼwaʼ ¿la junam kkʼiy uloq kiʼlaj joron e kʼalaj joron?</seg>
					<seg id='JAM.3.12' type='verse'>Ix achalaxik, jun wikox, ¿la kkowinik uwach olivos kuyaʼoʼ? ¿La kkowin jun uva, wikox uwach kuyaʼo? Xoqujeʼ, ri jaʼ che rech ri polow man kkowin ta riʼ kuyaʼ jaʼ che mata tza.</seg>
					<seg id='JAM.3.13' type='verse'>Chixoʼl ri ix, ¿la kʼo jun winaq che kʼo unoʼjibʼal e retaʼmabʼal? Chukʼutuʼ bʼaʼ pa ri ukʼaslemal ri uchak che kubʼan rukʼ ri ukiʼal ri nojibʼal.</seg>
					<seg id='JAM.3.14' type='verse'>Kʼatekʼuriʼ, we ri ix, kʼo pa ri iwanimaʼ jun kʼalaj tiʼtik e jun ajchʼojelalaj uxlabʼal; minimarisaj bʼaʼ iwibʼ, mibʼij bʼaʼ ri tzijtal chuwach ri saqalajtzij.</seg>
					<seg id='JAM.3.15' type='verse'>We jun noʼjibʼal riʼ man pa ri kaj taj qajinaq uloq, xane rech we uwachulew riʼ e awaj noʼjibʼal e kʼaxtokʼlaj noʼjibʼal.</seg>
					<seg id='JAM.3.16' type='verse'>Rumal rech, che jawiʼ kʼo wi achixinik e ri chʼoʼj, chilaʼ riʼ man kʼo ta riʼ ri usukʼ cholajil, xane are kʼo ronojel itzel uwach taq chak riʼ.</seg>
					<seg id='JAM.3.17' type='verse'>Kʼatekʼuriʼ, ri noʼjibʼal che kpe uloq pa ri kaj, ri areʼ chi saqil wi, kuyaʼ jaʼmaril, utz kril ronojel, utz ubʼanik kubʼan ri qʼatojtzij puwiʼ ronojel, kʼo sibʼalaj loqʼoqʼebʼal ukʼuʼx, xoqujeʼ utz taq uwach kuyaʼo, man are ta kril ri ukaʼyibʼal ri winaq e man kebʼ ta upalaj kubʼano.</seg>
					<seg id='JAM.3.18' type='verse'>Sukʼil taq uwach ktikitajik pa ri jaʼmaril, rech toqʼobʼisabʼal kiwach ri jachintaq kkiyaʼ ri jaʼmaril.</seg>
				</div>
				<div id='JAM.4' type='chapter'>
					<seg id='JAM.4.1' type='verse'>¿Jawiʼ kpe wi e jas kubʼan ri chʼoʼj chixoʼl ri ix? ¿La man petinaq ta rukʼ ri jetaq irayibʼal che kchʼoʼjin pa ri ibʼaqil?</seg>
					<seg id='JAM.4.2' type='verse'>Ri ix ¿la sibʼalaj kiwaj uwach taq ri jastaq, kʼatekʼuriʼ man kʼo ta kʼo iwukʼ? Kʼatekʼuriʼ, ri ix kixkamisanik e kibʼan ri chʼoʼj. Ri ix, man kʼo ta jastaq iwech rumal rech che ri ix man kita ta ri jastaq.</seg>
					<seg id='JAM.4.3' type='verse'>Ri ix, kitaʼo e man kʼo ta kyaʼ chiwech, rumal rech che man utz ta utayik weriʼ kibʼano, ri ix, xane kixsach rukʼ ri jetaq irayibʼal.</seg>
					<seg id='JAM.4.4' type='verse'>Ri ix che ix ajmakunel rukʼ ri uwachulew, ¿la man iwetaʼm taj che ri loqʼoqʼebʼal kʼuʼx chrech ri uwachulew are kbʼanowik che man kʼo ta ri loqʼoqʼebʼal kʼuʼx chrech ri Dyos? Ri jun che are krichiʼlaj we uwachulew, ri areʼ man krachiʼlaj ta riʼ ri Dyos.</seg>
					<seg id='JAM.4.5' type='verse'>Ri ix, ¿la kichomaj, che ri Tzij tzʼibʼatalik, xaq loqʼ kubʼij: kʼo nimalaj urayinik, ri uxlabʼal che xujeqabʼaʼ ri areʼ qukʼ ri uj?</seg>
					<seg id='JAM.4.6' type='verse'>Xane, kuyaʼ chi na jun nimalaj sipanik chi na; rumal nakʼuriʼ kubʼij ri Tzʼibʼatalik: Ri Dyos, kchʼojin kukʼ ri winaq che nimal kkibʼano; kʼatekʼuriʼ, kuyaʼ ri usipanik chkech ri kkiwonej kibʼ.</seg>
					<seg id='JAM.4.7' type='verse'>Chinimaj bʼaʼ ri Utzij ri Dyos, chixchʼoʼjin bʼaʼ rukʼ ri Kʼaxtokʼ e ri areʼ naj riʼ kanimaj ubʼi riʼ chiwach.</seg>
					<seg id='JAM.4.8' type='verse'>Chixqibʼ bʼaʼ rukʼ ri Dyos e ri areʼ kqibʼ na riʼ iwukʼ. Chichʼajchʼobʼej bʼa iqʼabʼ, ri ix che ixajmakibʼ; chityoxrisaj bʼaʼ ri iwanimaʼ, ri ix, ix winaq che kʼo jun saqʼor iwanimaʼ.</seg>
					<seg id='JAM.4.9' type='verse'>Chiwilaʼ bʼaʼ, che ri ix, ix kebʼ taq winaq, chikʼisaʼ bʼaʼ ikʼuʼx, chixoqʼoq. Chkʼextaj bʼaʼ ri itzeʼ pa jun oqʼej e ri ikiʼkotemal pa jun bʼisobʼal.</seg>
					<seg id='JAM.4.10' type='verse'>Chiwonobʼaʼ iwibʼ chuwach ri Ajawxel, kʼatekʼuriʼ ri Areʼ kixuchʼelej na riʼ.</seg>
					<seg id='JAM.4.11' type='verse'>Mitzijoj ri man utz taj pakiwiʼ ri enikʼaj chik. Ri jun che kutzijoj ri man utz taj puwiʼ jun rachalal on che kubʼan qʼatojtzij puwiʼ ri rachalal, kutzijoj ri man utz taj puwiʼ ri Pixabʼ; e ri at kabʼan qʼatojtzij puwiʼ ri Pixabʼ, we kabʼan qʼatojtzij puwiʼ ri Pixabʼ; ri at man at bʼanal rech ta chik ri Pixabʼ, xane at qʼataltzij chik puwiʼ ri Pixabʼ.</seg>
					<seg id='JAM.4.12' type='verse'>Xa jun ri kbʼanow ri Pixabʼ e xa jun ri ajqʼataltzij, xuwi ri areʼ kkowinik kukol jun winaq on kusacho, e ri at, ¿At jachin kʼut che kabʼan qʼatojtzij puwiʼ ri awachiʼl?</seg>
					<seg id='JAM.4.13' type='verse'>Kʼatekʼuriʼ, kamik riʼ, che ri ix kibʼij: «Kamik on chweʼq, ri uj, kujbʼe pa ri jun tinimit riʼ, kujkanaj kan waʼ jun junabʼ chilaʼ, ¡kujkʼayin riʼ chilaʼ e nim riʼ ri qachʼakoj kqabʼano!».</seg>
					<seg id='JAM.4.14' type='verse'>Ri ix, man iwetaʼm taj, jas kubʼan ri ikʼaslemal chweʼq kabʼij; rumal rech, che ri ix, ix jun sutzʼ che kukʼut ribʼ xas pa jubʼiqʼ e kʼatekʼuriʼ ksach chi uwach.</seg>
					<seg id='JAM.4.15' type='verse'>¿Jas kʼu che, che ri ix, man kibʼij taj: «We ri Ajawxel kraj, ri uj kʼo qakʼaslemal riʼ, e kqabʼan waʼ weriʼ on weriʼ»?</seg>
					<seg id='JAM.4.16' type='verse'>¡Kʼatekʼut, ri ix, are nim kiwil wi ri inimal! Ronojel nimal, che jeriʼ, xas itzel wi.</seg>
					<seg id='JAM.4.17' type='verse'>Ri jun che retaʼm kubʼan ri utzil e man kubʼan taj, ri are kubʼan jun umak.</seg>
				</div>
				<div id='JAM.5' type='chapter'>
					<seg id='JAM.5.1' type='verse'>Jeʼ na kʼut kamik riʼ, ri ix che ixqʼinomabʼ, chixoqʼoq, chiraqaqej ichiʼ chuwach ri kʼax che kpe na piwiʼ.</seg>
					<seg id='JAM.5.2' type='verse'>Ri iqʼinomal, man utz taj, qʼinaq; ri xjut tajin kkitij ri iwatzʼyaq.</seg>
					<seg id='JAM.5.3' type='verse'>Ri qʼan ipwaq e ri saq ipwaq, kyaqarinaq uwach, e waʼ weriʼ, kukʼut na waʼ ri iwetzalal: kutij na riʼ ri ibʼaqil jeʼ jas jun qʼaqʼ. Ri ix, ximulij iqʼinomal pa we qʼij riʼ che xas are kʼisbʼal taq qʼij.</seg>
					<seg id='JAM.5.4' type='verse'>Chiwilampeʼ, ri pwaq che man xitoj ta chkech ri ewajchakibʼ ri xechakun iwukʼ pa ri iwulew, tajin kuraqaqej uchiʼ; e ri raqow chʼiʼaj xopan chi pa ri uxikin ri Ajawxel ri rajaw sibʼalaj chʼumil.</seg>
					<seg id='JAM.5.5' type='verse'>Ri ix, xkʼojiʼ jun ikʼaslemal cho we uwachulew riʼ, jun kiʼlaj ikʼaslemal e nimal chiwech; ri ix sibʼalaj xinojisaj iwibʼ, aretaq chiʼ xekamisaxik sibʼalaj winaq.</seg>
					<seg id='JAM.5.6' type='verse'>Ri ix, xibʼan qʼatojtzij puwiʼ ri sukʼilalaj winaq e xikamisaj; ri sukʼilalaj winaq man xchʼojin ta iwukʼ.</seg>
					<seg id='JAM.5.7' type='verse'>Ri ix, ixachalaxik, chkʼojiʼ ta bʼaʼ ri ikochʼonik chi kʼa pa ri Upetbʼal ri Ajawxel. Chiwilaʼ bʼaʼ, ri jun che kusukʼumaj ri ulew, ri are rukʼ ukochʼonik kreyeʼj ri uwach tikoʼn chi kʼa pa ri nabʼe e taq jabʼ rech ri nabʼe ikʼ e pa ri kʼisbʼal taq jabʼ rech ri kʼisbʼal ikʼ.</seg>
					<seg id='JAM.5.8' type='verse'>Ri ix, che kʼo ikochʼonik, xoqujeʼ chiyaʼaʼ bʼaʼ uchuqʼabʼ ri iwanimaʼ, rumal rech, che ri Upetbʼal ri Ajawxel naqaj chik kʼo wi.</seg>
					<seg id='JAM.5.9' type='verse'>Ri ix, mixchʼoʼjin bʼaʼ chixoʼl, arech ri ix, man kʼo ta qatbʼaltzij kbʼan piwiʼ. Chiwilampeʼ, ri qʼataltzij, takʼal chik cho ri uchiʼ taq ja.</seg>
					<seg id='JAM.5.10' type='verse'>Eʼachalaxik, chikʼamaʼ bʼaʼ inoʼj chuwach taq ri kʼax e ri kochʼonik xkiqʼaxej ri eqʼaxel taq utzij ri Dyos, ri eʼareʼ che xkibʼij ri utzij ri Ajawxel.</seg>
					<seg id='JAM.5.11' type='verse'>Chiwilampeʼ, ri uj kqabʼij: utzalaj kech ri eʼareʼ che kʼo ri kikochʼonik. Ri ix, itom ri ukochʼonik ri Jobʼ, e iwetaʼm ri ukʼisbʼal urayibʼal ri Dyos xuyaʼ chrech; rumal rech che ri Ajawxel, ri areʼ loqʼoqʼebʼal ukʼuʼx e toqʼobʼisanel wachaj.</seg>
					<seg id='JAM.5.12' type='verse'>Ix wachalal, are nabʼe, mikoj bʼaʼ tzij puwiʼ ri kaj on puwiʼ ri uwachulew on puwiʼ jun chik jas uwach. Ri kibʼij jaʼe chrech, jaʼe riʼ e ri kibʼij jayiʼ chrech, jayiʼ riʼ, arech ri ix man kixqaj ta chuwach ri qʼatbʼaltzij.</seg>
					<seg id='JAM.5.13' type='verse'>¿La kʼo jun winaq chixoʼl ri ix che kuyawajij jun kʼax? Chchʼaw bʼa rukʼ ri Dyos. ¿La kʼo jun che kkiʼkotik? Chbʼixon bʼaʼ.</seg>
					<seg id='JAM.5.14' type='verse'>¿La kʼo jun yawabʼ chixoʼl? Cheʼusikij bʼaʼ ri enim taq winaq erech ri Komon Tyox, arech ri eʼareʼ kechʼaw rukʼ ri Dyos puwiʼ ri areʼ, e arech kkikoj ri jiʼonsabʼal puwiʼ ri areʼ xas pa ri ubʼiʼ ri Ajawxel.</seg>
					<seg id='JAM.5.15' type='verse'>Ri chʼawem rukʼ ri Dyos rukʼ kojonik kukol na riʼ ri yawabʼ, e ri Ajawxel, kuwaʼlajisaj na riʼ ri areʼ. We ri areʼ riʼ, ubʼanom umak, kkuytaj na riʼ.</seg>
					<seg id='JAM.5.16' type='verse'>Chibʼij bʼaʼ ri imak chbʼil taq iwibʼ e chixchʼaw bʼa rukʼ ri Dyos piwiʼ iwonojel e rech nimalaj toqʼobʼ piwiʼ iwonojel, arech ri ix kixkunatajik. Ri kutzʼonoj jun sukʼilalaj winaq rukʼ ronojel ukojonik, kʼo sibʼalaj uchuqʼabʼ.</seg>
					<seg id='JAM.5.17' type='verse'>Ri Eliʼas, jun winaq che jeriʼ uj jas ri uj; sibʼalaj rukʼ ronojel ranimaʼ xchʼaw rukʼ ri Dyos arech man kʼo ta jabʼ, xa jekʼuriʼ, man kʼo ta jabʼ xubʼano cho ri uwachulew chi pa oxibʼ junabʼ rukʼ waqibʼ ikʼ.</seg>
					<seg id='JAM.5.18' type='verse'>Kʼatekʼuriʼ, xchʼaw chi jumul rukʼ ri Dyos, kʼatekʼuriʼ xpe ri jabʼ chi pa ri kaj uloq e ri uwach ulew xuya taq uwach.</seg>
					<seg id='JAM.5.19' type='verse'>Ix, achalaxik, we kʼo jun chixoʼl ri ix, naj kbʼe wi chrech ri saqalajtzij, kʼatekʼuriʼ, jun chik kkʼamow chi uloq pa ri saqalajtzij,</seg>
					<seg id='JAM.5.20' type='verse'>chretaʼmaj bʼaʼ weriʼ: Ri areʼ, che kutzalij uloq jun ajmakibʼ pa ri ubʼe, kukʼol riʼ ri ruxlabʼal cho ri kamikal e kusach na sibʼalaj kʼi taq makaj riʼ.</seg>
				</div>
			</div>
			<div id='1PE' type='book'>
				<div id='1PE.1' type='chapter'>
					<seg id='1PE.1.1' type='verse'>Ri Pedro, Apostol rech ri Jesus Kristo, chkech ri winaq che jacha ekaxlan taq winaq naj kijabʼum wi kibʼ ri eʼajponto, ri eʼajgalasiʼa, ri eʼajkapadosiʼa, ri eʼajasiʼa e ri eʼajbʼitiniʼa, che esikʼim</seg>
					<seg id='1PE.1.2' type='verse'>jeriʼ jas xuchomaj ri Dyos Tatxel chi pa ojer tzij, pa ri Tyoxlaj Uxlabʼxel, arech ri eʼareʼ kenimanik e kchikix chkij ri ukikʼel ri Jesus Kristo. Chiwech ri ix, jun nimalaj sipanik e jun nimalaj utzil.</seg>
					<seg id='1PE.1.3' type='verse'>Tewchiʼbʼal, chech ri Dyos, Tatxel rech ri Qajawxel Jesus Kristo: ri Areʼ, che rukʼ nimalaj loqʼoqʼebʼal ukʼuʼx, xujralkʼuwaʼlaj chi jumul pa ri kʼastajibʼal uwach ri Kristo chkixoʼl ri ekaminaqibʼ, xujralkʼuwaʼlaj chuwach jun kʼaslikalaj eyeʼbʼal,</seg>
					<seg id='1PE.1.4' type='verse'>chuwach jun echbʼal che man kqʼiy taj, man mes taj e man kchʼumuyar taj; e che kanajinaq kan pa ri kaj rumal toqʼobʼisabʼal iwach ri ix,</seg>
					<seg id='1PE.1.5' type='verse'>ri ix, che rumal ri ikojonik, ri uchuqʼabʼ ri Dyos xixukʼol chrech ri kolotajem; che xas aninaq riʼ kuqʼalajisaj ribʼ pa ri kʼisbʼal.</seg>
					<seg id='1PE.1.6' type='verse'>Ri ix, sibʼalaj kixkiʼkot rumal weriʼ, kneʼbʼaʼ rajawaxik che ri ix kamik riʼ kʼo jujun taq kʼax kiqʼaxej,</seg>
					<seg id='1PE.1.7' type='verse'>arech, chi pa ri ukajmaxik ri jeʼlikalaj ikojonik, che are jeʼlik chi na chuwach ri qʼan pwaq, ri qʼan pwaq che ksach uwach cho ri qʼaqʼ e kʼatekʼuriʼ sibʼalaj utz kqil pa ri qʼaqʼ, e rumal kʼuriʼ ri ikojonik kyataʼj chi nimalaj uqʼijil, utzalaj taq tzij e nimalaj ubʼantajik chech, chi pa ri Upetbʼal ri Jesus Kristo.</seg>
					<seg id='1PE.1.8' type='verse'>Ri areʼ, che ri ix man kiwil ta uwach kʼatekʼuriʼ kiloqʼoqʼej; ri areʼ che kixkojon chrech rukʼ nimalaj ikiʼkotemal e rukʼ uqʼijil, kneʼbʼaʼ ukamik riʼ man kiwil ta uwach,</seg>
					<seg id='1PE.1.9' type='verse'>Xa jekʼuriʼ, ri ix utz retaʼmaxik ibʼanom, che kpe na riʼ ri jastaq uwach che iweyeʼm pa ri ikojonik: ri kolotajem chkech taq ri uxlabʼal.</seg>
					<seg id='1PE.1.10' type='verse'>Are waʼ we kolotajem, che xkinikʼoj rij e xkitzukuj ri enim taq qʼaxel utzij ri Dyos, ri eʼareʼ, che xkiyaʼ ubʼixik ri tzij puwiʼ ri sipanik che rech toqʼobʼisabʼal iwach ri ix.</seg>
					<seg id='1PE.1.11' type='verse'>Xkaj xkinikʼoj rij, xkaj xqʼalajin chkiwach, jachike uqʼij e jachike jastaq kuya ubʼixik e jachike are reyeʼm ri Ruxlabʼal ri Kristo, che enojinaq eʼareʼ chrech, aretaq chiʼ kubʼij chkech ri jetaq kʼax che kuriq na riʼ ri Kristo e ri jetaq uqʼijil che kpe chi aqʼan chuwach weriʼ.</seg>
					<seg id='1PE.1.12' type='verse'>Xqʼalajisax chkiwach che man kʼo ta jun utzil kkibʼano rech utoqʼobʼisabʼal kiwach eʼareʼ; xane rumal toqʼobʼisaxik iwach ri ix xkibʼij we tzij riʼ, we tzij che kyaʼ ubʼixik chiwech kumal ri kkibʼij ri Utzalaj Tzij chiwech pa ri ubʼi ri Tyoxlaj Uxlabʼxel che taqom uloq chi pa ri kaj uloq; jun tzij che ri eʼanjelibʼ rukʼ achixinik nimalaj kkikaʼyej weriʼ.</seg>
					<seg id='1PE.1.13' type='verse'>Xa jekʼu waʼ, rukʼ ri kʼaslikalaj inoʼjibʼal, utz ubʼanik bʼaʼ chibʼanaʼ ronojel jas uwach; chikubʼaʼ ri iweyeʼbʼal chrij ri nimalaj sipanik che kpe na riʼ rumal utoqʼobʼisaxik iwach, aretaq chiʼ kuqʼalajisaj na ribʼ ri Jesus Kristo.</seg>
					<seg id='1PE.1.14' type='verse'>Jeriʼ, che ix nimanel taq alkʼuwaʼlaxebʼ, minimaj bʼaʼ ri jetaq irayibʼal jacha ri ojer tzij kanoq aretaq chiʼ man kʼo ta inoʼjibʼal.</seg>
					<seg id='1PE.1.15' type='verse'>Xane chibʼanaʼ ix jeriʼ jacha ri jun che ixusikʼim, che Tyoxlaj ubʼantajik ri Areʼ, xoqujeʼ ri ix, chibʼanaʼ ixtyoxlaj taq winaq pa ronojel ri ikʼaslemal.</seg>
					<seg id='1PE.1.16' type='verse'>Jeriʼ jacha kubʼij ri Tzʼibʼatalik: Rajawaxik che ri ix, ix tyoxlaj taq winaq, rumal rech che tyoxlaj nubʼantajik ri in.</seg>
					<seg id='1PE.1.17' type='verse'>Kʼatekʼuriʼ, we ri ix, Tatxel kixcha chech ri Areʼ, ri areʼ che man are ta kukaʼyij ri kekaʼx ri winaq e kubʼan qʼatojtzij pakiwiʼ konojel winaq rumal ri kichak; rukʼ nimalaj xibʼrikil chixbʼin bʼa aretaq chiʼ ri ix naj ix kʼo wi chech ri qastzij iwulew.</seg>
					<seg id='1PE.1.18' type='verse'>Xoqujeʼ ri ix chiwetaʼmaj bʼaʼ, che xtoʼ iwach chuwach ri itzelalaj kʼaslemal che xiwechbʼej chkech ri inan itat, xtoʼ iwach man rukʼ ta jun jas uwach che ksach uwach, saq pwaq on qʼan pwaq,</seg>
					<seg id='1PE.1.19' type='verse'>xane rukʼ jun jeʼlikalaj kikʼel, kikʼel che jacha ukikʼel jun saquntuj jun alaj chij e chʼajchʼojalaj kikʼel che are ri Kristo</seg>
					<seg id='1PE.1.20' type='verse'>ri areʼ che okisam tza pa ri umajibʼal uloq we uwachulew, kʼatekʼuriʼ, pa ri ukʼisbʼalil, xqʼalajisax uwach rumal iwech ri ix,</seg>
					<seg id='1PE.1.21' type='verse'>ri ix, che rumal Areʼ, kixkojon chrech ri Dyos, che xukʼastajisaj uwach xas chkixoʼl ri ekaminaqibʼ, e xuyaʼ ri uqʼijil chech, arech ri ikojonik chech ri Dyos jeriʼ jeʼ jas ri iweyeʼm.</seg>
					<seg id='1PE.1.22' type='verse'>Aretaq chiʼ, ri ix kixniman chrech ri saqalajtzij, ri ix, kityoxrisaj ri iwuxlabʼal, arech kiloqʼoqʼej chbʼil iwibʼ ix jacha ixachalaxik. Rukʼ jun saqilalaj animaʼ, chiloqʼoqʼej bʼaʼ chbʼil iwibʼ,</seg>
					<seg id='1PE.1.23' type='verse'>rumal rech ri ix, xixalkʼuwaʼlax chi na jumul rukʼ jun ijaʼ che man ksach ta uwach, rumal ri kʼaslikalaj Utzij ri Dyos e che xas kkanaj kanoq, man kʼo ta ukʼisik.</seg>
					<seg id='1PE.1.24' type='verse'>Rumal rech, che ronojel bʼaqilal, jeriʼ jacha jun qʼayes, e ronojel ri ujeʼlal jeriʼ jacha ri ukotzʼijal jun qʼayes; ri qʼayes kchaqijik e ri ukotzʼijal ktzaq uloq;</seg>
					<seg id='1PE.1.25' type='verse'>kʼatekʼut, ri Utzij ri Ajawxel kkanaj kanoq xas pa junalik. E we Tzij riʼ, are ri Utzalaj Tzij che xyaʼ ubʼixik chiwech.</seg>
				</div>
				<div id='1PE.2' type='chapter'>
					<seg id='1PE.2.1' type='verse'>Xa jekʼuriʼ chipaqchiʼj bʼaʼ ronojel jalajoj chomanik e itzelalaj chomanik, ri achixinik e ronojel itzel tzij.</seg>
					<seg id='1PE.2.2' type='verse'>Chibʼanaʼ bʼaʼ, ix jeriʼ jacha ri eʼakʼalabʼ che kʼateriʼ keʼalaxik; chiweyeʼj bʼaʼ ri leche, che man kʼo ta retzelal, arech, rukʼ weriʼ kixkʼiyik, ix rech ri kolotajem,</seg>
					<seg id='1PE.2.3' type='verse'>jeriʼ na kʼuriʼ, we xqaj chiwach che ri Ajawxel utzalaj Ajawawxel.</seg>
					<seg id='1PE.2.4' type='verse'>Chixqibʼ bʼaʼ rukʼ ri Areʼ che kʼaslikalaj abʼaj che xkipaqchiʼj ri winaq, kʼatekʼut xchaʼik, utzalaj abʼaj chunaqaj ri Dyos.</seg>
					<seg id='1PE.2.5' type='verse'>Xoqujeʼ bʼaʼ ri ix, chibʼanaʼ bʼaʼ ix kʼaslik taq abʼaj, xixok bʼaʼ pa ri uwokibʼal jun uxlabʼal ja, jun ja rech utoqʼobʼisabʼal uwach jun tyxolaj chuchqajawinik, arech kchiʼxik jujun taq uxlabʼalalaj taq toqʼobʼ che utz chuwach ri Dyos chi rumal ri Jesus Kristo.</seg>
					<seg id='1PE.2.6' type='verse'>Kʼo na kʼut pa ri Tzʼibʼatalik: Kamik riʼ, ri in kinkoj pa ri Siʼon jun abʼaj rech ri rajawal ja, jun chaʼom abʼaj, jun jeʼlikalaj abʼaj; jachin ri kukubʼa ukʼuʼx chrij, man kbʼan ta riʼ ri itzel chrech.</seg>
					<seg id='1PE.2.7' type='verse'>Ri ix che kʼo ri ikojonik, chiwech ri qʼijil; kʼatekʼut, ri jachintaq man kʼo ta kikojonik, chkech eʼareʼ ri abʼaj che xkipaqchiʼj ri ajchakibʼ, xokisax che rajawal ja,</seg>
					<seg id='1PE.2.8' type='verse'>jun abʼaj che bʼanal kʼax pa ri bʼe, jun abʼaj che kbʼan tzaqem rumal. Kkipachqʼij kaqan cho we abʼaj riʼ, rumal rech chech man kekojon ta chrech ri Tzij; are waʼ weriʼ esikʼital wi.</seg>
					<seg id='1PE.2.9' type='verse'>Kʼatekʼut, ri ix, ix jun chaʼom ijaʼ, ix jun ajawinel chuchqajawisanik, ix jun tyoxlaj amaqʼ, ix jun loqʼom siwantinimit arech kiyaʼ ubʼixik ri utzil rech ri Jun, ri xixsikʼin chi tza chuwach uloq ri qʼequʼmal chi kʼateʼ na chuwach ri utzalaj chaj,</seg>
					<seg id='1PE.2.10' type='verse'>ri ix, che ojer kanoq man ix jun siwan tinimit taj, e kʼu kamik riʼ, ix siwan utinimit ri Dyos, ri ix, che ojer man kʼo ta xtoqʼobʼisax iwach, e kamik riʼ, ri ix, xtoqʼobʼisax iwach.</seg>
					<seg id='1PE.2.11' type='verse'>Ix nuloqʼalaj, ri in, kinbʼij chiwech, rukʼ sibʼalaj chuqʼabʼ, ri ix che ix jacha ixkaxlan taq winaq e che man ix ajwaral taj, kinbʼij chiwech che chipaqchiʼj ri jetaq urayibʼal ri bʼaqilal che kchʼoʼjin rukʼ ri uxlabʼal.</seg>
					<seg id='1PE.2.12' type='verse'>Chkʼojiʼ bʼaʼ jun utzʼalaj ikʼaslemal chkixoʼl ri man eqatinimit taj, arech, aretaq chiʼ kbʼix jalum taq tzij chiwij, che ix elaqʼomabʼ; ri eʼareʼ, aretaq chiʼ kkil na ri utzalaj taq ichak, nim riʼ kkil wi ri Dyos pa ri Uqʼij ri Upetbʼal.</seg>
					<seg id='1PE.2.13' type='verse'>Chixniman bʼaʼ chkech konojel ajawabʼ qas rumal rech ri Ajawxel; chixniman bʼaʼ chrech ri ajawinel jeriʼ che jun ajawinel,</seg>
					<seg id='1PE.2.14' type='verse'>chixniman bʼaʼ chkech ri eqʼaxal utzij, rumal rech che are ri ajawinel keʼutaq uloq, arech kkikʼajisaj kiwaq jachintaq ri kkibʼan ri itzel e arech utz tzij kbʼix chkech kumal ri winaq che utz kikʼaslemal kkikʼaslemaj.</seg>
					<seg id='1PE.2.15' type='verse'>Rumal rech che are waʼ ri urayibʼal ri Dyos; ri ix rumal che utz kibʼano, kitzʼapij kichiʼ riʼ ri jachintaq man kʼo ta kinoʼjibʼal.</seg>
					<seg id='1PE.2.16' type='verse'>Chibʼanaʼ bʼaʼ, ronojel jas uwach, ix jeriʼ jacha ix winaq che kixkowinik kibʼan ri utzil, ix jeʼ jas ixajpatanijel chrech ri Dyos; mibʼan bʼaʼ jeriʼ, jachaʼ kkibʼan ri eʼareʼ, che kkikoj jun payuʼ puwiʼ ri itzelalaj kirayibʼal.</seg>
					<seg id='1PE.2.17' type='verse'>Nim cheʼiwilaʼ wi konojel winaq; cheʼiloqʼoqʼej ri eʼachalaxik, chixibʼij bʼa iwibʼ chuwach ri Dyos, nim chiwilaʼ wi ri ajawinel.</seg>
					<seg id='1PE.2.18' type='verse'>Ri ix, che ixpatanijel, rukʼ xibʼrikil chixniman bʼaʼ chkech ri iwajaw; man xuwi ta chkech ri eʼutz taq iwajaw, xane xoqujeʼ chkech ri ekʼaxkʼaʼy taq ajaw.</seg>
					<seg id='1PE.2.19' type='verse'>Rumal rech, che jun sipanik waʼ aretaq chiʼ ri uj kqakuy ri kʼax, ri man utz taj, e weriʼ ronojel chi xa rumal ri Ajawxel.</seg>
					<seg id='1PE.2.20' type='verse'>Kʼatekʼuriʼ, ¿jas uwach iqʼijil na kʼuriʼ kʼolik, we ri ix kiriq ri kʼax rumal rech che ri ix xibʼan ri itzel? Kʼatekʼut, we ri ix kibʼan ri utz e kikuy ri kʼax; waʼ weriʼ, jun nimalaj sipanik waʼ chuwach ri Dyos.</seg>
					<seg id='1PE.2.21' type='verse'>Xane rumal kʼu waʼ weriʼ, ri ix, xixsikʼixik, rumal che ri Kristo, xoqujeʼ xuriq kʼax rumal toqʼobʼisabʼal iwach ri ix, e xuyaʼ kan jun kʼamabʼal noʼj chiwech, arech ri ix kiterembʼej ri Areʼ.</seg>
					<seg id='1PE.2.22' type='verse'>Ri areʼ, che man xubʼan ta jun makaj –man xriqitaj ta jun itzel jas uwach pa ri uchiʼ–</seg>
					<seg id='1PE.2.23' type='verse'>ri Areʼ che aretaq chiʼ kyoqʼik, man kʼo ta jun tzij xutzalij uwach; aretaq chiʼ kʼo pa ri kʼax, man kʼo ta jun tzij xuchʼaʼo, xane xkojon chrech ri Areʼ, ri Jun che kubʼan qʼatojtzij chi rukʼ ri sukʼil;</seg>
					<seg id='1PE.2.24' type='verse'>ri areʼ, che cho ri jun cheʼ xutelej cho ri ubʼaqil ri jetaq qamak uj arech ri uj, aretaq chiʼ ujkaminaq chi chuwach ri jetaq qamak, kujkʼaslemanik chuwach ri sukʼil; ri areʼ, rukʼ taq ri sokotajinaq wi, ri ix xixkunatajik.</seg>
					<seg id='1PE.2.25' type='verse'>Rumal rech, ri ix, ix jeriʼ jacha ri esachinaq taq chij; kʼatekʼut ukamik riʼ, xixtzalij uloq rukʼ ri Ajyuqʼ, che ajchajinel chrech ri iwuxlabʼal.</seg>
				</div>
				<div id='1PE.3' type='chapter'>
					<seg id='1PE.3.1' type='verse'>Xoqujeʼ, ri ix, ixoqibʼ, chixniman bʼaʼ chkech ri iwachajil, arech, we xoqujeʼ neʼ ekʼo jujun chkech, man kkaj taj kekojon chrech ri Tzij, rumal neʼ, we man kechʼaktaj ta rumal ri jetaq tzij, che chʼaktajoq bʼaʼ rukʼ ri kikʼaslemal ri ixoqibʼ,</seg>
					<seg id='1PE.3.2' type='verse'>aretaq chiʼ kkil ri ikʼaslemal che xas pa nimalaj nimanik.</seg>
					<seg id='1PE.3.3' type='verse'>Ri nim iqʼijil, makʼojiʼ bʼaʼ chi xuwi chrij rukʼ ri pachʼum iwiʼ, rukʼ ri qʼan taq pwaq mulqʼabʼ e rukʼ ri jetaq atzʼyaq,</seg>
					<seg id='1PE.3.4' type='verse'>xane chkʼoji bʼaʼ pa ri iwanimaʼ, pa ri jaʼmarinaqlaj iwuxlabʼal che man ksach ta uwach; wa weriʼ nimalaj jeʼlik utzil chuwach ri Dyos.</seg>
					<seg id='1PE.3.5' type='verse'>Jeriʼ na kʼut xkibʼan ri etyoxlaj taq ixoqibʼ pa ojer tzij kanoq, ri xkeyeʼj ri Dyos; ri eʼareʼ xeniman chrech ri kachajil,</seg>
					<seg id='1PE.3.6' type='verse'>jeriʼ na kʼut, ri Sara xunimaj ri Abʼraham, Wajawxel xcha chech. Ri ix, ix ral ri areʼ, aretaq chiʼ utz kibʼano, aretaq chiʼ man kixibʼij ta iwibʼ e aretaq chiʼ man kʼo ta kʼax pa ri iwuxlabʼal.</seg>
					<seg id='1PE.3.7' type='verse'>Xoqujeʼ bʼaʼ ri ix, ix achajilal; ronojel qʼij, chibʼanaʼ bʼaʼ utz pa ri ikʼaslemal rukʼ ri iwixoqil; ix jeriʼ rukʼ ri areʼ, nojimal uchʼabʼexik, ri areʼ che man kʼo ta uchuqʼabʼ; chiyaʼaʼ bʼaʼ uqʼijil, rumal rech, che ri areʼ, xoqujeʼ echbʼanel chrech ri sipanikalaj kʼaslemal. Rukʼ weriʼ, man kʼo ta kʼax riʼ kuriq ri ichʼawem rukʼ ri Dyos.</seg>
					<seg id='1PE.3.8' type='verse'>Pa uwokibʼal ronojel, chkʼojiʼ bʼaʼ chi nimalaj iwonojel, xa jun iwuxlabʼal, ix utz kukʼ ri achalaxik, chiloqʼoqʼej bʼaʼ iwibʼ, chisachaʼ bʼaʼ imak, chkʼojiʼ bʼaʼ jun mochʼochʼikalaj iwuxlabʼal,</seg>
					<seg id='1PE.3.9' type='verse'>mitzalij itzel pa ukʼaxel itzel, mitzalij bʼaʼ yoqʼonik tzij rukʼ yoqʼonik tzij. Xane cheʼitewchiʼj ri eʼareʼ, rumal rech che ixsikʼital chrech weriʼ, arech ri ix kiwechbʼej ri tewchiʼbʼal.</seg>
					<seg id='1PE.3.10' type='verse'>Rumal rech, jachin kraj kuchajij ri ukʼaslemal e kraj kril utzil pa taq ri uqʼij; rajawaxik che mkʼojiʼ bʼaʼ ri itzel cho ri raqʼ, e mkʼojiʼ bʼaʼ ri itzel tzij pa ri uchiʼ,</seg>
					<seg id='1PE.3.11' type='verse'>naj bʼaʼ chkʼojiʼ wi chrech ri itzel e chubʼanaʼ bʼaʼ ri utzil, chutzukuj bʼaʼ ri jaʼmaril e chutijaʼ anim chrij.</seg>
					<seg id='1PE.3.12' type='verse'>Rumal rech, ri Ajawxel ukojom ri uwoqʼoch pakiwiʼ ri esukʼil taq winaq, ukojom ri uxikʼin che utatabʼexik ri kichʼawem rukʼ ri Dyos; kʼatekʼuriʼ, ri Ajawxel bʼenaq ri upalaj chkilik, chkikʼuleʼlaxik ri kkibʼan ri itzel.</seg>
					<seg id='1PE.3.13' type='verse'>Kʼatekʼuriʼ, ¿jachin kbʼanow itzel riʼ chiwech, we ri ix kibʼan sibʼalaj utzil?</seg>
					<seg id='1PE.3.14' type='verse'>Kneʼbʼaʼ kiriq kʼax rumal ri sukʼil, utzalaj iwech riʼ, aretaq chiʼ ri ix kikuy ri kʼax rumal toqʼobʼisabʼal uwach ri sukʼil. Mixibʼij bʼaʼ iwibʼ chkiwach ri eʼareʼ, e mubʼan bʼa kʼax ri ichomanik.</seg>
					<seg id='1PE.3.15' type='verse'>Xane chiyaʼaʼ bʼaʼ nimalaj uqʼijil ri Ajawxel, ri Kristo pa ri iwanimaʼ, e chi amaqʼel chijikibʼaʼ iwibʼ che utzalejixik uwach ri kitzij jachintaq kkitaʼ chiwech ri ucholajil ri eweyeʼbʼal.</seg>
					<seg id='1PE.3.16' type='verse'>Kʼatekʼuriʼ, chibʼanaʼ bʼaʼ weriʼ rukʼ chʼuchʼuj tzij e rukʼ utzil. Chkʼojiʼ bʼaʼ iwukʼ jun utzalaj iwanimaʼ, jun utzalaj ichomanik, arech, chi puwiʼ ri jastaq che kkichʼaʼ chipalaj, si are riʼ ri kchakun chech usachik kikʼuʼx ri jachintaq keyoqʼowik chech ri utzalaj ikʼaslemal rukʼ ri Kristo.</seg>
					<seg id='1PE.3.17' type='verse'>Are utz riʼ we kqariq ri kʼax rumal che kqabʼan ri utzil, we are waʼ ri ureyeʼbʼal ri Dyos; chuwach che we kqariq ri kʼax rumal che kqabʼan ri itzel.</seg>
					<seg id='1PE.3.18' type='verse'>Xoqujeʼ na kʼut ri Kristo, xa jumul xkamik rumal rech ri jetaq makaj, ri areʼ sukʼil rumal rech che kutoqʼobʼisaj kiwach ri man esukʼil winaq taj; arech ri Areʼ, kukʼam qabʼe chi kʼa chuwach ri Dyos. Xkamisax ri ubʼaqilal, xyaʼ ukʼaslemal pa ri Uxlabʼal.</seg>
					<seg id='1PE.3.19' type='verse'>Xoqujeʼ, ri Areʼ xbʼe che ubʼixik ri Tzij, chkech ri ekʼo pa cheʼ,</seg>
					<seg id='1PE.3.20' type='verse'>ri eʼareʼ che ojer kanoq man kekojon taj, chi aretaq chiʼ xkanaj kukʼ ri ukochʼonik ri Dyos, pa taq ri qʼij, aretaq chiʼ ri Noʼe xubʼan ri Arka, che chupam xa ekebʼ oxibʼ winaq, xa ewajxaqibʼ xekoltaj chuwach ri jaʼ.</seg>
					<seg id='1PE.3.21' type='verse'>We jaʼ riʼ, are waʼ ri ukʼaninaq kamik riʼ ri qasnaʼ che kixkolowik; e we qasnaʼ riʼ man xa ta esebʼal ri tzʼil pa ri qabʼaqil, xane are retal rech chuwach ri Dyos, jun utzlaj qanimaʼ e jun utzalal qachomanik chi rumal ri kʼastajibʼal uwach ri Jesus Kristo,</seg>
					<seg id='1PE.3.22' type='verse'>ri areʼ che kamik riʼ kʼo pa kaj pa ri rikyaqʼabʼ ri Dyos, e chuxeʼ raqan ri areʼ kojom ri jetaq Ajawibʼal e ri jetaq kowinem.</seg>
				</div>
				<div id='1PE.4' type='chapter'>
					<seg id='1PE.4.1' type='verse'>Ri Kristo xukʼaxkʼolij ri kʼax pa ri ubʼaqil; xoqujeʼ ri ix, chkʼojiʼ bʼaʼ ichuqʼabʼ pa we jun chomanik: Jachin kukʼaxkʼolij ri kʼax pa ri ubʼaqil man kkanaj ta kan riʼ ri mak rukʼ,</seg>
					<seg id='1PE.4.2' type='verse'>arech kukʼaslemaj ri kʼisbʼal taq qʼij che kʼo na ri ukʼaslemal, man jeriʼ taj jacha ri urayibʼal ubʼaqil, xane jeriʼ jacha ri urayibʼal ri Dyos.</seg>
					<seg id='1PE.4.3' type='verse'>Sibʼalaj ix najtajinaq che ri ubʼanik ri kirayibʼal ri man junam ta qakojonik kukʼ, ikʼasleman ri itzel rukʼ ixoq achi, ri itzel taq rayinik, ri itzel rukʼ ri amajaʼ, ri kixqʼax che uwiʼ iwa, ri itzel cho taq ri mexa, ri itzel taq qʼijilanik chkech ri eʼesal uwach dyos.</seg>
					<seg id='1PE.4.4' type='verse'>Chech weriʼ, ksach kikʼuʼx, che ri ix man kikoj ta anim kukʼ ri eʼareʼ e che man kixbʼe ta kukʼ che ubʼanik ri kqʼax uwiʼ kkibʼan eʼareʼ, xa jekʼuriʼ, sibʼalaj nimalaj iyoqʼik kkibʼano.</seg>
					<seg id='1PE.4.5' type='verse'>Ri eʼareʼ, chi kebʼe wi riʼ chuwach ri areʼ, ri kbʼanow ri qʼatojtzij pakiwiʼ ri ekaminaq e pakiwiʼ ri ekʼaslik.</seg>
					<seg id='1PE.4.6' type='verse'>Rumal na kʼu waʼ, xyaʼ ubʼixik ri Utzalaj Tzij chi xoqujeʼ chkech ri ekaminaqibʼ, arech, ri eʼareʼ che xas xbʼan ri qʼatojtzij pa ri kibʼaqil chkiwach ri winaq, kikʼasleman riʼ pa ri uxlabʼal chuwach ri Dyos.</seg>
					<seg id='1PE.4.7' type='verse'>Ri ukʼisbʼalil ronojel ri jastaq, xas tajin kqibʼ uloq. Chkʼojiʼ bʼa nimalaj inoʼjibʼal, chiwiʼlaʼ iwibʼ arech qas ix utz pa ri chʼawem rukʼ ri Dyos.</seg>
					<seg id='1PE.4.8' type='verse'>Nabʼe, qas are chichajij ri jun nimalaj loqʼoqʼebʼal ikʼuʼx chixoʼl, rumal rech, che ri loqʼoqʼebʼal kʼuʼx, kʼi taq makaj kusacho.</seg>
					<seg id='1PE.4.9' type='verse'>Chikʼulaj bʼaʼ iwibʼ chixoʼl e xaq bʼa miwixwetej iwibʼ.</seg>
					<seg id='1PE.4.10' type='verse'>Chijujunal; rukʼ ri nimalaj sipanik che xikʼam rukʼ ri Dyos, chipatanij bʼaʼ iwibʼ chixoʼl, xa jekʼuriʼ ix utz taq ajchakibʼ che ukʼyarisaxik ri jetaq usipanik ri Dyos.</seg>
					<seg id='1PE.4.11' type='verse'>We kʼo jun kchʼawik, ri utzij jeriʼ ta bʼa jacha ri Utzij ri Dyos; we kʼo jun kubʼan jun chak, chubʼanaʼ bʼaʼ jeʼ jas jun taqanik che petinaq rukʼ ri Dyos, arech ri Dyos, chi pa ronojel kʼo uqʼijil rumal ri Jesus Kristo, ¡che chrech ri areʼ ri qʼijil e ri kowinem chubʼeqʼij, chubʼesaq! ¡Amen!</seg>
					<seg id='1PE.4.12' type='verse'>Ix loqʼalaj taq winaq, michomaj bʼaʼ, che man utz ta ri qʼaqʼ che xtʼiqitaj chixoʼl arech kixkajmaxik pa ri kʼax, e michomaj neʼ che weriʼ jun sachibʼal kʼuʼx,</seg>
					<seg id='1PE.4.13' type='verse'>xane chixkiʼkotoq, we ri ix, kichʼij ri kʼax rukʼ ri Kristo, arech, aretaq chiʼ kuqʼalajisaj na ri uqʼijil, xoqujeʼ ri ix kkʼojiʼ ri ikiʼkotemal.</seg>
					<seg id='1PE.4.14' type='verse'>Utz iwech ri ix we kʼax iyoqʼik kbʼanik rumal ri ubʼiʼ ri Kristo, rumal rech, che ri Ruxlabʼal ri qʼijil, che Ruxlabʼal ri Dyos kanajinaq kan piwi ixʼ.</seg>
					<seg id='1PE.4.15' type='verse'>Muriq bʼaʼ kʼax jun chixoʼl ri ix, xa rumal che jun kamisanel, on jun elaqʼom, on rumal che jun itzel winaq, on rumal che kyoqʼonik,</seg>
					<seg id='1PE.4.16' type='verse'>kʼatekʼut, we jun kuriq kʼax xa rumal rech che Ajkristo, makʼix bʼaʼ, nim bʼaʼ chrilaʼ wi ri Dyos rumal rech che rukʼam we bʼiʼaj riʼ.</seg>
					<seg id='1PE.4.17' type='verse'>Rumal rech che kamik riʼ, xopan uchapaleʼxik ri qʼatojtzij rumal ri Rachoch ri Dyos. Kʼatekʼuriʼ, we kuchapaleʼj ubʼanik we qʼatojtzij qukʼ ri uj ¿jas kkikʼisbʼej na kʼuriʼ riʼ ri man kkaj taj kekojon chech ri Utzalaj Utzij ri Dyos?</seg>
					<seg id='1PE.4.18' type='verse'>We ri sukʼalaj winaq kkoltajik rukʼ kʼax ¿jas ukʼutik na ribʼ riʼ kubʼano, ri ajmakunel e ri itzel winaq?</seg>
					<seg id='1PE.4.19' type='verse'>Xa jeʼnakʼuriʼ, ri jachintaq kkiriq kʼax chi jeriʼ jacha kraj ri Dyos, chkijachaʼ bʼaʼ si kuxlabʼal chrech ri Utzalaj Ajbʼanal rech, Ajkʼiysanel rech we uwachulew, e chkibʼanaʼ bʼa ri utzil.</seg>
				</div>
				<div id='1PE.5' type='chapter'>
					<seg id='1PE.5.1' type='verse'>Ri in, kinta weriʼ, rukʼ chuqʼabʼ, chkech ri enim taq winaq che ekʼo chqaxoʼl, ri in che in nim winaq jeriʼ jas eʼareʼ, ri in che xinwil ri ukʼaxkʼol ri Kristo, e che kʼo nuqʼijil pa ri qʼijil che man naj ta chik kʼo wi kukʼut ribʼ.</seg>
					<seg id='1PE.5.2' type='verse'>Chiyuqʼuj bʼaʼ ri jupuq che xuyaʼ ri Dyos chiwech, qas utz rilik chibʼanaʼ, mibʼano che xa rumal xixtaqik, chibʼanaʼ bʼaʼ rukʼ ronojel iwanimaʼ jeʼ jas jun urayibʼal ri Dyos;</seg>
					<seg id='1PE.5.3' type='verse'>man xa ta rumal arech ri ix, ix ajawxel chkiwach ri winaq, xane chibʼanaʼ bʼaʼ, ixkʼamabʼal noʼj chkiwach ri jupuq.</seg>
					<seg id='1PE.5.4' type='verse'>Kʼatekʼuriʼ, aretaq chiʼ kopan na riʼ ri kʼamabʼalbʼe chkech ri eʼajyuqʼ, ri ix, kyaʼtaj na riʼ ri utojbʼalil chiwech, jun nimalaj qʼijil che man ksach ta uwach.</seg>
					<seg id='1PE.5.5' type='verse'>Kʼatekʼuriʼ, xoqujeʼ ri ix, che ixalitomabʼ ixkʼojlabʼ, cheʼinimaj ri enim taq winaq; chimochʼochʼej iwibʼ chbʼil taq iwibʼ, rumal rech, che ri Dyos, keʼukʼuleʼlaj jachintaq ri kkinimarisaj kibʼ, e kuyaʼ ri nimalaj usipanik chkech ri kkimochʼochʼirisaj kibʼ.</seg>
					<seg id='1PE.5.6' type='verse'>Chimochʼochʼirisaj bʼaʼ iwibʼ chuxeʼ uchuqʼabʼ ri uqʼabʼ ri Dyos, arech, ri Areʼ qas kixuchʼelej pa ri utzalaj qʼij che kuriqaʼ na,</seg>
					<seg id='1PE.5.7' type='verse'>qas chiyaʼaʼ bʼaʼ pa ri uqʼabʼ ri areʼ, ronojel ri kixmayow rukʼ, rumal rech, che are Areʼ kchajin iwech e kubʼan utz chiwech.</seg>
					<seg id='1PE.5.8' type='verse'>Chkʼojiʼ bʼaʼ jun utzalaj ikʼaslemal, e qas chixkʼasaloq. Ri ikʼulel, che are ri kʼaxtokʼ, kwaʼkatik jeriʼ jas jun koj e kjaninik, e tajin kutzukuj jachin loqʼ kutijo.</seg>
					<seg id='1PE.5.9' type='verse'>Rukʼ chuqʼabʼ chixkowir bʼaʼ pa ri ikojonik chuwach ri areʼ; e ri ix, iwetaʼm, che ri eʼachalaxik pa ri Komon ri ekʼo chuwachulew; xoqujeʼ tajin kkikʼaxkʼolij we kʼax riʼ.</seg>
					<seg id='1PE.5.10' type='verse'>Aretaq chiʼ ri ix, xkʼaxkʼobʼejtaj iwumal ri jubʼiqʼ kʼax, ri Dyos che ajchaqʼe e yaʼl rech ronojel nimalaj sipanik, ri areʼ che xixusikʼij chrech ri junalikalaj qʼijil pa ri Kristo, kixukowirisaj chijumul riʼ, kuyaʼ chi na ichuqʼabʼ riʼ; kixujikibʼaʼ chi na riʼ, e kubʼan na riʼ arech ri ix man kixtzaq taj.</seg>
					<seg id='1PE.5.11' type='verse'>¡Chrech ri Areʼ ri kowinem chubʼeqij, chubʼesaq! ¡Amen!</seg>
					<seg id='1PE.5.12' type='verse'>Ri in, kintzʼibʼaj we jetaq tzij chiwech riʼ rumal ri Silbʼano, ri areʼ che ri in kinchomaj jun achalaxik che man kukʼex ta ri utzij; xixintzʼibʼaj, arech ri ix kʼo kebʼ oxibʼ tzij rech ichuqʼabʼ; e che ri ix, iwetaʼm che are waʼ ri qastzij usipanik ri Dyos: chixkanaj bʼaʼ pa weriʼ.</seg>
					<seg id='1PE.5.13' type='verse'>Ri Komon Tyox che kʼo pa ri Bʼabʼiloniʼa; ri eʼareʼ che xesikʼixik jeʼ jas ri ix, kuyaʼ apan jun rutzil iwach; xoqujeʼ kuya apan jun rutzil iwach ri Markos, ri nukʼojol.</seg>
					<seg id='1PE.5.14' type='verse'>Chiyaʼaʼ bʼaʼ ri rutzil iwach chbʼil taq iwibʼ, rukʼ jun tzʼumanik che rech ri loqʼoqʼebʼal kʼuʼx. Ri nimalaj Utzil chiwech iwonojel ri ixkanajinaq pa ri Kristo.</seg>
				</div>
			</div>
			<div id='2PE' type='book'>
				<div id='2PE.1' type='chapter'>
					<seg id='2PE.1.1' type='verse'>Ri Simeʼon Pedro, ajpataninel e apostol rech ri Jesus Kristo, chkech ri eʼareʼ che rumal ri usukʼil ri Qadyos e Qakolonel Jesus Kristo, xkikʼam jun jeʼlik e nimalaj ubʼantajik kojonik jeʼ jas ri qakojonik ri uj,</seg>
					<seg id='2PE.1.2' type='verse'>chiwech ri ix, ri nimalaj sipanik e ri nimalaj utzil, aretaq chiʼ xiwetaʼmaj uwach ri Qajawxel.</seg>
					<seg id='2PE.1.3' type='verse'>Rumal rech ri uchuqʼabʼ ri Dyos, xyaʼtaj chqech ronojel jas uwach che rech ri kʼaslemal e che rech ri kʼaslemanik rukʼ ri Dyos, xubʼan chqech, arech ri uj qetaʼmaj uwach ri Areʼ; xujusikʼij rumal ri uqʼijil e rumal utzalaj ukʼaslemal.</seg>
					<seg id='2PE.1.4' type='verse'>Rumal kʼu weriʼ, xyaʼtaj chqech ri qʼinomal e ri nimalaj taq chiʼnik, arech ri ix, kixok pa ri ukʼaslemal ri Dyos aretaq chiʼ chixbʼoqtajik chuwach ri kkʼis uwach che kʼo pa we uwachulew rumal ri itzel rayibʼal.</seg>
					<seg id='2PE.1.5' type='verse'>Rumal kʼu waʼ weriʼ, chuwach weriʼ, xoqujeʼ chikojoʼ bʼaʼ ronojel ichuqʼabʼ, arech rukʼ ri ikojonik kkʼojiʼ utzalaj ikʼaslemal, e rukʼ ri utzalaj ikʼaslemal kkʼojiʼ ri inoʼjibʼal,</seg>
					<seg id='2PE.1.6' type='verse'>rukʼ ri inoʼjibʼal kkʼojiʼ ri tzʼaqat uqʼilik iwibʼ, rukʼ ri tzʼaqat uqʼilinik iwibʼ kkʼojiʼ ri ichuqʼabʼ, rukʼ ri ichuqʼabʼ kkʼojiʼ ri ikʼaslemanik rukʼ ri Dyos.</seg>
					<seg id='2PE.1.7' type='verse'>Rukʼ ri ikʼaslemanik rukʼ Dyos kkʼojiʼ ri loqʼoqʼebʼal ikʼuʼx chkech ri achalaxik; rukʼ ri loqʼoqʼebʼal ikʼuʼx chkech ri achalaxik kkʼojiʼ ri toqʼobʼisabʼal wach iwukʼ.</seg>
					<seg id='2PE.1.8' type='verse'>Rumal rech, we sibʼalaj kʼo weriʼ iwukʼ; weriʼ kubʼano chiwech che ri ix man yaʼtal taj che mata kʼo ichak, e man yaʼtal taj che mata kiwetaʼmaj uwach ri Qajawxel Jesus Kristo.</seg>
					<seg id='2PE.1.9' type='verse'>Jachin man kʼo ta weriʼ rukʼ, ri areʼ xas moy wi riʼ, e ri uwoqʼochʼ chi man utz ta wi riʼ; man knaʼtaj ta riʼ chrech che xsach uwach ri umak.</seg>
					<seg id='2PE.1.10' type='verse'>Chuwach nakʼut weriʼ, ri ix, ix achalaxik, chikojoʼ bʼa ichuqʼabʼ pa ri ikʼaslemal e pa ri ixsikʼital wi. We ri ix, jeriʼ kibʼano, xas man kixtzaq ta wi riʼ.</seg>
					<seg id='2PE.1.11' type='verse'>Kʼatekʼuriʼ, rukʼ weriʼ, ri ix kixok na riʼ pa ri Junalik Rajawibʼal ri Qajawxel e Qakolonel Jesus Kristo.</seg>
					<seg id='2PE.1.12' type='verse'>Rumal kʼuwaʼ weriʼ, ri in, amaqʼel kinyaʼ ubʼixik waʼ chiwech ronojel qʼij we jastaq riʼ, kneʼbʼaʼ, ri ix iwetaʼm chik e kʼo chi ri ichuqʼabʼ pa ri saqalajtzij.</seg>
					<seg id='2PE.1.13' type='verse'>Kinchomaj in, che utz waʼ che ri in kinnaʼtisaj chiwech aretaq chiʼ ri in, in kʼo pa we jun kabʼal riʼ, arech qas ixkʼaslik rumal we nutzij.</seg>
					<seg id='2PE.1.14' type='verse'>Kʼatekʼuriʼ, ri in, wetaʼm, che xas man naj ta chi waʼ kʼo wi, che ri in kinel ubʼi waʼ pa we nukabʼal riʼ, rumal rech che jeriʼ xuqʼalajisaj ri Ajawxel Jesus Kristo chwech.</seg>
					<seg id='2PE.1.15' type='verse'>Kʼatekʼut, ri in kinok il waʼ, arech, aretaq chiʼ ri in xinelitaj ubʼi iwukʼ; ri ix, chi pa ronojel mul, kinaʼtisaj we jastaq riʼ.</seg>
					<seg id='2PE.1.16' type='verse'>Ri uj man kʼo ta xaq apas uwach tzij xqaterembʼej, aretaq chiʼ xqabʼano che ri ix kiwetaʼmaj ri Uchuqʼabʼ e ri Upetbʼal ri Qajawxel Jesus Kristo; xane aretaq chiʼ xilitaj qumal ri uj ri Nimalaj Ubʼantajik.</seg>
					<seg id='2PE.1.17' type='verse'>Rumal rech, che ri Areʼ, xukʼamo chi rukʼ ri Dyos Tatxel, ri Utzil e ri uqʼijil, aretaq chiʼ ri Nimalaj Qʼijil, rukʼ ri ubʼantajik xuyaʼ ubʼixik chrech areʼ we tzij riʼ: «Are areʼ ri nukʼojol, ri nuloqʼ, si areʼ sibʼalaj utz chnuwach».</seg>
					<seg id='2PE.1.18' type='verse'>We chʼabʼal riʼ, che petinaq uloq pa ri kaj chi uj wi xujtowik, aretaq chiʼ uj kʼo rukʼ ri Areʼ puwiʼ ri Tyoxlaj Juyubʼ.</seg>
					<seg id='2PE.1.19' type='verse'>Xa jekʼuriʼ, rukʼ weriʼ, xas kʼo wi ri uchuqʼabʼ ri kitzij ri eqʼaxel taq utzij ri Dyos, e sibʼalaj utz, che ri ix kibʼan chrech we tzij riʼ, jeʼ jas jun chajbʼal pa ri qʼequʼm si kʼateʼ na kwaʼlaj ri chʼimil rech aqʼabʼil pa ri iwanimaʼ.</seg>
					<seg id='2PE.1.20' type='verse'>Kʼatekʼuriʼ, xas are utz che nabʼe kiwetaʼmaj weriʼ: man kʼo ta jun tzij kech ri eqʼaxel taq utzij Dyos che tzʼibʼatalik, kuyaʼo che jun winaq xaq pa rech wi kuchʼobʼo;</seg>
					<seg id='2PE.1.21' type='verse'>rumal che man kʼo ta jun tzij riʼ xpetik xaq rumal urayibʼal jun winaq, xane are ri Tyoxlaj Uxlabʼxel eʼuchʼikmim ejujun taq winaq arech kkibʼij jujun taq tzij che petinaq chi rukʼ wi ri Dyos.</seg>
				</div>
				<div id='2PE.2' type='chapter'>
					<seg id='2PE.2.1' type='verse'>Ojer tzij kanoq, ekʼo eʼitzelalaj taq eqʼaxal utzij ri Dyos chkixoʼl ri winaq; xoqujeʼ kepe na riʼ chixoʼl ri ix ejujun eʼitzel taq ajtijabʼ che kkibʼan na riʼ ejujun eʼitzel taq juqʼat chik, che man je taj kecha riʼ chrech ri Ajtij ri xixloqʼowik ri ix; e si chanim riʼ kpe na riʼ kʼax pakiwiʼ.</seg>
					<seg id='2PE.2.2' type='verse'>Ekʼi riʼ, ri kebʼe na rukʼ ri itzel kikʼaslemal; e kumal ri eʼareʼ sibʼalaj kyoqʼ na riʼ ri ubʼe ri saqalajtzij.</seg>
					<seg id='2PE.2.3' type='verse'>Rumal ri uloqʼoqʼebʼal kikʼuʼx chrech ri pwaq, e rukʼ unukʼik jujun itzel taq tzij, sibʼalaj kkichʼak na pwaq riʼ iwukʼ ri ix; kʼatekʼuriʼ, ri qʼatbʼal tzij pakiwiʼ man uxlaninaq taj e ri utzaqik kikʼaslemal man warinaq taj.</seg>
					<seg id='2PE.2.4' type='verse'>Rumal rech, ri Dyos man xeʼuyaʼ ta kanoq chilaʼ ri Eʼanjelibʼ che xemakunik, xane xeʼukʼyaq ubʼi pa ri qʼequʼmalaj siwan rech ri Tartaro, jawiʼ kekanaj kanoq chi kʼa pa ri uqʼij ri Qʼatbʼal Tzij.</seg>
					<seg id='2PE.2.5' type='verse'>We man xeʼuya ta kan chilaʼ ri ojer uwachulew, puneʼtaneʼ xeʼukol wajxaqibʼ winaq e jun chkixoʼl ri Noʼe, ri areʼ che jun winaq rech sukʼil; aretaq chiʼ xupetisaj ri nimalaj qʼalaj pakiwiʼ ri itzelalaj uwachulew;</seg>
					<seg id='2PE.2.6' type='verse'>we ri areʼ, xukʼis tzij pakiwiʼ e xuchajarisaj kiwach ri tinimit Sodoma e Gomorra, arech jun kʼamabʼal noʼj chkiwach ri jachintaq kepe na riʼ chweq kabʼij e che man kekojon taj;</seg>
					<seg id='2PE.2.7' type='verse'>we ri areʼ, xutoʼtajisaj uwach ri Lot, che sukʼ winaq; e che kʼax ubʼanom rumal ri itzel kikʼaslemal ri ekamisanel</seg>
					<seg id='2PE.2.8' type='verse'>–xa jekʼuriʼ, rumal rech we sukʼ winaq riʼ, che kʼo ri rachoch chkixoʼl ri eʼareʼ, ri areʼ, ronojel taq qʼij kʼax chech ri ruxlabʼal rumal rech che krilo e kuto ri itzel taq jastaq che kkibʼan eʼareʼ–.</seg>
					<seg id='2PE.2.9' type='verse'>Waʼ weriʼ, kubʼij, che ri Ajawxel, kkowinik, keʼutoʼ pa ri kʼax ri winaq che eʼutz pa ri kikojonik, e kkowinik keʼukʼol ri winaq che man kekojon taj arech ri Areʼ kubʼan kʼax chkech chi pa ri uqʼij ri qʼatbʼaltzij,</seg>
					<seg id='2PE.2.10' type='verse'>eʼare keʼunabʼisaj ri kebʼin chrij ri itzel taq rayibʼal rech ri bʼaqilal e ri kketzelaj uwach ronojel ri ujastaq ri Ajaw.</seg>
					<seg id='2PE.2.11' type='verse'>kʼatekʼuriʼ, ri eʼanjelibʼ che are kʼo kichuqʼabʼ e kikowinem chkiwach, aretaq chiʼ ekʼo chkiwach ri eʼareʼ, man kʼo ta jun qʼatojtzij kkiyaʼ ubʼixik pakiwiʼ ri eʼareʼ chuwach ri Ajawxel.</seg>
					<seg id='2PE.2.12' type='verse'>Kʼatekʼut, ri eʼareʼ, ejeriʼ jas ri awaj che man kichoman taj, rumal ri kibʼantajik, chi erech ketzaq na riʼ e chi kisach na wi; chi keyoqʼon chech jun jas uwach che man ketam ta ucholaj; jeʼ jas ri kʼax kech awaj, jeriʼ na ri kʼax kkiriq na eʼareʼ.</seg>
					<seg id='2PE.2.13' type='verse'>Ri eʼareʼ kkikʼaxkʼolij na riʼ ri man sukʼ taj, rumal rech chi man sukʼ taj xkibʼano. Ri eʼareʼ nimalaj utzil kkilo ri itzelalaj kʼaslemal kkiriq pa jun chi qʼij; ewinaq che xoqʼolitajinaq kij, eʼaqil pa ri itzelalaj kikʼaslemal e kkaj che kibʼan itzel ri ix, aretaq chiʼ kkibʼan jun jeʼlikalaj waʼim iwukʼ ri ix.</seg>
					<seg id='2PE.2.14' type='verse'>Nojinaq ri kiwoqʼoch che ri makunik rukʼ achi ixoq e sibʼalaj kkirayij we makaj riʼ, kkibʼan joʼs taq jas uwach e kekowin che kichʼakik ri etuqaʼr taq uxbʼal; chi are ri pwaq bʼenaq kikʼuʼx rukʼ, ri eʼareʼ ekyaqsaq kibʼantajik.</seg>
					<seg id='2PE.2.15' type='verse'>Aretaq chiʼ xkikʼyaq kan ri utzalaj bʼe, xkisach ubʼi kibʼ pa ri ubʼe ri Bʼalaʼam, ri areʼ che ukʼojol ri Bʼosor, che xas xuloqʼoqʼej ri man sukʼil taj.</seg>
					<seg id='2PE.2.16' type='verse'>Kʼatekʼuriʼ, ri areʼ xas xyajyatex wi rumal ri itzelalaj uchak. Ri areʼ jun awaj che man kʼo ta uchʼabʼal, jun awaj che rukʼ uchʼabʼal winaq xuqʼatej ri kʼax uchʼabʼexik ajqʼaxel utzij ri Dyos.</seg>
					<seg id='2PE.2.17' type='verse'>Ri eʼareʼ, echaqiʼj taq ukʼiybʼal jaʼ; esutzʼ che keʼujurej ubʼi nimalaj taq kyaqiqʼ; chkech eʼareʼ kʼolom apanoq ri nimalaj qʼequʼm.</seg>
					<seg id='2PE.2.18' type='verse'>Kkitzijoj nikʼaj taq tzij che man utz taj, rukʼ raqoj chiʼaj; rukʼ jas taq tzij, kkaj kekichʼak ri winaq pa ri urayibʼal bʼaqilal e pa ri itzel kʼaslemal, e ri winaq riʼ eʼare ri kʼateʼ xekiyaʼ kan ri winaq che xas ekʼo pa ri itzel kʼaslemal.</seg>
					<seg id='2PE.2.19' type='verse'>Ri eʼareʼ, kkichiʼj chkech we winaq riʼ ri tzoqopinem, kʼatekʼuriʼ, ri eʼareʼ ejatʼil pa ri man utz taj, rumal rech, che jun winaq, jatʼilik kkanaj kanoq rukʼ ri jas uwach che kchʼakan puwiʼ ri ukʼaslemal.</seg>
					<seg id='2PE.2.20' type='verse'>Rumal rech, we xeʼanimaj na chuwach ri itzel rech we uwachulew, aretaq chiʼ xkichʼobʼ uwach ri unoʼjibʼal ri Ajawxel e Kolonel Jesus Kristo, kʼatekʼuriʼ, kebʼe chi jumul pa ri itzel e keʼuchʼak chi ri itzel; ri ukamul kikʼaslemal riʼ, sibʼalaj itzel chi na riʼ chuwach ri nabʼe kikʼaslemal.</seg>
					<seg id='2PE.2.21' type='verse'>Are utz riʼ chkech, weta mata xketaʼmaj uwach ri ubʼe ri sukʼil; xketaʼmaj na, kʼatekʼuriʼ, kkiyaʼ chi kan jumul ri Pixabʼ che xkikʼamo.</seg>
					<seg id='2PE.2.22' type='verse'>Kukʼ ri eʼareʼ riʼ xbʼantaj ri noʼjibʼaltzij che kubʼij jeriʼ: «Ri tzʼiʼ ktzalij chech utijik ri uxabʼ».</seg>
					<seg id='2PE.2.23' type='verse'>«E ri jun atiʼt aqʼ che xchʼajtaj rij, kubʼalkaʼt la chi ribʼ pa ri xoqʼoʼl».</seg>
				</div>
				<div id='2PE.3' type='chapter'>
					<seg id='2PE.3.1' type='verse'>Loqʼlaj taq achalaxik, are waʼ ri ukabʼ tzʼibʼanik che kintzʼibʼaj chiwech; pa we kebʼ tzʼibʼanik riʼ, ri kinnaʼtaj chiwech, kwaj kinkʼasuj chiwech ri ix ri utzalaj noʼjbʼal.</seg>
					<seg id='2PE.3.2' type='verse'>Chinaʼtaj bʼaʼ ri jastaq uwach che ojer kanoq xkiyaʼ ubʼixik chiwech ri etyoxlaj taq qʼaxal utzij ri Dyos e ri kipixabʼ ri ewapostolos, che xas are upixabʼ ri Ajawxel e Kolonel.</seg>
					<seg id='2PE.3.3' type='verse'>Nabʼe are chiwetaʼmaj che pa ri kʼisbʼal taq qʼij rech we uwachulew, kepe pa ejujun riʼ che kketzʼebʼej uwach riʼ ri winaq e che are kkiterembʼej riʼ ri kirayibʼal.</seg>
					<seg id='2PE.3.4' type='verse'>Ri eʼareʼ, kkibʼij na riʼ: «Jawiʼ kʼo wiʼ ri Upetbʼal che uchiʼm. Xane chi pa ri kikamikal uloq ri Eqatat, ronojel jas uwach, jeriʼ kanajinaq kanoq jas pa ri umajibʼal uloq ri uwachulew».</seg>
					<seg id='2PE.3.5' type='verse'>Ri eʼareʼ, man kkaj taj ketaʼmaj che ojer kanoq kʼo jun chik kaj e jun chik uwachulew, che xas pa ri unikʼyajal e chi rumal ri jaʼ, xel uloq rukʼ ri Utzij ri Dyos,</seg>
					<seg id='2PE.3.6' type='verse'>e xoqujeʼ rumal weriʼ, ri jun uwachulew xsach uwach pa ri jun qʼalaj.</seg>
					<seg id='2PE.3.7' type='verse'>Kʼatekʼuriʼ, ri kaj e ri uwachulew kʼo kamik riʼ, chi rumal ri Tzij riʼ, xtoʼ kan uwach e kʼolom kanoq chech ri qʼaqʼ chi pa ri uqʼij ri qʼatojtzij e pa ri kʼisbʼaltzij pakiwiʼ ri eʼitzel taq winaq.</seg>
					<seg id='2PE.3.8' type='verse'>Kʼatekʼuriʼ; ix loqʼlaj taq achalaxik, jun jas uwach che xas rajawaxik wi kiwetaʼmaj ri ix: chuwach ri Ajawxel, jun qʼij jeʼ jas mil junabʼ, e mil junabʼ jeʼ jas jun qʼij.</seg>
					<seg id='2PE.3.9' type='verse'>Ri Ajawaxel man kbʼeyitaj ta che uyaʼik ri jastaq che ubʼim, jeʼ jas ubʼixik kkibʼij ejujun, che ri Areʼ kbʼiytajik; xane ri areʼ kʼo ukochʼonik qukʼ, kraj che mata kʼo jun kusach ribʼ; xane are kraj che konojel kkikʼex na kibʼ chuwach ri utzil.</seg>
					<seg id='2PE.3.10' type='verse'>Ri uqʼij ri Ajawxel, kpe na riʼ jeʼ jas jun elaqʼom; pa we jun qʼij riʼ, ri kaj nimalaj kjanin riʼ e ksach uwach riʼ; ri jastaq che kjuluw pa ri qʼaqʼ kjaʼr uwach riʼ; ri uwachulew e ronojel ri jastaq uwach kʼo chuwach, xas kkʼat ubʼik riʼ.</seg>
					<seg id='2PE.3.11' type='verse'>Ronojel waʼ we jastaq riʼ, xas ksach wi uwach waʼ; rukʼ weriʼ, ri ix, rajawaxik che kʼo jun tyoxlaj ikʼaslemal e kkʼojiʼ ri ichʼawem rukʼ ri Dyos,</seg>
					<seg id='2PE.3.12' type='verse'>kiweyeʼj e kikowixtaj ri upetbʼal ri Uqʼijil ri Dyos, aretaq kbʼantaj weriʼ, ri kaj kjanin riʼ pa ri qʼaqʼ e ksach uwach riʼ, e ri jastaq che kjuluw pa ri qʼaqʼ, kjaʼr na uwach riʼ.</seg>
					<seg id='2PE.3.13' type='verse'>Kʼatekʼut, ri uj, qeyeʼm jun kʼakʼ kaj e jun kʼakʼ uwach ulew jawiʼ kjeqiʼ wi riʼ ri sukʼil, jeʼ jas ubʼim ri uchiʼnik ri Dyos.</seg>
					<seg id='2PE.3.14' type='verse'>Rukʼ weriʼ, ixloqʼaj, aretaq chiʼ tajin kiweyeʼj weriʼ; chikojoʼ bʼaʼ ronojel ichuqʼabʼ, arech ri ix, man ixxoqʼolitajinaq taj e man kʼo ta jun itzel pa ri ikʼaslemal xane kixiriqitajoq pa ri jaʼmaril.</seg>
					<seg id='2PE.3.15' type='verse'>Ri ukochʼonik ri Ajawxel, chiwilaʼ bʼaʼ jeʼ jas kolotajem, jeʼ jas xutzʼibʼaj ri loqʼalaj achalaxik Pabʼlo chiwech; xtzʼibʼan chiwech pa ri noʼjibʼal che xyaʼtaj chech.</seg>
					<seg id='2PE.3.16' type='verse'>Xoqujeʼ, kutzʼibʼaj weriʼ pa ronojel tzʼibʼanik kubʼano, jawiʼ kubʼij wi jun tzij puwiʼ we jastaq riʼ. Kʼo jujun taq jastaq pa we utzibʼanik che xas kʼax uchʼobʼik, che qʼeqʼuʼm uwach kkanaj jun rukʼ; e ri winaq che ma kʼo ta unoʼjibʼal e uchuqʼabʼ xas kujal ri ucholajil –e xoqujeʼ jewaʼ kkibʼan rukʼ nikʼaj chik che Tzʼibʼatalik– e rukʼ weriʼ, ri eʼareʼ kisach kibʼ.</seg>
					<seg id='2PE.3.17' type='verse'>Kʼatekʼuriʼ, ixloqʼlaj, ri ix che iwetaʼm chi weriʼ, chichajij bʼaʼ iwibʼ; chixibʼij bʼaʼ iwibʼ, weneʼ rukʼ jun itzel rayibʼal, ri ix ki- tzaq ri ichuqʼabʼ.</seg>
					<seg id='2PE.3.18' type='verse'>¡Chixkʼiy bʼaʼ pa ri nimalaj sipanik e pa ri unoʼj ri Qajawxel e Qakolonel Jesus Kristo! ¡Chech bʼaʼ ri Areʼ ri qʼijil kʼamik riʼ chi kʼa pa ri uqʼij ri junalik! ¡Amen!</seg>
				</div>
			</div>
			<div id='1JO' type='book'>
				<div id='1JO.1' type='chapter'>
					<seg id='1JO.1.1' type='verse'>Ri kʼo pa ri umajibʼal, che xqata ri uj, che xqil ri uj rukʼ taq ri qawoqʼoch, che ri uj xqamay uwach, che ri uj xqachap rukʼ ri taq qaqʼabʼ ri Tzij rech ri kʼaslemal</seg>
					<seg id='1JO.1.2' type='verse'>–rumal rech che ri Kʼaslemal xuqʼalajisaj ribʼ chqawach ri uj: ri uj xqilo e kqaya ubʼixik jeʼ jas rilik xqabʼano, e ri uj, kqabʼij chiwech we junalik kʼaslemal riʼ, ri areʼ che kʼo chunaqaj ri Tatxel, e xuqʼalajisaj ribʼ chqawach ri uj–;</seg>
					<seg id='1JO.1.3' type='verse'>ri jastaq uwach che ri uj xqilo e xqato, ri uj kqaya ubʼixik chiwech, arech ri ix xoqujeʼ, komon riqoj ibʼ kixkʼojiʼ qukʼ ri uj. E ri uj ujkʼo pa utzil rukʼ ri Tatxel e rukʼ ri Ukʼojol Jesukristo.</seg>
					<seg id='1JO.1.4' type='verse'>Ri uj qas kqatzibʼaj ronojel weriʼ chiwech arech tzʼaqatalaj ri qakiʼkotemal.</seg>
					<seg id='1JO.1.5' type='verse'>Kʼatekʼuriʼ, are waʼ ri tzij, che ri uj xqataʼ chi rukʼ ri areʼ e che ri uj kqaya ubʼixik chiwech: ri Dyos saqil ri areʼ, man kʼo ta qʼequʼm pa ri areʼ</seg>
					<seg id='1JO.1.6' type='verse'>We ri uj kqabʼij che ujkʼo pa ri utzil rukʼ ri areʼ, kʼatekʼuriʼ, ri uj ujbʼenaq pa ri qʼequʼm ri uj ujajbʼanal tzij riʼ e man kqabʼan ta ri saqalajtzij.</seg>
					<seg id='1JO.1.7' type='verse'>Kʼatekʼuriʼ, we ri uj ujbʼenaq pa ri saqil jeriʼ jacha ri areʼ che kʼo pa ri saqil, ri uj junam qawach riʼ pa ri utzil e ri ukiʼkel ri Ukʼojol Jesus kujuchʼajchʼobʼej riʼ chuwach ronojel makaj.</seg>
					<seg id='1JO.1.8' type='verse'>We ri uj kqabʼij: «Ri uj man kʼo ta qamak», uj sachinaq riʼ, ri saqalajtzij man kʼo ta riʼ pa qanimaʼ.</seg>
					<seg id='1JO.1.9' type='verse'>We ri uj kqaya ubʼixik ri qamak, ri Areʼ man kukʼex ta riʼ ri utzij e sukʼalaj riʼ ri Areʼ kusach na riʼ ri qamak e kujuchʼajchʼobʼej na riʼ chrech ronojel ri itzel kʼo qukʼ.</seg>
					<seg id='1JO.1.10' type='verse'>We ri uj kqabʼij: «Ri uj man kʼo ta ujmakuninaq», ri uj, ajbʼanaltzij kqabʼan chrech ri Areʼ, e ri utzij man kʼo ta qukʼ ri uj.</seg>
				</div>
				<div id='1JO.2' type='chapter'>
					<seg id='1JO.2.1' type='verse'>Eʼalaj taq walkʼuwaʼl, ri in, kintzʼibʼaj weriʼ chiwech, arech ri ix man kixmakun taj. Kʼatekʼut, we kʼo jun winaq kmakunik, ri uj kʼo jun qʼaxel qatzij chuwach ri Tatxel: Are ri Jesus Kristo, ri sukʼalaj ubʼantajik.</seg>
					<seg id='1JO.2.2' type='verse'>Ri areʼ, are tabʼal toqʼobʼ chuwach taq ri qamak, man xuwi ta chuwach ri qamak uj xane xoqujeʼ chuwach ri kimak kech konojel ri uwachulew.</seg>
					<seg id='1JO.2.3' type='verse'>Rukʼ weriʼ, ri uj qetaʼm che kqachʼobʼ uwach ri areʼ: We ri uj kqakʼol taq ri upixabʼ.</seg>
					<seg id='1JO.2.4' type='verse'>Ri jun che kubʼij: «Ri in wetaʼm uwach» kʼatekʼuriʼ man kukʼol ta ri taq upixabʼ, ri areʼ jun ajbʼanaltzij, e ri saqalajtzij man kʼo ta pa ri ranimaʼ ri areʼ.</seg>
					<seg id='1JO.2.5' type='verse'>Kʼatekʼuriʼ, jachin kukʼol ri utzij, qastzij na kʼu riʼ che tzʼaqatinaq pa ri ranimaʼ ri loqʼoqʼebʼal ukʼuʼx ri Dyos. Rukʼ weriʼ, ri uj qetaʼm che ri uj ujkʼo pa ri Areʼ.</seg>
					<seg id='1JO.2.6' type='verse'>Jachin kubʼij che jaqal pa ri areʼ, xoqujeʼ rajawaxik jeriʼ kbʼinik jacha ri kbʼin ri Areʼ.</seg>
					<seg id='1JO.2.7' type='verse'>Ixloqʼalaj, ri in man kintzʼibʼaj ta jun kʼakʼ pixabʼ chiwech, xane kintzʼibʼaj jun ojer pixabʼ chiwech che ri ix xikʼamo chi pa ri umajibʼal uloq. We jun ojer pixabʼ riʼ are ri tzij che xita ri ix.</seg>
					<seg id='1JO.2.8' type='verse'>Kʼatekʼut, ri in kintzʼibʼaj jun kʼakʼ pixabʼ chiwech –qastzij nakʼut che kʼakʼ chiwech ri ix e kʼakʼ chrech ri Areʼ– rumal rech che ri qʼequʼm kel ubʼik e ri qastzij saqil, kchubʼlinik chik.</seg>
					<seg id='1JO.2.9' type='verse'>Jachin kubʼij che kʼo pa ri saqil kʼatekʼuriʼ are kraj ri itzel chrech ri rachalal, ri areʼ riʼ kanajinaq kanoq pa ri qʼequʼm.</seg>
					<seg id='1JO.2.10' type='verse'>Jachin kuloqʼoqʼej ri rachalal, kanajinaq pa ri saqil e ri areʼ man kʼo ta ktzaqik.</seg>
					<seg id='1JO.2.11' type='verse'>Kʼatekʼuriʼ, jachin ri kraj ri itzel chrech ri rachalal, kanajinaq pa ri qʼequʼm, kbʼin pa ri qʼequʼm man retaʼm taj jawijeʼ kbʼe wi, rumal rech che kʼo qʼequʼm cho ri uwoqʼoch.</seg>
					<seg id='1JO.2.12' type='verse'>Kintzʼibʼaj chiwech ri ix, ix eʼalaj taq walkʼuwaʼl, rumal rech che xchup uwach ri imak rumal ri ubʼiʼ ri areʼ.</seg>
					<seg id='1JO.2.13' type='verse'>Kintzʼibʼaj chiwech ri ix, ix tatxel, rumal rech, che ri ix iwetaʼm uwach ri areʼ che xas are ri areʼ pa ri umajibʼal uloq. Kintzʼibʼaj chiwech ri ix, ix alabʼom ix alitomabʼ, rumal rech che xixchʼakan puwiʼ ri Itzel.</seg>
					<seg id='1JO.2.14' type='verse'>Ixnutzʼibʼam ri ix ix alaj taq akʼalabʼ, rumal rech, che ri ix iwetaʼm uwach ri tatxel. Ixnutzʼibʼam ri ix, ix tatxel, rumal rech, che ri ix iwetaʼm uwach ri Areʼ che si kʼo pa ri umajibʼal. Ixnutzʼibʼam ri ix, ix alabʼom ix alitomabʼ rumal rech che ri ix ix ko, e ri utzij ri Dyos kanajinaq iwukʼ ri ix e ri ix xichʼakan puwiʼ ri itzel.</seg>
					<seg id='1JO.2.15' type='verse'>Miloqʼoqʼej uwach ri uwachulew e ri jastaq uwach che kʼo chuwach ri areʼ, we kʼo jun winaq kuloqʼoqʼej uwach ri uwachulew ri loqʼoqʼebʼal ukʼuʼx ri Dyos man kʼo ta pa ri areʼ.</seg>
					<seg id='1JO.2.16' type='verse'>Rumal rech, che ronojel ri jastaq uwach kʼo pa ri uwachulew –ri bʼaqilal che kraj ri itzel ri woqʼochaj che kraj ri itzel e ri unimal ri qʼinomal– man petinaq taj rukʼ ri Tatxel, xane petinaq cho ri uwachulew.</seg>
					<seg id='1JO.2.17' type='verse'>Ri uwachulew, rukʼ taq ri urayibʼal kqʼax uwach; kʼatekʼut, jachin ri kukʼam ri urayibʼal ri Dyos ri areʼ, xas pa junalik kjeqiʼ riʼ.</seg>
					<seg id='1JO.2.18' type='verse'>Eʼalaj taq akʼalabʼ, petinaq ri kʼisbʼal kajbʼal ri ix, xito che kpetik jun Itzel Kristo kʼatekʼuriʼ, sibʼalaj ekʼi ri eʼitzel kristo epetinaq chik, kʼatekʼuriʼ, rukʼ weriʼ, ri uj qetaʼm che ujkʼo chi pa ri kʼisbʼal kajbʼal.</seg>
					<seg id='1JO.2.19' type='verse'>Ri eʼareʼ, xeʼel uloq chi pa ri eqatinamit kʼatekʼut, ri eʼareʼ man ekʼo ta qukʼ ri uj. Ri eʼareʼ, weta ekʼo qukʼ, ri eʼareʼ xekanaj na kʼuriʼ qukʼ ri uj kʼatekʼut, rajawaxik che jeriʼ kkʼulmatajik arech kqʼalajinik che man konojel taj ekʼo qukʼ.</seg>
					<seg id='1JO.2.20' type='verse'>Kʼatekʼuriʼ, ri ix xikʼam ri jiʼonsanik che petinaq rukʼ ri tyoxlaj ubʼantajik e iwonojel kʼo ri inoʼjibʼal.</seg>
					<seg id='1JO.2.21' type='verse'>Ix nutzʼibʼam man xa ta rumal rech che ri ix mata iwetaʼm ri saqalajtzij xane rumal rech che ri ix iwetaʼm ri saqalajtzij e rumal rech che man kʼo ta jun tzijtal kpe rukʼ ri saqalajtzij.</seg>
					<seg id='1JO.2.22' type='verse'>¿Jachin ri ajbʼanal tzij we man areʼ ri jun che kubʼij, che ri Jesus man are ta ri Kristo? ¡Ri jun riʼ are riʼ ri Itzel Kristo! che man retaʼm ta uwach ri Tatxel e ri Ukʼojolxel.</seg>
					<seg id='1JO.2.23' type='verse'>Ri jun che man retaʼm ta uwach ri Kʼojolxel xoqujeʼ man retaʼm ta uwach riʼ ri Tatxel. Ri jun che retaʼm uwach ri Kʼojolxel xoqujeʼ retaʼm uwach ri Tatxel.</seg>
					<seg id='1JO.2.24' type='verse'>Kʼatekʼuriʼ, chiwech ri ix, che xita ri jastaq uwach chi pa ri umajibʼal uloq chkanaj bʼaʼ kan iwukʼ ri ix. We kkanaj kan iwukʼ ri ix ri jastaq che xita pa ri umajibʼal, xoqujeʼ ri ix, kixkanaj kan riʼ pa ri Kʼojolxel e pa ri Tatxel.</seg>
					<seg id='1JO.2.25' type='verse'>Kʼatekʼuriʼ, are waʼ ri jastaq uwach che ri areʼ xubʼij che kuya na riʼ chiwech: ri junalikalaj kʼaslemal.</seg>
					<seg id='1JO.2.26' type='verse'>Xinwaj xintzʼibʼaj weriʼ chiwech pakiwiʼ ri eʼareʼ che kkaj kixkisubʼu ri ix.</seg>
					<seg id='1JO.2.27' type='verse'>Kʼatekʼuriʼ, chiwech ri ix, ri jiʼonsanik che xikʼam ri ix, chi rukʼ ri Areʼ kanajinaq kanoq iwukʼ ri ix e man rajawaxik ta chiwech che ri ix kʼo jun ajtijoxel chiwech. Kʼatekʼut, rumal rech che ri ujiʼonsanik ri areʼ kukʼut ronojel jastaq uwach chiwech, e weriʼ saqalajtzij e man tzijtal taj, jacha xukʼut ronojel jastaq uwach chiwach, chixjeqel bʼaʼ rukʼ ri areʼ.</seg>
					<seg id='1JO.2.28' type='verse'>Jeʼ nakʼut, ix alaj taq walkʼuwaʼl, kamik riʼ, chixkanajoq bʼaʼ rukʼ ri areʼ, arech, aretaq chiʼ, kuqʼalajisaj ribʼ ri areʼ; ri uj qas kkubʼiʼ ri qakʼuʼx e arech man kujkʼix taj rumal rech che naj uj kʼo wi chech ri areʼ pa ri Upetibʼal.</seg>
					<seg id='1JO.2.29' type='verse'>We ri ix, iwetaʼm che sukʼ ri Areʼ chikʼamaʼ bʼaʼ uqʼabʼ che ronojel ri winaq ri kubʼan ri sukʼil, alaxinaq uloq rukʼ ri Areʼ.</seg>
				</div>
				<div id='1JO.3' type='chapter'>
					<seg id='1JO.3.1' type='verse'>Chiwilampeʼ ri loqʼoqʼebʼal ukʼuʼx ri xuyaʼ ri Tatxel chqech arech ujralkʼuwaʼl ri Dyos kchaʼ chqech. ¡Kʼatekʼuriʼ, weriʼ xas qastzij wi! We ri uwachulew, man retaʼm ta qawach are rumal riʼ che man retaʼm ta uwach ri Areʼ.</seg>
					<seg id='1JO.3.2' type='verse'>Ixloqʼalaj, kamik riʼ, ri uj ujralkʼuwaʼl ri Dyos, kʼatekʼuriʼ, ri kujux na majaʼ kuqʼalajisaj ribʼ. Ri uj qetaʼm, che aretaq chiʼ kpetik ri uj, uj jeriʼ na riʼ jeʼ jas ri areʼ, rumal rech, che ri uj qas kqil na riʼ uwach ri areʼ qas jacha ri ubʼantajikʼ.</seg>
					<seg id='1JO.3.3' type='verse'>Ri jun che kreyeʼj ri areʼ ri areʼ kubʼan na riʼ che ribʼ jeʼ jas ri areʼ che qas sukʼ.</seg>
					<seg id='1JO.3.4' type='verse'>Ri jun che kmakunik xoqujeʼ kmakunik pa ri itzel, rumal rech che itzel ri makaj.</seg>
					<seg id='1JO.3.5' type='verse'>Kʼatekʼuriʼ, ri ix iwetaʼm che ri areʼ xuqʼalajisaj ribʼ arech kuchup uwach taq ri makaj e pa ri areʼ man kʼo ta jun makaj.</seg>
					<seg id='1JO.3.6' type='verse'>Ri jun che kkanaj rukʼ ri areʼ man kmakun taj. Ri jun che kmakunik man rilom ta ri areʼ e man uchʼobʼom ta uwach ri areʼ.</seg>
					<seg id='1JO.3.7' type='verse'>Ix eʼalaj taq walkʼuwaʼl mata kʼo jun winaq che kixukoj pa ri itzel bʼe. Ri jun che kubʼan ri sukʼil, ri areʼ sukʼ riʼ jeʼ jas ri Areʼ che sukʼ.</seg>
					<seg id='1JO.3.8' type='verse'>Ri jun che kmakunik petinaq uloq tza rukʼ ri Kʼaxtokʼ, rumal rech, che ri Kʼaxtokʼ kmakunik qas pa ri umajibʼal uloq. Ri ukʼojol ri Dyos xuqʼalajisaj ribʼ arech kuwilij ri uchak ri Kʼaxtokʼ.</seg>
					<seg id='1JO.3.9' type='verse'>Ri jun che alaxinaq qas rukʼ ri Dyos man kmakun taj, rumal rech che ri rijaʼlil kanajinaq rukʼ ri areʼ; man kkowin taj kmakunik rumal rech che alaxinaq qas rukʼ ri Dyos.</seg>
					<seg id='1JO.3.10' type='verse'>Pa weriʼ, ri ix iwetaʼm kiwach ri eralkʼuwaʼl ri Dyos e ri eralkʼuwaʼl ri Kʼaxtokʼ: ri jun che man kubʼan ta ri sukʼ man petinaq ta uloq rukʼ ri Dyos xoqujeʼ ri jun che man kuloqʼoqʼej ta ri rachalal.</seg>
					<seg id='1JO.3.11' type='verse'>Are kʼu waʼ ri tzij che xitaʼ ri ix qas pa ri umajibʼal uloq: rajawaxik che ri uj kqaloqʼoqʼej qibʼ,</seg>
					<seg id='1JO.3.12' type='verse'>e mqabʼano jeʼ jas xubʼan ri Kaʼin che ri areʼ xas rech ri itzel, xa jeriʼ kʼut xukamisaj ri rachalal. ¿Jas kʼu che xukamisaj ri areʼ? Rumal rech che itzel ri uchak kʼatekʼuriʼ ri uchak ri rachalal sukʼ.</seg>
					<seg id='1JO.3.13' type='verse'>Mixibʼij bʼaʼ iwibʼ ix eʼachalaxik, we ri uwachulew kraj ri itzel piwiʼ.</seg>
					<seg id='1JO.3.14' type='verse'>Ri uj qetaʼm, che ri uj, xujqʼax chi pa ri kamikal e xujqʼax pa ri kʼaslemal, rumal rech che keqaloqʼoqʼej ri eqachalal. Ri jun che man kʼo ta loqʼoqʼebʼal ukʼuʼx, kkanaj kan pa ri kamikal.</seg>
					<seg id='1JO.3.15' type='verse'>Ri jun che kraj ri itzel chrech ri rachalal, ri areʼ jun kamisanel riʼ; e ri ix iwetaʼm che jun kamisanel man kʼo ta ri junalik kʼaslemal pa ri areʼ.</seg>
					<seg id='1JO.3.16' type='verse'>Pa weriʼ, ri uj xqetaʼmaj jas ri loqʼoqʼebʼal kʼuʼx: che ri Areʼ xuya ri ukʼaslemal rech toqʼobʼisabʼal qawach ri uj. Xa jekʼuriʼ, rajawaxik che ri uj kqaya ri qakʼaslemal rech toqʼobʼisabʼal kiwach ri eʼachalaxik.</seg>
					<seg id='1JO.3.17' type='verse'>We kʼo jun che kʼo ri uqʼinomal rech we uwachulew riʼ, kʼatekʼut, kril ri rachalal che kʼo urajawaxik e kutzʼapij ri ranimaʼ chuwach, ¿la kkanaj kan riʼ ri loqʼoqʼebʼal ukʼuʼx ri Dyos pa ri areʼ?</seg>
					<seg id='1JO.3.18' type='verse'>Ix eʼalaj taq walkʼuwaʼl mujloqʼonik xaq rukʼ ri tzij on xaq rukʼ ri qachiʼ, xane chujloqʼon bʼaʼ rukʼ ri qachak e rukʼ ri saqalajtzij.</seg>
					<seg id='1JO.3.19' type='verse'>Kʼatekʼuriʼ, pa weriʼ waʼ, kqetaʼmaj wi che ri uj ujkʼo pa ri saqalajtzij, e utz riʼ ri qanimaʼ chuwach ri areʼ.</seg>
					<seg id='1JO.3.20' type='verse'>We ri qanimaʼ kkowinik kubʼan qʼatoj tzij paqawiʼ ri uj, rumal rech, che ri Dyos, are nimalaj ubʼantajik chuwach ri qanimaʼ e ri areʼ retaʼm ronojel ri jastaq uwach.</seg>
					<seg id='1JO.3.21' type='verse'>Ixloqʼalaj, we ri qanimaʼ, man kubʼan ta qʼatoj tzij paqawiʼ ri uj, uj utz chuwach ri Dyos:</seg>
					<seg id='1JO.3.22' type='verse'>kʼatekʼuriʼ, ronojel ri jastaq uwach che kqataʼ chrech, kqakʼam na riʼ weriʼ, tza rukʼ ri Areʼ, rumal rech che kqakʼol ri taq upixabʼ e kqabʼano chuwach ri areʼ jachike ri utz chuwach.</seg>
					<seg id='1JO.3.23' type='verse'>E are waʼ ri upixabʼ riʼ: chujkojon bʼaʼ che ri ubʼiʼ ri Ukʼojol Jesukristo e chqaloqʼoqʼej bʼaʼ qibʼ jeriʼ jachaʼ ri pixabʼ xuya chqech.</seg>
					<seg id='1JO.3.24' type='verse'>Kʼatekʼuriʼ, jachin kukʼol taq ri upixabʼ kkanaj rukʼ ri Dyos e ri Dyos kkanaj rukʼ ri areʼ, e rukʼ weriʼ, ri uj qetaʼm che kkanaj qukʼ ri uj rumal ri Uxlabʼxel che xuyaʼ ri areʼ chqech ri uj.</seg>
				</div>
				<div id='1JO.4' type='chapter'>
					<seg id='1JO.4.1' type='verse'>Ixloqʼalaj miterembʼej xaq ronojel winaq xane qas utz rilik chibʼanaʼ ri kuxlabʼal arech kiwilo we petinaq chi rukʼ ri Dyos rumal rech che ekʼi eʼitzel qʼaxel taq utzij ri Dyos epetinaq chi cho ri uwachulew</seg>
					<seg id='1JO.4.2' type='verse'>Pa weriʼ, ri ix kuyaʼo kiwetaʼmaj ri ruxlabʼal ri Dyos: ronojel uxlabʼal, che kubʼij che ri Jesukristo xpe pa ri bʼaqilal ri areʼ petinaq qas rukʼ ri Dyos;</seg>
					<seg id='1JO.4.3' type='verse'>e ronojel uxlabʼal che man kuya ta ubʼixik ri Jesus, ri areʼ man petinaq ta rukʼ ri Dyos; ri areʼ riʼ, are ruxlabʼal ri Itzel Kristo. Ri ix xito che ri areʼ kpe na riʼ; kʼatekʼuriʼ, kamik riʼ, ri areʼ kʼo chi chuwachulew.</seg>
					<seg id='1JO.4.4' type='verse'>Ri ix ix alaj taq walkʼuwaʼl, ri ix, ix kʼo rukʼ ri Dyos e xixchʼakan chkech ri eʼareʼ. Rumal rech che ri jun che kʼo iwukʼ ri ix ri areʼ, are nimalaj chi na chuwach ri jun che kʼo pa ri uwachulew.</seg>
					<seg id='1JO.4.5' type='verse'>Ri eʼareʼ erech ri uwachulew; rumal kʼuriʼ kkiyaʼ ubʼixik ri jastaq che rech ri uwachulew kʼatekʼuriʼ ri uwachulew kuta ri kitzij.</seg>
					<seg id='1JO.4.6' type='verse'>Ri uj, ujkʼo rukʼ ri Dyos. Jachin retaʼm uwach ri Dyos kutaʼ riʼ ri qastzij, jachin ri man kʼo ta rukʼ ri Dyos man kuta ta ri qastzij. Pa weriʼ, ri uj qetaʼmaj uwach ri uxlabʼal rech ri saqalajtzij e ri uxlabʼal rech ri tzijtal.</seg>
					<seg id='1JO.4.7' type='verse'>Ixloqʼalaj chqaloqʼoqʼej bʼaʼ chqabʼil taq qibʼ rumal rech, che loqʼoqʼebʼal ukʼuʼx ri Dyos e ri jun che kʼo ri loqʼoqʼebʼal ukʼuʼx xaʼlax uloq chi rukʼ ri Dyos, e retaʼm uwach ri Dyos.</seg>
					<seg id='1JO.4.8' type='verse'>Ri jun che man kʼo ta ri loqʼoqʼebʼal ukʼuʼx, man retaʼm ta uwach riʼ ri Dyos, rumal rech che ri Dyos, xas loqʼoqʼebʼal kʼuʼx wi ri areʼ.</seg>
					<seg id='1JO.4.9' type='verse'>Kʼatekʼuriʼ, pa weriʼ, xuqʼalajisaj ribʼ ri uloqʼoqʼebʼal ukʼuʼx ri Dyos chqech: che ri Dyos, xutaq uloq chuwachulew ri xa jun chi Ukʼojol arech ri uj kujkʼasleman pa ri areʼ.</seg>
					<seg id='1JO.4.10' type='verse'>Kʼatekʼuriʼ, are waʼ ri loqʼoqʼebʼal kʼuʼx. man are taj, che ri uj xujloqʼon chech ri Dyos, xane are ri areʼ che xujuloqʼoqʼej e xutaq uloq ri Ukʼojol jeʼ jas jun tabʼal toqʼobʼ chuwach ri qamak.</seg>
					<seg id='1JO.4.11' type='verse'>Ixloqʼalaj we jeriʼ ri qaloqʼaxik xubʼan ri Dyos, xoqujeʼ, rajawaxik che jeriʼ uloqʼaxik qibʼ ri uj.</seg>
					<seg id='1JO.4.12' type='verse'>Man kʼo ta jun winaq rilom uwach ri Dyos. We ri uj kqaloqʼoqʼej chbʼil qibʼ ri Dyos kkanaj qukʼ ri uj, xa jekʼuriʼ, tzʼaqat riʼ ri loqʼoqʼebʼal ukʼuʼx kʼo qukʼ ri uj.</seg>
					<seg id='1JO.4.13' type='verse'>Pa weriʼ, ri uj qetaʼm che ri uj uj kanajinaq rukʼ ri areʼ, e ri areʼ qukʼ ri uj: che xuya ri Ruxlabʼxel chqech.</seg>
					<seg id='1JO.4.14' type='verse'>Kʼatekʼuriʼ, ri uj qilom e kqaya ubʼixik che ri Tatxel xutaq uloq ri Ukʼojol jeʼ jas kolonel rech ri uwachulew.</seg>
					<seg id='1JO.4.15' type='verse'>Jachin ri kubʼij che ri Jesus, are Ukʼojol ri Dyos, kkanaj rukʼ ri areʼ e ri areʼ kkanaj rukʼ ri Dyos.</seg>
					<seg id='1JO.4.16' type='verse'>Kʼatekʼuriʼ, ri uj xqetaʼmaj che ri Dyos ujuloqʼoqʼem, e ri uj xujkojon chech weriʼ. Loqʼoqʼebʼal ukʼuʼx ri Dyos: ri jun che kkanaj pa ri loqʼoqʼebʼal kʼuʼx kkanaj rukʼ ri Dyos e ri Dyos rukʼ ri areʼ.</seg>
					<seg id='1JO.4.17' type='verse'>Kʼatekʼuriʼ, rukʼ weriʼ nimalaj xtzʼaqatik ri loqʼoqʼebʼal kʼuʼx qukʼ ri uj: che ri uj, kkojiʼ ri ukowil qanimaʼ pa ri uqʼij ri qʼatojtzij; rumal rech che jeriʼ jas ri Areʼ xoqujeʼ uj jeriʼ ri uj cho we uwachulew.</seg>
					<seg id='1JO.4.18' type='verse'>Man kʼo ta xibʼrikil pa ri loqʼoqʼebʼal kʼuʼx; xane ri tzʼaqatalaj loqʼoqʼebʼal kʼuʼx kresaj ri xibʼrikil, rumal rech che ri xibʼrikil are kril ri kʼax e ri jun che kuxeʼj ribʼ man opaninaq ta pa ri tzʼaqatalaj loqʼoqʼebʼal kʼuʼx.</seg>
					<seg id='1JO.4.19' type='verse'>Ri uj xujloqʼoqʼen bʼaʼ rumal rech, che are nabʼe xujuloqʼoqʼej ri areʼ:</seg>
					<seg id='1JO.4.20' type='verse'>We kʼo jun winaq kubʼij: «Ri in kinloqʼoqʼej ri Dyos», kʼatekʼuriʼ, kraj ri itzel chrech ri rachalal, ri areʼ jun winaq ajbʼanaltzij riʼ; rumal rech, ri jun che man kuloqʼoqʼej ta ri rachalal che kril uwach man kkowin taj kuloqʼoqʼej ri Dyos che man loqʼ taj kril uwach.</seg>
					<seg id='1JO.4.21' type='verse'>Jeʼ nakʼut, qakʼamom ri jun Pixabʼ riʼ chi rukʼ ri Areʼ: jachin kuloqʼoqʼej ri Dyos, xoqujeʼ kuloqʼoqʼej ri rachalal.</seg>
				</div>
				<div id='1JO.5' type='chapter'>
					<seg id='1JO.5.1' type='verse'>Ri jun che kkojonik che ri Jesus are ri Kristo, alaxinaq uloq riʼ xas rukʼ ri Dyos e jachin kuloqʼoqʼej uwach ri xalkʼuwaʼlanik ri Areʼ, xoqujeʼ kuloqʼoqʼej uwach riʼ ri jun che xaʼlax rukʼ ri Areʼ.</seg>
					<seg id='1JO.5.2' type='verse'>Ri uj, pa weriʼ qetaʼmaj wi che keqaloqʼoqʼej ri eralkʼuwaʼl ri Dyos we kqaloqʼoqʼej ri Dyos e we ri uj kqabʼan taq ri upixabʼ.</seg>
					<seg id='1JO.5.3' type='verse'>Rumal rech che are waʼ ri loqʼoqʼebʼal kʼuʼx chrech ri Dyos: che kqakʼol ubʼanik ri upixabʼ. E ri jetaq upixabʼ man jun eqaʼn ta chqech uj,</seg>
					<seg id='1JO.5.4' type='verse'>rumal rech, che ronojel ri alaxinaq uloq tza rukʼ ri Dyos kchʼakan puwiʼ ri uwachulew. E ri xchʼakanik puwiʼ ri uwachulew areʼ ri qakojonik.</seg>
					<seg id='1JO.5.5' type='verse'>¿Jachin kʼut kchʼakan puwiʼ ri uwachulew: we mam are ri kukojo che ri Jesus areʼ Ukʼojol ri Dyos?</seg>
					<seg id='1JO.5.6' type='verse'>Are ri areʼ, ri xpetik rumal ri jaʼ e rumal ri kikʼel: ri Jesukristo; man xuwi ta xpetik rukʼ ri jaʼ, xane xpetik rukʼ ri jaʼ e ri kikʼel. Kʼatekʼut are ri Uxlabʼaxel kuya ubʼixik ri tzij puwiʼ ri saqalajtzij rumal rech che are ri uxlabʼaxel ri saqalajtzij.</seg>
					<seg id='1JO.5.7' type='verse'>Kʼatekʼuriʼ, eʼoxibʼ ri keyaʼow ubʼixik ri tzij puwiʼ ri saqalajtzij:</seg>
					<seg id='1JO.5.8' type='verse'>Ri Uxlabʼaxel, ri jaʼ e ri kikʼel, e junam ubʼixik, kkibʼij chi eʼoxibʼ.</seg>
					<seg id='1JO.5.9' type='verse'>We ri uj kqakʼam ri kitzij ri winaq, are nimalaj ubʼantajik chi na ri utzij ri Dyos. Rumal rech, che are waʼ ri utzij ri Dyos che uyaʼom ubʼixik puwiʼ ri Ukʼojol.</seg>
					<seg id='1JO.5.10' type='verse'>Ri jun che kkojon chrech ri Ukʼojol ri Dyos xas kʼo wi ri tzij rukʼ ri areʼ. Ri jun che man kkojon ta chrech ri Dyos kubʼan ajbʼanaltzij chrech ri Dyos, rumal rech che man kkojon ta chrech ri utzij che ri utzij ri uyaʼom ubʼixik ri Dyos puwiʼ ri Ukʼojol.</seg>
					<seg id='1JO.5.11' type='verse'>Are kʼu waʼ we uyaʼom ubʼixik riʼ: ri Dyos uyaʼom chqech ri junalikalaj kʼaslemal e we kʼaslemal riʼ kʼolik rukʼ ri Ukʼojol.</seg>
					<seg id='1JO.5.12' type='verse'>Ri jun che kʼo ri Kʼojolxel rukʼ, kkʼojiʼ ri kʼaslemal rukʼ; ri jun che man kʼo ta ri Kʼojolxel rukʼ man kʼo ta riʼ ri kʼaslemal rukʼ.</seg>
					<seg id='1JO.5.13' type='verse'>Ri in xintzʼibʼaj weriʼ chiwech chiwech ri ix che kixkojon chrech ri ubʼiʼ ri Ukʼojol ri Dyos, arech ri ix iwetaʼm che ri ix kʼo ri junalik ikʼaslemal.</seg>
					<seg id='1JO.5.14' type='verse'>Pa weriʼ kʼo wi ri kubʼisibʼal qakʼuʼx chrech ri Areʼ: che ri uj, we kʼo jun kqataʼ chrech jeʼ jas ri kraj ri areʼ ri areʼ kuta ri qatzij.</seg>
					<seg id='1JO.5.15' type='verse'>Kʼatekʼut, we ri uj, qetaʼm che ri areʼ kuta ri qatzij pa ronojel ri jastaq uwach che kqataʼ chrech, ri uj qetaʼm che kyaʼtaj na riʼ chqech ri xqata chrech ri Areʼ.</seg>
					<seg id='1JO.5.16' type='verse'>We kʼo jun winaq krilo jun rachalal che kmakunik kʼatekʼut, man krukʼaj ta ubʼi pa ri kamikal, chchʼaw bʼaʼ rukʼ ri Dyos e ri Dyos kuyaʼ na riʼ ri kʼaslemal chrech ri rachalal. Man utz ta riʼ kbʼan chʼawem pakiwiʼ ri eʼareʼ che kemakunik e makaj keʼukʼam bʼi pa ri kamikal; rumal rech che kʼo jun makaj che kkʼaman ubʼik pa ri kamikal, puwiʼ we makaj riʼ, man kinbʼij taj che rajawaxik kbʼan chʼawem rukʼ ri Dyos.</seg>
					<seg id='1JO.5.17' type='verse'>Ronojel itzel, chi makaj riʼ kʼatekʼut, kʼo makaj che man krukʼaj ta ubʼi jun pa ri kamikal.</seg>
					<seg id='1JO.5.18' type='verse'>Ri uj qetaʼm, ri jun che Xaʼlkʼuwaʼlaxik chi rukʼ ri Dyos man kmakun taj. Ri jun che xaʼlkʼuwaʼlaxik rumal ri Dyos, kukʼol riʼ ri Areʼ e ri itzel man kʼo ta ukowinen puwiʼ ri areʼ.</seg>
					<seg id='1JO.5.19' type='verse'>Ri uj qetaʼm, che ri uj xas uj rech ri Dyos e ronojel ri uwachulew kʼo chuxeʼ ri ukʼowinem ri itzel.</seg>
					<seg id='1JO.5.20' type='verse'>Ri uj qetaʼm che ri Ukʼojol ri Dyos xpetik, e xuya ri nojibʼal chqech arech ri uj qetaʼmaj uwach ri jun che Saqalaj Tzij. Ri uj, uj kʼo pa ri jun che Saqalaj Tzij pa ri ukʼojol che are ri Jesuskristo. ¡Are areʼ ri qas Dyos e ri junalikalaj kʼaslemal!</seg>
					<seg id='1JO.5.21' type='verse'>¡Ix alaj taq walkʼuwaʼl, chikʼolo bʼaʼ iwibʼ chuwach ri eʼesal uwach dyos!</seg>
				</div>
			</div>
			<div id='2JO' type='book'>
				<div id='2JO.1' type='chapter'>
					<seg id='2JO.1.1' type='verse'>Ri in, ri in riʼj winaq, chech ri Nan Ajaw, e chkech ri eralkʼuwaʼl, che ri in keʼinloqʼoqʼej pa ri saqalajtzij, man in xuwi ta ri in, xane xoqujeʼ konojel ri xketaʼmaj ri Saqalajtzij,</seg>
					<seg id='2JO.1.2' type='verse'>rumal ri Saqalajtzij che kʼo qukʼ ri uj, e che kkanaj kan riʼ pa junalik qukʼ uj,</seg>
					<seg id='2JO.1.3' type='verse'>qukʼ ri uj kkanajik ri usipanik, ri loqʼoqʼebʼal ukʼuʼx, ri nimalaj utzil rech ri Dyos che Utatxel ri Jesukristo, ri Ukʼojol ri Tatxel, jeʼ jas ri saqalajtzij e jeri ʼ jas ri loqʼoqʼebʼal kʼuʼx.</seg>
					<seg id='2JO.1.4' type='verse'>Ri in sibʼalaj xinkiʼkotik aretaq chiʼ xeʼinriqo chkixoʼl ri eʼawalkʼuwaʼl, ejujun chkech che kkikʼaslemaj ri saqalajtzij, jeʼ jas ri pixabʼ che xqakʼam chi rukʼ ri Tatxel.</seg>
					<seg id='2JO.1.5' type='verse'>Kʼatekʼuriʼ kamik riʼ, kinta chawech nan; we kintzʼibʼaj chawech riʼ, man jun kʼakʼ pixabʼ taj, xane ri kʼo qukʼ ri uj xas pa ri umajibʼal uloq, chqaloqʼoqʼej bʼaʼ qibʼ chqaxoʼl ri uj.</seg>
					<seg id='2JO.1.6' type='verse'>Are waʼ riʼ ri loqʼoqʼebʼal ukʼuʼx; che kujkʼaslemanik rukʼ taq ri upixabʼ. Are waʼ ri nabʼe pixabʼ, jeriʼ jas ri iwetaʼm ri ix chi pa ri umajibʼal uloq: chixkʼasleman bʼaʼ pa ri loqʼoqʼebʼal kʼuʼx.</seg>
					<seg id='2JO.1.7' type='verse'>Sibʼalaj taq etaqchiʼnelabʼ xeʼel uloq xas waral chuwachulew, e man kkiya ta ubʼixik che ri Jesuskristo petinaq chi pa ri bʼaqilal. Are waʼ weriʼ ri ajtaqchiʼnel ri itzel kristo.</seg>
					<seg id='2JO.1.8' type='verse'>Qas chichajij bʼaʼ iwibʼ ri ix, arech man kisach ta ri uwachinik ri qachak, xane are chkʼojiʼ ta bʼaʼ jun utzalaj tojbʼal ukʼaxel.</seg>
					<seg id='2JO.1.9' type='verse'>Ri jun che naj kbʼe wi e man kkanaj ta kan pa ri utzij ri Kristo man kʼo ta riʼ ri Dyos rukʼ. Ri jun che kkanaj kan pa ri tzij kkʼojiʼ ri Tatxel e ri Kʼojolxel rukʼ.</seg>
					<seg id='2JO.1.10' type='verse'>We kʼo jun kbʼe iwukʼ ri ix, kʼatekʼuriʼ man rukʼam ta uloq we tzij riʼ, mikʼulaj bʼaʼ ri areʼ pa ri itinimit e miya jun rutzil uwach.</seg>
					<seg id='2JO.1.11' type='verse'>Ri jun che kuya rutzil uwach, xoqujeʼ junam uwach rukʼ ri jetaq itzel kubʼano.</seg>
					<seg id='2JO.1.12' type='verse'>Kneʼbʼaʼ, sibʼalaj rajawaxik kʼi kintzʼibʼaj chiwech. Kinchomaj che are utz che man kinbʼan ta weriʼ rukʼ ri tzʼibʼanik. Xane are kinweyeʼj na, che ri in, kinbʼe iwukʼ e xa jekʼuriʼ kinkowin na riʼ kinchʼaw xas in iwukʼ, arech ri uj kkʼojiʼ tzʼaqatalaj qakiʼkotemal.</seg>
					<seg id='2JO.1.13' type='verse'>¡Kkiya apan jun rutzil awach ri eralkʼuwaʼl ri chaʼomlaj awatz!</seg>
				</div>
			</div>
			<div id='3JO' type='book'>
				<div id='3JO.1' type='chapter'>
					<seg id='3JO.1.1' type='verse'>Ri in, che in riʼj winaq, chrech ri loqʼalaj Gayo, che kinloqʼoqʼej ri in pa ri saqalajtzij.</seg>
					<seg id='3JO.1.2' type='verse'>At loqʼalaj, kinweyeʼj ri in, che utz atbʼenaq pa ronojel ri jastsaq uwach, utz uwach ri abʼaqil xoqujeʼ ri awuxlabʼal.</seg>
					<seg id='3JO.1.3' type='verse'>Ri in, sibʼalaj xinkiʼkotik kukʼ ri eʼachalaxik che xepetik, e che sibʼalaj utz ubʼixik xkibʼij ri saqalaj atzij, rumal rech che ri at kʼo ri akʼaslemal pa ri saqalajtzij.</seg>
					<seg id='3JO.1.4' type='verse'>Nimalaj kinkiʼkotik, aretaq chiʼ ri in kinwetaʼmaj che ri ewalkʼuwaʼl kʼo ri kikʼaslemal pa ri saqalajtzij.</seg>
					<seg id='3JO.1.5' type='verse'>At loqʼalaj, ri at utz ri kabʼano aretaq chiʼ kabʼan ri utzil chkech ri eʼachalaxik, knebʼaʼ ri eʼareʼ ekaxlan winaq.</seg>
					<seg id='3JO.1.6' type='verse'>Ri eʼareʼ kiyaʼom ubʼixik ri loqʼoqʼebʼal akʼuʼx chkech ri ekomon tyox. Ri at, utz riʼ kabʼano aretaq chiʼ kaya chkech ri rajawaxik chkech pa ri kibʼe jeʼ jas ri kraj ri Dyos.</seg>
					<seg id='3JO.1.7' type='verse'>Rumal rech che rumal ri Bʼiʼaj, ri eʼareʼ xebʼek, e man kʼo ta jun jas uwach xkikʼamo kukʼ ri eʼareʼ che ri man eʼajjudiʼos taj.</seg>
					<seg id='3JO.1.8' type='verse'>Xa jekʼuriʼ, rajawaxik che ri uj keqakʼulaj we winaq riʼ, arech ri uj, kujtobʼan kukʼ ri eʼareʼ pa ri kichak che usukʼumaxik ri Saqalajtzij.</seg>
					<seg id='3JO.1.9' type='verse'>Ri in, xintzʼibʼaj jun wuj chrech ri komon tyox, kʼatekʼuriʼ ri Diʼotrefes che are sibʼalaj kraj ri nabʼe kʼolibʼal, man kraj taj kujukʼamo.</seg>
					<seg id='3JO.1.10' type='verse'>Rumal kʼuriʼ, aretaq chiʼ ri in kinopanik, qastzij kinnaʼtisaj riʼ chech ri uchak tajin kubʼano. Ri areʼ kubʼij sibʼalaj itzel taq tzij paqawiʼ ri uj. Kʼatekʼuriʼ, rukʼ weriʼ, xoqujeʼ man kraj taj keʼukʼulaj ri eʼachalaxik e ri jachin taq kkaj keʼkikʼulaj ri eʼareʼ, ri areʼ keroqataj e keʼukyaq ubʼik pa ri komon tyox.</seg>
					<seg id='3JO.1.11' type='verse'>At loqʼalaj, mabʼan ri itzel, are chabʼanaʼ ri utzil. Ri jun che kubʼan ri utzil, kʼo riʼ rukʼ ri Dyos. Ri jun che kubʼan ri itzel man rilom ta uwach riʼ ri Dyos.</seg>
					<seg id='3JO.1.12' type='verse'>Konojel ri winaq kkibʼij ri utzil puwiʼ ri Demetriʼo, xoqujeʼ jeriʼ neʼ kubʼij ri Saqalajtzij. Xoqujeʼ ri uj kqaya ubʼixik ri utzil puwiʼ ri areʼ, e ri at, awetaʼm che saqalajtzij ri qatzij.</seg>
					<seg id='3JO.1.13' type='verse'>Ri in sibʼalaj kʼi kinwaj kintzʼibʼaj chawech. Kʼatekʼuriʼ, man kinwaj taj che kintzʼibʼaj rukʼ jun tzʼibʼabʼal.</seg>
					<seg id='3JO.1.14' type='verse'>Kinweyeʼj che man naj ta chik kinbʼe na kʼuriʼ awukʼ, kʼatekʼuriʼ, kuya na riʼ, che ri uj kujtzijonik.</seg>
					<seg id='3JO.1.15' type='verse'>Kkʼojiʼ ta bʼaʼ ri utzil awukʼ. Ri eʼawachiʼl kkiya apan jun rutzil awach. Chayaʼaʼ apan jun rutzil kiwach ri eqawinaq, chkijujunal kaya chkech, chi rukʼ ri kibʼiʼ.</seg>
				</div>
			</div>
			<div id='JUD' type='book'>
				<div id='JUD.1' type='chapter'>
					<seg id='JUD.1.1' type='verse'>Ri Judas, ajpatanijel rech ri Jesus Kristo, ri rachalal ri Santiʼago, chkech ri esikʼitalik, ri eloqʼlaj rumal ri Dyos Tatxel, e che ekʼolom rech toqʼobʼisabʼal uwach ri Jesus Kristo;</seg>
					<seg id='JUD.1.2' type='verse'>chiwech ri ix, ri nimalaj utzil e nimalaj loqʼoqʼebʼal kʼuʼx.</seg>
					<seg id='JUD.1.3' type='verse'>Ix nuloqʼlaj, ri in, sibʼalaj kwaj xintzʼibʼaj chiwech puwiʼ ri qakolotajem, e wilom, che rajawaxik che ri in kinbʼan weriʼ, arech kinyaʼ jun tzij rech ichuqʼabʼ, arech ri ix, xas kikoj ichuqʼabʼ pa ri toqʼobʼisabʼal uwach ri qakojonik, che xa pa jumul xyaʼtaj chkech ri etyoxlaj taq winaq.</seg>
					<seg id='JUD.1.4' type='verse'>Rumal rech, che pa kʼuʼtalik xeʼokik chixoʼl ri ix, ejujun taq winaq, che chi pa ri ojer tzij uloq, ri Tzʼibʼatalik xuqʼalajisaj we qʼatojtzij riʼ: we winaq riʼ man kʼo ta kikojonik, kkikʼaslemaj jun itzelalaj kʼaslemal rukʼ ri nimalaj usipanik ri Qadyos, man kaj ta uwach ri jun chi Ajaw, ri Qajawxel Jesus Kristo.</seg>
					<seg id='JUD.1.5' type='verse'>Ri in, kwaj kinnaʼtaj chiwech, che ri ix xeʼtaʼmatajik iwumal weriʼ chi pa junalik; che ri Ajawxel, aretaq chiʼ xekolotaj rumal areʼ ri winaq chuwach ri rulew ri Egipto, chi chanim xeʼukamisaj ri jachintaq ri man xekojon taj.</seg>
					<seg id='JUD.1.6' type='verse'>Kʼatekʼuriʼ, ri anjelibʼ, ri man xekanaj ta kan pa ri nabʼe kikʼolibʼal, e xane are xkiyaʼ kan ri kachoch, eʼujatʼim chi kʼateʼ na pa ri qʼatojtzij rech ri Nimalaj Qʼij; eʼujatʼim pa junalikalaj taq yutbʼal e chi pa ukʼisbʼalil taq ri qʼequʼmal.</seg>
					<seg id='JUD.1.7' type='verse'>E xoqujeʼ ri Sodoma e ri Gomorra e ri tinimit che ekʼo chunaqaj chkech, ejacha ri eʼanjelibʼ riʼ, xemakunik e xkaj chik jun chi uwach bʼaqilal; ri eʼareʼ ejun kʼamabʼal noʼj, kʼo ri qʼatojtzij pakiwiʼ e tajin kkikʼaxkʼolij jun junalikalaj kʼaslemal pa ri qʼaqʼ.</seg>
					<seg id='JUD.1.8' type='verse'>Xoqujeʼ ejeriʼ nakʼut we winaq riʼ, rukʼ jun itzelalaj chomanik, kkibʼan ri itzel rukʼ ri bʼaqilal; kketzelaj uwach ri Ajawinik, kkibʼij itzel taq tzij chkech ri Enimalaj taq Qʼijil.</seg>
					<seg id='JUD.1.9' type='verse'>Kʼatekʼuriʼ, ri nimalaj anjel Migueʼl, aretaq chiʼ xchʼoʼjin rukʼ ri Kʼaxtokʼ rumal ri ubʼaqil ri Moʼises; man xukachʼ taj xubʼij ri itzel qʼatojtzij puwiʼ ri areʼ, xuwi xubʼij: «¡Chukʼajisaj bʼaʼ awach ri Ajawxel!».</seg>
					<seg id='JUD.1.10' type='verse'>Kʼatekʼuriʼ, ri eʼareʼ, kkiyoqʼo e kkibʼij itzel tzij puwiʼ ri jastaq che man kkichʼobʼ taj; e ri eʼareʼ, ejeriʼ jas ri awaj che man kʼo ta kichomanik; kkisach kibʼ chupam ri jastaq che si ketaʼm wi ri eʼareʼ; ri jastaq ketaʼm jeriʼ jas ri kibʼantajik eʼareʼ.</seg>
					<seg id='JUD.1.11' type='verse'>Itzel bʼaʼ chkech ri eʼareʼ, rumal rech che xebʼe pa ri ubʼe ri Kaʼin, xkikʼyaq kibʼ pa ri itzel uchomanik ri Bʼalaʼam xa rumal rech che xkaj pwaq; xkʼis kiwach pa ri itzel rech ri Kore.</seg>
					<seg id='JUD.1.12' type='verse'>Ri eʼareʼ e jun nimalaj kʼax pa ri iwaʼim; utz utzalaj kiwaʼim kkibʼano chkiwach nimalaj konojel: ri eʼareʼ ejacha sutzʼ che man kʼo ta joron rukʼam e xa jeriʼ keʼujumumej ubʼi ri kyaqiqʼ; ejacha cheʼ erech kʼisbʼal junabʼ che man kʼo ta kiwach; kamul chik ekaminaq e chi ebʼoqom chi pa ri urabʼ uloq,</seg>
					<seg id='JUD.1.13' type='verse'>eʼuqʼetal rech ri polow che kkichubʼaj ri uwoqow kikʼixbʼal, ejacha chʼimil che kesachik e che kebʼe pa ri junalik e nimalaj qʼequʼmal.</seg>
					<seg id='JUD.1.14' type='verse'>Ri Henok, ri uwuq tatxel chuwach chi aqʼanoq ri Adam, ri are qʼaxel utzij ri Dyos che xubʼij pakiwiʼ: «Kamik riʼ, ri Ajawxel petinaq uloq kukʼ ri eʼutyox anjelibʼ che sibʼalaj kekichiwik,</seg>
					<seg id='JUD.1.15' type='verse'>arech kubʼanaʼ ri qʼatojtzij pakiwiʼ nimalaj konojel ri man kekojon taj e puwiʼ ronojel ri xkibʼano; puwiʼ ri kʼaxalaj taq tzij xkibʼij puwiʼ ri Areʼ ri eʼajmakibʼ che man kekojon taj».</seg>
					<seg id='JUD.1.16' type='verse'>Kʼatekʼuriʼ, ri eʼareʼ, kewixwatik, kejilowik, kebʼe pa ri kirayibʼal; ri upakichiʼ kkibʼij kʼaxalaj taq tzij; kkibʼij jun utzalaj tzij xa rumal che kʼo jun kkaj.</seg>
					<seg id='JUD.1.17' type='verse'>Kʼatekʼuriʼ, ri ix, ixloqʼlaj; chinaʼtisaj bʼaʼ ri xkiyaʼ ubʼixik chiwech ri eʼuʼapostol ri Qajawxel Jesuskristo.</seg>
					<seg id='JUD.1.18' type='verse'>Ri eʼareʼ xkibʼij chiwech: «Pa ri ukʼisbʼal ri uwachulew, kekʼojiʼ ejujun riʼ che kketzʼebʼej na riʼ uwach ri winaq, e kkikʼaslemaj riʼ jeʼ jas kraj ri itzel taq kirayinik».</seg>
					<seg id='JUD.1.19' type='verse'>Eʼare waʼ ri kkibʼan kʼax, ejachnel taq wachaj, ri eʼareʼ eʼawaj che man kʼo ta kuxlabʼal.</seg>
					<seg id='JUD.1.20' type='verse'>Kʼatekʼuriʼ, ri ix, ixloqʼlaj, chiyakaʼ iwibʼ pa ri tyoxlaj kojonik, chixchʼaw bʼaʼ rukʼ ri Dyos pa ri Tyoxlaj Uxlabʼxel,</seg>
					<seg id='JUD.1.21' type='verse'>qas chikʼoloʼ bʼa iwibʼ pa ri loqʼoqʼebʼal ukʼuʼx ri Dyos, chiweyeʼj bʼaʼ ri loqʼoqʼebʼal ukʼuʼx ri Qajawxel Jesus Kristo chuwach ri junalikalaj kʼaslemal.</seg>
					<seg id='JUD.1.22' type='verse'>Chkech ri kubʼan kebʼ kikʼuʼx, ri xaq keyojkaʼrik; chiyaʼaʼ bʼaʼ ri utzalaj chomanik chkech;</seg>
					<seg id='JUD.1.23' type='verse'>ri enikʼaj chik, cheʼikoloʼ bʼaʼ chuwach ri qʼaqʼ; kʼatekʼuriʼ, ri enikʼaj chik, chixibʼij bʼaʼ iwibʼ chkiwach e xas xoqujeʼ chipaqchiʼj bʼaʼ ri itzel atzʼyaq che tzʼil rumal ri kibʼaqil.</seg>
					<seg id='JUD.1.24' type='verse'>Chrech ri Areʼ, che kkowinik kixukʼol chuwach ri makaj e che kkowinik ixchʼajchʼoj kixukoj chuwach ri uqʼijil e rukʼ nimalaj kiʼkotemal,</seg>
					<seg id='JUD.1.25' type='verse'>¡chrech ri Areʼ, ri jun chi Dyos, ri Qakolonel Jesus Kristo Qajawxel, chech ri nimalaj qʼijil, nimalaj chuqʼabʼ chi ojer kanoq, chi kamik riʼ e chi chubʼeqʼij chubʼesaq! ¡Amen!</seg>
				</div>
			</div>
			<div id='REV' type='book'>
				<div id='REV.1' type='chapter'>
					<seg id='REV.1.1' type='verse'>Ri uqʼalajisanik ri Jesus Kristo: ri Dyos xuya chech, arech kukʼut chkiwach ri eʼupataninelabʼ, ri jas uwach che kpe kamik; ri Areʼ kutaq uloq ri anjel rech Areʼ, arech ri areʼ kubʼano che kretaʼmaj ri upataninel Axwan,</seg>
					<seg id='REV.1.2' type='verse'>ri areʼ che kubʼij ri qastzij Utzij ri Dyos e ri ubʼim ri Jesus Kristo: ronojel ri xrilo ri areʼ.</seg>
					<seg id='REV.1.3' type='verse'>¡Utz rech ri jun che kusikʼij e ri winaq che kkitatabʼej we tzij riʼ jeʼ jas tzij rech qʼaxebʼal utzij ri Dyos e we knaʼtisaj pa ri kanimaʼ ri tzʼibʼatal chupam, rumal rech che chi uchanim chik, naqaj chik kʼo wi ri kajbʼal!</seg>
					<seg id='REV.1.4' type='verse'>Ri Xwan chkech ri ewuqubʼ Komon Tyox rech ri Asiʼa. Nimalaj Toqʼobʼ e jaʼmaril xya chiwech rumal: «Ri are Areʼ, ri are Areʼ Iwir, ri are Areʼ che kpe na riʼ», kumal ri ewuqubʼ uxlabʼal che ekanajinaq chuwach ri Utem,</seg>
					<seg id='REV.1.5' type='verse'>e rumal ri Jesus Kristo, ri utzalaj qʼataltzij, ri nabʼeʼal chkixoʼl ri ekaminaqibʼ, ri nimalaj kinimal ri eʼajawinel rech ri uwachulew. Ri kujuloqʼoqʼej e ri uchʼajchʼobʼem ri qamak rumal ri ukikʼel,</seg>
					<seg id='REV.1.6' type='verse'>ri ujubʼanom, uj jun ajawibʼal kech chuchqajawibʼ chuwach ri Udyos, chuwach ri Utatxel; chech ri Areʼ ri qʼijilanem, ri kowinem chubʼeqʼij chubʼesaq. Amen!</seg>
					<seg id='REV.1.7' type='verse'>Chi kamik riʼ petinaq uloq chuxoʼl ri taq sutzʼ; ronojel winaq kril na uwach riʼ ri areʼ, xoqujeʼ kril uwach ri areʼ che xuqʼaxej chi chʼichʼ, kʼatekʼuriʼ, konojel ri ejuqʼat winaq chuwachulew, kkʼis kikʼux riʼ chuwach ri areʼ. ¡Jeʼ nakʼuriʼ! ¡Amen!</seg>
					<seg id='REV.1.8' type='verse'>In ri in Alfa e ri Omega kcha ri Ajawxel Dyos, «ri are Areʼ, ri Areʼ Iwir, e ri Areʼ che kpe na riʼ», ri Ajaw che rajaw ronojel jas uwach.</seg>
					<seg id='REV.1.9' type='verse'>Ri in, in Xwan, ri iniwachalal e ri iniwachiʼl pa ri kʼax, pa ri ajawibʼal e pa ri kochʼonik pa ri Jesus. Ri in, in kʼo pa ri chʼaqap ulew pa ri Polow rech Patmos, rumal ri Utzij ri Dyos e ri ubʼim ri Jesus.</seg>
					<seg id='REV.1.10' type='verse'>Ri in xinok, pa ri wuxlabʼal pa ri uqʼij ri Ajawxel, kʼatekʼuriʼ, xinta chwij in, jun chʼabʼal che kchʼawik jeʼ jas jun tum e kubʼij:</seg>
					<seg id='REV.1.11' type='verse'>«Ri jas uwach che kawil ri at, chatzʼibʼaj pa jun tzʼibʼatalik wuj, arech, ri at kataq ubʼik chkech ri ewuqubʼ Ekomon Tyox: chech ri Efeso, chech ri Esmirna, chech ri Pergamo, chech ri Tiʼatira, chech ri Sardes, chech ri Filadelfiʼa, e chech ri Laʼodiseʼa».</seg>
					<seg id='REV.1.12' type='verse'>Xinsutij wibʼ arech kinwilo ri chʼabʼal che kchʼaw wukʼ; e aretaq chiʼ xinsutij wibʼ, ri in xinwil wuqubʼ chajbʼal rech qʼan pwaq,</seg>
					<seg id='REV.1.13' type='verse'>kʼatekʼuriʼ, pa ri unikʼyajal, xinwil jun, che jacha Ukʼojol achi, ukojom jun roqorik ratzʼyaq che ximitalik xeʼupam rukʼ jun ximbʼal che qʼan pwaq.</seg>
					<seg id='REV.1.14' type='verse'>Pa ri ujolom kʼo saq taq uwiʼ jeʼ jas ri saq rismal chij, jeʼ jas ri chuntew; ri uwoqʼoch jeʼ jas uxaq taq qʼaqʼ,</seg>
					<seg id='REV.1.15' type='verse'>ri raqan jeʼ jas jun jeʼlikalaj chʼichʼ che jaʼrinaq e sukʼumarinaq pa ri qʼaqʼ; ri uchʼabʼal jeʼ jas uchojojebʼal ri nimaʼq taq jaʼ.</seg>
					<seg id='REV.1.16' type='verse'>Pa ri rikyaqʼabʼ uqʼabʼ kʼo wuqubʼ chʼumil e pa ri uchiʼ kel uloq jun chʼichʼ che kketenik rukʼ ri kebʼ utzaltmal; kʼatekʼuriʼ, ri uwachbʼal, jeʼ jas ri qʼij che sibʼalaj kchuplinik.</seg>
					<seg id='REV.1.17' type='verse'>Aretaq chi xinwil ri areʼ, xintzaq cho raqan jacha inkaminaq; kʼatekʼut xuya ri rikyaqʼabʼ uqʼabʼ panuwiʼ e xubʼij: «Ma- xeʼj awibʼ, in ri in nabʼe e in ri in kʼisbʼal,</seg>
					<seg id='REV.1.18' type='verse'>in ri in kʼaslik, in ri xinkamisaxik we ukamik riʼ in kʼaslik chubʼeqʼij chubʼesaq, in ri kʼo wukʼ ri ulawibʼal ri kamikal e ri Ades.</seg>
					<seg id='REV.1.19' type='verse'>Chatzʼibʼaj bʼaʼ ri jas uwach xawilo: ri chi jeʼwi kamik riʼ e ri jas uwach che chi uchanim kpe na riʼ.</seg>
					<seg id='REV.1.20' type='verse'>Ri nimalaj awatalik chech ri wuqubʼ chʼumil che xawil pa ri wikyaqʼabʼ e ri wuqubʼ chajbʼal rech qʼan pwaq, are weriʼ: ri wuqubʼ chʼumil eʼare ri ewuqubʼ Anjelibʼ kech ri ewuqubʼ Komon Tyox; e ri wuqubʼ chajbʼal eʼare ri ewuqubʼ Komon Tyox.</seg>
				</div>
				<div id='REV.2' type='chapter'>
					<seg id='REV.2.1' type='verse'>«Chech ri anjel rech ri Komon Tyox rech ri Efeso, chatzʼibʼaj: Jewaʼ kubʼij ri areʼ che kʼo ri wuqubʼ chʼumil pa ri rikyaqʼabʼ uqʼabʼ, ri areʼ che kbʼin pa kinikʼyajal ri wuqubʼ chajbʼal rech qʼan pwaq.</seg>
					<seg id='REV.2.2' type='verse'>Ri in wetaʼm ri achak, ri akosik e ri akochʼonik; ri in wetaʼm che man katkowin taj keʼakʼochʼo ri eʼitzel taq winaq: ri at keʼakoj pa ri kʼax ri eʼareʼ che kkikoj kibʼ etaqoʼnelabʼ e ri at xariqo ri kijoʼsil.</seg>
					<seg id='REV.2.3' type='verse'>Ri at kʼo akochʼonik: ¿La man kakuy ta ri kʼax rumal ri nubʼiʼ in, e la man xatkos taj?</seg>
					<seg id='REV.2.4' type='verse'>Kʼatekʼut, kinbʼan qʼatojtzij pawiʼ rumal rech che kasach ri loqʼoqʼebʼal akʼuʼx che kʼo pa ri umajibʼal kanoq.</seg>
					<seg id='REV.2.5' type='verse'>Chnaʼtaj chawech ri kʼolbʼal jawiʼ attzaqinaq wi, chakʼexaʼ akʼuʼx e chachakuj ri nabʼe achak. We man jeriʼ kabʼano, kinbʼe na riʼ awukʼ arech kinjalkʼatij ri ukʼolbʼal ri achajbʼal, waʼ weriʼ, we man kakʼex ri akʼuʼx.</seg>
					<seg id='REV.2.6' type='verse'>Kʼatekʼut, utz chawech che ri at kawetzelaj kiwach ri enikolayitas, che xoqujeʼ ri in kinwetzelaj kiwach.</seg>
					<seg id='REV.2.7' type='verse'>Ri areʼ che kʼo uxikin chutatabʼej bʼaʼ ri tzij kubʼij ri Uxlabʼxel chkech ri Ekomon Tyox: chech ri chʼakanel, kinbʼan na arech kutij ri cheʼ rech ri kʼaslemal che kʼo pa ri Paraʼiso rech ri Dyos.</seg>
					<seg id='REV.2.8' type='verse'>«Chech ri anjel rech ri Komon Tyox rech ri Esmirna, chatzʼibʼaj: Jewaʼ kubʼij ri Nabʼe e ri Kʼisbʼal, ri areʼ che xkamik e kʼo jun kʼakʼ ukʼaslemal.</seg>
					<seg id='REV.2.9' type='verse'>Ri in wetaʼm ri akʼaxkʼolil e ri amebʼaʼil, kneʼbʼaʼ, ri at, at qʼinom, wetaʼm ri itzel taq tzij kech ri eʼareʼ che eʼajjudiʼos kecha che kibʼ, ¡kʼatekʼuriʼ man eʼajjudiʼos taj, xaneʼ ejun sinagoga rech ri Satanas!</seg>
					<seg id='REV.2.10' type='verse'>Maxeʼj awibʼ chech ri kʼax che ri kakʼaxkʼolij na: kamik riʼ, ri kʼaxtokʼ keʼukʼyaq na riʼ pa cheʼ ejujun chiwech ri ix arech kixyaʼtaj pa ri kʼax, kʼatekʼuriʼ, ri ix kikʼaxkʼolij na lajuj qʼij rech kʼax. Sukʼ chatkʼoloq chi kʼa pa ri kamikal, kʼatekʼuriʼ, kinya na riʼ chawech ri ketakik retzʼbʼalil ajolom rech kʼaslemal.</seg>
					<seg id='REV.2.11' type='verse'>Ri areʼ che kʼo uxikin, chuta bʼaʼ ri tzij kubʼij ri Uxlabʼxel chkech ri Ekomon Tyox: Ri chʼakanel man kuxeʼj ta ribʼ riʼ chuwach ri ukabʼ kamikal.</seg>
					<seg id='REV.2.12' type='verse'>«Chech ri anjel rech ri Komon Tyox rech ri Pergamo, chatzʼibʼaj: Jewaʼ kubʼij ri Areʼ che kʼo ri chʼichʼ rukʼ che kketenik rukʼ kebʼ utzaltmal.</seg>
					<seg id='REV.2.13' type='verse'>Ri in, wetaʼm jawiʼ atkanajinaq wi ri at: jelaʼ jawiʼ kʼo wi ri utem ri Satanas. Kʼatekʼut, ko achapom ri nubʼiʼ e man kawetzelaj ta uwach ri nukojonik, knebʼaʼ pa taq ri uqʼij ri Antipas, ri sukʼlaj qʼatal nutzij, che xkamisax pa ri itinimit, jawiʼ kanajinaq wi ri Satanas.</seg>
					<seg id='REV.2.14' type='verse'>Kʼatekʼuriʼ, chi kʼo wi ri rumal katinyaj wi: ri at, eʼakʼolom ejujun winaq chixoʼl che kkitoʼ ri utzij ri Bʼalaʼam, ri areʼ che xukʼut chuwach ri Bʼalak ri ukojik jun kʼaʼm chkech ri eralkʼuwaʼl ri Israʼel, arech kkitij ri tiʼj rech tabʼal toqʼobʼ chkech ri joʼs taq eʼesal uwach dyos, e kimakun kukʼ taq ri edyoseʼs riʼ.</seg>
					<seg id='REV.2.15' type='verse'>Xoqujeʼ ri at akʼolom pa ri atinimit ejujun winaq che kkitoʼ uwach ri kitzij ri enikolayitas.</seg>
					<seg id='REV.2.16' type='verse'>Chakʼexaʼ bʼaʼ awibʼ, wema kakʼex awibʼ, chanim kinbʼek arech keʼinchʼojinoq kukʼ we winaq riʼ rukʼ ri chʼichʼ rech nuchiʼ.</seg>
					<seg id='REV.2.17' type='verse'>Ri areʼ che kʼo uxikin, chutatabʼej bʼaʼ ri tzij kubʼij ri Uxlabʼxel chkech ri Ekomon Tyox: chech ri chʼakanel kinya na riʼ ri awatalik mana chech, e xoqujeʼ kinya na riʼ chech jun saq abʼaj, jun abʼaj che tzʼibʼatalik jun kʼakʼ bʼiʼaj chuwach che man kʼo ta jun winaq kchʼobʼowik, xuwiʼ retaʼm ri kkʼamow ri abʼaj riʼ.</seg>
					<seg id='REV.2.18' type='verse'>«Chech ri anjel rech ri Komon Tyox rech ri Tiʼatira, chatzʼibʼaj: Jewaʼ kubʼij ri Ukʼojol ri Dyos che ri uwoqʼoch jeʼ jas ujuluwik qʼaqʼ e ri raqan che jeʼ jas jun jeʼlikalaj chʼichʼ.</seg>
					<seg id='REV.2.19' type='verse'>Ri in wetaʼm ri achak: ri loqʼoqʼebʼal akʼuʼx, ri akojonik, ri apatanajik, ri akochʼonik; are sibʼalaj achak kamik riʼ chuwach ri iwir kanoq.</seg>
					<seg id='REV.2.20' type='verse'>Kʼatekʼut, katinyaj rumal rech, che ri at ayaʼom bʼe chech ri Jesabʼel, ri jun ixoq riʼ kubʼij che ajqʼatal utzij ri Dyos; keʼusubʼu ri enupataninelabʼ, arech kemakun kukʼ ri edyoses aretaq chiʼ kkitij ri tiʼj che rech tabʼal toqʼobʼ chkech ri ejoʼs taq dyoses.</seg>
					<seg id='REV.2.21' type='verse'>Nuyaʼom kebʼ oxibʼ ikʼ chech arech kukʼex ri ukʼaslemal ri areʼ, kʼatekʼut, man kraj taj kukʼex ri umak kukʼ ri ejoʼs taq dyoses.</seg>
					<seg id='REV.2.22' type='verse'>Jeʼ nakʼut; ri in kinkʼyaq na waʼ ri areʼ cho jun chʼat rech kʼax, xoqujeʼ ri erachiʼl che kemakun rukʼ ri areʼ, keʼinkʼyaq na pa jun nimalaj kʼax we man kkikʼex ta ri kikʼaslemal.</seg>
					<seg id='REV.2.23' type='verse'>Kʼatekʼuriʼ, keʼinkamisaj na riʼ ri eralkʼuwaʼl: rumal kʼu waʼ weriʼ, konojel ri Ekomon Tyox kketaʼmaj na che ri in, wetaʼm kipam e ri taq kanimaʼ; kʼatekʼuriʼ ronojel kintoj na riʼ chiwech jeʼ jas ri ichak,</seg>
					<seg id='REV.2.24' type='verse'>kʼatekʼuriʼ, ri ix che ix ajtiʼatira, che man kʼo ta waʼ we tzij iwukʼ riʼ, ri ix che man iwetaʼm ta ri “najalaj kbʼe wi ri ubʼantajik ri Satanas”, jeʼ jas kkibʼij ri eʼareʼ, ri in kinbʼij chiwech che man kinkoj ta jun chi eqaʼn piwiʼ;</seg>
					<seg id='REV.2.25' type='verse'>xuwi kinbʼij chiwech, che ri jastaq uwach che kʼo chi iwukʼ ix, utzalaj uchapik chibʼanaʼ chi kʼateʼ na kintzalij uloq ri in.</seg>
					<seg id='REV.2.26' type='verse'>Ri ajchʼakanel, ri areʼ, che utzalaj kinupatanij na chi kʼateʼ pa ri ukʼisbʼalil, kinya na riʼ chech ri kowinem pakiwiʼ ri esiwan taq tinimit:</seg>
					<seg id='REV.2.27' type='verse'>Kukʼam na kibʼe riʼ rukʼ jun chʼichʼ chʼamiʼy e kubʼan na riʼ jeriʼ jas kipaxik ri jetaq bʼoʼj.</seg>
					<seg id='REV.2.28' type='verse'>Jeʼ nakʼut, ri in xinkʼam we kowinem riʼ chi rukʼ wi ri Nutat. E kinya na riʼ chech ri areʼ ri chʼumil che rech ri aqʼabʼil.</seg>
					<seg id='REV.2.29' type='verse'>Ri jun che kʼo uxikin, chutatabʼej bʼaʼ ri tzij kubʼij ri Uxlabʼxel chkech ri Ekomon Tyox.</seg>
				</div>
				<div id='REV.3' type='chapter'>
					<seg id='REV.3.1' type='verse'>«Chech ri anjel rech ri Komon Tyox rech ri Sardes, chatzʼibʼaj: Jewaʼ kubʼij ri areʼ che kʼo ri wuqubʼ ruxlabʼal ri Dyos rukʼ e ri wuqubʼ chʼimil. Ri in wetaʼm ri achak; ri at jeʼ jas atkʼaslik, kʼatekʼut, ri at atkaminaq.</seg>
					<seg id='REV.3.2' type='verse'>¡Chatkʼastajoq, chayaʼaʼ uchoqʼabʼ ri akʼaslemal, ri tuʼqarinaq akʼaslemal! Jayiʼ, pa ri akʼaslemal, man xinriq taj che sibʼalaj nojinaq chuwach ri Nudyos.</seg>
					<seg id='REV.3.3' type='verse'>Chnaʼtaj chawech jas ukʼamik ri tzij xabʼano, chakʼoloʼ bʼaʼ pa ri awanimaʼ e chakʼexaʼ awibʼ. Rumal rech, che we ri at man katkʼasiʼ ta che ri laqʼabʼenik, ri in kinpe na riʼ in jeʼ jas jun elaqʼom, kʼatekʼuriʼ, man kawetaʼmaj ta riʼ ri kajbʼal aretaq chiʼ kinpe na pawiʼ ri at.</seg>
					<seg id='REV.3.4' type='verse'>Kʼatekʼut, pa ri Sardes, ekʼo ejujun awech ri at che man kixoqʼolobʼisam ta ri katzʼyaq; ri eʼareʼ kebʼin na riʼ wukʼ in rukʼ saq katzʼyaq, rumal che esukʼalaj taq winaq.</seg>
					<seg id='REV.3.5' type='verse'>Ri chʼakanel, kokisax riʼ sukʼ saqalaj taq ratzʼyaq, e ri ubʼiʼ, man kinchup ta riʼ pa ri uwuj ri kʼaslemal, kinqʼalajisaj na riʼ ri ubʼiʼ chuwach ri Nutat e chkiwach ri eʼanjel rech areʼ.</seg>
					<seg id='REV.3.6' type='verse'>Ri jun che kʼo uxikin, chutatabʼej bʼaʼ ri tzij che kubʼij ri Uxlabʼxel chkech ri Ekomon Tyox.</seg>
					<seg id='REV.3.7' type='verse'>«Chech ri anjel rech ri Komon Tyox rech ri Filadelfiʼa, chatzʼibʼaj: Jewaʼ kubʼij ri jun che Tyoxlaj ubʼantajik, ri Saqalajtzij, ri kʼo ri ulawibʼal ri David rukʼ: we kujaq ri areʼ, man kʼo ta jun ktzʼapinik, e we kutzʼapij ri areʼ man kʼo ta jun kjaqowik.</seg>
					<seg id='REV.3.8' type='verse'>Ri in wetaʼm ri achak: Jeʼ nakʼut, ri in xinjaq chawach jun uchiʼjaʼ man kʼo ta jun kkowin che utzʼapixik, rumal rech, che ri at, kneʼbʼaʼ xa jubʼiqʼ ri achoqʼabʼ kʼolik, xakʼol ri nutzij e man xawetzelaj ta uwach ri nubʼiʼ.</seg>
					<seg id='REV.3.9' type='verse'>Chawilampeʼ, kinbʼan na che ejujun chkech ri ekʼo pa ri sinagoga rech ri Satanas –ri eʼareʼ che kkibʼij chi aqʼan kibʼ che eʼajjudiʼo, kʼatekʼuriʼ man eʼajjudiʼo taj– ri in, kinbʼan na riʼ, che ri eʼareʼ kekixukabʼaʼ na kibʼ chuwach ri awaqan at, arech kketaʼmaj che ri in atinloqʼoqʼem.</seg>
					<seg id='REV.3.10' type='verse'>Rumal rech che ri at, akʼolom ri nutzij che rech kochʼonik; xoqujeʼ, ri in katinkʼol na riʼ pa ri kajbʼal rech ri kʼax, ri kʼax che kpe na riʼ puwiʼ ronojel ri uwachulew, arech keʼukoj pa ri kʼax konojel ri winaq rech ri uwachulew.</seg>
					<seg id='REV.3.11' type='verse'>Chi ukamik kinpetik: Ko achapik chabʼanaʼ ri kʼo awukʼ, arech man kʼo ta jun winaq kelaqʼan ubʼi ri ketakik retzʼabʼalil ajolom.</seg>
					<seg id='REV.3.12' type='verse'>Ri chʼakanel kinokisaj na riʼ raqanja pa ri nim rachoch ri Nudyos; kʼatekʼuriʼ, chi qastzij wi riʼ man kel ta chi uloq e kintzʼibʼaj na riʼ chuwach ri ubʼiʼ ri Nudyos e ri ubʼiʼ ri utinimit ri Nudyos, ri kʼakʼ Jerusalem che kaqaj uloq chikaj chi rukʼ uloq ri Dyos, xoqujeʼ kintzʼibʼaj chuwach ri kʼakʼ nubʼiʼ in.</seg>
					<seg id='REV.3.13' type='verse'>Ri jun che kʼo uxikin, chutatabʼej bʼaʼ we tzij kubʼij ri Uxlabʼxel chkech ri Ekomon Tyox.</seg>
					<seg id='REV.3.14' type='verse'>«Chech ri anjel rech ri Komon Tyox rech ri Laʼodiseʼa: Jewaʼ kubʼij ri areʼ che are Amen, ri jun che sukʼalaj ubʼantajik, ri qastzij ilinel rech, ri Nabʼe chuwach aretaq chiʼ ri Dyos xukʼiysaj xutik ri uwach ulew.</seg>
					<seg id='REV.3.15' type='verse'>Ri in wetaʼm ri achak: ri at, man at xuʼw taj e man at miqʼin taj. ¡Weta at xuʼw on weta at miqʼin!</seg>
					<seg id='REV.3.16' type='verse'>Jeʼ nakʼut, rumal rech che ri at, at saqaliʼloj e man at miqʼin taj e man at xuʼw taj, ri in katinxabʼij uloq pa ri nuchiʼ.</seg>
					<seg id='REV.3.17' type='verse'>Ri at kachomaj: Kamik riʼ ri in inqʼinom, inqʼinomarinaq, ronojel tzʼaqat wukʼ, man kʼo ta jun jas uwach kraj wukʼ; ¡kʼatekʼuriʼ, ri at man kawil taj: che ri at, at jun xuʼyalaj winaq, at mebʼaʼ, at moy e at jun chʼanalikalaj winaq!</seg>
					<seg id='REV.3.18' type='verse'>Katinpixbʼaj ukoq, kinbʼij chawech, chaloqʼo bʼaʼ pa ri awachoch ri utzalaj qʼan pwaq ri kʼatisam pa ri qʼaqʼ arech ri at katqʼinomarik; chaloqʼoʼ ri saq atzʼyaq arech kakojo e kuchʼuqu ri ukʼixbʼal ri achʼanalik; chaloqʼoʼ jun utzalaj kunabʼal rech woqʼoch, kakoj pa ri awoqʼoch e xa jeriʼ katkaʼy rukʼ kʼakʼ taq awoqʼoch chik.</seg>
					<seg id='REV.3.19' type='verse'>Ri in, ri keʼinloqʼoqʼej, keʼinyajo e kinkʼajisaj kiwach. ¡Chakʼutuʼ bʼaʼ ri achoqʼabʼ e chakʼexaʼ bʼaʼ ri akʼaslemal!</seg>
					<seg id='REV.3.20' type='verse'>Jeʼ nakʼut, ri in, in kʼo uloq chuwach ri uchiʼja e kinkʼorkʼot ukoq; we kʼo jun ktow ri nuchʼabʼal e kujaq ri uchiʼja chnuwach, kinok riʼ pa ri rachoch arech kinbʼan ri waʼim rech xreʼqal rukʼ, ri in kinkʼojiʼ riʼ chunaqaj ri areʼ e ri areʼ kkʼojiʼ riʼ chunaqaj ri in.</seg>
					<seg id='REV.3.21' type='verse'>Chech ri chʼakanel kinya bʼe riʼ chech arech katʼuyiʼ wukʼ ri in cho ri Nutem, jeriʼ in jacha in aretaq chiʼ xinchʼakanik, xintʼuyiʼ rukʼ ri Nutat cho ri Utem.</seg>
					<seg id='REV.3.22' type='verse'>Ri jun che kʼo uxikin, chutatabʼej bʼaʼ ri tzij che kubʼij ri Uxlabʼxel chkech ri Ekomon Tyox».</seg>
				</div>
				<div id='REV.4' type='chapter'>
					<seg id='REV.4.1' type='verse'>Kʼatekʼuriʼ, ri in xinwil weriʼ: Jaqal jun uchiʼjaʼ pa ri kaj, e ri jun chʼabʼal che xinta nabʼe, che jeʼ uchʼabʼal jeʼ jas jun tum, xinuchʼabʼej e kubʼij chwech: Chatpaqal uloq waral, kʼatekʼuriʼ kinkʼut na chawach ri jastaq che kpe na, che kkʼulmataj na.</seg>
					<seg id='REV.4.2' type='verse'>Chi chanim, ri in xinok pa ri wuxlabʼal. Xinwilo kʼo jun tem pa ri kaj e kʼo jun tʼuyul cho ri jun tem.</seg>
					<seg id='REV.4.3' type='verse'>Ri jun che tʼuyulik, ri kkaʼyik jeʼ jas ri jeʼlikalaj jaspya abʼaj e ri jeʼlik kornalina abʼaj; kʼo jun raxkyaqʼabʼ usutim rij ri nimalaj tem, ri kkaʼyik jeʼ jas ri jeʼlikalaj abʼaj esmeralda.</seg>
					<seg id='REV.4.4' type='verse'>Xinwil juwinaq kijebʼ tem chunaqaj ri nimalaj tem e chuwach taq ri tem riʼ etʼuyul juwinaq kijebʼ enim taq winaq che kikojom saq taq atzʼyaq e kʼo ketakik retzʼbʼalil kijolom rech qʼan pwaq.</seg>
					<seg id='REV.4.5' type='verse'>Tza ri nimalaj tem kel uloq sibʼalaj kaypaʼ e jujun taq chʼabʼal e sibʼalaj kaqulja; e chuwach ri Nim Tem kʼo wuqubʼ chaj che kanikow che qʼaqʼ, weriʼ are ri wuqubʼ Ruxlabʼal ri Dyos.</seg>
					<seg id='REV.4.6' type='verse'>Chuwach ri nimalaj tem ri kkaʼyik jeʼ jas jun tzintzojlaj polow, jeʼ jas ri kristal. Panikʼaj e chunaqaj ri nimalaj tem, etakʼal ekijebʼ Ekʼaskʼoj che kʼo kʼi kiwoqʼoch chkiwach e chkij.</seg>
					<seg id='REV.4.7' type='verse'>Ri nabʼe kʼaskʼoj jeriʼ jeʼ jas jun koj, ri ukabʼ kʼaskʼoj jeriʼ jacha jun alaj amaʼ wakax; ri urox kʼaskʼoj jeriʼ jeʼ jas uwach jun winaq, ri ukaj kʼaskʼoj jeriʼ jacha jun xik che krapapik.</seg>
					<seg id='REV.4.8' type='verse'>Ri ekijebʼ ekʼaskʼoj, chikijujunal kʼo waqibʼ kixikʼ, kʼo kʼi kiwoqʼoch chkij e chkipam. Kʼatekʼuriʼ man ketaniʼ ta che ubʼixik chi paqʼij chi chaqʼabʼ: Tyoxlaj ri ubʼantajik, Tyoxlaj ri ubʼantajik, Tyoxlaj ri ubʼantajik, ri Ajawxel, Dyos, ajawxel chkech Konojel, are areʼ iwir, are areʼ kamik e are areʼ che kpe na riʼ.</seg>
					<seg id='REV.4.9' type='verse'>Kʼatekʼuriʼ, aretaq chiʼ ri Ekʼaskʼoj kkiya ri ukowinemlaj uqʼij ri maltyoxinik chech ri Areʼ ri tʼuyul puwiʼ ri nimalaj tem, ri Areʼ che kʼaslik chubʼeqʼij chubʼesaq,</seg>
					<seg id='REV.4.10' type='verse'>ri juwinaq kijebʼ enimaʼq taq winaq, kexukiʼk kkijubʼaʼ kiwach chuwach ri Areʼ che tʼuyul cho ri nimalaj tem e nim kkil wi kkiqʼijilaj ri Areʼ che kʼaslik chubʼeqʼij chubʼesaq; kkiyak ri ketakik retzʼabʼalil kijolom chuwach ri nimalaj tem e kkibʼij:</seg>
					<seg id='REV.4.11' type='verse'>Utz, taqal chawech, Qajaw e Qadyos che kya chawech ri kowinem, ri qʼijil e ri chuqʼabʼ, rumal rech che at xatbʼanowik, xatkʼiysan ri uwachulew.</seg>
				</div>
				<div id='REV.5' type='chapter'>
					<seg id='REV.5.1' type='verse'>Kʼatekʼuriʼ xinwil pa ri rikyaqʼabʼ ri jun che tʼuyul cho ri nimalaj tem, jun wuj che bʼotolik, tzʼibʼatal chuwach e chrij, tʼiqatalik rukʼ wuqubʼ tʼiqabʼal.</seg>
					<seg id='REV.5.2' type='verse'>Kʼatekʼuriʼ xinwil jun kowlaj anjel che kuraq uchiʼ rukʼ jun nimalaj chʼabʼal: «¿Jachin jun che utz taqal chrij, arech kujaq ri wuj e kuwaqʼij ri taq tʼiqabʼal?».</seg>
					<seg id='REV.5.3' type='verse'>Kʼatekʼuriʼ, man kʼo ta jun kkowinik pa ri kaj, cho ri uwachulew, chuxeʼ ri uwachulew, che kkowinik kujaqo e kusikʼij uwach ri jun wuj.</seg>
					<seg id='REV.5.4' type='verse'>E ri in, sibʼalaj kinoqʼik rumal rech che man kʼo ta jun utz taqal chrij kujaqo e kusikʼij ri jun wuj.</seg>
					<seg id='REV.5.5' type='verse'>Chi chanim jun chkech ri enimalaj taq winaq kubʼij chwech: «Matoqʼik. Jeʼ nakʼut, xchʼakan ri koj rech ri ujuqʼat ri Juda, ri rijaʼl ri David; ri areʼ kujaq na riʼ ri wuj e ri wuqubʼ tʼiqabʼal».</seg>
					<seg id='REV.5.6' type='verse'>Kʼatekʼuriʼ, ri in xinwilo, che takʼal pa unikyajal ri nimalaj tem e pa kinikʼyajal ri ekijebʼ ekʼaskʼoj e pa kinikʼyajal ri enimalaj taq winaq, jun alaj chij che jeʼ jas kaminaq; kʼo wuqubʼ rukʼaʼ e wuqubʼ uwoqʼoch che eʼare waʼ ri ewuqubʼ Ruxlabʼal ri Dyos che etaqom pa ronojel ri uwachulew.</seg>
					<seg id='REV.5.7' type='verse'>Kukʼamaʼ ri wuj pa ri rikyaqʼabʼ ri tʼuyul cho ri nimalaj tem.</seg>
					<seg id='REV.5.8' type='verse'>Aretaq chiʼ kʼo ri areʼ che ukʼamik ri wuj, ri ekijebʼ ekʼaskʼoj e ri ejuwinaq kijebʼ enimalaj taq winaq kkimej kibʼ cho ri uwach ulew chuwach ri alaj chij, chkijujunal kʼo jun qʼojom arpa kukʼ e jun qʼanalaj pwaq pajbʼal che nojinaq che kʼokʼalaj kunabʼal, che are waʼ ri kichʼawem rukʼ ri Dyos ri etyoxlaj taq winaq;</seg>
					<seg id='REV.5.9' type='verse'>e kkibʼixoj jun kʼakʼalaj bʼix: Utz e taqal chawech che kakʼam we jun wuj e che kajaq ri taq utʼiqabʼal, rumal rech che xatkamisax ri at e xeʼaloq rukʼ ri akikʼel sibʼalaj eʼuwinaq ri Dyos, winaq rech ronojel kibʼantajik, ronojel chʼabʼal, ronojel siwantinimit, ronojel amaqʼ rech uwachulew;</seg>
					<seg id='REV.5.10' type='verse'>e ri at, xabʼan chkech ri eʼareʼ chuwach ri Qadyos jun Ajawibʼal kech chuchqajawibʼ che keʼajawinik puwiʼ ri uwachulew.</seg>
					<seg id='REV.5.11' type='verse'>Kʼatekʼuriʼ, xinwilo e xinta ri kichʼabʼal sibʼalaj eʼanjelibʼ pa jun nimalaj mulin ibʼ kisutim rij ri nimalaj tem, ri Ekʼaskʼoj e ri enimalaj taq winaq –¡ekʼo kʼi rech sibʼalaj ekʼi, ekʼo miles rech miles!–,</seg>
					<seg id='REV.5.12' type='verse'>kkibʼij rukʼ raqoj chiʼaj: Ri kaminaq alaj chij, utz taqal chrij che kukʼam ri chuqʼabʼalil, ri qʼinomal, ri noʼjibʼal, ri kowinem, ri utzalaj wachaj, ri qʼijil e ri tewchiʼbʼal.</seg>
					<seg id='REV.5.13' type='verse'>Kʼatekʼuriʼ, ronojel ri xbʼantaj pa ri kaj pa ri uwachulew, chuxeʼ ri uwachulew e pa ri polow, e ronojel ri kʼo pa ri uwachulew, xinto che rukʼ riqoj chiʼaj kkibʼij: ¡Chech ri Areʼ che tʼuyul cho ri nimalaj tem, e chech ri Alaj chij, ri tewchiʼbʼal, ri utzalaj wachaj, ri qʼijil e ri choqʼabʼ chubʼeqʼij chubʼesaq!</seg>
					<seg id='REV.5.14' type='verse'>Kʼatekʼuriʼ, ri ekijebʼ ekʼaskʼoj kkibʼij: Amen; e ri enimalaj taq winaq keqaj che mejlem che xukulem che qʼijilanik.</seg>
				</div>
				<div id='REV.6' type='chapter'>
					<seg id='REV.6.1' type='verse'>Kʼatekʼuriʼ, xinwilo, aretaq chiʼ ri alaj chij xujaq ri nabʼe chkech ri wuqubʼ tʼiqabʼal, xintaʼo che ri nabʼe chkech ri ekijebʼ Ekʼaskʼoj che kuraq uchiʼ jeʼ jas jun ujaninbʼal ri kuypaʼ: «¡Tasaʼjuloq!».</seg>
					<seg id='REV.6.2' type='verse'>Xinkaʼyik e xinwilo che kʼo jun saq kej; e ri jun che ukejbʼem kʼo jun uchʼabʼ; rukʼam jun ketakik retzʼabʼalil ujolom e xelik chʼakanel e arech kutaqej chi na chʼakanik.</seg>
					<seg id='REV.6.3' type='verse'>Aretaq chiʼ xujaq ri ukabʼ tʼiqabʼal, xintaʼo che ri ukabʼ Kʼaskʼoj kuraq uchiʼ: «¡Tasaʼj uloq!».</seg>
					<seg id='REV.6.4' type='verse'>Kʼatekʼuriʼ, xpe chi jun kej che kyaq jeʼ jas ri qʼaqʼ, ri jun che ukejbʼem, rukʼam ri pixabʼ arech kresaj ubʼik ri jaʼmaril cho ri uwachulew, arech kkikamisaj kibʼ chkixoʼl; kukʼam jun nimalaj chʼichʼ rech chʼoʼj.</seg>
					<seg id='REV.6.5' type='verse'>Aretaq chiʼ xujaq ri urox tʼiqabʼal, xintaʼo che ri urox Kʼaskʼoj che kuraq uchiʼ: «¡Tasaʼj uloq!». Kʼatekʼuriʼ xinwil jun qʼeq kej; ri jun che ukejbʼem kʼo jun pajbʼal pa uqʼabʼ,</seg>
					<seg id='REV.6.6' type='verse'>xintaʼo jeriʼ jeʼ jas jun chʼabʼal xas pa kinikʼyajil ri ekijebʼ Ekʼaskʼoj che kubʼij: «¡Jun pajbʼal triko kya chech jun denariʼo, oxibʼ pajbʼal salwaʼt kya chech jun denariʼo! ¡Kʼatekʼuriʼ, mabʼan itzel chech ri oleʼo e chech ri vino!»</seg>
					<seg id='REV.6.7' type='verse'>Aretaq chiʼ xujaq ri ukaj tʼiqabʼal, xintaʼo ri uchʼabʼal ri ukaj Kʼaskʼoj: «¡Tasaʼj uloq!».</seg>
					<seg id='REV.6.8' type='verse'>Kʼatekʼuriʼ xinwil jun raxroj kej; ri jun che ukejbʼem, «Kamikal» ri ubʼiʼ; e ri areʼ terneʼbʼem rumal ri Ades. Kʼatekʼuriʼ xkikʼam ri kowinem puwiʼ jun chkech ri kijebʼ uchʼaqapil ri uwachulew arech kekamisan rukʼ ri chʼichʼ rech chʼoʼj, rukʼ ri wiʼjal, rukʼ ri chʼaʼk, kukʼ ri chikop e kʼo chuwach ri ulew.</seg>
					<seg id='REV.6.9' type='verse'>Aretaq chiʼ kujaq ri uroʼ tʼiqabʼal xinwil chuxeʼ ri tabʼal ri kuxlabʼal ri xekamisaxik rumal rech che kkikʼut ri Utzij ri Dyos e che xkiya ri kitzij chrij.</seg>
					<seg id='REV.6.10' type='verse'>Kkiraqaqej kichiʼ rukʼ jun kowlaj chʼabʼal: «At Tyoxlaj e At saqalajtzij Ajawxel, ¿Chi kʼa jampa na che man kabʼan ta qʼatoj tzij pakiwiʼ ri eʼuwinaq ri uwachulew e che man kakʼajisaj ta kiwach rumal ri qakikʼel uj?».</seg>
					<seg id='REV.6.11' type='verse'>Kʼatekʼuriʼ, chkijujunal kya chkech jun saq atzʼyaq e kbʼix chkech che kkeyeʼj chi na jubʼiqʼ, chi kʼa jampa na kkimulij na kibʼ konojel ri epatanijel jeʼ jas ri eʼareʼ e ri ekachalal che kekamisax na jeʼ jas ri eʼareʼ.</seg>
					<seg id='REV.6.12' type='verse'>E kintaqej na rilik aretaq chiʼ kujaq ri uwaq tʼiqabʼal; xpe jun nimalaj kabʼraqan e ri qʼij xujal qʼeqʼ jeriʼ jeʼ jas jun atzʼyaq rech uwiʼ kej e ri ikʼ ronojel xujalo jeriʼ jas ri kikʼel,</seg>
					<seg id='REV.6.13' type='verse'>e ri chʼumil chikaj xetzaq uloq cho ri uwachulew, jeriʼ jeʼ jas kubʼan ri wikox che kutzaq uloq ri rax taq uwach rumal jun nimalaj kyaqiqʼ;</seg>
					<seg id='REV.6.14' type='verse'>kʼatekʼuriʼ xsach ubʼi ri kaj jeriʼ jas ubʼotik jun wuj. E ronojel taq ri juyubʼ e ri chʼaqap taq ulew che ekʼo pa ri polow xesilobʼisaxik xas pa ri kikʼolbʼal.</seg>
					<seg id='REV.6.15' type='verse'>Ri eʼajawibʼ chuwachulew, ri enimalaj taq winaq, ri ekinimal nimalaj taq winaq, ri eqʼinomabʼ, ri ekowinel taq winaq, konojel chi winaq, chi emokom xkikʼuʼ kibʼ pa taq ri pek cho taq abʼaj, e pa taq ri abʼaj kʼo cho taq ri juyubʼ,</seg>
					<seg id='REV.6.16' type='verse'>kʼatekʼuriʼ kkibʼij chech taq ri juyubʼ e chech taq ri abʼaj: «Chixtzaq uloq paqawiʼ e naj wi chujikʼuʼ chuwach ri Jun che tʼuyul puwiʼ ri nimalaj tem e chuwach ri nimalaj royowal ri alaj chij».</seg>
					<seg id='REV.6.17' type='verse'>Rumal rech xopan ri Nimalaj Uqʼij ri royowal e ¿jachin kkowin riʼ che kkanaj kanoq chuwach?</seg>
				</div>
				<div id='REV.7' type='chapter'>
					<seg id='REV.7.1' type='verse'>Kʼatekʼuriʼ, xeʼinwil ri ekijebʼ anjelibʼ etakʼalik pa ri ukʼolbʼal ri kijebʼ uxkut uwachulew, kichapom ri kijebʼ nimalaj taq kyaqiqʼ, arech man kxutʼun ta ri kyaqiqʼ cho ri uwachulew, cho ri polow, e man puwiʼ ta jun cheʼ.</seg>
					<seg id='REV.7.2' type='verse'>Kʼatekʼuriʼ xinwil ri jun anjel che paqalinaq chi pa ri relbʼal qʼij uloq, rukʼam ri utʼiqabʼal ri kʼaskʼojlaj Dyos; rukʼ kowlaj chʼabʼal kuraq uchiʼ chkech ri ekijebʼ anjelibʼ che kikʼamom ri kowinem arech kkibʼan kʼax chech ri uwachulew e chech ri polow:</seg>
					<seg id='REV.7.3' type='verse'>«Chiweyeʼj na ri ubʼanik kʼax chech ri uwachulew, chech ri polow e chech taq ri cheʼ jampa na che xtzʼibʼataj qumal uj ri jun kʼutbʼal pa kikursal kipalaj ri eʼupatanijelabʼ ri Qadyos».</seg>
					<seg id='REV.7.4' type='verse'>Kʼatekʼuriʼ, chi chanim wetaʼm chi ri kejalabʼalil ri etʼiqʼitalik: wuqkʼal kijebʼ mil, ekech konojel ri kijuqʼat ri eʼuwinaq ri Israʼel.</seg>
					<seg id='REV.7.5' type='verse'>Ekabʼlajuj mil rech ri ujuqʼat ri Juda ri kʼo ri tʼiqabʼal chkech, ekabʼlajuj mil rech ri ujuqʼat ri Rubʼen ri kʼo ri tʼiqabʼal chkech, ekabʼlajuj mil rech ri ujuqʼat ri Gad kʼo ri kitʼiqobʼal,</seg>
					<seg id='REV.7.6' type='verse'>ekabʼlajuj mil rech ri ujuqʼat ri Aser, ekabʼlajuj mil rech ri ujuqʼat ri Neftali, ekabʼlajuj mil rech ri ujuqʼat ri Manases,</seg>
					<seg id='REV.7.7' type='verse'>ekabʼlajuj mil rech ri ujuqʼat ri Simeʼon, ekabʼlajuj mil, rech ri ujuqʼat ri Levi, ekabʼlajuj mil rech ri ujuqʼat ri Isakar,</seg>
					<seg id='REV.7.8' type='verse'>ekabʼlajuj mil rech ri ujuqʼat ri Sabʼulon, ekabʼlajuj mil rech ri ujuqʼat ri Xep, ekabʼlajuj mil rech ri ujuqʼat ri Bʼenjamin che etʼiqatalik.</seg>
					<seg id='REV.7.9' type='verse'>Kʼatekʼuriʼ, xinwil chik, xeʼel uloq sibʼalaj ekʼi winaq, che man kʼo ta jun kkowin chkejalaxik, erech ronojel taq siwantinimit, ronojel amaqʼ, konojel kibʼantajik winaq, ronojel juqʼat winaq, ronojel chʼabʼal; etakʼal chuwach ri nimalaj tem e chuwach ri alaj chij, kikojom saqalaj taq atzʼyaq, e kʼo xaqchaj pa kiqʼabʼ,</seg>
					<seg id='REV.7.10' type='verse'>rukʼ kowlaj kichʼabʼal kkiraqej kichiʼ: «¡Ri Kolotajem rech ri Qadyos che tʼuyul cho ri nimalaj tem, xoqujeʼ rech ri alaj chij!».</seg>
					<seg id='REV.7.11' type='verse'>Kʼatekʼuriʼ konojel ri eʼanjelibʼ che kisutim rij ri nimalaj tem, ri Enimalaj taq Winaq e ri ekijebʼ Ekʼaskʼoj, xeqaj che mejlem xuklem chuwach ri nimalaj tem e kkiqʼijilaj ri Dyos;</seg>
					<seg id='REV.7.12' type='verse'>kkibʼij: ¡Amen! Tewchiʼbʼal, qijlanem, noʼjibʼal, matyoxbʼal, utzalaj wachbʼal, kowinem e chuqʼabʼalil chech ri Qadyos, chubʼeqʼij chubʼesaq! ¡Amen!</seg>
					<seg id='REV.7.13' type='verse'>Jun chkech ri Enimalaj taq Winaq, kubʼij chwech: «Le winaq leʼ che kikojom saqalaj taq atzʼyaq, ¿E jachin taq kʼu laʼ le eʼareʼ e jawijeʼ xepe wi uloq?».</seg>
					<seg id='REV.7.14' type='verse'>Ri in kinbʼij chech: «Wajaw, at laʼ awetaʼm». Kubʼij chi jumul chwech: «Eʼare laʼ ri eʼareʼ ri epetinaq uloq chi pa ri nimalaj kʼax uloq; xkichʼaj uloq ri katzʼyaq e xkisaqarisaj uloq pa ri ukikʼel ri alaj chij.</seg>
					<seg id='REV.7.15' type='verse'>Rumal kʼu waʼ weriʼ, ri eʼareʼ etakʼal chuwach ri nimalaj Utem ri Dyos e kkipatanij ri areʼ chipaqʼij chichaqʼabʼ pa ri Nimalaj Rachoch; e ri tʼuyul cho ri nimalaj tem kjeqiʼ na riʼ kukʼ.</seg>
					<seg id='REV.7.16' type='verse'>Man kʼo ta chi jun riʼ kyawajik rumal ri wiʼjal e man kchaqij ta chi kichiʼ riʼ; man kqʼaqʼan ta chi riʼ ri qʼij pakiwiʼ; on jun qʼaqʼalaj kyaqiqʼ pakiwiʼ.</seg>
					<seg id='REV.7.17' type='verse'>Rumal rech, che ri alaj chij che takʼal pa unikʼyajal ri nimalaj tem, are ajyuqʼ riʼ chkech ri eʼareʼ e kukʼam bʼi kibʼe riʼ pa ri ukʼiybʼal ri jaʼ rech ri kʼaslemal. E ri Dyos kusuʼ na riʼ ronojel uwaʼl kiwach».</seg>
				</div>
				<div id='REV.8' type='chapter'>
					<seg id='REV.8.1' type='verse'>Aretaq chiʼ, ri alaj chij kujaq ri uwuq tʼiqabʼal pa ri nikʼyaj kajbʼal, xkʼojiʼ jun tzʼinalik pa ri kaj, naj jubʼiqʼ xuqʼiʼo.</seg>
					<seg id='REV.8.2' type='verse'>Kʼatekʼuriʼ, xeʼinwil wuqubʼ anjelibʼ che etakʼal chuwach ri Dyos e xyaʼtaj chkech, xkikʼam wuqubʼ tum.</seg>
					<seg id='REV.8.3' type='verse'>Xpe chi jun anjel e xkanaj chunaqaj ri tabʼal toqʼobʼ, rukʼam jun qʼanalaj pwaq jopibʼal. Xyaʼtaj chech xukʼam kʼokʼalaj taq kunabʼal, arech rukʼ ri kichʼawem rukʼ ri Dyos kech konojel ri etyoxlaj taq winaq kuchiʼj cho ri qʼanalaj pwaq tabʼal che kʼo chunaqaj ri nimalaj tem.</seg>
					<seg id='REV.8.4' type='verse'>Kʼatekʼuriʼ, chi pa ri uqʼabʼ ri Anjel xaqʼan ri usibʼal ri kʼokʼalaj taq kunabʼal chuwach ri Dyos, rachiʼl taq ri kichʼawem rukʼ Dyos ri etyoxlaj taq winaq.</seg>
					<seg id='REV.8.5' type='verse'>Kʼatekʼuriʼ ri Anjel kuchap ukoq ri jopibʼal e kunojisaj che ri qʼaqʼ che rech ri tabʼal e kukʼyaq cho ri uwachulew. Kʼatekʼuriʼ kruqʼpanik ri taq kaquljaʼ, kʼo taq chʼabʼal, kʼo taq kuypaʼ e kʼo kabʼraqan.</seg>
					<seg id='REV.8.6' type='verse'>Ri ewuqubʼ anjelibʼ che kkikʼam ri wu-qubʼ tum, kkisukʼumaj kibʼ che uroqʼisaxik.</seg>
					<seg id='REV.8.7' type='verse'>Kroqʼesaj ri nabʼe e chi chanim kkʼojiʼ saqbʼach e qʼaqʼ rukʼ kyaqlaj kikʼel che kkʼyaq puwiʼ ri uwachulew: e oxibʼ uchʼaqapil ri uwachulew kportajik, xoqujeʼ ri raxlaj qʼayes kprotajik.</seg>
					<seg id='REV.8.8' type='verse'>Ri ukabʼ anjel kroqʼisaj chi ri tum, e ksetex pa ri polow jun jas uwach che jeriʼ jeʼ jas jun juyubʼ rech qʼaqʼ, e oxibʼ uchʼaqapil ri polow kujal kikʼel.</seg>
					<seg id='REV.8.9' type='verse'>Kekam oxibʼ uchʼaqapil ri eʼawaj che ekʼaskʼoj pa ri polow e oxibʼ uchʼaqapil taq ri kukubʼ ksachitaj uwach pa ri polow.</seg>
					<seg id='REV.8.10' type='verse'>Kroqʼisaj chi ri tum ri urox anjel e ktzaqik chi cho ri kaj uloq jun nimalaj chʼimil che kkʼatik jeʼ jas jun yaʼbʼal qʼaqʼ, ktzaq puwiʼ ri oxibʼ uchʼaqapil taq ri nimaʼ e puwiʼ ri oxibʼ uchʼaqapil ri ukʼiybʼal taq jaʼ;</seg>
					<seg id='REV.8.11' type='verse'>ri chʼumil ubʼiʼ «Ajenjo»: ri oxibʼ uchʼaqapil ri jaʼ chuwachulew kujal ajenjo, kʼatekʼuriʼ sibʼalaj winaq kekam rumal we kʼalaj jaʼ riʼ.</seg>
					<seg id='REV.8.12' type='verse'>Kroqʼisaj chi ri ukaj anjel, kʼatekʼuriʼ kchʼaytaj ri oxibʼ uchʼaqapil ri uwach ri qʼij, ri oxibʼ uchʼaqapil uwach ri ikʼ e ri oxibʼ uchʼaqapil taq ri chʼimil; jun che ri oxibʼ kichʼaqapil qʼequʼm kkanajik, ri paqʼij ksach uwach ri oxibʼ uchʼaqapil usaqil e xoqujeʼ ri chaqʼabʼ.</seg>
					<seg id='REV.8.13' type='verse'>Kʼatekʼuriʼ, kinwilo e kinto jun xik che krapapik cho ri nimalaj kaj e kuraq uchiʼ rukʼ kowlaj uchʼabʼal: «Itzel, itzel, itzel kech ri winaq rech ri uwachulew, aretaq chiʼ koqʼesax na ri uchʼabʼal ri kʼisbʼal taq tum kumal ri eʼoxibʼ anjelibʼ».</seg>
				</div>
				<div id='REV.9' type='chapter'>
					<seg id='REV.9.1' type='verse'>Kʼatekʼuriʼ, ri uroʼ anjel kroqʼesaj ri tum, e kinwil jun chʼimil che ktzaq uloq puwiʼ ri uwachulew. Kyaʼtaj chech, kukʼam ri lawibʼal che rech ri kʼwaʼ rech ri nimalaj siwan.</seg>
					<seg id='REV.9.2' type='verse'>Kujaq ri kʼwaʼ rech ri nimalaj siwan e kaqʼan uloq jun sibʼ jeʼ jas chi jun nimalaj qʼaqʼ –kqʼequʼmar uwach ri qʼij e ri kaj rumal weriʼ–</seg>
					<seg id='REV.9.3' type='verse'>kʼatekʼuriʼ, chi pa we sibʼ riʼ, keʼel ubʼi sakʼ puwiʼ ronojel ri uwachulew; kyaʼtaj chkech kikʼam jun kikowinem jeʼ jas ri kech ri xkabʼ chuwachulew.</seg>
					<seg id='REV.9.4' type='verse'>Kbʼix chkech che kkitoʼo, kkikol kan ri qʼayes, ronojel rax e ronojel cheʼ are xuwi kkikʼajisaj kiwach ri winaq che man kʼo ta utʼiqabʼal ri Dyos cho ri ukursal kipalaj.</seg>
					<seg id='REV.9.5' type='verse'>Man kyaʼtaj ta chkech, man kkikʼam ta ri kowinem che keʼkikamisaj ri eʼareʼ, xane xuwi kyaʼtaj chkech arech jobʼ ikʼ kkibʼan kʼax chkech. Ri qʼoxom kkiyaʼo jeʼ jas ri utiʼyoʼbʼal jun xkabʼ.</seg>
					<seg id='REV.9.6' type='verse'>Pa we taq qʼij riʼ, ri winaq kkitzukuj riʼ ri kamikal e man kkiriq ta riʼ, ¡are kkaj riʼ kekamik e ri kamikal kanimaj ubʼi riʼ chkiwach ri eʼareʼ!</seg>
					<seg id='REV.9.7' type='verse'>Ri esakʼ riʼ, jeriʼ kekaʼyik jeʼ jas ri ekej che kesukʼumax che ubʼanik ri chʼoʼj; cho ri kijolom kʼolik jeʼ jas ketakik retzʼabʼalil che qʼanlaj pwaq kkaʼyik; ri kiwach kkaʼyik jeʼ jas kiwach winaq;</seg>
					<seg id='REV.9.8' type='verse'>ri kiwiʼ jeʼ jas ri kiwiʼ ri ixoqibʼ e ri kiwareʼ jeʼ jas ri kiware ri koj;</seg>
					<seg id='REV.9.9' type='verse'>chʼichʼ ri uchʼuqbʼalil ri kibʼaqil, ri ujapibʼal kixikʼ, jeʼ jas ri utayik chʼichʼ che jikʼom kumal ekʼi taq kej che kkitij bʼenam pa ri chʼoʼj.</seg>
					<seg id='REV.9.10' type='verse'>Kʼo kijeʼ jeʼ jas ri kijeʼ ri xkabʼ che kʼo kitiʼyobʼal; e pa ri kijeʼ kʼo ri kikowinem arech kkibʼan kʼax jobʼ ikʼ chkech ri winaq.</seg>
					<seg id='REV.9.11' type='verse'>Ri kinimal jeʼ jas jun ajaw, are ri Anjel rech ri nimalaj siwan; «Abʼaddon» ri ubʼiʼ pa hebʼreʼo, «Apoliʼon» pa griʼego.</seg>
					<seg id='REV.9.12' type='verse'>Xpetajik ri nabʼe kʼax, epetinaq chi na kebʼ kʼax.</seg>
					<seg id='REV.9.13' type='verse'>Ri uwaq anjel xroqʼesaj chi ri jun tum. Kʼatekʼuriʼ xinta jun chʼabʼal che kel uloq pa ri kijebʼ rukʼaʼ ri tabʼal che qʼanalaj pwaq che kʼo chuwach ri Dyos;</seg>
					<seg id='REV.9.14' type='verse'>kubʼij chech ri uwaq anjel che rukʼam ri tum: «Cheʼatzoqopij puwiʼ ri nim jaʼ eʼufrates ri ekijebʼ anjelibʼ che eyutlik».</seg>
					<seg id='REV.9.15' type='verse'>Kʼatekʼuriʼ, ketzoqopisax ri ekijebʼ anjelibʼ che keyeʼm ri kajbʼal, ri qʼij, ri ikʼ e ri junabʼ arech kekikamisaj ri oxibʼ kichʼaqapil ri winaq rech ri uwachulew.</seg>
					<seg id='REV.9.16' type='verse'>Ri eʼuwinaq rech chʼoʼj, ekʼo lajuj kʼal millones che kkikejbʼej kej: xinto, xbʼix chwech joropaʼ ri kajibʼalil.</seg>
					<seg id='REV.9.17' type='verse'>Xeʼinwil ri kej e ri winaq che ri kikejbʼem, jeʼ jas weriʼ: ri winaq, qʼaqʼ ri kichʼuqbʼal, rech jasinto e rech asufre; ri kijolom ri kej jeʼ jas ri kijolom ri koj, e pa ri kichiʼ kkichubʼaj qʼaqʼ, sibʼ e asufre.</seg>
					<seg id='REV.9.18' type='verse'>Kʼatekʼuriʼ, ri oxibʼ uchʼaqapil ri winaq rech ri uwachulew xekam rumal we oxibʼ kʼax riʼ; ri qʼaqʼ, ri sibʼ e ri asufre che kkichubʼaj ri kej pa kichiʼ.</seg>
					<seg id='REV.9.19' type='verse'>Rumal rech che ri kikowinem ri kej kʼo pa kichiʼ e pa ri kijeʼ; rumal rech che ri kijeʼ jeʼ jas ri ekumatz, che kʼo kijolom, e rukʼ weriʼ kkibʼan ri itzel.</seg>
					<seg id='REV.9.20' type='verse'>Kʼatekʼuriʼ, ri winaq che man xekam ta pa taq we kʼax riʼ, man xkikʼex ta ri uchak ri kiqʼabʼ: Man xetaniʼ ta chech uqʼijilaxik ri joʼs taq dyoses che ebʼanom rukʼ qʼan pwaq, rukʼ saq pwaq, rukʼ saq chʼichʼ, rukʼ abʼaj, e rukʼ cheʼ; che man kekowin taj kekaʼyik, ketanik, kebʼinik.</seg>
					<seg id='REV.9.21' type='verse'>Man xetaniʼ ta chech ri kamisanik, che ri itzbʼal, che ri itzel kʼaslemal e che ri elaqʼ.</seg>
				</div>
				<div id='REV.10' type='chapter'>
					<seg id='REV.10.1' type='verse'>Kʼatekʼuriʼ, xinwil chi jun anjel che kʼo uchoqʼabʼ, kaqaj uloq chi chikaj uloq pa unikʼyajal jun sutzʼ, kʼo jun raxkiyaqʼabʼ cho ri ujolom, ri uwachbʼal kkʼayik jeʼ jas ri qʼij e ri raqan jeʼ jas qʼaqʼ raqan taq ja.</seg>
					<seg id='REV.10.2' type='verse'>Pa uqʼabʼ kʼo jun alaj wuj che jaqalik. Xuya ri rikyaqʼabʼ raqan puwiʼ ri polow e ri umox raqan puwiʼ ri uwachulew,</seg>
					<seg id='REV.10.3' type='verse'>kʼatekʼuriʼ xuraq uchiʼ rukʼ kowlaj uchʼabʼal jeʼ jas kuraqaqej uchiʼ jun koj; e xtatajik che xechʼaw wuqubʼ kaqulja.</seg>
					<seg id='REV.10.4' type='verse'>Aretaq chiʼ xechʼawtajik ri wuqubʼ kaqulja, kwaj kintzʼibʼanik, kʼatekʼuriʼ xinta jun chʼabʼal chi pa ri kaj uloq che kubʼij chwech: «Chakʼuʼuʼ ri tzij xkibʼij ri wuqubʼ kaqulja e matzʼibʼaj waʼ».</seg>
					<seg id='REV.10.5' type='verse'>Kʼatekʼuriʼ, ri jun anjel che xinwilo takʼal puwiʼ ri polow e puwiʼ ri uwachulew, xuyak ri rikyaqʼabʼ uqʼabʼ chikaj</seg>
					<seg id='REV.10.6' type='verse'>e xuya utzij puwiʼ ri Areʼ ri kʼaslik chubʼeqʼij chubʼesaq, ri Areʼ che xbʼanow ri kaj e ronojel ri kʼo cho ri kaj, ri xbʼanow ri uwachulew e ronojel ri kʼo chuwach, ri xbʼanow ri polow e ronojel ri kʼo pa ri areʼ: «¡Kamik riʼ man kujbʼiyitaj ta chik!».</seg>
					<seg id='REV.10.7' type='verse'>Xaneʼ pa taq ri uqʼij ri uchʼabʼal ri uwuq anjel, aretaq chiʼ kroqʼesaj na ri tum, pa uchanim riʼ kkʼis uwach ri jastaq uwach awatalik che rech ri Dyos, ri utzalaj tzij che uyaʼom ubʼixik chkech ri eʼupatanijel ri eqʼaxal utzij.</seg>
					<seg id='REV.10.8' type='verse'>Kʼatekʼuriʼ, ri jun chʼabʼal che xinto xchʼaw pa ri kaj, xinuchʼabʼej chi jumul e xubʼij chwech: «Jat, jakʼamaʼ ri alaj wuj ri kʼo pa ri uqʼabʼ ri anjel che takʼal puwiʼ ri polow e puwiʼ ri uwachulew».</seg>
					<seg id='REV.10.9' type='verse'>Xinbʼek, e xinta che ri jun anjel arech kuya ri alaj wuj chwech; kʼatekʼuriʼ, ri areʼ kubʼij chwech: «Chʼakʼamaʼ ubʼik, chatijaʼ bʼaʼ; sibʼalaj kukʼakʼarisaj na waʼ ri awixkoʼl, kʼatekʼut, pa ri achiʼ sibʼalaj kʼo ukiʼil waʼ jeʼ jas ri uwaʼlcheʼ».</seg>
					<seg id='REV.10.10' type='verse'>Xinkʼam ukoq ri alaj wuj pa ri uqʼabʼ ri Anjel e xintij ubʼik; pa ri nuchiʼ sibʼalaj ukiʼil jeʼ jas ri uwaʼlcheʼ; kʼatekʼut aretaq chi xinbʼiqʼ ubʼik, xunojisaj ri wixkoʼl che ri ukʼayil.</seg>
					<seg id='REV.10.11' type='verse'>Kʼatekʼuriʼ, xbʼix chwech: «Rajawaxik che ri at kaqʼaxej ri utzij ri Dyos chkech sibʼalaj esiwantinimit, chkech sibʼalaj jetaq amaqʼ, chkech sibʼalaj taq chʼawibʼal e chkech eʼajawinel».</seg>
				</div>
				<div id='REV.11' type='chapter'>
					<seg id='REV.11.1' type='verse'>Kʼatekʼuriʼ, xya chi chwech jun aj jeʼ jas jun xkʼabʼ, rukʼ we tzij riʼ: «Chatwaʼlijoq, e chawetaj ri Nimalaj Rachoch ri Dyos, ri tabʼal e ri ewinaq che keqʼijilan chupam;</seg>
					<seg id='REV.11.2' type='verse'>ri uwoja cho ri Nim Rachoch ri Dyos chayaʼaʼ kanoq, mawetaj bʼaʼ, rumal rech che kayaʼtaj na chkech ri man kʼo ta ri qakojonik kukʼ arech che kkitakʼalej na riʼ ri tyoxalaj tinimit pa kawinaq kebʼ ikʼ.</seg>
					<seg id='REV.11.3' type='verse'>Kʼatekʼut, kinbʼan na riʼ che ri ekebʼ eqʼataltzij chwij kkiqʼaxej na ri nutzij pa 1.260 qʼij rukʼ jun koxtar katzʼyaq».</seg>
					<seg id='REV.11.4' type='verse'>Ri eʼareʼ riʼ, eʼareʼ ri kebʼ cheʼ olivos e are ri kebʼ chajbʼal che etakʼal chuwach ri Ajaw rech ri uwachulew.</seg>
					<seg id='REV.11.5' type='verse'>We kʼo jun winaq kubʼan kʼax chkech, chi kel qʼaqʼ riʼ pa kichiʼ arech kkiporoj ubʼik ri kikʼulel; jeʼ nakʼut, ri jun che kraj kubʼan kʼax chkech, jeʼ na kʼuriʼ ri ukamikal kuriqo.</seg>
					<seg id='REV.11.6' type='verse'>Ri eʼareʼ kʼo kikowinem che utzʼapixik ri kaj arech man kpe ta jabʼ pa taq ri qʼij aretaq chiʼ kkibʼan ri kichak; xoqujeʼ kʼo kikowinem puwiʼ ri jaʼ arech kkijal pa kikʼ, e ri kowinem arech kkichasaj ri uwachulew rukʼ kʼilaj taq kʼax xaq joropa mul kkaj ri eʼareʼ.</seg>
					<seg id='REV.11.7' type='verse'>Kʼatekʼut, aretaq chiʼ xkʼistaj ri kichak ri eʼareʼ, ri jun Chikop che xel uloq chi pa ri nimalaj siwan, kpe na riʼ che ubʼanik ri chʼoʼj kukʼ eʼareʼ arech keʼuchʼako e keʼukamisaj.</seg>
					<seg id='REV.11.8' type='verse'>E ri kaminaq taq kibʼaqil ri eʼareʼ, kcholexik riʼ pa ri kʼayibʼal rech ri Nim Tinamit, che xaq pa ubʼixkil ubʼiʼ Sodoma on Egipto, jawiʼ xoqujeʼ xripabʼax wi ri Ajawxel,</seg>
					<seg id='REV.11.9' type='verse'>ri kaminaq taq kibʼaqil ri eʼareʼ, kekanaj kan riʼ chkiwach ri siwan taq tinimit, chkiwach taq ri juqʼat winaq, chkiwach ri jetaq kʼi chʼawibʼal, chkiwach jetaq amaqʼ, e kekikʼaʼyej riʼ oxibʼ qʼij rukʼ panikʼaj qʼij; kʼatekʼuriʼ man yaʼtal ta riʼ arech kemuqik.</seg>
					<seg id='REV.11.10' type='verse'>Ri winaq rech ri uwachulew kekiʼkotik e kkinimaqʼijarisaj waʼ weriʼ; e kkiyaʼ sipanik chbʼil taq kibʼ, rumal rech, che we kebʼ eqʼaxal utzij ri Dyos riʼ, xkibʼan sibʼalaj kʼax chkech.</seg>
					<seg id='REV.11.11' type='verse'>Kʼatekʼut, aretaq xokʼow ri oxibʼ qʼij rukʼ ri panikʼaj qʼij, ri Dyos kuya jun uxlabʼal kʼaslemal chkech ri eʼareʼ pa ri kaqan, ketakʼiʼk, kʼatekʼuriʼ sibʼalaj kkixeʼj kibʼ ri keʼilowik ri eʼareʼ.</seg>
					<seg id='REV.11.12' type='verse'>Chi chanim xinta jun kowlaj chʼabʼal che kuraq uchiʼ chi chikaj wi: «¡Chixpaqal uloq waral!». Xepaqiʼ chikaj pa ri sutzʼ chkiwach ri kikʼulel.</seg>
					<seg id='REV.11.13' type='verse'>Pa we jun kajbʼal riʼ xpe jun nimalaj kabʼraqan e xtzaq jun chech ri lajuj uchʼaqapil ri tinimit, e xekam 7.000 winaq pa we kʼax riʼ. Ri winaq che man xekam taj sibʼalaj xkixeʼj kibʼ, e rumal kʼu waʼ nim xkil wi, xkiya uqʼijil ri Dyos kʼo chikaj.</seg>
					<seg id='REV.11.14' type='verse'>Xokʼowtajik ri ukabʼ kʼax, chi kamik riʼ petinaq ri urox.</seg>
					<seg id='REV.11.15' type='verse'>Ri uwuq anjel, xroqʼesaj ri tum. Kʼatekʼuriʼ pa ri kaj xetataj nikʼaj chʼabʼal che nim xeʼil wi: «Xopan ri Rajawarem ri uwachulew che rech ri Qajaw e che rech ri Ukristo; e kajawinik chubʼeqʼij chubʼesaq».</seg>
					<seg id='REV.11.16' type='verse'>Kʼatekʼuriʼ, ri juwinaq kijebʼ enimalaj taq winaq che etʼuyul cho ri kitem chuwach ri Dyos, jupalik ktzaq kiwach che uqʼijilaxik ri Dyos;</seg>
					<seg id='REV.11.17' type='verse'>kkibʼij: «Kqamaltyoxij chawech, Qajawxel, Dyos Ajawxel, ajchaqʼe ronojel, ri Areʼ che are kamik, ri Areʼ che are Iwir, rumal rech che xakoj pa ri aqʼabʼ ri nimalaj achuqʼabʼ arech kajeqbʼaʼ ri awajawibʼal.</seg>
					<seg id='REV.11.18' type='verse'>Ri jetaq amaqʼ xas petinaq ri koyowal; kʼatekʼut, kamik riʼ xopan ri awoyowal, e kamik riʼ rajawaxik che kbʼantaj qʼatojtzij pakiwiʼ ri ekaminaqibʼ; kamik riʼ rajawaxik che ri eʼapatanijelabʼ ri eqʼaxal taq atzij, kyaʼtaj chkech kkikʼam ri tojbʼal kech, xoqujeʼ ri etyoxlaj taq winaq, ri eʼareʼ che kkixeʼj kibʼ chuwach ri abʼiʼ, chi echʼutiʼn chi enimaʼq, e che kchasax kiwach ri eʼareʼ ri kchasaj uwach ri uwachulew».</seg>
					<seg id='REV.11.19' type='verse'>Kʼatekʼuriʼ, xjaqataj ri Nim Rachoch ri Dyos pa ri kaj, e xqʼalajinik ri arka ukʼolbʼal ri chapbʼal uqʼabʼ ri Dyos pa ri Nim Rachoch ri Dyos; kʼatekʼuriʼ xruqʼapanik taq kuypaʼ, xjinin taq chʼabʼal e taq kaqulja, xpe nimalaj kabʼraqan e nimalaj saqbʼach.</seg>
				</div>
				<div id='REV.12' type='chapter'>
					<seg id='REV.12.1' type='verse'>Kʼatekʼuriʼ, jun nimalaj kʼutbʼal xqʼalajin pa ri kaj: Jun Ixoq sutalik rij rumal ri qʼij, kʼo ri ikʼ chuxeʼ ri raqan e kabʼlajuj chʼimil ubʼanom jun ketakik retzʼabʼalil puwiʼ ri ujolom.</seg>
					<seg id='REV.12.2' type='verse'>Ri areʼ yawabʼ ixoq chik e kuraqaqej uchiʼ rumal ri kʼax kuriqo aretaq chiʼ kuʼtzir rukʼ ri akʼal.</seg>
					<seg id='REV.12.3' type='verse'>Jun ukabʼ kʼutbʼal chik xqʼalajin pa ri kaj: jun nimalaj chikop che qʼaqʼ ri areʼ, kʼo wuqubʼ ujolom e lajuj rukʼaʼ, puwiʼ taq ri ujolom kʼo jun ketakik chapbʼal uwiʼ.</seg>
					<seg id='REV.12.4' type='verse'>Ri ujeʼ kujokej jun chkech ri oxibʼ uchʼaqapil taq ri chʼimil kʼo cho ri kaj e kukʼyaq uloq chuwach ri ulew. Ri jun chikop riʼ xtakʼiʼ chuwach ri ixoq che kuʼtzir rukʼ ri akʼal arech kutij ubʼi ri alaj akʼal aretaq chiʼ kaʼlaxik.</seg>
					<seg id='REV.12.5' type='verse'>Ri ixoq kril uwach jun alaj ala, ri Areʼ che keʼuyuqʼuj na riʼ konojel ri winaq rukʼ jun chʼichʼ chʼimiʼy; kʼatekʼuriʼ ri ral xkʼam ubʼik chi kʼa chuwach ri Dyos e chi kʼa ri nim utem,</seg>
					<seg id='REV.12.6' type='verse'>ri ixoq xanimaj ubʼik pa ri tzʼinalikalaj ulew, jawiʼ xusukʼumaj ri Dyos chech jun ukʼolibʼal, arech ri areʼ kkʼojiʼ chilaʼ e kʼo uwa pa 1.260 qʼij.</seg>
					<seg id='REV.12.7' type='verse'>Kʼatekʼuriʼ, xmajtaj jun chʼoʼj pa ri kaj: ri Migueʼl e ri anjel erachbʼil areʼ kechʼoʼjin rukʼ ri jun chikop. Xoqujeʼ ri jun chikop e ri eʼanjel erachbʼil kechʼojinik,</seg>
					<seg id='REV.12.8' type='verse'>kʼatekʼut, we eʼare riʼ man kʼo ta chi kichuqʼabʼ e man xkʼojiʼ ta chi kikʼolbʼal pa ri kaj.</seg>
					<seg id='REV.12.9' type='verse'>Xkʼyaq uloq ri Nimalaj Chikop, che ri ojer kumatz, ri kʼaxtokʼ on ri Satanas ubʼiʼ, ri taqchiʼnel chech ronojel ri uwachulew; xkʼyaq uloq puwiʼ ri uwachulew, ri eʼanjel erachiʼl areʼ xekʼyaq uloq rukʼ ri areʼ.</seg>
					<seg id='REV.12.10' type='verse'>Kʼatekʼuriʼ xinta jun kowlaj chʼabʼal pa ri kaj: «Kamik riʼ xopan ri chʼakanik, ri chuqʼabʼ e ri ajawibʼal chech ri Qadyos e ri kowinem chech ri Ukristo, rumal rech che xpolex ubʼik ri kubʼij ri itzel pakiwiʼ ri eqachalal, ri areʼ che kubʼij ri itzel pakiwiʼ chi paqʼij ri chichʼaqʼabʼ chuwach ri Qadyos.</seg>
					<seg id='REV.12.11' type='verse'>Kʼatekʼut, ri eʼareʼ, xkichʼako rumal ri ukikʼel ri alaj chij e rumal ri kitzij xkiya ubʼixik, rumal rech che man xkiya ta nim uqʼij ri kikʼaslemal chi kʼateʼ kekamik.</seg>
					<seg id='REV.12.12' type='verse'>Chixkiʼkotoq ri ix, ri kaj e ri siwantinimit rech ri kaj, ¡Itzel chiwech ri ix!, ri uwachulew e ri polow, rumal rech che ri kʼaxtokʼ xqaj uloq pa ri ikʼolbʼal rukʼ nimalaj royowal e retaʼm che xa ejalam chik ri jetaq uqʼij».</seg>
					<seg id='REV.12.13' type='verse'>Aretaq chiʼ ri jun chikop xrilo che xpolex uloq puwiʼ ri uwachulew, xroqataj ri jun Ixoq, ri Nan e ri ala ral.</seg>
					<seg id='REV.12.14' type='verse'>Kʼatekʼut, xyaʼtaj chech kukʼam ubʼik ri kebʼ uxikʼ ri jun nim xik arech krapap ubʼi pa ri tzʼinalikalaj ulew, chi kʼa pa ri ukʼolbʼal, che naj chech ri kumatz, jawijeʼ chi kʼo wi ri uwa pa jun junabʼ, pa kebʼ junabʼ e xa panikʼyaj junabʼ.</seg>
					<seg id='REV.12.15' type='verse'>Kʼatekʼut, ri jun kumatz xuxabʼej uloq puchiʼ jeʼ jas jun nimaʼ chrij ri Ixoq, arech kujurej uloq ri Ixoq.</seg>
					<seg id='REV.12.16' type='verse'>Kʼatekʼut, ri uwachulew xpe che utoʼik ri Ixoq, ri uwachulew kukʼabʼaʼ ri uchiʼ e kutij ubʼi ri jun nimaʼ che xuxabʼej ri jun kumatz.</seg>
					<seg id='REV.12.17' type='verse'>Xas chanim xpe royowal ri jun kumatz chech ri Ixoq, kʼatekʼuriʼ kbʼe che ubʼanik chʼoʼj kʼukʼ ri eralkʼuwaʼl chik, ri kkikʼol ri Upixabʼ ri Dyos e ri kʼo ri Utzij ri Jesus kukʼ.</seg>
					<seg id='REV.12.18' type='verse'>Ri in, intakʼal puwiʼ ri sanyibʼ rech ri polow.</seg>
				</div>
				<div id='REV.13' type='chapter'>
					<seg id='REV.13.1' type='verse'>Kʼatekʼuriʼ, xinwilo che kel uloq pa ri polow, jun chikop che kʼo wuqubʼ ujolom e lajuj rukʼaʼ; puwiʼ ri taq ri rukʼaʼ kʼo lajuj ketakik chapbʼal wiʼaj, e puwiʼ taq ri ujolom tzʼibʼatalik itzel taq tzij chech ri Dyos.</seg>
					<seg id='REV.13.2' type='verse'>Ri jun chikop che xinwilo chujala ubʼi jun bʼalam, ri raqan chujala ubʼi raqan oso e ri uchiʼ jeʼ jas uchiʼ koj; kʼatekʼuriʼ ri jun nimalaj chikop kuqʼaxej ri uchuqʼabʼ chech, ri nimalaj utem e kuya jun nimalaj ukowinem.</seg>
					<seg id='REV.13.3' type='verse'>Jun chech taq ri ujolom jeʼ jas uriqom kamikal, kʼatekʼut ri nimalaj soktajinaq wi che kamikal, xkunatajik; kʼatekʼuriʼ, konojel ri winaq chuwachulew, sibʼalaj utz xkil weriʼ e xkiternebʼej ri jun chikop.</seg>
					<seg id='REV.13.4' type='verse'>Jupalik xtzaq kiwach chuwach ri Nim Chikop, rumal rech che xuya ri kowinem chech ri jun chik chikop; kʼatekʼuriʼ jupalik xtzaq chi kiwach chuwach ri jun chik chikop e xkibʼij: «¿Jachin jewaʼ jeʼ jas we jun chikop riʼ, e jachin kkowinik kchʼoʼjin rukʼ ri areʼ?».</seg>
					<seg id='REV.13.5' type='verse'>Xyaʼtaj chech areʼ e xukʼam ri kowinem arech kubʼij ri tzij rech taq ri nimal e ri itzel taq tzij chech ri Dyos; xukʼam we kowinem riʼ arech kubʼan weriʼ pa kawinaq kebʼ ikʼ;</seg>
					<seg id='REV.13.6' type='verse'>kʼatekʼuriʼ, xubʼij ri itzel taq tzij chech ri Dyos, xubʼij itzel taq tzij chech ri ubʼiʼ e chech ri Rachoch, e chkech ri ekʼo pa ri kaj.</seg>
					<seg id='REV.13.7' type='verse'>Xyaʼtaj ri kowinem chech arech kubʼan ri chʼoʼj chkech ri etyoxlaj taq winaq e arech keʼuchʼako. Xyaʼtaj ri kowinem chech puwiʼ konojel kibʼantajik ri winaq, pakiwiʼ konojel siwantinimit, puwiʼ ronojel chʼawibʼal on puwiʼ ronojel amaqʼ.</seg>
					<seg id='REV.13.8' type='verse'>E konojel winaq chuwachulew che ri man tzʼibʼatal ta ri kibʼiʼ pa ri wuj rech ri ukʼaslemal ri kaminaq alaj chij chi pa ri umajibʼal uloq ri uwachulew, keʼok che uqʼijilaxik ri jun chikop.</seg>
					<seg id='REV.13.9' type='verse'>¡Ri jun che kʼo uxikin, chutatabʼej bʼa weriʼ!</seg>
					<seg id='REV.13.10' type='verse'>Ri jun che kyut che chʼichʼ chi kyut wi; ri jun che kkam rumal chʼichʼ chi rukʼ chʼichʼ riʼ kkam na riʼ: Pa weriʼ, chi rajawaxik wi ri kikochʼonik e ri kikojonik ri etyoxlaj taq winaq.</seg>
					<seg id='REV.13.11' type='verse'>Kʼatekʼuriʼ, xinwil chi jun chikop che xel ubʼi pa ri uwachulew; kʼo kebʼ rukʼaʼ jeʼ jas rukʼaʼ jun chij, kchʼawik jeʼ jas jun Nim Chikop.</seg>
					<seg id='REV.13.12' type='verse'>Kchakunik patanijel rech ri jun nabʼe chikop, kukoj ri ukowinem pa ronojel kʼolbʼal e kubʼano che ronojel ri uwachulew e konojel ri siwantinimit kkiqʼijilaj ri jun nabʼe chikop che soktajinaq che kamikal kʼatekʼuriʼ xkunatajik.</seg>
					<seg id='REV.13.13' type='verse'>Xubʼan nimalaj taq kʼutbʼal: Chi kubʼano che ktzaq uloq qʼaqʼ chikaj puwiʼ ri uwachulew chkiwach konojel winaq;</seg>
					<seg id='REV.13.14' type='verse'>kʼatekʼuriʼ, rumal ri nimalaj taq kʼutbʼal kkowinik kubʼano rumal rech upatanijel ri jun nabʼe chikop kubʼano joʼs chkech ri winaq rech ri uwachulew, kubʼij chkech che kkiyak jun uwachbʼal ri jun nabʼe chikop che xjichʼtaj rumal ri chʼichʼ, kʼatekʼuriʼ, xkʼojiʼ chi na jumul ukʼaslemal.</seg>
					<seg id='REV.13.15' type='verse'>Kʼatekʼuriʼ, kʼo ri ukowinem arech kkowinik kuya jun uxlabʼnik chech ri jun uwachbʼal ri jun chikop arech kchʼawik, e arech che kekamisaxik konojel ri winaq ri man kkiqʼijilaj ta ri uwachbʼal ri jun chikop.</seg>
					<seg id='REV.13.16' type='verse'>Rumal ri uchak, konojel winaq, chi chʼutiʼn, chi nim, chi qʼinom, chi mebʼaʼ, chi ajaw, chi patanijel kʼo jun kʼutbʼal che ri kikyaqʼabʼ kiqʼabʼ on cho ri ukursal kipalaj,</seg>
					<seg id='REV.13.17' type='verse'>kʼatekʼuriʼ, man kʼo ta jun winaq kkowinik kuloqʼ na jun jas uwach on kukʼayij jun jas uwach we man kʼo ri kʼutbʼal rech ri ubʼiʼ ri chikop rukʼ on we man kʼo ta ri rajalabʼalil ri ubʼiʼ rukʼ.</seg>
					<seg id='REV.13.18' type='verse'>Waral riʼ, rajawaxik ri noʼjibʼal: Ri winaq che kkowinik chrejalaj bʼa ri rejalbʼalil ri jun chikop, weriʼ, xaneʼ jun rejalabʼalil jun winaq: ri rejalabʼalil are ri 666.</seg>
				</div>
				<div id='REV.14' type='chapter'>
					<seg id='REV.14.1' type='verse'>Kʼatekʼuriʼ, ri Alaj Chij xukʼut ribʼ chuwach taq ri nuwoqʼoch; ri areʼ takʼal puwiʼ ri juyubʼ Siʼon, rukʼ 144.000 winaq che kʼo ri ubʼiʼ ri Areʼ e ri ubʼiʼ ri Utat cho ri ukursal kipalaj.</seg>
					<seg id='REV.14.2' type='verse'>Kʼatekʼuriʼ xintaʼo che kʼo kchojojik pa ri kaj, jeʼ jas ri uchojojbʼal ri nimalaj taq jaʼ on ri uchʼabʼal ri kaqulja, on ujaninbʼal jun nimalaj kyaqiqʼ, e we xinto riʼ jeʼ jas ewinaq che kkiqʼojomaj ri arpa;</seg>
					<seg id='REV.14.3' type='verse'>kkibʼixoj jun kʼakʼ bʼix chuwach ri nimalaj tem e chkiwach ri ekejebʼ ekʼaskʼoj e chkiwach ri Enimaʼq taq Winaq. E man kʼo ta jun xkowin chi retaʼmaxik ri bʼix, xuwi ri 144.000. ri eloqʼom xas pa ri uwachulew.</seg>
					<seg id='REV.14.4' type='verse'>Eʼare ri eʼareʼ ri man xkibʼan ta ri itzel kukʼ ri ixoqibʼ, ekʼojolabʼ ri eʼareʼ; ri eʼareʼ che kkiterembʼej ri alaj chij pa ronojel kʼolbʼal jawiʼ kebʼe wi; ri eʼareʼ eloqʼom chi chkixoʼl ri winaq jeʼ jas e nabʼe taq toqʼobʼ chuwach ri Dyos e chuwach ri Alaj Chij.</seg>
					<seg id='REV.14.5' type='verse'>Mawi ri kichiʼ xuchʼobʼ ri joʼs taq tzij; ri eʼareʼ e chʼajchʼoj taq winaq.</seg>
					<seg id='REV.14.6' type='verse'>Kʼatekʼuriʼ, xinwil chi jun anjel che krapap pa ri nimalaj kaj, kʼo jun junalik utzalaj tzij rukʼ che kuya na ubʼixik chkech ri kekanaj kan chuwach ri uwachulew, chkech konojel amaqʼ, chkech konojel kibʼantajik juqʼat winaq, chkech konojel chʼawibʼal e chkech konojel siwantinimit.</seg>
					<seg id='REV.14.7' type='verse'>Kuraq uchiʼ rukʼ jun kowlaj chʼabʼal: «Chixeʼj iwibʼ chuwach ri Dyos e nim chiwilaʼ wi, rumal rech che xopan ri kajbʼal rech ri qʼatbʼal utzij; nim chiwilaʼ wi ri Areʼ che xbʼanow ri kaj e ri uwachulew, ri polow e taq ri ukʼiybʼal jaʼ».</seg>
					<seg id='REV.14.8' type='verse'>E jun ukabʼ anjel chik xuterneʼbʼej ri areʼ kuraq uchiʼ: «Xchachiʼ, xchachiʼ, ri Nimalaj Bʼabʼiloniʼa, ri xyoʼw ri amajaʼ rech royowal ri itzel kʼaslemal chkech konojel tinimit, arech kkitijo».</seg>
					<seg id='REV.14.9' type='verse'>Jun urox anjel chik, keʼuterneʼbʼej ri eʼareʼ, kuraq uchiʼ rukʼ jun kowlaj chʼabʼal: «Ri jun che nim kril wi ri chikop e nim kril wi ri uwachbʼal, e kʼo ri ukʼutbʼal cho ri ukursal upalaj on cho ri uqʼabʼ,</seg>
					<seg id='REV.14.10' type='verse'>ri areʼ, xoqujeʼ kutij na riʼ ri amajaʼ rech ri royowal ri Dyos, che sukʼumatajinaq chik, xas utz, pa ri pajbʼal amajaʼ rech ri royowal. Ri areʼ kuna na ri kʼax rumal ri qʼaqʼ e rumal ri asufre, chkiwach ri etyoxlaj taq anjelibʼ e chuwach ri Alaj Chij.</seg>
					<seg id='REV.14.11' type='verse'>Kʼatekʼuriʼ, ri usibʼal ri kikʼaxkʼol, kwaʼlij chubʼeqʼij chubʼesaq; man kkʼojiʼ ta jaʼmaril, chi paqʼij chi chaqʼabʼ chkech ri nim kkil wi ri jun chikop e ri jun uwachbʼal, xoqujeʼ ri kekʼamow ri ukutbʼal ubʼiʼ».</seg>
					<seg id='REV.14.12' type='verse'>Pa weriʼ rajawaxik ri kichuqʼabʼ ri etyoxlaj taq winaq, ri kkikʼol ri upixabʼ ri Dyos e ri kkikʼol ri kojonik chrij ri Jesus.</seg>
					<seg id='REV.14.13' type='verse'>Kʼatekʼuriʼ xinta jun chʼabʼal pa ri kaj che xubʼij chwech: «Chatzʼibʼaj: Utz kech ri kaminaqibʼ che kekam rukʼ ri Ajawxel; chi ukamik ubʼik riʼ –jeʼ nakʼut, kcha ri Uxlabʼxel– kkʼojiʼ ri jaʼmaril chech ri kikosibʼal, rumal rech che xas bʼenaq ri kichak kukʼ».</seg>
					<seg id='REV.14.14' type='verse'>Kʼatekʼuriʼ, xqʼalajin chuwach taq ri nuwoqʼoch jun saqalaj sutzʼ, e puwiʼ ri sutzʼ tuyul jun che jeʼ jas ralkʼuwaʼl winaq, kʼo puwiʼ ri ujolom jun qʼanalaj pwaq ketakik retzʼabʼalil ujolom e pa ri uqʼabʼ jun utzalaj chʼichʼ.</seg>
					<seg id='REV.14.15' type='verse'>Kʼatekʼuriʼ, jun anjel chik, xel uloq pa ri Nimalaj Rachoch ri Dyos e kuraq uchiʼ rukʼ jun kowlaj chʼabʼal chech ri jun che tʼuyul puwiʼ ri sutzʼ: «Chakʼyaqaʼ ubʼi le achʼichʼ e chatqʼatanoq, rumal rech che we kamik riʼ rajawaxik kbʼan ri qʼatoj; ri triko rech ri uwachulew qʼan chik».</seg>
					<seg id='REV.14.16' type='verse'>E ri jun che tʼuyul puwiʼ ri sutzʼ xukʼyaq ri chʼichʼ puwiʼ ri uwachulew e xbʼantaj ri qʼatoj, xbʼantaj ri chak chuwach ri uwachulew.</seg>
					<seg id='REV.14.17' type='verse'>Kʼatekʼuriʼ jun anjel chik, xel uloq pa ri Nim Rachoch ri Dyos chikaj, xoqujeʼ rukʼam jun utzalaj chʼichʼ.</seg>
					<seg id='REV.14.18' type='verse'>E xel chi uloq jun anjel pa ri tabʼal –ri anjel che kukʼol ri qʼaqʼ– kuraq uchiʼ rukʼ jun kowlaj uchʼabʼal chech ri jun che kʼo ri utzalaj chʼichʼ rukʼ: «Chakʼyaqaʼ ubʼi ri utzalaj achʼichʼ, chaqʼataʼ ri uwach ri tikbʼal uva rech ri uwachulew, rumal rech che chaqʼ chik ri uwach».</seg>
					<seg id='REV.14.19' type='verse'>Ri jun anjel riʼ, kukʼyaq ri jun uchʼichʼ puwiʼ ri uwachulew, xuchʼup uwach ri tikbʼal uva e xujokej ubʼik ronojel pa ri yitzʼbʼal rech royowal ri Dyos; nimalaj ri yitzʼbʼal!</seg>
					<seg id='REV.14.20' type='verse'>Kʼatekʼuriʼ ri yitzʼbʼal xtakʼaleʼx uwiʼ tzaʼn taq ja chech ri tinimit, e xbʼulbʼutik uloq kikʼel che xopan kʼa pa ri chʼichʼ che kʼo pakichiʼ ri kej, xchemchatik puwiʼ 1.600 estadiʼos.</seg>
				</div>
				<div id='REV.15' type='chapter'>
					<seg id='REV.15.1' type='verse'>Kʼatekʼuriʼ, xinwil chi jun nimalaj e utzalaj kʼutbʼal pa ri kaj: wuqubʼ anjel che kukʼam wuqubʼ kʼaxkʼolil, ri kisbʼal taq kʼaxkʼolil, rumal che rukʼ weriʼ kkʼis ri royowal ri Dyos.</seg>
					<seg id='REV.15.2' type='verse'>Xinwil chik, jeʼ chujalaʼ ubʼik jun polow rech ktzintzatik kristal rukʼ qʼaqʼ, e ri eʼareʼ che xechʼakan chuwach ri jun chikop e chuwach ri uwachbʼal e chuwach ri rejalabʼalil ri ubʼiʼ, etakʼal chuwach we polow riʼ che ktzintzatik kristal. Kkiqʼojomaj taq ri arpas rech ri Dyos,</seg>
					<seg id='REV.15.3' type='verse'>kkibʼixoj ri ubʼix ri Moʼises, ri upatanijel ri Dyos e ri ubʼix ri Alaj Chij: Nimalaj taq ubʼantajik e utzalaj taq ri achak, Ajawxel, Dyos Ajaw chech ronojel; sukʼalaj ubʼantajik e utzalaj taq ri abʼe, Ajawinel chkech taq ri tinimit.</seg>
					<seg id='REV.15.4' type='verse'>¿Jachin man kuxibʼij ta ribʼ chuwach ri abʼiʼ, Ajawxel; e jachin man nim ta kril wi ri abʼiʼ? Rumal rech che xuwi ri at, tyoxlaj ri abʼantajik; e konojel riʼ ri man junam ta qakojonik kukʼ kepe na riʼ e mejlik xukulik riʼ kretzaq na chawach, rumal rech che xaqʼalajisaj ri utojbʼalil ri awoyowal.</seg>
					<seg id='REV.15.5' type='verse'>Kʼatekʼuriʼ, ri in, xinwilo che kjaqatajik ri Nim Rachoch ri Dyos pa ri kaj, e pa ri ukabʼal ri Testimoniʼo,</seg>
					<seg id='REV.15.6' type='verse'>xeʼel uloq ri wuqubʼ anjelibʼ che kukʼam ri wuqubʼ kʼax, kikojom katzʼyaq saqtuntuj taq lino, sibʼalaj jeʼlik kchupchatik, ri ximbʼal taq kipam qʼanlaj pwaq.</seg>
					<seg id='REV.15.7' type='verse'>Kʼatekʼuriʼ, jun chkech ri ekijebʼ che Ekʼaskʼoj, xuya chkech ri ewuqubʼ anjelibʼ wuqubʼ qʼanlaj taq pwaq pajbʼal amajaʼ nojinaq chech ri royowal ri Dyos, ri Areʼ che kʼaslik chubʼeqʼij chubʼesaq.</seg>
					<seg id='REV.15.8' type='verse'>E ri Nim Rachoch ri Dyos xnojik chech ri usibʼal ri Uqʼijil ri Dyos e chech ri uchuqʼabʼ, e man kʼo ta jun kkowinik kok ubʼi chupam xas kʼateʼ na aretaq chiʼ kkʼis ri wuqubʼ kʼaxkʼolil kech ri ewuqubʼ anjelibʼ.</seg>
				</div>
				<div id='REV.16' type='chapter'>
					<seg id='REV.16.1' type='verse'>Kʼatekʼuriʼ xinta jun chʼabʼal che chi pa ri Nim Rachoch ri Dyos kuraq uloq uchiʼ chkech ri ewuqubʼ anjelibʼ e kubʼij chkech: «Jix, jitixaʼ puwiʼ ri uwachulew ri wuqubʼ pajbʼal amajaʼ rech ri royowal ri Dyos».</seg>
					<seg id='REV.16.2' type='verse'>Xbʼe ri nabʼe e xutixej ri jun pajbʼal rech royowal ri Dyos puwiʼ ri uwachulew; kʼatekʼuriʼ, ri winaq che kʼo ri ukʼutbʼal ri jun chikop kukʼ e ri mejlem xukulem xeqaj chuwach ri jun uwachbʼal, xpe jun itzel e kʼaxalaj yabʼil xas chkipam.</seg>
					<seg id='REV.16.3' type='verse'>Ri ukabʼ, xutixej ri jun pajbʼal pa ri polow; e xujal kikʼ –jeʼ jas ukikʼel jun kaminaq– e ronojel kʼaskʼoj xkam pa ri polow.</seg>
					<seg id='REV.16.4' type='verse'>Ri urox xutixej ri jun pajbʼal pa taq ri nimaʼ e pa taq ri ukʼiybʼal jaʼ; kʼatekʼuriʼ xujal kikʼ.</seg>
					<seg id='REV.16.5' type='verse'>Kʼatekʼuriʼ, xinto che ri anjel rech taq ri jaʼ kubʼij: «At sukʼalaj ri At, ri Areʼ che are kamik, ri Areʼ che are iwir, ri Tyoxlaj, rumal rech che jewaʼ ri ukʼajisax wach kabʼano;</seg>
					<seg id='REV.16.6' type='verse'>ri eʼareʼ xkiqʼejej ri kikikʼel ri etyoxlaj taq winaq e ri kikikʼel ri eqʼaxal utzij ri Dyos, e ri at, xabʼano arech nakut xkiqumuj ri kikʼel, utz e taqal weriʼ chkech».</seg>
					<seg id='REV.16.7' type='verse'>Kʼatekʼuriʼ, xinto, che ri tabʼal kubʼij: «Jeʼ, Ajawxel, Dyos Ajaw chech ronojel, saqalajtzij e sukʼalaj taq ri kʼax kabʼano».</seg>
					<seg id='REV.16.8' type='verse'>Ri ukaj anjel xutixej ri upajbʼal puwiʼ ri qʼij; e xyaʼtaj chech xukʼam ri kowinem che keʼuporoj ri winaq rukʼ ri qʼaqʼ,</seg>
					<seg id='REV.16.9' type='verse'>e ri winaq xeporox rumal jun nimalaj qʼaqʼ. Kʼatekʼut, rukʼ weriʼ, man xkijal ta ri kikʼaslemal, man nim taj xkil wi ri Dyos, xkibʼij itzel taq tzij puwiʼ ri ubʼiʼ ri Dyos che kʼo ri ukowinem puwiʼ taq we kʼax riʼ.</seg>
					<seg id='REV.16.10' type='verse'>Ri uroʼ, xutixej ri upajbʼal puwiʼ ri nimalaj utem ri jun Chikop; e ri rajawibʼal xqʼequʼmarik, kʼatekʼuriʼ, ri winaq xkitiʼ ri kaqʼ rumal ri qʼoxom.</seg>
					<seg id='REV.16.11' type='verse'>E ri winaq man xkijal ta ri kichak, xkibʼij itzel taq tzij puwiʼ ri Dyos rajaw ri kaj, rumal ri uchuqʼabʼ ri qʼoxom e rumal taq ri chʼaʼk.</seg>
					<seg id='REV.16.12' type='verse'>Ri uwaq, xutixej ri upajbʼal puwiʼ ri nimalaj nimaʼ Eʼufrates; xtzaj ri ujoron, e xkʼojiʼ jun bʼe kech ri Eʼajawinel kepe pa ri relbʼal qʼij.</seg>
					<seg id='REV.16.13' type='verse'>Kʼatekʼuriʼ, xinwilo, che chi pa ri uchiʼ ri Nimalaj Chikop, chi pa ri uchiʼ ri jun chik chikop, e chi pa ri uchiʼ ri jun itzel qʼaxal utzij ri Dyos, xeʼel uloq oxibʼ itzel taq uxlabʼal, jeʼ jas taq ri ixtutzʼ.</seg>
					<seg id='REV.16.14' type='verse'>–Ri eʼareʼ, qastzij che eʼitzel taq uxlabʼal, kkibʼan nimalaj taq jastaq, kebʼe che kimulixik ri eʼajawinel rech ronojel ri uwachulew arech kechʼoʼjinik pa ri Nimalaj Uqʼij ri Dyos Ajawxel chech ronojel.</seg>
					<seg id='REV.16.15' type='verse'>Jeʼ nakʼut, ri in kinpetik jeʼ jas jun elaqʼom: Utz rech ri winaq che kkʼasiʼk e che kukʼol ri ratzʼyaq arech man kchʼanchʼatik taj e man kilitaj ta ri jetaq ukʼixbʼalil.</seg>
					<seg id='REV.16.16' type='verse'>Xkimulij kibʼ pa jun kʼolbʼal che ubʼiʼ pa ri Hebʼreʼo: Harmaguedon.</seg>
					<seg id='REV.16.17' type='verse'>Ri uwuq, xutixej ri upajbʼal pa ri kyaqiqʼ: kʼatekʼuriʼ, chi pa ri Nim Rachoch ri Dyos, kel uloq jun chʼabʼal che kubʼij: «¡Xkʼisik ri ubʼanik!».</seg>
					<seg id='REV.16.18' type='verse'>Kʼatekʼuriʼ, xubʼan sibʼalaj kaypaʼ, sibʼalaj kjaninik taq chʼabʼal e kruqʼpan kaqulja e xpe jun nimalaj kabʼraqan. ¡Jayiʼ, chi man ubʼanom ta wi xas pa ri umajibʼal uloq che ekʼo winaq chuwach ri uwachulew, man ilitajinaq ta jun nim kabʼraqan jeʼ jas weriʼ!</seg>
					<seg id='REV.16.19' type='verse'>Ri Nimalaj Tinimit xjachataj pa oxibʼ utzʼaqatil, kʼatekʼuriʼ ri tinimit kech taq ri amaqʼ xewilil ubʼik; e ri Nimalaj Bʼabʼiloniʼa, knaʼtaj chech ri Dyos, arech kuya ri jun pajbʼal chech jawiʼ kpoqʼow wi ri amajaʼ rech royowal.</seg>
					<seg id='REV.16.20' type='verse'>Kʼatekʼuriʼ, ronojel taq ri ulew che kʼo pa ri polow xeʼanimajik, ri jetaq juyubʼ xesachik.</seg>
					<seg id='REV.16.21' type='verse'>E jun nimalaj saqbʼach –jeʼ jas jumuchʼ pajbʼal raʼlal– xtzaq uloq chikaj pakiwiʼ ri winaq. Kʼatekʼuriʼ, ri winaq chi xkibʼij ri itzel taq tzij puwiʼ ri Dyos, rumal ri itzelalaj saqbʼach riʼ; tzij nakʼut che we saqbʼach riʼ xubʼan nim itzelalaj kʼax.</seg>
				</div>
				<div id='REV.17' type='chapter'>
					<seg id='REV.17.1' type='verse'>Kʼatekʼuriʼ, jun chkech ri ewuqubʼ anjelibʼ che kukʼam ri wuqubʼ pajbʼal amajaʼ, xpetik e xubʼij chwech: «Chasaʼj uloq, ri in kinkʼut na chawach ri qʼatojtzij kabʼantaj puwiʼ ri jun etamatal uwach ixoq kech nim chʼutiʼn, ri areʼ che tʼuyul chuchiʼ ri nim taq jaʼ,</seg>
					<seg id='REV.17.2' type='verse'>rukʼ ri areʼ xemakunik xkibʼan ri itzel ri eʼajawinel rech ri uwachulew, e ri winaq ekʼo chuwachulew xeqʼabʼar rumal ri amajaʼ rech ri itzelalaj ukʼaslemal».</seg>
					<seg id='REV.17.3' type='verse'>Xinukʼam ubʼi pa ri tzʼinalik ulew xaq pa ri wuxlabʼal. Kʼatekʼuriʼ, xinwil jun ixoq, tʼuyul chrij jun chikop kyaq kkaʼyik, nojinaq itzel taq tzij chrij, kʼo wuqubʼ ujolom e lajuj rukʼaʼ.</seg>
					<seg id='REV.17.4' type='verse'>Ri jun ixoq ukojom kyaqtuntuj e eskarlata atzʼyaq, kchʼubʼlin che qʼan pwaq, che jeʼlikalaj taq abʼaj e che ktzintzatik taq abʼaj; rukʼam pa uqʼabʼ jun qʼanalaj pwaq pajbʼal amajaʼ nojinaq che itzel taq jastaq, nojinaq che ri itzelalaj ukʼaslemal, che ri umak kukʼ enim chʼutiʼn.</seg>
					<seg id='REV.17.5' type='verse'>Tzʼibʼatalik cho ri ukursal upalaj jun bʼiʼ –jun awatalik jas uwach–. «Ri nimalaj Bʼabʼiloniʼa, ri kinan ri ixoqibʼ che ekech nim chʼuʼtiʼn e Nan che ri itzel taq jastaq chuwachulew».</seg>
					<seg id='REV.17.6' type='verse'>Kʼatekʼuriʼ, chi chuwach taq ri nuwoqʼoch, ri jun ixoq xqʼabʼar rukʼ ri kikikʼel ri etyoxlaj taq winaq e rukʼ ri kikikʼel ri xekam rumal ri kikojonik chrij ri Jesus. Aretaq chiʼ xinwil weriʼ sibʼalaj xsach nukʼux,</seg>
					<seg id='REV.17.7' type='verse'>kʼatekʼuriʼ, ri Anjel kubʼij chwech: «¿Jasche ksach akʼuʼx chech weriʼ? ri in kinya na ubʼixik chawech ri awatalik taq jastaq puwiʼ ri ixoq riʼ e puwiʼ ri jun chikop che rukʼam areʼ, ri jun chikop che kʼo wuqubʼ ujolom e lajuj rukʼaʼ.</seg>
					<seg id='REV.17.8' type='verse'>«We jun chikop riʼ, ri areʼ che kʼo iwir, kʼatekʼut chi ukamik riʼ kkʼis uwach. Kamik riʼ, kel na uloq pa ri Nimalaj Siwan, e kuchap ubʼe pa ri ukʼisbʼalil uwach. Kʼatekʼuriʼ, konojel ri winaq ekʼo chuwachulew ri man tzʼibʼatal ta ri kibʼiʼ pa ri wuj rech kʼaslemal chi aretaq chiʼ xbʼantaj ri uwachulew, sibʼalaj utz kkil na riʼ ri uchak ri Chikop che ri areʼ kʼo iwir e ukamik riʼ xkʼis uwach, kʼatekʼut, chi kʼateʼ chi na riʼ kukʼut chi na ribʼ.</seg>
					<seg id='REV.17.9' type='verse'>¡Chi waral wi rajawaxik jun uxlabʼal rukʼ noʼjibʼal! Ri wuqubʼ jolomaj are ri wuqubʼ juyubʼ jawiʼ tʼuyul wi ri jun ixoq. «Xoqujeʼ, weriʼ, ewuqubʼ ajawinel,</seg>
					<seg id='REV.17.10' type='verse'>ejobʼ xkʼistaj kiwach, jun kʼaslik na uwach, e jun chik majaʼ petinaq. Aretaq chiʼ kpetik rajawaxik che xa jubʼiqʼ kuqʼiʼo.</seg>
					<seg id='REV.17.11' type='verse'>Kʼatekʼuriʼ, ri jun chikop che ri areʼ are iwir e chi ukamik xkʼis uwach, are areʼ ri uwajxaq, kʼatekʼut are jun chkech ri ewuqubʼ; ri areʼ bʼenaq che ri ukamikal.</seg>
					<seg id='REV.17.12' type='verse'>Ri lajuj rukʼaʼ eʼare elajuj ajawinel che majaʼ kikʼamon ri ukowinel kajawinem, rukʼ ri jun chikop kkikʼam na riʼ ri jun kowinem keʼajawinik xaq pa jun kajbʼal.</seg>
					<seg id='REV.17.13' type='verse'>Konojel kkaj kkijach ri kichuqʼabʼ e ri kikowinem chech ri jun chikop.</seg>
					<seg id='REV.17.14' type='verse'>Kʼatekʼuriʼ, eʼare waʼ we eʼareʼ riʼ kechʼoʼjin na waʼ rukʼ ri Alaj Chij, e ri Alaj Chij xas keʼuchʼak na riʼ, rumal rech che ri areʼ are ajaw chkech ri eʼajawibʼ, ajawinel chkech ri eʼajawinel, keʼuchʼak na kukʼ ri eʼuwinaq: ri xesikʼixik, ri echaʼom, ri utz kitakʼalem kibʼanom pa ri kikojonik.</seg>
					<seg id='REV.17.15' type='verse'>«Xoqujeʼ ri Anjel kubʼij chwech: Ri jaʼ jawiʼ tʼuyul wi ri jun ixoq kech enim chʼutiʼn, eʼare waʼ ri jetaq tinimit, ri siwan taq tinimit, ri ejuqʼat taq winaq e ri jetaq chʼawibʼal.</seg>
					<seg id='REV.17.16' type='verse'>Kʼatekʼuriʼ, we lajuj rukʼaʼ e ri jun chikop, sibʼalaj itzel kkil na e kkinaʼ chech ri jun ixoq che ekech enim chʼutiʼn, kkesaj na riʼ ronojel ri ratzʼyaq, chʼanalik e utukel na kkiyaʼ kanoq, kkitij na riʼ ri utiʼojal, e kkiporoj na riʼ pa ri qʼaqʼ:</seg>
					<seg id='REV.17.17' type='verse'>rumal rech che ri Dyos xuya chkech ri jun animaʼ arech kkibʼano ri jastaq che kkaj ri eʼareʼ, arech konojel kkijach ri ukowinem ri kajaremal chech ri jun chikop, chi kʼateʼ wi aretaq chiʼ xbʼantaj ri utzij ri Dyos.</seg>
					<seg id='REV.17.18' type='verse'>Kʼatekʼuriʼ, we jun ixoq riʼ, are ri Nimalaj tinimit, che ktaqan pakiwiʼ ri eʼajawinel erech ri uwachulew».</seg>
				</div>
				<div id='REV.18' type='chapter'>
					<seg id='REV.18.1' type='verse'>Kʼatekʼuriʼ, xinwil chi jun Anjel che kaqaj uloq chi chikaj uloq, kʼo nimalaj ukowinem, e ri uwachulew sibʼalaj xsaqar uwach rumal ri usaqil areʼ.</seg>
					<seg id='REV.18.2' type='verse'>Kʼatekʼuriʼ rukʼ jun kowlaj chʼabʼal kuraqaqej uchiʼ: «Xchachiʼ, xchachiʼ, ri Nimalaj Bʼabʼiloniʼa; ri areʼ xkʼextajik kikʼolibʼal kʼaxtokʼ, xokik kachoch eʼitzel eʼitzʼil taq chikop rech uwokaj.</seg>
					<seg id='REV.18.3' type='verse'>Rumal rech che konojel taq ri tinimit qas xkitij ri amajaʼ rech ri itzel umak kukʼ enim chʼutiʼn, e ri eʼajawinel erech ri uwachulew xemakun rukʼ ri areʼ, e ri eʼajkʼayibʼ erech ri uwachulew, xeqʼinomar rukʼ ri unimal ri areʼ».</seg>
					<seg id='REV.18.4' type='verse'>Kʼatekʼuriʼ, xinta chi jun chʼabʼal che kubʼij chi chikaj uloq: «¡Chixel uloq chupan ri ix ixnuwinaq, chiyaʼaʼ kan ri areʼ, arech ri ix man kkʼojiʼ ta ri umak iwukʼ e man koqan ta ri uchʼaʼk chiwij!</seg>
					<seg id='REV.18.5' type='verse'>Rumal rech che ri umak xumulij ribʼ chi kʼa pa ri kaj, e ri Dyos xnaʼtaj chech ri itzel taq jastaq xubʼano.</seg>
					<seg id='REV.18.6' type='verse'>Chitojoʼ chech chi rukʼ ri upwaq: ¡Chiyaʼaʼ kamul chech ri itzel taq jastaq rech ri areʼ! Pa ri pajbʼal, jawijeʼ xuqʼej wi ri ujastaq ri areʼ, ¡chiqʼejaʼ kamul chech ri areʼ!</seg>
					<seg id='REV.18.7' type='verse'>Jeriʼ kiqʼej chech jeʼ jas ri uqʼinomal e ri urayinik utzalaj ukʼaslemal, chiyaʼaʼ kʼax chech e chiyaʼaʼ itzel oqʼej chech! Ri areʼ kubʼij pa ranimaʼ: ri in, in tʼuyul cho ri nimalaj tem; kuchomaj, ri in man in malkaʼn taj e ri in man kinchʼobʼ ta riʼ jas ri oqʼej.</seg>
					<seg id='REV.18.8' type='verse'>Rumal kʼu waʼ we jastaq riʼ, chi xa pa jun qʼij ktzaq riʼ puwiʼ ri kʼax: itzel chʼaʼk cho ri utzʼumal, ri oqʼej kʼisbʼal kʼuʼx, e ri wiʼjal; e kportaj riʼ rumal ri qʼaqʼ. Rumal rech che sibʼalaj ko, sibʼalaj uchuqʼabʼ ri Ajawxel Dyos ri xbʼanow qʼatojtzij puwiʼ ri areʼ».</seg>
					<seg id='REV.18.9' type='verse'>Sibʼalaj keʼoq na riʼ, kejiqʼijat na riʼ rumal ri areʼ ri eʼajawinel erech ri uwachulew, ri eʼareʼ che xemakun rukʼ areʼ pa ri uqʼinomal, aretaq chiʼ kkil na ri ubʼuquwik ri usibʼal uqʼaqʼ;</seg>
					<seg id='REV.18.10' type='verse'>naj ketakʼiʼ wi kan riʼ chech rumal rech che kkixibʼij kibʼ chuwach ri kʼax kuriq ri areʼ, e kkibʼij na riʼ: ¡Ayum! ¡Ayum! ¡Ri Nimalaj Tinimit, ri Bʼabʼiloniʼa, ri kowlaj tinimit xa pa jun kajbʼal xbʼantaj ri qʼatojtzij pawiʼ!</seg>
					<seg id='REV.18.11' type='verse'>Ri eʼajkʼayibʼ erech ri uwachulew koqʼej na uwach riʼ e kebʼison na riʼ chech; ri eqaʼn upam taq ri jukubʼ, kamik riʼ man kʼo ta chi jun kloqʼowik!</seg>
					<seg id='REV.18.12' type='verse'>Eqaʼn rech qʼan pwaq, rech saq pwaq, rech utzalaj taq abʼaj e rech katzintzatik taq abʼaj, eqaʼn rech lino e rech kyaqtuntuj, rech xela, e rech eskarlata, eqaʼn rech ronojel uwach kʼokʼalaj taq cheʼ, e ronojel jastaq uwach rech marfil, ronojel jastaq uwach rech utzalaj taq cheʼ, ronojel jastaq uwach rech saq chʼichʼ, rech chʼichʼ e rech ri saqchoqʼ;</seg>
					<seg id='REV.18.13' type='verse'>kanela, kʼokʼalaj taq qʼayes, kʼokʼalaj taq kunabʼal, mirra, kʼokʼ qʼol, amajaʼ, aseʼite, kʼaj, triko, chikop rech eqaʼn, ri chij, ri kej, jetaq chʼichʼ, ri loqʼom patanijel e chi ri winaq wi.</seg>
					<seg id='REV.18.14' type='verse'>Kʼatekʼuriʼ, ri chaqʼ taq uwach che sibʼalaj kurayij uwach ri awalmaʼ ri at, chi naj xbʼe wi chawech ri at; e ronojel ri nimal e ri utzil, xkʼis riʼ chawech ri at e man kʼo ta chi jumul ri kawil uwach.</seg>
					<seg id='REV.18.15' type='verse'>Ri eʼajkʼayibʼ che xeqʼinomarik rukʼ weriʼ, naj ketakʼiʼ kan wi chech ri areʼ rumal rech che sibʼalaj kkixeʼj kibʼ riʼ che ri kʼax kuriq ri areʼ, sibʼalaj koqʼej na uwach riʼ e kejiqʼijat na riʼ chech.</seg>
					<seg id='REV.18.16' type='verse'>¡Ayum! ¡Ayum! ¡Ri Nimalaj Tinimit, Ukojom lino ratzʼyaq, kyaqtuntuj, e rech eskarlata, kuqʼuj ri qʼanlaj pwaq, ri utzalaj taq abʼaj e ri katzintzatikalaj taq abʼaj!</seg>
					<seg id='REV.18.17' type='verse'>Chi xa pa jun kajbʼal xkʼis uwach ronojel we nimal riʼ. Ri ebʼinsanel taq ri jukubʼ, ri eʼareʼ che kebʼe puwiʼ ri polow, ri winaq rech taq ri jukubʼ, e konojel ri kkichʼak pwaq rumal ri polow, naj ketakʼiʼ kan wi chech ri areʼ,</seg>
					<seg id='REV.18.18' type='verse'>sibʼalaj kkiraqaqej kichiʼ aretaq chiʼ xkilo ri ubʼuquwik ri usibʼal ri qʼaqʼ: «¿Jachin jewaʼ jeʼ jas we Nimalaj Tinimit?».</seg>
					<seg id='REV.18.19' type='verse'>Kʼatekʼuriʼ, xkikʼyaq ulew pa ri kijolom, kewuywutik, keʼoqʼik, kejiqʼijatik: ¡Ayum! ¡Ayum! ¡Ri Nimalaj Tinimit, rukʼ ri ukʼaslemal ri animal xeqʼinomar konojel ri ebʼinsanel chech taq ri jukubʼ e xa pa jun kajbʼal xkʼis uwach!</seg>
					<seg id='REV.18.20' type='verse'>Ri kaj, chkiʼkotoq chech ri areʼ, xoqujeʼ ri ix che ix tyoxlaj taq winaq, ri ixtaqoʼnelabʼ, ri ix qʼaxal utzij ri Dyos, rumal rech che ri Dyos xubʼan qʼatojtzij puwiʼ ri areʼ e xubʼan toqʼobʼ chiwech ri ix.</seg>
					<seg id='REV.18.21' type='verse'>Chi chanim, jun anjel che nimalaj ukowinem xukʼam ubʼi jun abʼaj, jeʼ jas jun nimalaj abʼaj rech jokʼbʼal triko, kʼatekʼuriʼ xukʼyaq ubʼi pa ri Polow e xubʼij: «Jeʼ jas weriʼ, chi xa pa jumul, kkʼyaq na ubʼik ri Nimalaj Tinimit Bʼabʼiloniʼa, ri areʼ, man jumul ta chik kriqitajik».</seg>
					<seg id='REV.18.22' type='verse'>Man ktataj ta chi jumul riʼ ri kiqʼojom ri kkiqʼojomaj ri arpa e ri kibʼix ri kebʼixonik ri kkiqʼojomaj ri suʼ e ri tum, ri eʼajchakibʼ rech ronojel uwach chak man kkikʼut ta chi riʼ puwiʼ ri abʼiʼ; e ri uchʼabʼal ri abʼaj jokʼbʼal triko man ktataj ta chi jumul riʼ.</seg>
					<seg id='REV.18.23' type='verse'>Ri usaqil ri chajbʼal man kchuplin ta chi jumul riʼ pawiʼ; ri kichʼabʼal ri chʼabʼ ala e ri chʼabʼ ali man ktataj ta chi jumul riʼ. Rumal rech che ri eʼawajkʼayibʼ ri at, eʼareʼ kanoq ri eʼajawinel rech ri uwachulew, kʼatekʼuriʼ, rukʼ ri itznik kabʼano xeʼasubʼ konojel ri winaq;</seg>
					<seg id='REV.18.24' type='verse'>e rukʼ ri areʼ xriqitaj wi ri kikikʼel ri eqʼaxel utzij ri Dyos, e ri kikikʼel ri etyoxlaj taq winaq e ri kikikʼel konojel ri xekamisax chuwach ri uwachulew.</seg>
				</div>
				<div id='REV.19' type='chapter'>
					<seg id='REV.19.1' type='verse'>Kʼatekʼuriʼ, xinto jeʼ jas jun nimalaj kajininibʼal kech ejumulaj taq winaq chikaj che kkibʼij: «¡Aleluya! ri kolotajem, ri nimalaj qʼij e ri chuqʼabʼ rech ri Qadyos,</seg>
					<seg id='REV.19.2' type='verse'>rumal rech che saqalajtzij e sukʼ ri qʼatojtzij kubʼano: xubʼan qʼatojtzij puwiʼ ri etaʼmatalik uwach ixoq che kech enim chʼutiʼn, ri areʼ che xukoj ri itzelalaj chʼamil pa ri uwachulew rukʼ ri itzelalaj ukʼaslemal, xtojtaj ukʼaxel puwiʼ ri areʼ ri kikikʼel ri eʼupatanijel».</seg>
					<seg id='REV.19.3' type='verse'>Kʼatekʼuriʼ, kkibʼij chi jumul: «¡Aleluya! ¡Ri usibʼal kaqʼan chubʼeqʼij chubʼesaq!».</seg>
					<seg id='REV.19.4' type='verse'>E ri juwinaq kijebʼ enim taq winaq e ri ekijebʼ Ekʼaskʼoj, jupalik xeqaj che uqʼijilaxik ri Dyos che tʼuyul cho ri nimalaj tem e kkibʼij: «¡Amen, Aleluya!»</seg>
					<seg id='REV.19.5' type='verse'>Kʼatekʼuriʼ jun chʼabʼal xel uloq chi pa ri nimalaj tem: «Nim chiwilaʼ wi ri Qadyos, iwonojel ri ix ixupatanijel, ri ix ri kixibʼij iwibʼ chuwach ri areʼ, ri ix, ixchʼutiʼn e ri ix che ix nim winaq».</seg>
					<seg id='REV.19.6' type='verse'>Kʼatekʼuriʼ, xinto, jeʼ jas ri kijininibʼal sibʼalaj winaq, jeriʼ jeʼ jas kchojojik nimalaj jaʼ, jeriʼ jeʼ jas ujininibʼal nimalaj kaqulja; e kkibʼij: «¡Aleluya! Rumal rech che ri Ajawxel, ri Dyos Ajaw che rech ronojel jas uwach, xokik pa ri rajawibʼal.</seg>
					<seg id='REV.19.7' type='verse'>Chixkiʼkotoq e chjaʼjat iwach e nim chiwilaʼ wi ri Dyos, rumal rech che xpe ri ukʼulanem ri Alaj Chij; e ri rixoqil sibʼalaj utz uwiqik ribʼ xubʼano,</seg>
					<seg id='REV.19.8' type='verse'>ri areʼ ukojom lino ratzʼyaq che sibʼalaj saqpupuj». Ri lino, are ri utzalaj taq kichak ri etyoxlaj taq winaq.</seg>
					<seg id='REV.19.9' type='verse'>Kʼatekʼuriʼ, kubʼij chwech: «Chatzʼibʼaj: etewchiʼtalik ri winaq che kesikʼix pa ri ukʼulanem ri Alaj Chij. We tzij riʼ, utzij ri Dyos e saqalaj taq tzij».</seg>
					<seg id='REV.19.10' type='verse'>Kʼatekʼuriʼ, jupalik xintzaq chuwach ri raqan chech uqʼijilaxik e ri areʼ kubʼij chwech: «Jayiʼ, ri in xa in jun ajpatanijel jeʼ jas ri at e jeʼ jas ri eʼawalalal che ko itakʼal che uyaʼik ri tzij chrij ri Jesus. Are ri, Dyos, rajawaxik kaqʼijilaj». Kʼatekʼuriʼ, ri yaʼl tzij chrij ri Jesus, are riʼ ri uxlabʼal rech ri qʼaxebʼal utzij ri Dyos.</seg>
					<seg id='REV.19.11' type='verse'>Kʼatekʼuriʼ, xinwilo, jaqalik ri kaj, e petinaq jun saq kej: ri jun che ukejbʼem ubʼiʼ «kojonik» e «saqalajtzij», kubʼan qʼatojtzij e kchʼoʼjin chi pa sukʼil.</seg>
					<seg id='REV.19.12' type='verse'>Ri jetaq uwoqʼoch jeʼ jas jun nimalaj qʼaqʼ; cho ri ujolom kʼo jujun taq ketakik chapbʼal wiʼ; tzʼibʼatalik puwiʼ jun bʼiʼaj, che xuwi ri areʼ etamaninaq;</seg>
					<seg id='REV.19.13' type='verse'>ri ratzʼyaq ukojom, kmuʼmatik pa kikʼ, ¿e ri ubʼiʼ?: ri Utzij ri Dyos.</seg>
					<seg id='REV.19.14' type='verse'>Ri ewinaq rech chʼoʼj chikaj, rukʼ saq taq kej e rukʼ lino katzʼyaq che saqalajpupuj, xkiterneʼbʼej ubʼi ri areʼ.</seg>
					<seg id='REV.19.15' type='verse'>Pa ri uchiʼ kel uloq jun utzalaj chʼichʼ rech chʼoʼj arech keʼusoko ri man kʼo ta ri qakojonik kukʼ; ri areʼ keʼuyuqʼuj na riʼ rukʼ jun chʼichʼ chʼimiʼy; ri areʼ ktakʼiʼ puwiʼ ri yitzʼbʼal amajaʼ che rech ri nimalaj royowal ri Dyos, ri areʼ che Ajaw chech ronojel.</seg>
					<seg id='REV.19.16' type='verse'>Tzʼibʼatalik jun bʼiʼaj cho ri ratzʼyaq e cho ri raqan: Ajaw chkech ri eʼajawinel e Ajawxel chkech ri eʼajawibʼ.</seg>
					<seg id='REV.19.17' type='verse'>Kʼatekʼuriʼ, xinwil chi jun anjel, takʼal puwiʼ ri qʼij, kuraqaqej uchiʼ e rukʼ kowlaj uchʼabʼal kubʼij chkech konojel ri echikop ajuwokaj che tajin kerapap cho ri nimalaj kaj: «¡Chisaʼj, chimulij iwibʼ che ri nimalaj Uwaʼim ri Dyos!</seg>
					<seg id='REV.19.18' type='verse'>Kitij na riʼ ri tiʼj kkitij ri eʼajawinel, ri tiʼj kkitiʼj ri ebʼinsanel taq ri jukubʼ, ri tiʼj kkitij ri winaq erech chʼoʼj, ri tiʼj kkitij ri kej e ri winaq che kkikejbʼem, ri tiʼj che kkitij konojel winaq, ri eʼajaw e ri eʼmokom, chi echʼutiʼn winaq e chi enim taq winaq!»</seg>
					<seg id='REV.19.19' type='verse'>Kʼatekʼuriʼ, xinwil ri jun chikop e xeʼinwil ri erajawinel ri uwachulew, ekachiʼl ri ekiwinaq rech chʼoʼj, xkimulij kibʼ arech kechʼoʼjin rukʼ ri Jun che kʼo chrij ri kej e kukʼ ri eʼuwinaq erech chʼoʼj.</seg>
					<seg id='REV.19.20' type='verse'>Kʼatekʼuriʼ ri chikop xyuttajik, xoqujeʼ, rukʼ ri man qastzij taj qʼaxal utzij ri Dyos –ri areʼ che upatanijel ri jun chikop, ri xubʼan ri nimalaj taq jastaq e rukʼ weriʼ xeʼusubʼ ri winaq che xkikʼam ri jun ukʼutbʼal ri Chikop e che xkiqʼijilaj ri uwachbʼal–, kʼatekʼuriʼ ekebʼ ekʼaslik xekʼyaq ubʼi pa ri polow rech qʼaqʼ, rech asufre che sibʼalaj kkʼatik.</seg>
					<seg id='REV.19.21' type='verse'>Ronojel chi ri jastaq uwach; xchup uwach rumal ri chʼichʼ che kel uloq pa uchiʼ ri Jun che ukejbʼem ri jun kej, e konojel ri chikop ajuwokaj nimalaj xkitij ri kitiʼojal.</seg>
				</div>
				<div id='REV.20' type='chapter'>
					<seg id='REV.20.1' type='verse'>Kʼatekʼuriʼ, xinwil chi jun anjel che kqaj uloq chi chikaj uloq, rukʼam pa uqʼabʼ ri ulawibʼal ri Nimalaj Siwan, e jun nimalaj yutbʼal.</seg>
					<seg id='REV.20.2' type='verse'>Xuyut ri Nimalaj Chikop, ri ojer kumatz kanoq –che are ri kʼaxtokʼ, are ri Satanas– kuyut ri areʼ chi pa kaqʼoʼ lajujkʼal junabʼ.</seg>
					<seg id='REV.20.3' type='verse'>Kukʼyaq ubʼik pa ri Nimalaj Siwan, xutzʼapij taq ri tzʼapibʼal, xutʼiq uwiʼ, arech kataniʼ che kisubʼxik ri siwan taq tinimit pa mil junabʼ. E rajawaxik riʼ che ri areʼ kkir uloq xa pa kebʼ oxibʼ qʼij…</seg>
					<seg id='REV.20.4' type='verse'>Kʼatekʼuriʼ xinwil nimalaj taq tem, xetʼuyiʼ chuwach, e xya chkech ri qʼatbʼal- tzij; xoqujeʼ xinwil ri kuxlabʼal konojel ri xket kijolom rumal ri uyaʼik tzij chrij ri Jesus e chrij ri Utzij ri Dyos, xeʼinwil konojel ri man xkaj taj xkiqʼijilaj ri Chikop e ri uwachbʼal, on ri man xkikʼam ta ri ukʼutbʼal cho ri ukursal kipalaj on cho ri kiqʼabʼ; kʼo chi jun kikʼaslemal e xeʼajawinik rukʼ ri Kristo pa kaqʼoʼ lajujkʼal junabʼ.</seg>
					<seg id='REV.20.5' type='verse'>Ri enikʼaj kaminaqibʼ chik, man xekowin taj kʼo chi jun kikʼaslemal chi kʼa kkʼis na ri kaqʼoʼ lajujkʼal junabʼ. Waʼ weriʼ are waʼ we nabʼe kʼastajibʼal.</seg>
					<seg id='REV.20.6' type='verse'>Utzalaj kech e etyoxlaj taq ri eʼareʼ che eʼutzʼaqatil ri nabʼe kʼastajibʼal! Ri ukabʼ kamikal man kʼo ta ukowinem pakiwiʼ ri eʼareʼ, xaneʼ echuchqajawibʼ rech ri Dyos e rech ri Kristo, e keʼajawinik kaqʼoʼ lajujkʼal junabʼ.</seg>
					<seg id='REV.20.7' type='verse'>Aretaq chiʼ kkʼis ri kaqʼoʼ lajujkʼal junabʼ, kkiritaj na uloq riʼ ri Satanas pa ri tzʼapital wi,</seg>
					<seg id='REV.20.8' type='verse'>e kbʼe na riʼ che kisubʼuxik ri jetaq amaqʼ pa ri kijebʼ uxkut kyaqiqʼ rech ri uwachulew, pa Gog e pa Magog, keʼumulij na riʼ che ubʼanik ri chʼoʼj, ekʼi keʼumulij jeʼ jas ri sanyebʼ rech ri polow,</seg>
					<seg id='REV.20.9' type='verse'>xeʼaqʼan puwiʼ ronojel ri uwachulew e xeʼok pa ri kikʼolbʼal ri etyoxlaj taq winaq, ri loqʼalaj tinimit. Kʼatekʼut, jun qʼaqʼ xjabʼinik uloq pa ri kaj e xeʼuchasaj chiʼ ri eʼareʼ.</seg>
					<seg id='REV.20.10' type='verse'>Kʼatekʼuriʼ, ri kʼaxtokʼ, ri subʼunel kech, xkʼyaq ubʼi pa ri polow rech qʼaqʼ e rech asufre, jawiʼ kʼo wi ri Chikop e ri man qastzij taj qʼaxel utzij ri Dyos, chilaʼ riʼ kkiriq wi kʼax chi paqʼij chi chaqʼabʼ, chubʼeqʼij chubʼesaq.</seg>
					<seg id='REV.20.11' type='verse'>Kʼatekʼuriʼ, ri in xinwil jun saq tem, che jun nimalaj tem e ri Areʼ tʼuyul cho ri tem riʼ. Ri kaj e ri uwachulew xeʼanimaj chuwach ri ukʼolem e man xkiya ta kan jun retal kʼutbʼal.</seg>
					<seg id='REV.20.12' type='verse'>E xeʼinwil ri kaminaqibʼ, chi enimaʼq chi echʼutiʼn etakʼal chuwach ri jun tem, xjaq nikʼaj wuj, e xjaq jun chik wuj che are wuj rech ri kʼaslemal; kʼatekʼuriʼ xbʼan qʼatojtzij pakiwiʼ ri ekaminaqibʼ jeʼ jas ri tzʼibʼatalik pa taq ri wuj, jeriʼ jacha ronojel uwach ri kichak.</seg>
					<seg id='REV.20.13' type='verse'>Kʼatekʼuriʼ, ri polow xeʼutzalij ri kaminaqibʼ eʼukʼolom, ri kamikal e ri Hades xkitzalij ri ekaminaqibʼ kikʼolom e chkijujunal xbʼan qʼatojtzij pakiwiʼ jeʼ jas ri kichak.</seg>
					<seg id='REV.20.14' type='verse'>Ri kamikal e ri Hades xekʼyaq pa ri polow rech qʼaqʼ –waʼ we polow rech qʼaqʼ riʼ are waʼ ri ukabʼ kamikal–.</seg>
					<seg id='REV.20.15' type='verse'>E jachin che man tzʼibʼatal ta pa ri wuj rech kʼaslemal, xkʼyaq ubʼi pa ri polow rech qʼaqʼ.</seg>
				</div>
				<div id='REV.21' type='chapter'>
					<seg id='REV.21.1' type='verse'>Kʼatekʼuriʼ xinwil jun kʼakʼ kaj, jun kʼakʼ uwachulew –rumal rech, che ri nabʼe kaj e ri nabʼe uwachulew xsach uwach e ri polow man kʼo ta chik.</seg>
					<seg id='REV.21.2' type='verse'>E xinwil ri Tyoxlaj Tinimit, ri kʼakʼ Jerusalem, che kqaj uloq chi chikaj uloq, chi pa ri ukʼolibʼal ri Dyos; jeʼlik uwiqik ribʼ ubʼanom, jeʼ jas jun chʼabʼ ali chuwach ri uchʼabʼ ala.</seg>
					<seg id='REV.21.3' type='verse'>Kʼatekʼuriʼ, xinta jun chʼabʼal che kubʼij chi pa ri nimalaj tem uloq: «Waral waʼ ri Rachoch ri Dyos kukʼ ri winaq, kkʼojiʼ ri Rachoch kukʼ ri eʼareʼ; e ri eʼareʼ eʼare usiwantinimit riʼ ri areʼ Dyos-kukʼ-ri eʼareʼ, ri areʼ are Kidyos.</seg>
					<seg id='REV.21.4' type='verse'>Kusuʼ na riʼ ronojel uwaʼl kiwach pa ri kiwoqʼoch: man kʼo ta chi kamikal riʼ; e man kʼo ta chi oqʼej riʼ, man kʼo ta chi raqoj chiʼaj riʼ e man kʼo ta chi jun kʼax riʼ, rumal rech che ri ojer uwachulew okʼowinaq chik».</seg>
					<seg id='REV.21.5' type='verse'>Kʼatekʼuriʼ, ri Jun che tʼuyul cho ri nimalaj tem kubʼij: «Kamik kinbʼan ri kʼakʼ uwachulew». E kubʼij: «Chatzʼibʼaj: we tzij riʼ xas tzij wi e saqalajtzij».</seg>
					<seg id='REV.21.6' type='verse'>Xoqujeʼ kubʼij chwech: «Bʼantajinaq chik, in ri in Alfa e ri Omega, in ri in Majibʼal e ri Kʼisbʼal; ri jun che kchaqij uchiʼ, kinya na riʼ chech ri ukʼiybʼal jaʼ rech ri kʼaslemal, e xaq kinsipaj riʼ chech.</seg>
					<seg id='REV.21.7' type='verse'>Are waʼ ri rechbʼal ri ajchʼakanel winaq, e ri in, in Udyos riʼ, e ri areʼ walkʼuwaʼl riʼ.</seg>
					<seg id='REV.21.8' type='verse'>Kʼatekʼuriʼ, ri kkixibʼij kibʼ, ri man kʼo ta kikojonik, ri kʼo itzelalaj kikʼaslemal, ri ekamisanelabʼ, ri kemakun rukʼ ixoq achi, ri eʼajitzabʼ, ri kkiqʼijilaj ri joʼs taq dyos e konojel ri ejoʼs taq winaq, kʼo riʼ ri kechbʼal pa ri polow rech qʼaqʼ e rech asufre: waʼ weriʼ, are waʼ ri ukabʼ kamikal».</seg>
					<seg id='REV.21.9' type='verse'>Kʼatekʼuriʼ, jun chkech ri ewuqubʼ anjelibʼ, ri kkikʼam ri wuqubʼ pajbʼal amajaʼ che nojinaq che ri wuqubʼ kʼisbʼal taq kʼax, xpetik e xubʼij chwech: «Tasaʼj uloq, ri in kinkʼut na chawach ri Uchʼabʼ, ri Rixoqil ri Alaj Chij».</seg>
					<seg id='REV.21.10' type='verse'>Xinukʼam ubʼik puwiʼ jun nimalaj juyubʼ xaq pa ri wuxlabʼal e xukʼut chnuwach ri tyoxlaj tinamit, ri Jerusalem, che kqaj uloq chikaj, chi pa ri ukʼolbʼal ri Dyos,</seg>
					<seg id='REV.21.11' type='verse'>rukʼam ri uqʼijil ri Dyos: Kjuluwik jeʼ jas jun Utzalaj abʼaj, jeʼ jas ri katzintzatikilaj jaspe.</seg>
					<seg id='REV.21.12' type='verse'>Kʼo jun nimalaj utapiyil che kʼo kabʼlajuj rokibʼal, e chunaqaj taq ri uchiʼja ekʼo kabʼlajuj anjelibʼ e tzʼibʼatal nikʼaj bʼiʼaj; che are kibʼiʼ ri ekabʼlajuj juqʼat kech ri eʼuwinaq ri Israʼel;</seg>
					<seg id='REV.21.13' type='verse'>pa ri relbʼal qʼij kʼo oxibʼ uchiʼja, pa ri rikyaqʼabʼ ri relbʼal qʼij kʼo oxibʼ uchiʼ ja; pa ri umox relbʼal qʼij kʼo oxibʼ uchiʼja; pa ri uqajibʼal ri qʼij kʼo oxibʼ uchiʼja.</seg>
					<seg id='REV.21.14' type='verse'>Ri utapiyil ri tinimit kʼo puwiʼ kabʼlajuj abʼaj che are utikbʼalil, chuwach ronojel taq ri abʼaj kʼo jun bʼiʼaj che kech ri ekabʼlajuj eʼutaqoʼnelabʼ ri Alaj Chij.</seg>
					<seg id='REV.21.15' type='verse'>Ri jun che tajin kubʼij weriʼ chwech, kʼo jun etabʼal rukʼ, jun aj che qʼanalaj pwaq, arech kretaj ri tinimit, kretaj ri uchiʼ taq ja e ri utapiyil;</seg>
					<seg id='REV.21.16' type='verse'>we tinimit riʼ kʼo kijebʼ utzaltmal: ri raqan junam rukʼ ri uwach. Xretaj ri areʼ rukʼ jun aj e we tinimit riʼ kretaj kabʼlajuj mil estadiʼos ri raqan junam rukʼ ri uwach e rukʼ ri unimal.</seg>
					<seg id='REV.21.17' type='verse'>Kʼatekʼuriʼ xretaj ri utapiyil e xubʼan jun oʼkʼal kawinaq kijebʼ xkʼabʼ –Ri anjel xretaj rukʼ jun etabʼal che xas retbʼal winaq–.</seg>
					<seg id='REV.21.18' type='verse'>We utapiyil, bʼanom rukʼ jaspya, ri tinimit bʼanom rukʼ chʼajchʼojalaj qʼanalaj pwaq che kjunamitaj rukʼ ri katzintzatikalaj abʼaj.</seg>
					<seg id='REV.21.19' type='verse'>Ri jetaq abʼaj che utikibʼalil ri utapiyil, kʼo puwiʼ nikʼaj utzalaj taq abʼaj: ri nabʼe upaja, jaspya upam, ri ukabʼ safiro upam, ri urox kalsedoniʼa upam, ri ukaj esmeralda,</seg>
					<seg id='REV.21.20' type='verse'>ri uroʼ sardonika, ri uwaq kornalina, ri uwuq krisolita, ri uwajxaq bʼerilo, ri ubʼelej topasiʼo, ri ulajuj krisoprasa, ri ujuʼlajuj jasinto upam, ri ukabʼlajuj amatista upam.</seg>
					<seg id='REV.21.21' type='verse'>Kʼatekʼuriʼ, ri kabʼlajuj uchiʼja kabʼlajuj taq perlas, chjujunal chkech ri uchiʼ taq ja bʼanom rukʼ xaq jun perla; ri ukʼayibʼal ri tinimit bʼanom rukʼ qʼanalaj pwaq che man xolom taj, ktzin- tzatik upam jeʼ jas ri kristal.</seg>
					<seg id='REV.21.22' type='verse'>Kʼatekʼuriʼ, man xinwil ta jun Rachoch ri Dyos chupam; rumal rech che ri Ajawxel, ri Dyos Ajaw chech ronojel jas uwach, are Areʼ ri Rachoch ri Dyos xoqujeʼ are Rachoch ri Dyos ri Alaj Chij.</seg>
					<seg id='REV.21.23' type='verse'>Ri tinimit man kraj taj, man rajawaxik ta chech ri unikbʼal ri qʼij e ri unikbʼal ri ikʼ, rumal rech che ri uqʼij ri Dyos kchuplin puwiʼ e ri Alaj Chij are jun uchajbʼal.</seg>
					<seg id='REV.21.24' type='verse'>Ri winaq kebʼin riʼ chuxeʼ ri usaqil, e ri eʼajawinel rech ri uwachulew kkikʼam na uloq riʼ chech ri kiqʼinomal.</seg>
					<seg id='REV.21.25' type='verse'>Ri jetaq rokibʼal, jaqalik riʼ kkanajik kan pa Qʼij –rumal rech che man kʼo ta chaqʼabʼ riʼ chilaʼ–</seg>
					<seg id='REV.21.26' type='verse'>kʼatekʼuriʼ, kkikʼam na uloq riʼ ri kiqʼinomal e ri kinimal ri eʼamaqʼ.</seg>
					<seg id='REV.21.27' type='verse'>Jun tzʼajtajinaq uwach jastaq man kkowin ta riʼ kok chupam, xoqujeʼ man keʼok ta riʼ ri kkibʼan ri joʼs taq jastaq e ri itzel taq jastaq. Xuwi keʼok riʼ ri eʼareʼ ri tzʼibʼatal ri kibʼi pa ri uwuj ri ukʼaslemal ri Alaj Chij.</seg>
				</div>
				<div id='REV.22' type='chapter'>
					<seg id='REV.22.1' type='verse'>Kʼatekʼuriʼ, ri anjel xukʼut chnuwach ri nimaʼ rech ri kʼaslemal, ktzintzatik jeʼ jas ri kristal, kbʼulbʼat uloq pa ri nimalaj utem ri Dyos e pa ri utem ri Alaj Chij.</seg>
					<seg id='REV.22.2' type='verse'>Pa ri unikʼyajal ri kʼayibʼal; pa ri jun chʼaqap e pa ri jun chik chʼaqabʼ chech ri nimaʼ, kʼo cheʼ rech kʼaslemal, che kewachin kabʼlajuj mul, jumul chjujunal ikʼ; e ri uxaq kkowin che kikunaxik ri man kʼo ta ri qakojonik kukʼ.</seg>
					<seg id='REV.22.3' type='verse'>E man kʼo ta jun jas uwach chik che kajawaxik itzel chech; ri nimalaj tem rech ri Dyos e ri Alaj Chij sibʼalaj utz riʼ ri ukanajik pa ri tinimit, e kkiqʼijilaj na riʼ ri eʼupatanijel ri Dyos;</seg>
					<seg id='REV.22.4' type='verse'>kkil na riʼ ri uwachbʼal, kʼatekʼuriʼ, ri ubʼiʼ tzʼibʼatal riʼ cho ri ukursal kipalaj.</seg>
					<seg id='REV.22.5' type='verse'>Man kʼo ta chi jumul chaqʼabʼ riʼ; man kkaj ta chi saqil riʼ, man kkaj ta qʼij riʼ arech kʼo kichaj, rumal rech che ri Ajawxel Dyos kchuplin riʼ pakiwiʼ e ri eʼareʼ keʼajawinik riʼ chubʼeqʼij chubʼesaq.</seg>
					<seg id='REV.22.6' type='verse'>Kʼatekʼuriʼ kubʼij chwech: «Waʼ we tzij riʼ chi qastzij waʼ e saqalajtzij; ri Ajawxel Dyos, che kuya ri Ruxlabʼal chkech ri eqʼaxel taq utzij, utaqom ri anjel rech Areʼ arech kukʼut chkiwach ri eʼupatanijel ri jastaq che kpe na riʼ chi ukamik.</seg>
					<seg id='REV.22.7' type='verse'>¡Chi kamik riʼ, ri in kinpe chi na jumul! Sibʼalaj utz riʼ ri areʼ ri kkʼolow taq ri utzij we qʼaxebʼal utzij ri Dyos kʼo pa we wuj riʼ»:</seg>
					<seg id='REV.22.8' type='verse'>In ri in Axwan, ri xinilowik e ri xintowik ronojel weriʼ; aretaq chiʼ xkʼis ronojel weriʼ, xintzaq chuwach taq ri raqan ri Anjel ri xkʼutuw chnuwach ronojel we jastaq riʼ arech kinqʼijilaj ri areʼ.</seg>
					<seg id='REV.22.9' type='verse'>Kʼatekʼut, ri areʼ kubʼij chwech: «Jayiʼ, ri in, in jun patanijel jeʼ jas ri at, e in jun jeʼ jas ri eʼawachalal ri eqʼaxal taq utzij ri Dyos, in jun jeʼ jas ri eʼareʼ che kkikʼol ri tzij kʼo pa we wuj riʼ; are ri Dyos rajawaxik kqʼijilaxik».</seg>
					<seg id='REV.22.10' type='verse'>Kʼatekʼuriʼ, kubʼij chwech: «Makuʼ bʼaʼ we tzij rech qʼaxebʼal utzij ri Dyos kʼo pa we wuj riʼ, rumal rech che xas ukamik riʼ kopanik ri kajbʼal.</seg>
					<seg id='REV.22.11' type='verse'>Ri ajmakunel winaq chi chmakunoq e ri tzʼajtajinaq winaq xas chutzʼajaʼ na ribʼ; ri areʼ che kʼo jun utzalaj ukʼaslemal xas chkanajoq pa ri utzil, e ri tyoxlaj winaq, chi chutyoxrisaj na ribʼ.</seg>
					<seg id='REV.22.12' type='verse'>Chi kamik riʼ, ri in kinpe chi na jumul, e xas wukʼam uloq wukʼ ri tojbʼal kech konojel winaq rumal ri kichak.</seg>
					<seg id='REV.22.13' type='verse'>In ri in Alfa e ri in Omega, ri Umajibʼalil e in ri Ukʼisbʼalil; in ri in Uwinqil Jolom, in ri in Ukʼisbʼalil.</seg>
					<seg id='REV.22.14' type='verse'>Eʼutzalaj riʼ ri eʼareʼ ri kkichʼaj na ri katzʼyaq; ri eʼareʼ riʼ kʼo riʼ kukʼ ri cheʼ rech ri kʼaslemal e kekowin riʼ keʼok pa ri tinimit pa taq ri uchiʼ taq ja.</seg>
					<seg id='REV.22.15' type='verse'>Chiʼel ubʼik ri etzʼiʼ, ri eʼajitzabʼ, ri etzʼajtajinaqalaj taq winaq, ri ekamisanelabʼ, ri kkiqʼijilaj ri joʼs taq dyos e konojel ri utz kkilo e kkibʼan ri itzel».</seg>
					<seg id='REV.22.16' type='verse'>Ri in, ri in Jesus, nutaqom ubʼi ri anjel che wech in, arech kubʼij weriʼ chiwech puwiʼ ri Ekomon Tyox. In ri in rabʼ ri rijaʼlil ri David, ri utzalaj chʼimil rech ri aqʼabʼil.</seg>
					<seg id='REV.22.17' type='verse'>Ri Uxlabʼal e ri Ixoqilal kkibʼij: «¡Tasaʼj uloq!». E ri katowik, chubʼij bʼaʼ: «¡Tasaʼj uloq!». E ri kchaqij uchiʼ, chukʼamaʼ bʼaʼ ri jaʼ rech ri kʼaslemal, e ri jun che kraj, chukʼamaʼ bʼaʼ ri jaʼ che xa sipam chech.</seg>
					<seg id='REV.22.18' type='verse'>Ri in, kinbʼij chkech konojel ri ketow we tzij qʼaxebʼal utzij ri Dyos che kʼo pa we wuj riʼ: «¡Ri jun che kukoj chi na ukoq jun tzij chik, ri Dyos kukoj na riʼ puwiʼ ri jetaq kʼax che kubʼij we wuj riʼ!</seg>
					<seg id='REV.22.19' type='verse'>Kʼatekʼuriʼ, ri jun che kukʼam ubʼi jun tzij che rech we qʼaxebʼal utzij ri Dyos riʼ, ri Dyos, kukʼam ubʼi riʼ ri chʼaqap che rech ri areʼ pa ri jun cheʼ rech ri kʼaslemal e ri jun chʼaqap ¡che rech ri areʼ pa ri Tyoxlaj Tinimit, che cholem ubʼixik pa we wuj riʼ!».</seg>
					<seg id='REV.22.20' type='verse'>Ri in, che kinya saqalajtzij puwiʼ we tzij riʼ, ri in kinbʼij: «¡Jeʼ nakʼut, chi ukamik kinpe in!». ¡Amen, Tasaʼj uloq Ajawxel Jesus!</seg>
					<seg id='REV.22.21' type='verse'>¡Ri utzalaj usipanik ri Jesus, chkʼojiʼ bʼaʼ iwukʼ iwonojel! ¡Amen!</seg>
				</div>
			</div>
		</body>
	</text>
</cesDoc>