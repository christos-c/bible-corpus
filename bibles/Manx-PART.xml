<?xml version="1.0" ?>
<cesDoc version="4">
	<cesHeader version="2">
		<fileDesc>
			<titleStmt>
				<h.title>
					Bible(GLV)
				</h.title>
				<respStmt>
					<respType>
						Constructed in accordance to CES standards.
					</respType>
					<respName>
						Christos Christodoulopoulos
					</respName>
				</respStmt>
			</titleStmt>
			<extent>
				<wordCount>
					96817
				</wordCount>
				<byteCount units="bytes">
					673809
				</byteCount>
			</extent>
			<publicationStmt>
				<distributor>
					Bible Database
				</distributor>
				<eAddress>
					http://bibledatabase.com
				</eAddress>
				<availability>
					free
				</availability>
			</publicationStmt>
			<sourceDesc/>
		</fileDesc>
		<encodingDesc>
			<projectDesc>
				This is a part of multi-lingual corpus of the bible.
			</projectDesc>
			<editorialDesc>
				<conformance level="1">
					Corpus Encoding Standard, Version 2.0
				</conformance>
				<correction method="silent" status="medium"/>
				<segmentation>
					Marked up to the level of chapter and verse.
				</segmentation>
			</editorialDesc>
			<tagsDecl/>
		</encodingDesc>
		<profileDesc>
			<langUsage>
				<language id="gv" iso639="glv">
					Manx
				</language>
			</langUsage>
			<wsdUsage>
				<writingSystem id="utf-8"/>
			</wsdUsage>
		</profileDesc>
	</cesHeader>
	<text>
		<body id="Bible" lang="gv">
			<div id="b.EST" type="book">
				<div id="b.EST.1" type="chapter">
					<seg id="b.EST.1.1" type="verse">
						Nish haink eh gy-kione ayns lhing Ahasuerus (shoh yn Ahasuerus shen ren reill  voish India eer gys Ethiopia, harrish shey-feed as shiaght rheamyn)    
					</seg>
					<seg id="b.EST.1.2" type="verse">
						Ayns ny laghyn shen, tra va ree Ahasuerus ny hoie er stoyl-reeoil e reeriaght,  va ayns Shushan yn phlaase reeoil,    
					</seg>
					<seg id="b.EST.1.3" type="verse">
						Ayns y trass vlein jeh e reill, ren eh cuirraghyn da ooilley e phrinceyn, as  e harvaantyn; pooaraghyn Phersia as Media, ard gheiney as princeyn ny rheamyn ec  y traa cheddin kionfenish.    
					</seg>
					<seg id="b.EST.1.4" type="verse">
						Tra hoilshee eh magh berchys e reeriaght ghloyroil, as onnor e ard-ooashley  reeoil, ymmodee laghyn, eer nuy-feed laa.    
					</seg>
					<seg id="b.EST.1.5" type="verse">
						As lurg da ny laghyn shoh ve harrish, ren y ree cuirraghyn da ooilley yn pobble  va ry-gheddyn ayns Shushan y phlaase, chammah da ard as injil son shiaght laa, ayns  cooyrtyn garey plaase y ree,    
					</seg>
					<seg id="b.EST.1.6" type="verse">
						Raad va curtanyn baney, geayney, as gorrym, sheeynt er coyrdyn dy heeidey purple,  lesh loopyn argid, as pillaryn marble: as nyn ynnydyn-soie dy airh, as argid, er  laare dy phurple, as gorrym, as bane, as doo,    
					</seg>
					<seg id="b.EST.1.7" type="verse">
						As hirveish ad jough orroo ayns siyn airhey (va ny siyn jeh dagh sorch) as palchey  dy feeyn reeoil, cooie rish stayd y ree.    
					</seg>
					<seg id="b.EST.1.8" type="verse">
						As va'n giu cordail rish y leigh, cha row fer erbee eginit: son shoh myr doardee  yn ree da ooilley fir-oik e hie, dy row dy chooilley ghooinney dy ghoaill myr baillish.     
					</seg>
					<seg id="b.EST.1.9" type="verse">
						Ren Vashti yn ven-rein myrgeddin cuirraghyn son ny mraane, ayns thie reeoil  Ahasuerus.    
					</seg>
					<seg id="b.EST.1.10" type="verse">
						Er y chiaghtoo laa, tra va cree yn ree gennal lesh feeyn, doardee eh Mehuman,  Biztha, Harboua, Bigtha, as Abagtha, Zethar, as Carcas, ny shiaght ard fir-oik, va  shirveish fenish Ahasuerus yn ree,    
					</seg>
					<seg id="b.EST.1.11" type="verse">
						Dy chur lhieu Vashti yn ven-rein kiongoyrt rish y ree, ceau yn attey reeoil  dy yeeaghyn da'n pobble as ny princeyn yn aalid eck, son v'ee feer aalin dy yeeaghyn  urree.    
					</seg>
					<seg id="b.EST.1.12" type="verse">
						Agh dob Vashti yn ven-rein dy heet er sarey yn ree liorish ny fir-oik: va'n  ree, er-y-fa shen, feer jymmoosagh, as ren e chorree lostey cheu-sthie jeh.    
					</seg>
					<seg id="b.EST.1.13" type="verse">
						Eisht dooyrt y ree rish ny deiney creeney, va toiggal cooishyn (son shoh va  cliaghtey yn ree dy ghoaill y choyrle ocsyn va tushtagh ayns leigh as briwnys: 
					</seg>
					<seg id="b.EST.1.14" type="verse">
						As ny ard-gheiney jeu shoh va Carshena, Shethar, Admatha, Tarshish, Meres,  Marsena, as Memucan, shiaght princeyn Phersia as Media, as fir-choyrlee kinjagh y  ree, as ayns ard phooar ayns y reeriaght).   
					</seg>
					<seg id="b.EST.1.15" type="verse">
						Cre nee mayd rish Vashti yn ven-rein cordail rish y leigh, er-yn-oyr nagh vel  ee er choyrt biallys da sarey yn ree Ahasuerus, liorish e hirveishee?   
					</seg>
					<seg id="b.EST.1.16" type="verse">
						As dreggyr Memucan ayns fenish y ree as ny princeyn, Cha nee da'n ree ny-lomarcan  ta'n ven-rein er n'yannoo aggair, agh myrgeddin da ooilley ny princeyn, as da ooilley  yn pobble t'ayns slane reeriaght ree Ahasuerus.   
					</seg>
					<seg id="b.EST.1.17" type="verse">
						Son shoh ta'n ven-rein er n'yannoo ayns clashtyn ooilley ny mraane, myr shen  dy jean ad beg y hoiaghey jeh ny deiney oc, tra hed y skeeal magh, Doardee ree Ahasuerus  Vashti yn ven-rein dy heet stiagh kiongoyrt rish, agh cha daink ee.   
					</seg>
					<seg id="b.EST.1.18" type="verse">
						Yn ansoor cheddin ver ooilley mraane seyr Phersia as Media nish, da ooilley  princeyn y ree, ta er chlashtyn jeh ymmyrkey yn ven-rein. As bee shoh oyr lane mee  viallys as anvea.   
					</seg>
					<seg id="b.EST.1.19" type="verse">
						My s'gooidsave lesh y ree, lhig da jannoo sarey reeoil, as lhig da ve scruit  mastey leighyn ny Persianee, as ny Medeyn, nagh bee er ny chaghlaa, nagh jig Vashti  arragh ayns fenish ree Ahasuerus, as lhig da'n ree stowal y stayd reeoil eck er unnane  elley ta ny share na ish.   
					</seg>
					<seg id="b.EST.1.20" type="verse">
						As tra vees sarey yn ree er ny ockley magh trooid e slane reeriaght (son s'mooar  te) ver ooilley ny mraane onnor da ny deiney oc, chammah ard as injil.   
					</seg>
					<seg id="b.EST.1.21" type="verse">
						As va'n choyrle mie ayns shilley yn ree, as ny princeyn, as ren y ree cordail  rish goan Vemucan:   
					</seg>
					<seg id="b.EST.1.22" type="verse">
						Son hug eh screeunyn trooid ooilley rheamyn y ree gys dy chooilley ard cordail  rish nyn aght screeuee, as gys dy chooilley phobble lurg nyn ghlare hene, dy row  dy chooilley ghooinney dy ymmyrkey reill ayns e hie hene, as dy beagh shoh er ny  ockley magh ayns glare dy chooilley phobble. 
					</seg>
				</div>
				<div id="b.EST.2" type="chapter">
					<seg id="b.EST.2.1" type="verse">
						Lurg ny reddyn shoh, tra va farg ree Ahasuerus er ny veeinaghey dy chooinee  eh er Vashti, as ny v'ee er n'yannoo, as y decree hie magh noi eck.   
					</seg>
					<seg id="b.EST.2.2" type="verse">
						Eisht dooyrt fir-oik y ree va shirveish er, Lhig da moidynyn aegey as aalin  v'er ny gheddyn da'n ree:   
					</seg>
					<seg id="b.EST.2.3" type="verse">
						As lhig da'n ree pointeil fir-oik ayns ooilley rheamyn e reeriaght, dy haglym  cooidjagh ooilley ny moidynyn aegey as aalin gys Shushan y phlaase, gys thie ny mraane,  fo kiarail Hege shamyrlin y ree, oaseir ny mraane, as lhig da spiceyn-oonlee cour  glenney v'er ny choyrt daue:   
					</seg>
					<seg id="b.EST.2.4" type="verse">
						As lhig da'n voidyn share by-haittin lesh y ree, ve yn ven-rein ayns ynnyd Vashti.  As va'n raa cordail rish aigney yn ree, as shen myr ren eh.   
					</seg>
					<seg id="b.EST.2.5" type="verse">
						Nish ayns Shushan y phlaase, va Hew dy row, enmyssit Mordecai, mac Jair, mac  Shimei, mac Kish, ny Venjamite:   
					</seg>
					<seg id="b.EST.2.6" type="verse">
						Va goit ersooyl veih Jerusalem, ayns y chappeeys marish Jeconiah ree Yudah,  ren Nebuchadnezzar ree Vabylon y chur lesh ersooyl.   
					</seg>
					<seg id="b.EST.2.7" type="verse">
						As va Hadassah (ta shen Esther) inneen e naim troggit liorish, son cha row ayr  ny moir eck, as va'n ven aeg aalin as stoamey, ee ghow Mordecai (lurg baase yn ayr  as y voir eck) son e lhiannoo hene.   
					</seg>
					<seg id="b.EST.2.8" type="verse">
						Myr shen haink eh gykione, tra va sarey as oardagh y ree er ny chlashtyn, as  tra va ymmodee moidynyn er nyn jaglym cooidjagh gys Shushan y phlaase fo currym Hegai,  dy row Esther myrgeddin er ny choyrt lh'ee gys thie yn ree, fo kiarail Hegai, 
					</seg>
					<seg id="b.EST.2.9" type="verse">
						As by-laik lesh y ven aeg, as yeeagh eh foayr jee, as hug eh jee chelleeragh  spiceyn oonlee ry-hoi glenney, marish lheid ny reddyn as va cooie er e son, as shiaght  mraane aegey va dy hirveish urree, ass thie yn ree, as phoint eh jeeish as da ny  mraane eck, yn reih ynnyd va ayns thie ny mraane.    
					</seg>
					<seg id="b.EST.2.10" type="verse">
						Cha row Esther foast er n'insh quoi va'n sleih-mooinjerey, ny'n kynney eck:  son va Mordecai er choyrt currym gyere urree, nagh n'inshagh ee eh.    
					</seg>
					<seg id="b.EST.2.11" type="verse">
						As huill Mordecai dy chooilley laa roish cooyrt thie ny mraane dy vriaght kys  va Esther, as cre'n erree harragh urree.    
					</seg>
					<seg id="b.EST.2.12" type="verse">
						Nish tra haink shayll dagh moidyn mygeayrt, dy gholl stiagh gys ree Ahasuerus,  erreish j'ee v'er ve daa vee jeig, cordail rish cliaghtey mraane, (son shoh myr va  nyn laghyn glennee cooilleenit, ta shen dy ghra shey meeaghyn lesh myrrh, as shey  meeagh yn lesh spiceyn millish, as lesh reddyn elley cooie son mraane y ghlenney.)    
					</seg>
					<seg id="b.EST.2.13" type="verse">
						Eisht er yn aght shoh haink dagh ben aeg gys y ree, va, cre-erbee hirragh ee  coyrt jee, dy gholl maree ass thie ny mraane, gys plaase y ree.    
					</seg>
					<seg id="b.EST.2.14" type="verse">
						Ayns yn astyr hie ee stiagh, as er laa-ny-vairagh haink ee magh, gys yn nah  hie va cour ny mraane fo currym Shaashgaz shamyrder y ree, va currym ny co-lhiabbee  er: cha daink ee arragh stiagh gys y ree, mannagh ghow yn ree taitnys aynjee, as  fegooish yn ennym ec ve eit. 
					</seg>
					<seg id="b.EST.2.15" type="verse">
						Nish tra va coorse Esther, inneen Abihail, naim Mordecai (va er ghoaill ee  son e lhiannoo hene) er jeet mygeayrt dy gholl stiagh gys y ree, cha hir ee veg,  agh ny ren Hegai shamyrder y ree, va currym ny mraane er phointeil: as va Esther  dy mooar soit j'ee son e aalid, 'sy chilley ocsyn ooilley honnick ee.   
					</seg>
					<seg id="b.EST.2.16" type="verse">
						Myr shoh va Esther goit stiagh liorish ree Ahasuerus, gys e phlaase reeoil,  ayns y jeihoo vee (ta shen yn vee Tebeth) 'sy chiaghtoo vlein jeh e reill.   
					</seg>
					<seg id="b.EST.2.17" type="verse">
						As bynney lesh y ree Esther, erskyn ooilley ny mraane, as hooar ee foayr as  aigney mie ayns e hilley, erskyn ooilley ny moidynyn; myr shen dy hoie eh yn crown  reeoil er y chione eck, as ren eh ee yn ven-rein, ayns ynnyd Vashti:   
					</seg>
					<seg id="b.EST.2.18" type="verse">
						Eisht ren y ree cuirraghyn mooar da ooilley e phrinceyn, as e ir-oik, eer cuirraghyn  Esther, as ren eh mial keeshyn ny rheamyn, as hug eh giootyn, cordail rish stayd  y ree.   
					</seg>
					<seg id="b.EST.2.19" type="verse">
						As tra va ny moidynyn er nyn jaglym cooidjagh yn nah cheayrt, eisht hoie Mordecai  ayns giat y ree.   
					</seg>
					<seg id="b.EST.2.20" type="verse">
						Cha hoilshee Esther foast yn sleih mooinjerey, ny yn kynney eck; myr va Mordecai  er harey ee: son ren Esther er  raa 
					</seg>
					<seg id="b.EST.2.21" type="verse">
						Ayns ny laghyn shen (choud as va Mordecai ny hoie ayns giat y ree) va jees  jeh shamyrderyn y ree, Bigthan as Teresh jeusyn va freayll yn dorrys, lhieent lesh  farg, as fieau er caa dy stroie ree Ahasuerus:   
					</seg>
					<seg id="b.EST.2.22" type="verse">
						As hooar Mordecai fys er shoh, as dinsh eshyn eh da Esther yn ven-rein, as  ren Esther y chooish y hoilshaghey da'n ree, ayns ennym Vordecai.   
					</seg>
					<seg id="b.EST.2.23" type="verse">
						As tra va briaght jeant 'sy chooish, ve er ny gheddyn magh; v'ad ny-neesht,  er-y-fa shen, croghit er billey: as ve scruit ayns lioar ny recortyssyn fenish y  ree. 
					</seg>
				</div>
				<div id="b.EST.3" type="chapter">
					<seg id="b.EST.3.1" type="verse">
						Lurg ny reddyn shoh, ren ree Ahasuerus soiaghey seose Haman mac Hammedatha yn  Agagite, as hrog eh gys ard-olk eh, as hoie eh eh erskyn ooilley ny princeyn va marish.    
					</seg>
					<seg id="b.EST.3.2" type="verse">
						As ren ooilley sharvaantyn y ree, va ayns giat y ree, croymmey as ooashley choyrt  da Haman, son shen myr doardee yn ree mychione echey: agh cha chroym Mordecai, chamoo  hug eh ooashley da.   
					</seg>
					<seg id="b.EST.3.3" type="verse">
						Eisht dooyrt sharvaantyn y ree, va ayns giat y ree, rish Mordecai, Cre'n-fa  t'ou brishey sarey yn ree?   
					</seg>
					<seg id="b.EST.3.4" type="verse">
						Nish haink eh gy-kione, tra loayr ad rish gagh-laa, as nagh dug eh geill daue,  dy dinsh ad da Haman, dy yeeaghyn cre'n erree harragh er Mordecai, as e chooish,  son v'eh er n'insh daue, dy row eh ny Hew.   
					</seg>
					<seg id="b.EST.3.5" type="verse">
						As tra honnick Haman, nagh chroym Mordecai huggey, as nagh dug eh ooashley da,  eisht va Haman lane dy sproght.    
					</seg>
					<seg id="b.EST.3.6" type="verse">
						As cha beeagh lesh e laueyn y choyrt er Mordecai ny-lomarcan, son v'ad er n'insh  da mychione pobble Vordecai: hir Haman er-y-fa shen, caa dy stroie ooilley ny Hewnyn  va trooid magh slane reeriaght Ahasuerus, eer pobble Vordecai.    
					</seg>
					<seg id="b.EST.3.7" type="verse">
						Ayns y chied vee (ta shen yn vee Nisan) ayns y nah vlein yeig jeh reill Ahasuerus,  hilg ad Pur, ta shen, yn lot, fenish Haman, laa lurg laa, as veih mee dy mee, gys  y nah vee yeig, ta shen, yn vee Adar.    
					</seg>
					<seg id="b.EST.3.8" type="verse">
						As dooyrt Haman rish ree Ahasuerus, Ta ashoon dy leih t'er skeayley dy lhean  mastey dty phobble, ayns dy chooilley ard jeh dty reeriaght, as ta leighyn oc er-lheh  noi leighyn dy chooilley phobble, chamoo t'ad freayll leighyn y ree, er-y-fa shen  cha vel eh son vondeish y ree dy chur raad daue.    
					</seg>
					<seg id="b.EST.3.9" type="verse">
						My s'gooidsave lesh y ree, lhig da oardagh ve jeant, dy bee ad er nyn stroie:  as eeck-yms jeih thousane talent dy argid gys tashtaghyn y ree, liorish ny laueyn  ocsyn vees currym yn obbyr shoh orroo.    
					</seg>
					<seg id="b.EST.3.10" type="verse">
						As ghow yn ree fainey jeh e laue, as hug eh eh da Haman mac Hammedatha yn Agagite,  noid ny Hewnyn.    
					</seg>
					<seg id="b.EST.3.11" type="verse">
						As dooyrt y ree rish Haman, Lhiat hene yn argid, as y sleih myrgeddin, dy yannoo  roo lurg dty aigney hene.    
					</seg>
					<seg id="b.EST.3.12" type="verse">
						Eisht va scrudeyryn y ree er ny eam yn trass laa yeig jeh yn chied vee, as  ve scruit cordail rish ooilley ny doardee Haman dauesyn v'ayns pooar fo yn ree, gys  ny kiannoortyn va harrish dy chooilley heer, as fir reill dagh pobble, cordail rish  yn aght screeuee oc hene, as gys dy chooilley ashoon lurg nyn ghlare; ayns ennym ree Ahasuerus  hie eh er scrieu, as ve sealit lesh fainey 
					</seg>
					<seg id="b.EST.3.13" type="verse">
						As hie ny screeunyn lesh postyn gys ooilley cheeraghyn y ree, dy choyrt mow,  dy varroo, as dy stroie ooilley ny Hewnyn, chammah aeg as shenn, cloan aegey as mraane  'syn un laa, eer y trass laa yeig jeh'n nah vee yeig (ta shen yn vee Adar) as dy  ghoaill y chooid oc son spooilley.    
					</seg>
					<seg id="b.EST.3.14" type="verse">
						Va copy yn order son dagh cheer, er ny ockley magh da dy chooilley phobble,  ad dy ve aarloo er y laa shen.    
					</seg>
					<seg id="b.EST.3.15" type="verse">
						Hie ny postyn magh ayns fiyr, liorish sarey yn ree, as va'n oardagh jeant ayns  Shushan y phlaase: as hoie yn ree as Haman sheese dy iu, agh va (ny Hewnyn ayns)  ard-valley Shushan dy mooar seaghnit.
					</seg>
				</div>
				<div id="b.EST.4" type="chapter">
					<seg id="b.EST.4.1" type="verse">
						Tra cheayll Mordecai kys myr ve kiarit, raip Mordecai e choamrey as hug eh er  aanrit-sack lesh leoie, as hie eh magh gys mean yn ard-valley, as cheayn eh lesh  coraa ard as sharroo.    
					</seg>
					<seg id="b.EST.4.2" type="verse">
						As haink eh roish giat y ree: son cha row unnane erbee dy gholl stiagh er giat  y ree ayns aanrit-sack.   
					</seg>
					<seg id="b.EST.4.3" type="verse">
						As ayns dy chooilley heer, raad erbee dy daink oardagh y ree, va dobberan trome  mastey ny Hewnyn, as trostey, as keayney, as yllaghey, as lhie ymmodee ayns aanrit  sack as leoie.   
					</seg>
					<seg id="b.EST.4.4" type="verse">
						Er shoh haink sharvaantyn Esther, as ny shamyrderyn eck, as dinsh ad shoh jee:  eisht va'n ven-rein erskyn towse seaghnit, as hug ee coamrey dy chur er Mordecai,  as dy ghoaill jeh yn aanrit-sack: agh cha ghow eh eh.   
					</seg>
					<seg id="b.EST.4.5" type="verse">
						Eisht deie Esther son Hatach fer jeh shamyrderyn y ree, va pointit dy hirveish  urree, as hug ee lesh chaghteraght gys Mordecai, dy gheddyn fys kys va shoh, as cre'n-fa  ve.   
					</seg>
					<seg id="b.EST.4.6" type="verse">
						Er shoh hie Hatach magh gys Mordecai, ayns straid yn ard-valley, va roish giat  y ree.
					</seg>
					<seg id="b.EST.4.7" type="verse">
						As dinsh Mordecai dasyn ooilley ny v'er daghyrt da, as mychione yn sym dy argid  yiall Haman dy eeck stiagh gys tashtaghyn y ree, son kied dy stroie ny Hewnyn.    
					</seg>
					<seg id="b.EST.4.8" type="verse">
						Hug eh da myrgeddin copy jeh'n oardagh v'er ny choyrt ec Shushan dy stroie ad  dy yeeaghyn eh da Esther, as dy choyrt jee toiggal jeh, as dy churmal ee dy gholl  stiagh gys y ree, dy yannoo aghin huggey, as dy ghuee son foayr ayns lieh yn pobble  eck.   
					</seg>
					<seg id="b.EST.4.9" type="verse">
						As haink Hatach, as dinsh eh da Esther goan Vordecai.   
					</seg>
					<seg id="b.EST.4.10" type="verse">
						Reesht loayr Esther rish Hatach, as hug ee eh er chaghteraght gys Mordecai;    
					</seg>
					<seg id="b.EST.4.11" type="verse">
						Ta fys ec ooilley sharvaantyn y ree, as pobble cheeraghyn y ree, quoi-erbee,  lhig da ve dooinney ny ben, hig fenish y ree gys y chooyrt sodjey-stiagh, gyn ad  veeit, ta un leigh ayn dy chur ad gy-baase, er-lhimmey jeusyn huc nee yn ree sheeyney  magh yn lorg airh reeoil, dy choyrt e vioys da: agh cha vel mish er ve eit dy heet fenish  y ree rish jeih laghyn as feed.
					</seg>
					<seg id="b.EST.4.12" type="verse">
						As dinsh ad da Mordecai goan Esther.
					</seg>
					<seg id="b.EST.4.13" type="verse">
						Eisht doardee Mordecai dy ansoor Esther, Ny smooinee rhyt hene, dy jean uss  scapail ayns thie yn ree veg share na ooilley ny Hewnyn.   
					</seg>
					<seg id="b.EST.4.14" type="verse">
						Son my vees oo ooilley cooidjagh dty host ec y traa shoh, eisht nee feaysley  as livrey-ys da ny Hewnyn troggal veih boayl elley, agh bee uss as thie dty ayrey  er nyn stroie: as quoi ec ta fys, nagh vel oo er jeet gys y reeriaght, cour lheid  y traa shoh?   
					</seg>
					<seg id="b.EST.4.15" type="verse">
						Eisht doardee Esther daue dy chur yn ansoor shoh da Mordecai.   
					</seg>
					<seg id="b.EST.4.16" type="verse">
						Immee as chaggil cooidjagh ooilley ny Hewnyn t'ayns Shushan, as trosht-jee  er my hon's, as ny jean-jee gee ny giu son three laa, oie ny laa: neem's as my vraane  aegey myr geddyn trostey, as eisht hem stiagh gys y ree, red nagh vel cordail rish  y leigh: as my ta mee kiarit son cherraghtyn, lhig dou cherraghtyn.
					</seg>
					<seg id="b.EST.4.17" type="verse">
						Er shoh hie Mordecai roish, as ren eh cordail rish ooilley ny va Esther er  harey eh.
					</seg>
				</div>
				<div id="b.EST.5" type="chapter">
					<seg id="b.EST.5.1" type="verse">
						Nish haink eh gy-kione er y trass laa, dy dug Esther urree e coamrey reeoil,  as hass ee ayns y chooyrt sodjey stiagh jeh thie yn ree, jeeragh er thie yn ree:  as va'n ree ny hoie er e stoyl-reeoil ayns thie yn ree, jeeragh er giat y thie.    
					</seg>
					<seg id="b.EST.5.2" type="verse">
						As ve myr shen, tra honnick y ree Esther yn ven-rein shassoo ayns y chooyrt,  dy dooar ee foayr ayns e hilley: as heeyn y ree magh da Esther yn lorg airh reeoil  v'ayns e laue: myr shen hayrn Esther er gerrey, as venn ee rish kione y lorg-reeoil.    
					</seg>
					<seg id="b.EST.5.3" type="verse">
						Eisht dooyrt y ree, Cre ta dty yeearree, ven-rein Esther? as cre ta dty aghin?  bee eh eer er ny choyrt dhyt, gys derrey lieh yn reeriaght.   
					</seg>
					<seg id="b.EST.5.4" type="verse">
						As dreggyr Esther, My s'gooidsave lesh y ree, lhig da'n ree as Haman cheet yn  laa jiu gys ny cuirraghyn ta mec er chiarail er e hon.   
					</seg>
					<seg id="b.EST.5.5" type="verse">
						Eisht dooyrt y ree, ny lhig da Haman lhiggey shaghey dy yannoo myr ta Esther  er ghra: myr shen haink y ree as Haman gys ny cuirraghyn, va Esther er n'aarlaghey.    
					</seg>
					<seg id="b.EST.5.6" type="verse">
						As dooyrt y ree rish Esther, ec y yien feeyney, Cre ta dty accan? as bee eh  giallit dhyt: as cre ta dty yeearree? gys eer y derrey lieh jeh'n reeriaght, vees  eh cooilleenit. 
					</seg>
					<seg id="b.EST.5.7" type="verse">
						Eisht dreggyr Esther, as dooyrt ee, My accan, as my yeearree te;     
					</seg>
					<seg id="b.EST.5.8" type="verse">
						My ta mee er gheddyn foayr ayns shilley yn ree, as my s'gooidsave lesh y ree  dy yialdyn dou my accan, as dy chooilleeney my yeearree, lhig da'n ree as Haman cheet  gys y yien ta mee kiarail er nyn son, as neem's mairagh myr ta'n ree er ghra.     
					</seg>
					<seg id="b.EST.5.9" type="verse">
						Eisht hie Haman magh yn laa shen ayns ard-voggey, as gennallys e chree: agh  tra honnick Haman Mordecai ayns giat y ree, nagh hass eh seose, as nagh chroym eh  huggey, v'eh ayns farg dewil noi Mordecai.    
					</seg>
					<seg id="b.EST.5.10" type="verse">
						Ny-yeih, chum Haman er hene, as tra haink eh thie, hug eh fys er e chaarjyn,  as Zeresh e ven.    
					</seg>
					<seg id="b.EST.5.11" type="verse">
						As dinsh Haman daue mychione gloyr e verchys, as earroo mooar e chloan, as  ooilley yn ooashley va'n ree stowal er, as kys v'eh er hoiaghey seose eh erskyn ny  princeyn, as ard-gheiney yn ree.    
					</seg>
					<seg id="b.EST.5.12" type="verse">
						Dooyrt Haman ny sodjey, Cha ren Esther y ven-rein cuirrey dooinney erbee marish  y ree gys y yien v'ee er n'aarlaghey agh mee hene, as mairagh myrgeddin t'ee er m'y   chuirrey dy ve marish y ree.    
					</seg>
					<seg id="b.EST.5.13" type="verse">
						Ny-yeih cha vel ooilley shoh jannoo ven y vie dou, choud as ta mee fakin Mordecai  yn Ew ny hoie ec giat y ree.    
					</seg>
					<seg id="b.EST.5.14" type="verse">
						Eisht dooyrt Zeresh e ven, as ooilley e chaarjyn rish, Lhig da criy ve troggit  jeih cubityn as da-eed er yrjid, as mairagh  loayr uss rish y ree, son Mordecai dy  ve croghit er: eisht immee uss dy gennal marish y ree gys y yien. As by-laik lesh  Haman y choyrle shoh, as doardee eh criy dy ve jeant.         
					</seg>
				</div>
				<div id="b.EST.6" type="chapter">
					<seg id="b.EST.6.1" type="verse">
						Er yn oie shen cha daink cadley er y ree, as doardee eh lioar recortyssyn y  reeriaght dy ve er ny choyrt, lesh huggey, as v'ad lhaiht ayns clashtyn y ree.    
					</seg>
					<seg id="b.EST.6.2" type="verse">
						As ve er ny gheddyn scruit, dy row Mordecai er hoilshaghey mychione Bigthana  as Teresh, jees jeh shamyrderyn y ree, va currym y dorrys orroo, hug nyn goyrle dy  cheilley dy chur ree Ahasuerus gy-baase.   
					</seg>
					<seg id="b.EST.6.3" type="verse">
						As dooyrt y ree, Lesh cre'n ooashley as onnor ta Mordecai er ny ve cooilleenit  son shoh? Eisht dooyrt fir-oik y ree va mygeayrt-y-mysh, Cha vel veg jeant er e hon.
					</seg>
					<seg id="b.EST.6.4" type="verse">
						As dooyrt y ree, Quoi t'ayns y chooyrt? (nish va Haman er jeet gys y chooyrt  mooie jeh thie yn ree, dy loayrt rish y ree, son Mordecai dy ve croghit er y chriy  v'eh er chiarail ny chour.   
					</seg>
					<seg id="b.EST.6.5" type="verse">
						As dooyrt fir-oik y ree rish, Cur-my-ner ta Haman ny hassoo 'sy chooyrt. As  dooyrt y ree, Lhig da cheet stiagh.   
					</seg>
					<seg id="b.EST.6.6" type="verse">
						Er shoh haink Haman stiagh: as dooyrt y ree rish, Cre vees jeant rish y dooinney,  s'gooidsave lesh y ree dy hroggal gys y stayd smoo dy ard-ooashley? (nish smooinee  Haman ayns e chree, Quoi ayns smoo ghoghe y ree taitnys dy hroggal gys ard-ooashley  syrjey na mee hene?)   
					</seg>
					<seg id="b.EST.6.7" type="verse">
						As dreggyr Haman y ree, Da'n dooinney ta'n ree aggindagh dy hoilshaghey yn onnor  shoh,   
					</seg>
					<seg id="b.EST.6.8" type="verse">
						Lhig da'n coamrey reeoil, lheid as ta'n ree cliaghtey ceau, ve er ny choyrt  lesh, as cabbyl-markiagh y ree, as y crown reeoil t'er e chione:   
					</seg>
					<seg id="b.EST.6.9" type="verse">
						As lhig da'n coamrey shoh, as y cabbyl ve livreit da fer jeh princeyn s'ooasle  y ree, dy choamrey yn dooinney lesh, ayn ta'n ree er ghoaill taitnys dy hroggal gys  yn ard-ooashley shoh, as cur-jee lhieu eh markiagh trooid straidyn yn ard-valley,  as fockley magh roishyn, Shoh myr vees jeant son y dooinney s'gooidsave lesh y ree dy choamrey  lesh ooashley.   
					</seg>
					<seg id="b.EST.6.10" type="verse">
						Eisht dooyrt y ree rish Haman, Jean siyr, as gow yn coamrey, as y cabbyl, myr  t'ou hene er ghra, as jean eer myr shoh rish Mordecai yn Ew, ta ny hoie ec giat y  ree: ny lhig da veg ve faagit gyn jannoo jeh ny t'ou er ghra.   
					</seg>
					<seg id="b.EST.6.11" type="verse">
						Eisht ghow Haman yn coamrey as y cabbyl, as choamree eh Mordecai, as hug eh  lesh eh er mooin chabbyl trooid straidyn yn ard-valley, as ren eh fockley magh roish,  Myr shoh vees eh jeant rish y dooinney, ayn ta'n ree goaill taitnys dy hroggal yn  ard-ooashley shoh.
					</seg>
					<seg id="b.EST.6.12" type="verse">
						As haink Mordecai reesht gys giat y ree: agh ren Haman siyr gys e hie, dobberan,  as lesh e chione coodit.   
					</seg>
					<seg id="b.EST.6.13" type="verse">
						As dinsh Haman da Zeresh e ven, as da ooilley e chaarjyn, dy chooilley nhee  v'er daghyrt da. Eisht dooyrt e gheiney creeney, as Zeresh e ven, rish, My ta Mordecai  jeh sluight ny Hewnyn, roishyn t'ou er n'yannoo toshiaght dy huittym, cha vod oo  cosney er, agh tuittee oo son shickyrys fosyn.   
					</seg>
					<seg id="b.EST.6.14" type="verse">
						As choud as v'ad foast loayrt rish, haink shamyrderyn y ree, as ayns siyr dy  chur lhieu Haman gys ny cuirraghyn va Esther er gheddyn aarloo. 
					</seg>
				</div>
				<div id="b.EST.7" type="chapter">
					<seg id="b.EST.7.1" type="verse">
						Myr shen haink y ree as Haman gys ny cuirraghyn, marish Esther yn ven-rein.    
					</seg>
					<seg id="b.EST.7.2" type="verse">
						As dooyrt y ree reesht rish Esther er y nah laa, ec y yien-feeyney, Cre ta dty  yeearree, ven-rein Esther? as bee eh ayd: as cre ta dty aghin? as bee eh cooilleenit  gys eer yn derrey lieh jeh'n reeriaght.   
					</seg>
					<seg id="b.EST.7.3" type="verse">
						Eisht dreggyr Esther yn ven-rein, as dooyrt ee, My ta mee er gheddyn foayr ayns  dty hilley's, O ree, as my s'gooidsave lesh y ree, lhig da my vioys 've aym er my  accan, as my phobble er my aghin.   
					</seg>
					<seg id="b.EST.7.4" type="verse">
						Son ta shin creckit, mish as my phobble, dy ve stroit, dy ve coyrt gy-baase,  as dy herraghtyn: agh dy beagh shin creckit son deiney bondiaght, as mraane bondiaght,  cha beign er vosley my veeal, ga nagh voddagh y noid lhiasaghey 'yannoo da'n ree  son y coayll.   
					</seg>
					<seg id="b.EST.7.5" type="verse">
						Eisht dreggyr ree Ahasuerus, as dooyrt eh rish Esther yn ven-rein, Quoi eh-hene?  as c'raad t'eh sloys da ayns e chree dy yannoo shoh?
					</seg>
					<seg id="b.EST.7.6" type="verse">
						As dooyrt Esther, Yn noid, as y tranlaasagh, yn Haman custey shoh: eisht huitt  aggle er Haman fenish y ree as y ven-rein.   
					</seg>
					<seg id="b.EST.7.7" type="verse">
						As dirree yn ree veih'n yien-feeyney ayns e eulys, as hie eh gys garey yn phlaase;  as hass Haman seose dy yannoo aghin son e vioys gys Esther yn ven-rein: son honnick  eh dy row olk kiarit n'oi liorish y ree.   
					</seg>
					<seg id="b.EST.7.8" type="verse">
						Eisht haink y ree ass garey yn phlaase gys room y yien-feeyney, as va Haman  er duittym er y chouch er va Esther ny soie. Eisht dooyrt y ree, Vel eh son goaill  er-egin yn ven-rein myrgeddin roish my hooillyn ayns my hie hene? Cha row yn fockle  ny sleaie ass beeal y ree nagh choodee ad eddin Haman.
					</seg>
					<seg id="b.EST.7.9" type="verse">
						As dooyrt Harbonah, fer jeh shamyrderyn y ree, kiongoyrt rish y ree, Cur-my  ner ta'n chriy jeh jeih cubityn as da-eed er yrjid, va Haman er hroggal son Mordecai  v'er hoilshaghey yn olk va kiarit noi yn ree, ny hassoo roish thie Haman. Eisht dooyrt  y ree, Crogh-jee eh-hene er.   
					</seg>
					<seg id="b.EST.7.10" type="verse">
						Myr shen hrogh ad Haman er y chriy v'eh er chiarail son Mordecai. Eisht va  jymmoose y ree er ny veeinaghey. 
					</seg>
				</div>
				<div id="b.EST.8" type="chapter">
					<seg id="b.EST.8.1" type="verse">
						Er y laa shen livrey ree Ahasuerus thie Haman noid ny Hewnyn, gys Esther yn  ven-rein: as haink Mordecai kionfenish y ree; son va Esther er hoilshaghey cre v'eh  jeeish.   
					</seg>
					<seg id="b.EST.8.2" type="verse">
						As ghow yn ree yn fainey v'eh er ghoaill voish Haman, as hug eh eh da Mordecai.  As hoie Esther Mordecai harrish thie Haman.   
					</seg>
					<seg id="b.EST.8.3" type="verse">
						As loayr Esther reesht fenish y ree, as huitt ee sheese ec e chassyn, as ghuee  ee lesh jeir, dy lhiettal olkys Haman yn Agagite, as e ghrogh choyrle va ayns e chree  noi 
					</seg>
					<seg id="b.EST.8.4" type="verse">
						As heeyn y ree magh yn lorg airh reeoil gys Esther. Er shoh dirree Esther, as  hass e kiongoyrt rish y ree:   
					</seg>
					<seg id="b.EST.8.5" type="verse">
						As dooyrt ee, My s'gooidsave lesh y ree, as my ta mee er gheddyn foayr ayns  e hilley, as my chooish cairagh kiongoyrt rish y ree, as mee hene pleasal ayns e  hooillyn, lhig da order 've jeant dy yannoo dyn bree ny screeunyn currit magh liorish  Haman mac Hammedatha yn Agagite, dy stroie ny Hewnyn t'ayns ooilley rheamyn y ree: 
					</seg>
					<seg id="b.EST.8.6" type="verse">
						Son kys oddym's surranse dy akin lheid y chragh dy heet er my phobble? ny kys  oddym's gymmyrkey toyrt-mow my chynney. 
					</seg>
					<seg id="b.EST.8.7" type="verse">
						Eisht dooyrt ree Ahasuerus rish Esther yn ven-rein, as rish Mordecai yn Ew,  Cur-my-ner, ta mee er livrey gys Esther thie Haman, as eh-hene t'ad er chroghey er  y chriy, son dy hrog eh e laue noi ny Hewnyn. 
					</seg>
					<seg id="b.EST.8.8" type="verse">
						Scrieu-jee myrgeddin ayns lieh ny Hewnyn, myr sailliu, ayns ennym y ree, as  seal-jee eh lesh fainey yn ree: son yn order ta scruit ayns ennym y ree, as sealit  lesh fainey yn ree, cha jig lesh dooinney er bee goll n'oi.   
					</seg>
					<seg id="b.EST.8.9" type="verse">
						Eisht va scrudeyryn y ree er nyn eam ec y traa cheddin 'sy trass vee (ta shen  yn vee Sivan) er y trass laa as feed jeh'n vee cheddin, as ve scruit (cordail rish  ooilley ny va Mordecai er harey) gys ny Hewnyn, as gys ny kiannoortyn, as ny briwnyn,  as fir reill ny cheeraghtyn, voish India gys Ethiopia, shey-feed as shiaght rheamyn,  gys dagh rheam cordail rish y scrieu oc hene, as gys dy chooilley phobble lurg nyn  ghlare, as gys ny Hewnyn cordail rish y scrieu, as y ghlare oc hene.   
					</seg>
					<seg id="b.EST.8.10" type="verse">
						As scrieu eh ayns ennym ree Ahasuerus, as seal eh eh lesh fainey yn ree, as  hug eh screeunyn lesh postyn er cabbil, as markee er muleyn, camelyn, as dromedareeyn  aegey:
					</seg>
					<seg id="b.EST.8.11" type="verse">
						Lioroo va'n ree er lowal da ny Hewnyn, va ayns dy chooilley ard-valley, dy  haglym ad-hene cooidjagh, as dy hassoo son nyn mioys, dy stroie, dy varroo, as dy  choyrt mow slane pooar y pobble, as y rheam yinnagh soiagh orroo, chammah cloan veggey  as mraane, as dy ghoaill yn chooid oc son spooilley: 
					</seg>
					<seg id="b.EST.8.12" type="verse">
						Er un laa, ayns ooilley rheamyn ree Ahasuerus, ta shen dy ghra, er yn trass  laa yeig jeh'n nah vee yeig ta shen, yn vee Adar.   
					</seg>
					<seg id="b.EST.8.13" type="verse">
						Va copy jeh'n order son sarey dy ve er ny choyrt ayns dy chooilley rheam, focklit  magh gys dy chooilley phobble: as dy beagh ny Hewnyn aarloo ry-hoi yn laa shen, dy  ghoaill cooilleen er nyn noidyn:   
					</seg>
					<seg id="b.EST.8.14" type="verse">
						Myr shen hie ny postyn va markiagh er muleyn, as camelyn magh, ayns dy chooilley  hiyr, myr v'ad eginit liorish sarey yn ree; as va'n decree focklit magh ec Shushan  y phlaase.   
					</seg>
					<seg id="b.EST.8.15" type="verse">
						As hie Mordecai magh veih fenish y ree, ayns coamrey reeoil dy ghorrym as bane,  as lesh crown mooar dy airh, as lesh garmad sheeidey purple: as va ard-voggey as  gennallys trooid ooilley ard-valley Shushan:   
					</seg>
					<seg id="b.EST.8.16" type="verse">
						Va ec ny Hewnyn, soilshey, as gennallys, as boggey, as ooashley.   
					</seg>
					<seg id="b.EST.8.17" type="verse">
						As ayns dy chooilley rheam, as ayns dy chooilley ard-valley, raad erbee dy  daink sarey as decree yn ree, va boggey as gennallys, cuirraghyn as laa dy yien mie:  as haink ymmodee jeh pobble y cheer harrish gys credjue ny Hewnyn: as v'ad ayns aggle  roish ny Hewnyn.
					</seg>
				</div>
				<div id="b.EST.9" type="chapter">
					<seg id="b.EST.9.1" type="verse">
						Nish ayns y nah vee yeig (ta shen yn vee Adar) er y trass laa yeig jeh'n vee  cheddin, myr va'n traa tayrn er-gerrey, dy row sarey as decree yn ree dy ve cooilleenit,  er y laa va noidyn ny Hewnyn treishteil dy gheddyn barriaght harrystoo, (ga dy row  eh kiarit er aght elley, dy row ec ny Hewnyn laue yn eaghtyr harrish nyn noidyn.)    
					</seg>
					<seg id="b.EST.9.2" type="verse">
						Haggil ny Hewnyn ad-hene cooidjagh ayns nyn ard-valjyn, trooid magh ooilley  rheamyn ree Ahasuerus, dy gholl laue roosyn va son cur mow ad; as cha dod dooinney  erbee shassoo roue: son huitt yn aggle oc er dy chooilley phobble.   
					</seg>
					<seg id="b.EST.9.3" type="verse">
						As ren ooilley fir-reill ny rheamyn, as ny kiannoortyn, as ny briwnyn, as offishearyn  y ree, cooney lesh ny Hewnyn: er-yn-oyr dy row aggle Vordecai er duittym orroo.    
					</seg>
					<seg id="b.EST.9.4" type="verse">
						Son va Mordecai pooaral ayns thie yn ree, as hie goo jeh magh trooid ooilley  ny cheeraghyn: son daase y chooilley shoh Mordecai ny smoo as ny smoo.   
					</seg>
					<seg id="b.EST.9.5" type="verse">
						Myr shoh woaill ny Hewnyn ooilley nyn noidyn lesh foyr y chliwe, as lesh cragh,  as toyrt-mow, as ren ad cre bailloo rish nyn noidyn.   
					</seg>
					<seg id="b.EST.9.6" type="verse">
						As ayns Shushan y phlaase, varr as stroie ny Hewnyn queig cheead dooinney.    
					</seg>
					<seg id="b.EST.9.7" type="verse">
						As Parshandatha, as Dalphon, as Aspatha,   
					</seg>
					<seg id="b.EST.9.8" type="verse">
						As Poratha, as Adalia, as Aridatha,    
					</seg>
					<seg id="b.EST.9.9" type="verse">
						As Parmashta as Arisai as Aridai, as Vejezatha,    
					</seg>
					<seg id="b.EST.9.10" type="verse">
						Jeih mec Haman mac Hanmedatha, noid ny Hewnyn, ren ad y varroo; agh er y spooilley  cha dug ad nyn laue.
					</seg>
					<seg id="b.EST.9.11" type="verse">
						Er y laa shen, va'n earroo ocsyn va stroit ayns Shushan y phlaase, er ny choyrt  stiagh gys v ree.   
					</seg>
					<seg id="b.EST.9.12" type="verse">
						As dooyrt y ree rish Esther yn ven-rein, Ta ny Hewnyn er varroo as er stroie  queig cheead dooinney ayns Shushan y phlaase, as jeih mec Haman; cre t'ad er n'yannoo  ayns rheamyn elley yn ree? nish cre ta dty accan? as bee eh ayd: as cre sodjey t'ou  dy yeearree? as bee eh cooilleenit.   
					</seg>
					<seg id="b.EST.9.13" type="verse">
						Eisht dooyrt Esther, My s'gooidsave lesh y ree, lhig da ve lowit da ny Hewnyn  t'ayns Shushan dy yannoo mairagh, cordail rish decree yn laa shoh, as lhig da jeih  mec Haman ve croghit er y chriy.   
					</seg>
					<seg id="b.EST.9.14" type="verse">
						As doardee yn ree shen dy ve jeant: as haink y decree magh ayns Shushan, as  hrogh ad jeih mec Haman.   
					</seg>
					<seg id="b.EST.9.15" type="verse">
						As haggil ny Hewnyn v'ayns Shushan ad-hene cooidjagh, er y chiarroo laa yeig  myrgeddin jeh'n vee Adar, as varr ad three cheead dooinney ayns Shushan: agh er y  spooilley cha dug ad laue. 
					</seg>
					<seg id="b.EST.9.16" type="verse">
						Agh ny Hewnyn elley v'ayns rheamyn y ree, haggil ad ad-hene cooidjagh, as hass  ad seose son nyn mioys, as va fea oc veih nyn noidyn, as varr ad jeh nyn noidyn three-feed  as queig thousaneyn jeig; agh cha dug ad laue er y spooilley.   
					</seg>
					<seg id="b.EST.9.17" type="verse">
						Er y trass laa yeig jeh'n vee Adar, as er y chiarroo laa yeig jeh'n vee cheddin,  ghow ad fea, as ren ad eh laa son cuirraghyn as gien mie.   
					</seg>
					<seg id="b.EST.9.18" type="verse">
						Agh haggil ny Hewnyn va ec Shushan cooidjagh er y trass laa yeig as er y chiarroo  laa yeig jeh'n vee cheddin, as er y wheiggoo laa yeig ghow ad fea, as ren ad eh laa  son cuirraghyn as gennallys.   
					</seg>
					<seg id="b.EST.9.19" type="verse">
						Er shoh ren Hewnyn ny baljyn-cheerey, as cummaltee ny baljyn-foshlit, yn chiarroo  laa yeig jeh'n vee Adar, laa son gennallys, as cuirraghyn, as ard feailley, as dy  stowal giootyn er y cheilley.   
					</seg>
					<seg id="b.EST.9.20" type="verse">
						As scrieu Mordecai ny reddyn shoh,as hug eh screeunyn gys ooilley ny Hewnyn  v'ayns ooilley rheamyn ree Ahasuerus, chammah foddey as gerrit,   
					</seg>
					<seg id="b.EST.9.21" type="verse">
						Shoh dy gholl myr leigh ny mast' oc, ad dy reayll yn chiarroo laa yeig jeh'n  vee Adar, as y wheiggoo laa yeig jeh'n vee cheddin dy chooilley vlein;   
					</seg>
					<seg id="b.EST.9.22" type="verse">
						Son dy dooar ny Hewnyn er ny laghyn shen fea veih nyn noidyn, as dy row yn  vee shen er ny hyndaa veih trimshey gys gennallys, as veih dobberan, gys laa bannee:  dy yannoo laghyn dy chuirraghyn as gien mie, as dy choyrt giootyn yn derrey yeh gys  y jeh elley, as cooney gys ny boghtyn.   
					</seg>
					<seg id="b.EST.9.23" type="verse">
						As chiare ny Hewnyn dy yannoo myr v'ad er n'ghoaill toshiaght, as myr va Mordecai  er scrieu huc.   
					</seg>
					<seg id="b.EST.9.24" type="verse">
						Er-yn-oyr dy row Haman, mac Hammedatha yn Agagite, ard noid ooilley ny Hewnyn,  er chiarail olk noi ny Hewnyn dy stroie ad, as dy row eh er cheau Pur (ta shen yn  lot) dy chur mow as dy yiarey ad jeh.
					</seg>
					<seg id="b.EST.9.25" type="verse">
						Agh tra haink Esther fenish y ree, doardee eh liorish screeunyn, dy beagh yn  olk v'eh er chiarail noi ny Hewnyn chyndait er e chione hene, as dy beagh eh-hene  as e vec croghit er y chriy.
					</seg>
					<seg id="b.EST.9.26" type="verse">
						Er-y-fa shen, denmys ad ny laghyn shen Purim, lurg ennym Pur, er coontey ooilley  focklyn y screeuyn shoh, as shen ny v'ad er n'akin mychione y chooish shoh, as ny  va er jeet orroo,
					</seg>
					<seg id="b.EST.9.27" type="verse">
						Doardee ny Hewnyn, as ghow ad orroo hene, as er nyn sluight, as er ooilley  ny ren lhiantyn huc; nagh lhiggagh ad sheese yn daa laa shoh, dy reayll ad feailley  cordail rish yn order, as cordail rish yn traa pointit dy chooilley vlein;
					</seg>
					<seg id="b.EST.9.28" type="verse">
						As dy beagh ny laghyn shoh er nyn vreayll ayns imraa as cooinaghtyn, trooid  dy chooilley heeloghe, ayns dy chooilley lught-thie, as dy chooilley rheam, as dy  chooilley ard-valley: as nagh row ny laghyn shoh jeh Purim dy ve lhiggit sheese mastey  ny Hewnyn, ny yn chooinaghtyn jeu dy herraghtyn veih nyn sluight.
					</seg>
					<seg id="b.EST.9.29" type="verse">
						Eisht scrieu Esther yn ven-rein, inneen Abihail, as Mordecai yn Ew, lesh slane  pooar, dy choyrt ayns bree yn screeuyn elley shoh son Purim.    
					</seg>
					<seg id="b.EST.9.30" type="verse">
						As hug eh ny screeunyn magh gys ooilley ny Hewnyn v'ayns ny shey-feed as shiaght  rheamyn jeh reeriaght Ahasuerus, lesh goan dy hee as dy hickyrys;    
					</seg>
					<seg id="b.EST.9.31" type="verse">
						Dy reayll ny laghyn shoh jeh Purim, ayns nyn imbagh cooie, myr va Mordecai  yn Ew, as Esther yn ven-rein er choyrt currym orroo, as myr v'ad er n'oardaghey er  nyn son hene, as son nyn sluight er coontey yn trostey as y dobberan oc.    
					</seg>
					<seg id="b.EST.9.32" type="verse">
						As va ny cooishyn shoh mychione Purim jeant mie liorish decree Esther: as ve  currit er recort.  
					</seg>
				</div>
				<div id="b.EST.10" type="chapter">
					<seg id="b.EST.10.1" type="verse">
						As hug ree Ahasuerus y cheer, as ellanyn ny marrey fo keesh.
					</seg>
					<seg id="b.EST.10.2" type="verse">
						As ooilley obbraghyn e phooar, as e niart, as y stayd ooasle, huggey va'n ree  er hroggal Mordecai, nagh vel ad scruit ayns lioar recortyssyn reeaghyn Vedia as  Phersia?    
					</seg>
					<seg id="b.EST.10.3" type="verse">
						Son va Mordecai yn Ew yn fer by-niessey da ree Ahasuerus, as ard mastey ny  Hewnyn as soit jeh liorish earroo e chaarjyn, imneagh son maynrys e phobble, as cur  er y hoshiaght shee ooilley e chynney. 
					</seg>
				</div>
			</div>
			<div id="b.JON" type="book">
				<div id="b.JON.1" type="chapter">
					<seg id="b.JON.1.1" type="verse">
						Nish haink goo yn Chiarn gys Jonah mac Amittai gra,
					</seg>
					<seg id="b.JON.1.2" type="verse">
						Trog ort, immee gys Nineveh yn ard valley mooar shen, as trog seose dty choraa  noi eck, son ta'n mee chraueeaght oc er jeet seose kiongoyrt rhym.
					</seg>
					<seg id="b.JON.1.3" type="verse">
						Agh dirree Jonah seose dy roie er-chea gys Tarshish veih fenish y Chiarn, as  hie eh sheese gys Joppa; as hooar eh lhong goll gys Tarshish: myr shen deeck eh yn  leagh-shiaullee, as hie eh er boayrd, dy gholl maroo gys Tarshish, veih fenish y  Chiarn. 
					</seg>
					<seg id="b.JON.1.4" type="verse">
						Agh hug y Chiarn magh geay vooar er yn aarkey, as va sterrym dorrinagh ayns  y cheayn, myr shen dy row yn lhong ayns gaue brishey.
					</seg>
					<seg id="b.JON.1.5" type="verse">
						Eisht va aggle er ny marrinee, as deie ad dagh dooinney gys e yee, as hilg ad  magh yn chooid v'er boayrd 'sy cheayn, dy eddrymaghey yn lhong: agh va Jonah ersooyl  sheese 'sy chabbane, as lhie eh, as v'eh trome ny chadley.
					</seg>
					<seg id="b.JON.1.6" type="verse">
						Myr shen haink mainshtyr y lhong huggey, as dooyrt eh rish, Kys t'ou cadley  myr shoh, y chadlag? irree, eie er dty Yee, my she shen dy jean Jee smooinaghtyn  orrin, nagh bee mayd caillit.
					</seg>
					<seg id="b.JON.1.7" type="verse">
						As dooyrt ad, dagh fer rish e heshey, Tar-jee, as lhig dooin lottyn y hayrn,  dy vod fys y ve ain, quoi by-chyndagh ta'n olk shoh er jeet orrin. Myr shen hilg  ad lottyn, as huitt y  lot er Jonah.
					</seg>
					<seg id="b.JON.1.8" type="verse">
						Eisht dooyrt ad rish, Insh dooin, ta shin guee ort, quoi by-chyndagh ta'n olk  shoh er jeet orrin: cre ta dty aght beaghee? as cre voish t'ou? cre'n cheer t'ou  jeh? as cre'n sleih t'ou jeh?
					</seg>
					<seg id="b.JON.1.9" type="verse">
						As dooyrt eh roo, She Hebrew mee, as ta mee goaill aggle roish y Chiarn, Jee  ny flaunys, t'er chroo yn aarkey as y thalloo chirrym.
					</seg>
					<seg id="b.JON.1.10" type="verse">
						Eisht va ny deiney erskyn-towse agglagh, as dooyrt ad rish, Cre'n-fa t'ou uss  er n'yannoo shoh? (son va fys ec ny deiney dy row eh er-chea veih fenish y Chiarn,  son v'eh er n'insh daue).
					</seg>
					<seg id="b.JON.1.11" type="verse">
						Eisht dooyrt ad rish, Cre nee mayd rhyt, dy vod y keayn ve kiune dooin? (son  va'n keayn freaney, as erskyn-towse stermagh).
					</seg>
					<seg id="b.JON.1.12" type="verse">
						As dooyrt eh roo, Trog-jee mee seose, as tilg-jee mee magh 'sy cheayn; myr  shen vees y keayn kiune diuish: son ta fys aym dy nee by-chyndagh rhym's ta'n sterrym  mooar shoh er jeet erriu.
					</seg>
					<seg id="b.JON.1.13" type="verse">
						. Ny-yeih, ren ny deiney gymmyrt dy doccaragh, dy chosney yn thalloo, agh cha  voddagh ad roshtyn, son va'n keayn freaney, as dowil-dorrinagh noi oc.
					</seg>
					<seg id="b.JON.1.14" type="verse">
						Shen-y-fa, deie ad gys y Chiarn, as dooyrt ad, Ta shin guee ort, O Hiarn, ta  shin guee ort, ny lhig dooin cherraghtyn son bioys yn dooinney shoh, as ny cur gys  nyn lieh yn uill gyn-loght; son t'ou uss, O Hiarn, er n'yannoo myr s'gooidsave lhiat.
					</seg>
					<seg id="b.JON.1.15" type="verse">
						Myr shen hrog ad seose Jonah, as hilg ad eh magh 'sy cheayn, as ghow yn aarkey  kiunid veih freaney.
					</seg>
					<seg id="b.JON.1.16" type="verse">
						Eisht ghow ny deiney aggle roish y Chiarn erskyn-towse, as ren ad breearrey  dy hebbal oural da'n Chiarn.
					</seg>
					<seg id="b.JON.1.17" type="verse">
						Nish va'n Chiarn er chiarail eeast mooar dy lhuggey seose Jonah, as va Jonah  ayns bolg yn eeast, three laa as three oieghyn. 
					</seg>
				</div>
				<div id="b.JON.2" type="chapter">
					<seg id="b.JON.2.1" type="verse">
						Eisht ghow Jonah padjer gys y Chiarn e Yee veih bolg yn eeast,
					</seg>
					<seg id="b.JON.2.2" type="verse">
						As dooyrt eh, Deie mee kyndagh rish my heaghyn gys y Chiarn, as ren eh my chlashtyn;  veih diunid yn oaie deie mee, as cheayll oo my choraa   
					</seg>
					<seg id="b.JON.2.3" type="verse">
						Son t'ou er my hilgey ayns y diunid, ayns mean ny marrey, as haink ny thooillaghyn  mygeayrt-y-moom, ta ooilley ny ushtaghyn as ny tonnyn ayd's er n'gholl harrym.
					</seg>
					<seg id="b.JON.2.4" type="verse">
						Eisht dooyrt mee Ta mee ceaut magh ass dty hilley; agh ny yeih nee'm jeeaghyn  reesht lesh dty hiamble casherick.
					</seg>
					<seg id="b.JON.2.5" type="verse">
						Haink ny ushtaghyn mygeayrt-y-moom, eer gys my annym: ren y diunid m'y chruinnaghey  mygeayrt, va'n amlagh cast mysh my chione.
					</seg>
					<seg id="b.JON.2.6" type="verse">
						Hie mee sheese choud's undin ny sleityn; bee yn thalloo as ny barryn eck my-geayrt-y-moom  dy bragh, mannagh jean oo my vioys y livrey veih toyrt-mow, O Hiarn my Yee.
					</seg>
					<seg id="b.JON.2.7" type="verse">
						Tra ren my annym gannooinaghey cheu sthie jee'm, chooinee mee er y Chiarn, as  haink my phadjer stiagh hood, gys dty hiamble casherick.
					</seg>
					<seg id="b.JON.2.8" type="verse">
						T'adsyn, ta cur geill da fardalyssyn breagagh, treigeil nyn myghin hene.
					</seg>
					<seg id="b.JON.2.9" type="verse">
						Agh chebb-yms oural dhyt lesh y choraa dy hoyrt-booise, eeck-ym shen ny ta mee  er vreearrey: ta saualtys veih'n Chiarn.
					</seg>
					<seg id="b.JON.2.10" type="verse">
						As hug y Chiarn currym er yn eeast, as hilg eh magh Jonah er y thalloo chirrym.
					</seg>
				</div>
				<div id="b.JON.3" type="chapter">
					<seg id="b.JON.3.1" type="verse">
						As haink goo yn Chiarn gys Jonah yn nah cheayrt, gra,
					</seg>
					<seg id="b.JON.3.2" type="verse">
						Trog ort, immee gys Nineveh yn ard valley mooar shen, as jean preacheil ayn  ny goan ver-ym royd.
					</seg>
					<seg id="b.JON.3.3" type="verse">
						Myr shen dirree Jonah, as hie eh gys Nineveh cordail rish goo yn Chiarn: (nish  va Nineveh ard-valley feer vooar jeh jurnah three laa.)
					</seg>
					<seg id="b.JON.3.4" type="verse">
						As ghow Jonah toshiaght dy gholl stiagh 'syn ard-valley lesh jurnah laa, as  dockle eh magh e choraa, as dooyrt eh, Foast ec kione da-eed laa, as bee Nineveh  er ny stroie.
					</seg>
					<seg id="b.JON.3.5" type="verse">
						Myr shen ren sleih Nineveh credjal ayns Jee, as doardee ad laa troshtee, as  hug ad orroo aanrit-sack veih'n vooinjer b'yrjey jeu, dy jarroo gys yn vooinjer b'inshley  jeu.
					</seg>
					<seg id="b.JON.3.6" type="verse">
						Son haink y goo gys ree Nineveh, as dirree eh veih e stoyl-reeoil, as hug eh  jeh e choamrey-reeoil, as choodee eh eh-hene lesh aanrit-sack as lhie eh 'sy leoie.
					</seg>
					<seg id="b.JON.3.7" type="verse">
						As doardee eh eam dy v'er ny ockley-magh, as er ny hoilshaghey trooid Nineveh  (liorish sarey yn ree as e gheiney ooasle) gra, Ny lhig da dooinney ny baagh, shelloo  ny shioltane blaystyn nhee erbee; ny lhig daue goaill beaghey, ny giu ushtey.
					</seg>
					<seg id="b.JON.3.8" type="verse">
						Agh lhig da dooinney as baagh ve er ny choodaghey lesh aanrit-sack, as geamagh  dy jeean gys Jee: dy jarroo lhig daue chyndaa dy chooilley unnane veih e ghrogh-raad,  as veih'n tranlaase t'ayns nyn laueyn.
					</seg>
					<seg id="b.JON.3.9" type="verse">
						Quoi ec ta fys my nee Jee chyndaa as meiyghey, as e ymmoose hrome y lhiettal,  nagh jean mayd cherraghtyn?
					</seg>
					<seg id="b.JON.3.10" type="verse">
						As honnick Jee nyn obbraghyn, dy hyndaa ad veih nyn ghrogh-raad, as ren Jee  meiyghey mychione yn olk, v'eh er chiarail dy choyrt orroo, as cha dug eh orroo eh.
					</seg>
				</div>
				<div id="b.JON.4" type="chapter">
					<seg id="b.JON.4.1" type="verse">
						Agh va Jonah erskyn-towse jymmoosagh, as v'eh feer chorree.
					</seg>
					<seg id="b.JON.4.2" type="verse">
						As ghow eh padjer gys y Chiarn, as dooyrt eh, Guee-ym ort, O Hiarn, nagh nee  shoh va my raa, choud as va mee foast ayns my heer hene? shen-y-fa chossyn mee roym  (dy gholl) gys Tarshish: son va fys aym dy vel oo Jee graysoil as myghinagh, moal  gys corree, as jeh kenjallys vooar, as meiygh chreeagh ayns kerraghey.
					</seg>
					<seg id="b.JON.4.3" type="verse">
						Shen-y-fa nish, O Hiarn, gow, ta mee guee ort, my vioys voym; son te ny share  dooys dy gheddyn baase, na dy ve bio.
					</seg>
					<seg id="b.JON.4.4" type="verse">
						Eisht dooyrt y Chiarn, Vel uss jannoo dy mie, ayns dy vel oo corree?
					</seg>
					<seg id="b.JON.4.5" type="verse">
						Er shoh hie Jonah magh ass yn ard valley as hoie eh er cheu-har jeh'n ard valley,  as hrog eh bwaag da hene ayns shen, as hoie eh fo yn scadoo echey, dy chur-my-ner  cre'n erree harragh er yn ard-valley.
					</seg>
					<seg id="b.JON.4.6" type="verse">
						As chiare yn Chiarn Jee gourd, as hug eh er gaase seose harrish Jonah, son scadoo  harrish e chione, dy gherjaghey eh ayns e hrimshey. My shen ghow Jonah boggey erskyn-towse  jeh'n ghourd.
					</seg>
					<seg id="b.JON.4.7" type="verse">
						Agh chiare Jee beishteig, moghrey yn laa er-giyn, as woaill eh yn gourd, dy  ren eh fioghey.
					</seg>
					<seg id="b.JON.4.8" type="verse">
						As haink eh gy-kione, tra dirree yn ghrian, dy doardee Jee geay-niar fowanagh;  as cha lajer shen va chiass ny greiney er kione Yonah, dy huitt eh my-neealloo, as  yeearree eh ayns e chree, dy gheddyn baase, as dooyrt eh, Te ny share dooys dy ve  marroo na dy ve bio.
					</seg>
					<seg id="b.JON.4.9" type="verse">
						As dooyrt Jee rish Jonah, Vel uss jannoo dy mie, dy vel dty chorree er ny vrasnaghey  son y ghourd? As dooyrt eh, Ta mee jannoo dy mie dy ve corree, eer gys sproght baaish.
					</seg>
					<seg id="b.JON.4.10" type="verse">
						Eisht dooyrt y Chiarn, Ta chymmey er ve ayd's jeh'n ghourd, er y hon cha vel  oo er laboragh, chamoo she uss hug er gaase, son daase eh ayns oie, as hie eh naardey  ayns oie.
					</seg>
					<seg id="b.JON.4.11" type="verse">
						As nagh lhisin's sparail Nineveh yn ard-valley mooar shen, ayn ta ny smoo na  shey feed thousane persoon, nagh vel fys oc er nyn laue yesh shaghey nyn laue chiare,  as myrgeddin ymmodee maase?  
					</seg>
				</div>
			</div>
			<div id="b.MAT" type="book">
				<div id="b.MAT.1" type="chapter">
					<seg id="b.MAT.1.1" type="verse">
						Lioar sheeloghe Yeesey Creest, mac Ghavid, mac Abraham 
					</seg>
					<seg id="b.MAT.1.2" type="verse">
						Hooar Abraham Isaac, as hooar Isaac Jacob, as hooar Jacob Judas as e vraaraghyn.   
					</seg>
					<seg id="b.MAT.1.3" type="verse">
						As hooar Judas Phares as Zarah rish Thamar, as hooar Phales Esrom, as hooar Esrom  Aram. 
					</seg>
					<seg id="b.MAT.1.4" type="verse">
						As hooar Aram Aminadab, as hooar Aminadab Naason, as hooar Naason Salmon 
					</seg>
					<seg id="b.MAT.1.5" type="verse">
						As hooar Salmon Booz rish Rachab, as hooar Booz Obed rish Ruth, as hooar Obed  Jesse. 
					</seg>
					<seg id="b.MAT.1.6" type="verse">
						As hooar Jesse David yn ree, as hooar David yn ree Solomon reeish v'er ny ve ben  Urias. 
					</seg>
					<seg id="b.MAT.1.7" type="verse">
						As hooar Solomon Roboam, as hooar Roboam Abia, as hooar Abia Asa: 
					</seg>
					<seg id="b.MAT.1.8" type="verse">
						As hooar Asa Josaphat, as hooar Josaphat Joram, as hooar Joram Ozias. 
					</seg>
					<seg id="b.MAT.1.9" type="verse">
						As hooar Ozias Joatham, as hooar Joatham Achaz, as hooar Achaz Ezekias. 
					</seg>
					<seg id="b.MAT.1.10" type="verse">
						As hooar Ezekias Manasses, as hooar Manasses Amon, as hooar Amon Josias. 
					</seg>
					<seg id="b.MAT.1.11" type="verse">
						As hooar Josias Jechonias as e vraaraghyn, mysh traa yn chappeeys Babylonagh.   
					</seg>
					<seg id="b.MAT.1.12" type="verse">
						As rish earish yn chappeeys Babylon agh hooar Jechonias Salathiel, as hooar Salathiel  Zorobabel. 
					</seg>
					<seg id="b.MAT.1.13" type="verse">
						As hooar Zorobabel Abiud, as hooar Abiud Eliakim, as hooar Eliakim Azor. 
					</seg>
					<seg id="b.MAT.1.14" type="verse">
						As hooar Azor Sadoc, as hooar Sadoc Achim, as hooar Achim Eliud. 
					</seg>
					<seg id="b.MAT.1.15" type="verse">
						As hooar Eliud Eliazar, as hooar Eliazar Matthan, as hooar Matthan Jacob. 
					</seg>
					<seg id="b.MAT.1.16" type="verse">
						As hooar Jacob Joseph sheshey Voirrey, j'eeish ruggyr Yeesey, ta enmyssit Creest.   
					</seg>
					<seg id="b.MAT.1.17" type="verse">
						Myr shen ta ooilley ny sheelogheyn veih Abraham gys David, kiare sheelogheyn  jeig: as veih David derrey'n chappeeys ayns Babylon, kiare sheelogheyn jeig: as veih'n  chappeeys ayns Babylon derrey Creest kiare sheelogheyn jeig. 
					</seg>
					<seg id="b.MAT.1.18" type="verse">
						Nish shoh myr haink (Yeesey) Creest er y theihll: Erreish da e voir Moirrey  ve nasht rish Joseph, roish my daink ad dy vaghey cooidjagh, v'ee ry-akin dy ve corrym  liorish yn Spyrryd Noo. 
					</seg>
					<seg id="b.MAT.1.19" type="verse">
						As myr va Joseph e sheshey ny ghooinney cairal, as neu-wooiagh dy choyrt ee gys  nearey foshlit, v'eh smooinaghtyn dy scarrey 
					</seg>
					<seg id="b.MAT.1.20" type="verse">
						Agh choud as va ny reddyn shoh er e aigney, cur-my-ner haink ainle y Chiarn huggey  ayns ashlish, gra, Yoseph, vac Ghavid, ny bee aggle ort dy ghoaill hood Moirrey dty  ven: son shen t'er ny ghientyn aynjee, te jeh'n Spyrryd Noo. 
					</seg>
					<seg id="b.MAT.1.21" type="verse">
						As ver ee mac son y theihll, as nee oo genmys eh Yeesey, son sauee eh e phobble  veih nyn beccaghyn. 
					</seg>
					<seg id="b.MAT.1.22" type="verse">
						(Shoh myr va er ny chooilleeney ooilley ny loayr y Chiarn liorish y phadeyr,  gra 
					</seg>
					<seg id="b.MAT.1.23" type="verse">
						Cur-my-ner nee moidyn gientyn, as ver ee mac son y theihll, as nee ad genmys  eh Emmanuel, ta shen dy ghra, Jee marin.) 
					</seg>
					<seg id="b.MAT.1.24" type="verse">
						Tra va Joseph eisht er n'irree veih cadley, ren eh myr va ainle y Chiarn er chur  roish, as ghow eh thie e ven: 
					</seg>
					<seg id="b.MAT.1.25" type="verse">
						As cha row veg echey dy yannoo r'ee, derrey hug ee e ynrycan mac son y theihll,  as denmys eh yn ennym echey Yeesey. 
					</seg>
				</div>
				<div id="b.MAT.2" type="chapter">
					<seg id="b.MAT.2.1" type="verse">
						Nish tra rug Yeesey ayns Bethlehem dy Yudea, rish lhing ree Herod, cur-my-ner haink  deiney-creeney veih'n shiar gys Jerusalem,
					</seg>
					<seg id="b.MAT.2.2" type="verse">
						Gra, Cre vel ree ny Hewnyn t'er jeet er y theihll? son honnick shin y rollage  echey ayns y shiar, as ta shin er jeet dy chur ooashley da. 
					</seg>
					<seg id="b.MAT.2.3" type="verse">
						Tra cheayll ree Herod shoh, v'eh dy mooar seaghnit, as ooilley Jerusalem marish.   
					</seg>
					<seg id="b.MAT.2.4" type="verse">
						As tra v'eh er symney cooidjagh ooilley ny ard-saggyrtyn, as scrudeyryn y phobble,  denee eh jeu cre'n raad va Creest dy heet er y theihll. 
					</seg>
					<seg id="b.MAT.2.5" type="verse">
						As dooyrt adsyn rish, Ayns Bethlehem dy Yudea: son shoh myr te scruit liorish  y phadeyr: 
					</seg>
					<seg id="b.MAT.2.6" type="verse">
						As uss Vethlehem ayns cheer Yudea, cha nee oo sloo ta mastey princeyn Yuda: son  assyd's hig Kiannoort nee reill my phobble Israel. 
					</seg>
					<seg id="b.MAT.2.7" type="verse">
						Eisht hug Herod fys follit er ny deiney creeney, as deysht eh ad dy imneagh mychione  y traa haink yn rollage rish. 
					</seg>
					<seg id="b.MAT.2.8" type="verse">
						As hug eh ad gys Bethlehem, gra, Immee-jee, as shir-jee magh dy jeidjagh son y  lhiannoo, as tra vees shiu er gheddyn magh eh, tar-jee lesh fys hym's, dy voddym's  neesht cheet as ooashley 'choyrt da. 
					</seg>
					<seg id="b.MAT.2.9" type="verse">
						Erreish daue v'er chlashtyn y ree, jimmee ad rhymboo, as cur-my-ner hie yn rollage  honnick ad ayns y shiar er e toshiaght roue, derrey haink ee, as hass ee erskyn yn  ynnyd raad va'n lhiannoo. 
					</seg>
					<seg id="b.MAT.2.10" type="verse">
						Tra honnick ad y rollage, va boggey erskyn-towse orroo. 
					</seg>
					<seg id="b.MAT.2.11" type="verse">
						As goll stiagh 'sy thie, hooar ad y lhiannoo marish Moirrey e voir, as gliooney  sheese, hug ad ooashley da as fosley ny tashtaghyn oc, heb ad giootyn da; airh, as  frankincense, as myrrh. 
					</seg>
					<seg id="b.MAT.2.12" type="verse">
						As myr va Jee er chur raaue daue ayns ashlish, gyn ad dy hyndaa gys Herod, ghow  ad raad elley gys nyn jeer hene.
					</seg>
					<seg id="b.MAT.2.13" type="verse">
						As tra v'ad er n'immeeaght, cur-my-ner haink ainle y Chiarn gys Joseph ayns ashlish,  gra, Trog ort, gow yn lhiannoo as e voir, cosne royd gys Egypt, as fuirree ayns shen  derrey ver-yms fys hood: son shirree Herod y lhiannoo dy stroie eh. 
					</seg>
					<seg id="b.MAT.2.14" type="verse">
						Eisht dirree eh, as ghow eh yn lhiannoo, as e voir ayns yn oie, as hie eh roish  er-chea gys Egypt: 
					</seg>
					<seg id="b.MAT.2.15" type="verse">
						As shen-y raad v'eh derrey baase Herod: as shoh myr va cooilleenit shen loayr  y Chiarn liorish y phadeyr, gra, Magh ass Egypt deie mee er my vac. 
					</seg>
					<seg id="b.MAT.2.16" type="verse">
						Eisht Herod toiggal dy row eh mollit liorish ny deiney-creeney, v'eh erskyn-towse  eulyssagh, as hug eh magh sarey, as varr eh ooilley ny lhiennoo-mec v'ayns Bethlehem,  as ayns ooilley ny ardjyn shen, veih daa vlein dy eash as fo, corrym rish y traa  v'eh dy imneagh er vriaght jeh ny deiney creeney. 
					</seg>
					<seg id="b.MAT.2.17" type="verse">
						Shen y traa va cooilleenit ny va loayrit liorish Jeremy yn phadeyr, gra, 
					</seg>
					<seg id="b.MAT.2.18" type="verse">
						Ayns Rama va eam treih er ny chlashtyn, yllaghey as keayney, as dobberan hrimshagh,  Rachel keayney son e cloan, as gobbal dy ve er ny gherjaghey, er-yn-oyr nagh row  ad er-mayrn. 
					</seg>
					<seg id="b.MAT.2.19" type="verse">
						Agh lurg baase Herod, cur-my-ner haink ainle y Chiarn ayns ashlish gys Joseph  ayns Egypt, 
					</seg>
					<seg id="b.MAT.2.20" type="verse">
						Gra, Irree, as gow yn lhiannoo as e voir, as immee gys cheer Israel: son t'adsyn  marroo va shleeuit er bioys y lhiannoo. 
					</seg>
					<seg id="b.MAT.2.21" type="verse">
						As dirree eh, as ghow eh yn lhiannoo as e voir, as haink eh gys cheer Israel.   
					</seg>
					<seg id="b.MAT.2.22" type="verse">
						Agh clashtyn dy row Archelaus reill ayns Judea, ayns ynnyd e ayr Herod, va aggle  er dy gholl gys shen: agh myr va Jee er chur roish ayns ashlish, hyndaa eh gys ardjyn  Ghalilee. 
					</seg>
					<seg id="b.MAT.2.23" type="verse">
						As jimmee eh dy chummal ayns ard-valley enmyssit Nazareth: as shoh myr va cooilleenit  shen loayr ny phadeyryn, Bee eh enmyssit ny Nazarene. 
					</seg>
				</div>
				<div id="b.MAT.3" type="chapter">
					<seg id="b.MAT.3.1" type="verse">
						Ayns ny laghyn shen haink Ean Bashtey, preacheil ayns faasagh Yudea, 
					</seg>
					<seg id="b.MAT.3.2" type="verse">
						As gra, Gow-jee arrys: son ta reeriaght Yee er gerrey. 
					</seg>
					<seg id="b.MAT.3.3" type="verse">
						Son shoh eshyn va loayrit jeh liorish y phadeyr Esaias, gra, Coraa fer geamagh  ayns yn aasagh, Kiartee-jee raad y Chiarn, jean-jee ny cassanyn echey jeeragh. 
					</seg>
					<seg id="b.MAT.3.4" type="verse">
						As v'ec Ean cheddin coamrey dy fynney chamel, as cryss liare mysh e veeghyn; as  va e veaghey locustyn as mill feie. 
					</seg>
					<seg id="b.MAT.3.5" type="verse">
						Eisht hie magh huggey Jerusalem as ooilley Judea, as Ooilley yn cheer mygeayrt  Jordan. 
					</seg>
					<seg id="b.MAT.3.6" type="verse">
						As goaill-rish nyn beccaghyn v'ad er nyn mashtey liorish ayns Jordan. 
					</seg>
					<seg id="b.MAT.3.7" type="verse">
						Agh tra honnick eh ymmodee jeh ny Phariseeyn as ny Sadduceeyn cheet gys e vashtey,  dooyrt eh roo, O shiuish heeloghe dy ard-nieughyn, quoi t'er chur raaue diu dy hea  veih yn jymmoose ta ry-heet? 
					</seg>
					<seg id="b.MAT.3.8" type="verse">
						Cur-jee magh nish er-y-fa shen messyn cooie dy arrys. 
					</seg>
					<seg id="b.MAT.3.9" type="verse">
						As ny smooinee-jee dy ghra, riu hene, Ta Abraham ain son nyn ayr: son ta mee gra  riu, dy vel Jee pooaral eer jeh ny claghyn shoh dy hroggal seose cloan da Abraham   
					</seg>
					<seg id="b.MAT.3.10" type="verse">
						As nish hene ta'n teigh er ny choyrt gys fraue ny biljyn: shen-y-fa ta dy chooilley  villey nagh vel gymmyrkey magh mess mie, dy ve giarit sheese as tilgit ayns yn aile.   
					</seg>
					<seg id="b.MAT.3.11" type="verse">
						Ta mish dy jarroo bashtey shiu lesh ushtey gys arrys: agh t'eshyn ta cheet my  yei ny s'pooaral ny mish, ny braagyn echey cha vel mee feeu dy ymmyrkey: bashtee  eshyn shiu lesh y Spyrryd Noo as lesh aile. 
					</seg>
					<seg id="b.MAT.3.12" type="verse">
						Ta'n cleayst echey ayns e laue, as nee eh dy bollagh e laare-vooie y ghlenney,  as gowee eh e churnaght stiagh ayns e hie-tashtee: agh loshtee eh yn choau lesh aile  nagh bee er ny vooghey. 
					</seg>
					<seg id="b.MAT.3.13" type="verse">
						Eisht haink Yeesey veih Galilee gys Jordan, dy ve bashtit liorish Ean. 
					</seg>
					<seg id="b.MAT.3.14" type="verse">
						Agh va Ean noi shen, gra, Ta feme aym's dy ve er my vashtey liort's, as vel uss  cheet hym's? 
					</seg>
					<seg id="b.MAT.3.15" type="verse">
						Dreggyr Yeesey, as dooyrt eh rish, Cur raad dou nish: son shoh myr te cooie dooin  dy chooilley chairys y chooilleeney. Eisht lhig eh da. 
					</seg>
					<seg id="b.MAT.3.16" type="verse">
						As lurg da Yeesey ve bashtit, hie eh seose jeeragh ass yn ushtey: as cur-my-ner  va ny niaughyn er nyn vosley er-e-skyn, as honnick eh Spyrryd Yee cheet neose myr  calmane, as soie er. 
					</seg>
					<seg id="b.MAT.3.17" type="verse">
						As cur-my-ner, coraa veih niau, gra, Shoh my vac ennoil, jeh ta mee dy mooar  soiaghey.   
					</seg>
				</div>
				<div id="b.MAT.4" type="chapter">
					<seg id="b.MAT.4.1" type="verse">
						Eisht va Yeesey er ny leeideil liorish Spyrryd Yee gys yn aasagh, dy v'er ny violaghey  liorish y drogh-spyrryd. 
					</seg>
					<seg id="b.MAT.4.2" type="verse">
						As tra v'eh er drostey da-eed laa as da-eed oie v'eh ny lurg shen accryssagh.   
					</seg>
					<seg id="b.MAT.4.3" type="verse">
						As haink y mioleyder huggey, gra, My she mac Yee oo, cur sarey da ny claghyn shoh  dy ve jeant nyn arran. 
					</seg>
					<seg id="b.MAT.4.4" type="verse">
						Agh dreggyr eshyn, gra, Te, scruit, Cha nee liorish arran ny lomarcan nee dooinney  beaghey, agh liorish dy chooilley ockle ta cheet magh ass beeal Yee. 
					</seg>
					<seg id="b.MAT.4.5" type="verse">
						Eisht ghow y drogh-spyrryd lesh seose eh gys yn ard-valley casherick, as hoie  eh eh er beinn toor syrjey yn chiamble, 
					</seg>
					<seg id="b.MAT.4.6" type="verse">
						As dooyrt eh rish, My she Mac Yee oo tilg oo hene sheese: son te scruit, Ver eh  currym da e ainleyn my-dty-chione, as ayns nyn laueyn nee ad oo y ymmyrkey, nagh  bwoaill oo ec traa erbee dty chass noi chlagh. 
					</seg>
					<seg id="b.MAT.4.7" type="verse">
						Dooyrt Yeesey rish, Te scruit myrgeddin, Cha jean oo yn Chiarn dty Yee y violaghey.   
					</seg>
					<seg id="b.MAT.4.8" type="verse">
						Reesht hug y drogh-spyrryd lesh eh seose er slieau feer ard, as yeeagh eh da ooilley  reeriaghtyn y theihll as y ghloyr oc: 
					</seg>
					<seg id="b.MAT.4.9" type="verse">
						As dooyrt eh rish, Ooilley shoh ver-ym's dhyt's, my huittys oo sheese, as ooashley  chur dou. 
					</seg>
					<seg id="b.MAT.4.10" type="verse">
						Eisht dooyrt Yeesey rish, Ass my enish oo, Noid-ny-hanmey: son te scruit, Ver  oo ooashley da'n Chiarn dty Yee, as eshyn ynrycan nee oo shirveish. 
					</seg>
					<seg id="b.MAT.4.11" type="verse">
						Eisht daag y drogh-spyrryd eh, as cur-my-ner haink ainleyn as ren ad shirveish  er. 
					</seg>
					<seg id="b.MAT.4.12" type="verse">
						Nish tra cheayll Yeesey dy row Ean ny phryssoonagh, jimmee eh dy lhiattee gys  Galilee.
					</seg>
					<seg id="b.MAT.4.13" type="verse">
						As faagail Nazareth, haink eh dy chummal ayns Capernaum, ta rish oirr ny marrey,  rish ardjyn Zabulon as Nephthalim: 
					</seg>
					<seg id="b.MAT.4.14" type="verse">
						As shoh myr va cooilleenit shen ny loayr Esaias yn phadeyr, gra 
					</seg>
					<seg id="b.MAT.4.15" type="verse">
						Thalloo Zabulon, as thalloo Nephthalim, er slyst ny marrey, cheu elley dy Yordan,  Galilee ny Ashoonee: 
					</seg>
					<seg id="b.MAT.4.16" type="verse">
						Ta'n pobble va nyn soie ayns dorraghys, er vakin soilshey mooar: as orroosyn  va nyn soie ayns cheer as scadoo'n vaaish, ta soilshey er n'irree seose. 
					</seg>
					<seg id="b.MAT.4.17" type="verse">
						Veih yn traa shen ren Yeesey toshiaght dy phreacheil, as dy ghra, Gow-jee arrys,  son ta reeriaght niau er-gerrey. 
					</seg>
					<seg id="b.MAT.4.18" type="verse">
						As myr va Yeesey shooyl liorish keayn Ghalilee, honnick eh daa vraar, Simon  va enmyssit Peddyr, as Andreays e vraar, cur magh lieen 'sy cheayn: (son v'ad nyn  eeasteyryn) 
					</seg>
					<seg id="b.MAT.4.19" type="verse">
						As dooyrt eh roo, Eiyr-jee orrym's, as neem's shiu nyn eeasteyryn dy gheiney.   
					</seg>
					<seg id="b.MAT.4.20" type="verse">
						As chelleeragh daag ad nyn lieenteenyn, as deiyr ad er. 
					</seg>
					<seg id="b.MAT.4.21" type="verse">
						As goll er e hoshiaght veih shen, honnick eh daa vraar elley, Jamys mac Zebedee  as Ean e vraar, ayns lhong marish Zebedee nyn ayr, karraghey nyn lieen: as deie eh  orroo. 
					</seg>
					<seg id="b.MAT.4.22" type="verse">
						As chelleeragh daag ad y lhong as nyn ayr, as deiyr ad er. 
					</seg>
					<seg id="b.MAT.4.23" type="verse">
						As hie Yeesey mygeayrt ooilley Galilee, gynsaghey ayns nyn gialteenyn, as preacheil  sushtal y reeriaght, as lheihys dy chooilley hingys, as dy chooilley ghoghan mastey'n  pobble. 
					</seg>
					<seg id="b.MAT.4.24" type="verse">
						As hie goo jeh magh trooid ooilley Syria: as hug ad lhieu huggey ooilley ny aslayntee,  fo doghanyn as pianyn, adsyn va seaghnit lesh drogh-spyrrydyn, sleih ass nyn geeayl,  as an-lheiltee, as ren eh ad y lheihys. 
					</seg>
					<seg id="b.MAT.4.25" type="verse">
						As deiyr er chaglym mooar dy leih veih Galilee, as Decapolis, as Jerusalem, as  Judea, as veih cheu elley dy Yordan. 
					</seg>
				</div>
				<div id="b.MAT.5" type="chapter">
					<seg id="b.MAT.5.1" type="verse">
						As fakin lheid ny earrooyn dy leih, hie eh seose er slieau: as tra v'eh er hoie sheese,  haink e ynseydee huggey 
					</seg>
					<seg id="b.MAT.5.2" type="verse">
						As hrog eh seose e choraa, as dynsee eh ad, gra, 
					</seg>
					<seg id="b.MAT.5.3" type="verse">
						Bannit t'adsyn ta imlee ayns spyrryd: son lhieusyn reeriaght niau. 
					</seg>
					<seg id="b.MAT.5.4" type="verse">
						Bannit t'adsyn ta dobberan: son bee ad er nyn gherjaghey. 
					</seg>
					<seg id="b.MAT.5.5" type="verse">
						Bannit t'adsyn ta meen surransagh: son bee yn thalloo oc ayns eiraght.  
					</seg>
					<seg id="b.MAT.5.6" type="verse">
						Bannit t'adsyn ta accryssagh as paagh lurg yn ynrickys: son bee ad er nyn yannoo  magh. 
					</seg>
					<seg id="b.MAT.5.7" type="verse">
						Bannit ta'n vooinjer vyghinagh: son bee myghin er ny hoilshaghey daue. 
					</seg>
					<seg id="b.MAT.5.8" type="verse">
						Bannit t'adsyn ta glen ayns cree: son ver ad Jee my-ner. 
					</seg>
					<seg id="b.MAT.5.9" type="verse">
						Bannit t'adsyn ta tayrn sleih gys shee: son bee ad enmyssit nyn gloan dy Yee.   
					</seg>
					<seg id="b.MAT.5.10" type="verse">
						Bannit t'adsyn ta surranse tranlaase er graih cairys: son lhieusyn reeriaght  niau. 
					</seg>
					<seg id="b.MAT.5.11" type="verse">
						Bannit ta shiuish tra vees shiu oltooanit, as tranlaasit, as dy chooilley ghrogh-ghoo  currit ass nyn lieh dy aggairagh er y choontey aym's. 
					</seg>
					<seg id="b.MAT.5.12" type="verse">
						Gow-jee boggey, as bee-jee erskyn towse gennal: son s'mooar ta nyn leagh ayns  niau: son shoh myr ren ad tranlaase er ny phadeyryn va rhymbiu. 
					</seg>
					<seg id="b.MAT.5.13" type="verse">
						Shiuish sollan y thallooin: agh my ta'n sollan er choayl e vlass, kys hig e  vree ayn reesht? cha vel ymmyd erbee sodjey ny chour, agh dy ve tilgit magh, as stampit  fo cassyn deiney. 
					</seg>
					<seg id="b.MAT.5.14" type="verse">
						Shiuish soilshey yn theihll Cha vod ard-valley ta soit er cronk ve follit. 
					</seg>
					<seg id="b.MAT.5.15" type="verse">
						Chamoo ta sleih foaddey cainle, as dy choyrt ee fo saagh; agh ayns cainleyr,  as t'ee cur soilshey da'n slane lught-thie. 
					</seg>
					<seg id="b.MAT.5.16" type="verse">
						Lhig da'n soilshey euish myr shen soilshean fenish deiney, dy vod ad fakin ny  obbraghyn mie eu, as gloyr y choyrt da nyn ayr t'ayns niau. 
					</seg>
					<seg id="b.MAT.5.17" type="verse">
						Ny smooinee-jee dy daink mish dy chur naardey yn leigh as ny phadeyryn: cha  nee dy chur naardey haink mee, agh dy chooilleeney. 
					</seg>
					<seg id="b.MAT.5.18" type="verse">
						Son dy firrinagh ta mee gra riu, Derrey nee yn aer as yn ooir lheie ersooyl,  cha bee un ockle, ny'n floag sloo er ny ghoaill veih'n leigh, derrey vees ooilley  jeant mie. 
					</seg>
					<seg id="b.MAT.5.19" type="verse">
						Quoi-erbee er-y-fa shen vrishys unnane jeh ny annaghyn sloo shoh, as ynsys myr  shen, bee eh enmyssit yn fer sloo ayns reeriaght niau: agh quoi erbee nee nyn yannoo  as nyn ynsaghey, bee eh enmyssit mooar ayns reeriaght niau. 
					</seg>
					<seg id="b.MAT.5.20" type="verse">
						Son ta mee gra riu, Mannagh bee yn ynrickys euish erskyn ynrickys ny Scrudeyryn  as ny Phariseeyn, cha vod shiu er aght erbee goll stiagh ayns reeriaght niau. 
					</seg>
					<seg id="b.MAT.5.21" type="verse">
						Ta shiu er chlashtyn dy row eh er ny ghra rish nyn shenn-ayryn, Cha jean oc dunverys:  as quoi-erbee nee dunverys, hig eh fo kerraghey yn vriwnys. 
					</seg>
					<seg id="b.MAT.5.22" type="verse">
						Agh ta mish gra riuish, Quoi-erbee ta fargagh rish e vraar gyn oyr, dy jig eshyn  neesht fo kerraghey yn vriwnys: as quoi erbee jir rish e vraar, Raca: dy jig eh fo  briwnys yn ard-whuaiyl: agh quoi-erbee jir, Uss ommydan, dy bee eh ayns gaue aile  niurin, 
					</seg>
					<seg id="b.MAT.5.23" type="verse">
						Shen-y-fa tra hebbys oo dty oural ec yn altar, my chooinys oo ayns shen dy vel  nhee erbee ec dty vraar dt'oi 
					</seg>
					<seg id="b.MAT.5.24" type="verse">
						Faag ayns shen dty oural roish yn altar, as immee royd, jean coardail rish dty  vraar hoshiaght, as eisht tar, as cheb dty oural. 
					</seg>
					<seg id="b.MAT.5.25" type="verse">
						Coard dy tappee rishyn ta streeu rhyt, choud as vees shiu goll cooidjagh er y  raad, er-aggle dy der eshyn oo fo laue yn vriw, as dy der yn briw oo fo currym y  tidoor, as dy bee oo tilgit ayns pryssoon. 
					</seg>
					<seg id="b.MAT.5.26" type="verse">
						Dy firrinagh ta mee gra rhyt, Nagh jig oo magh ass shen, derrey t'ou er n'eeck  yn farling s'jerree. 
					</seg>
					<seg id="b.MAT.5.27" type="verse">
						Ta shiu er chlashtyn dy row eh er ny ghra rish nyn shenn-ayryn, Cha brish oo  poosey. 
					</seg>
					<seg id="b.MAT.5.28" type="verse">
						Agh ta mish gra riu, Quoi-erbee ta jeeaghyn er ben, dy chur saynt j'ee, dy vel  eh er vrishey poosey r'ee hannah ayns e chree. 
					</seg>
					<seg id="b.MAT.5.29" type="verse">
						As my ta dty hooill yesh dy dty hayrn gys peccah, pluck assyd ee, as tilg void  ee: son te ny share dhyt unnane jeh dty hooillyn y choayl, na dty slane corp dy ve  tilgit ayns niurin. 
					</seg>
					<seg id="b.MAT.5.30" type="verse">
						As my ta dty laue yesh dy dty hayrn gys peccah, giare jeed, as tilg void ee:  son te ny share dhyt unnane jeh dty oltyn y choayl, na dty slane corp dy ve tilgit  ayns niurin. 
					</seg>
					<seg id="b.MAT.5.31" type="verse">
						Ve er ny ghra, Quoi-erbee ver e ven voish, lhig da screeuyn-scarree y chur jee.   
					</seg>
					<seg id="b.MAT.5.32" type="verse">
						Agh ta mish gra riu, Quoi-erbee scarrys rish e ven, agh son oyr maarderys, dy  vel eh cur urree poosey y vrishey: as quoi-erbee phoosys ish ta scart, t'eh ny vaarderagh.   
					</seg>
					<seg id="b.MAT.5.33" type="verse">
						Myrgeddin ta shiu er chlashtyn dy row eh er ny ghra rish nyn shenn-ayryn, Cha  jean oo loo-oaiagh y ghoaill, agh cooilleenee oo gys y Chiarn dty vreearaghyn. 
					</seg>
					<seg id="b.MAT.5.34" type="verse">
						Agh ta mish gra riu, Ny loo-jee er aght erbee; edyr liorish niau, son she stoyl-reeoil  Yee eh: 
					</seg>
					<seg id="b.MAT.5.35" type="verse">
						Ny liorish y thalloo, son shen stoyl e choshey: ny liorish Jerusalem, son shen  ard-valley yn Ard-ree. 
					</seg>
					<seg id="b.MAT.5.36" type="verse">
						Chamoo looys oo liorish dty chione, er-yn-oyr nagh vod oo un renaig y yannoo  bane ny doo. 
					</seg>
					<seg id="b.MAT.5.37" type="verse">
						Agh lhig da'n ghlare eu ve, She, she, Cha nee, cha nee: son cre-erbee ta harrish  shoh, te cheet veih yn olk. 
					</seg>
					<seg id="b.MAT.5.38" type="verse">
						Ta shiu er chlashtyn dy row eh er ny ghra, Sooill son sooill, as feeackyl son  feeackyl. 
					</seg>
					<seg id="b.MAT.5.39" type="verse">
						Agh ta mish gra riu, Ny shir-jee aggair y chooilleeney: agh quoi-erbee woaillys  oo er y lieckan yesh, chyndaa huggey yn lieckan elley. 
					</seg>
					<seg id="b.MAT.5.40" type="verse">
						As my ta fer erbee dy dty eignagh ec y leigh, as goaill ersooyl dty chooat, lhig  dty chloagey lesh myrgeddin. 
					</seg>
					<seg id="b.MAT.5.41" type="verse">
						As quoi-erbee chionnys ort dy gholl un veeley marish, gow marish jees. 
					</seg>
					<seg id="b.MAT.5.42" type="verse">
						Cur dasyn ta jannoo aghin hood, as veihsyn ta shirrey geeasaght void, ny chyndaa  ersooyl. 
					</seg>
					<seg id="b.MAT.5.43" type="verse">
						Ta shiu er chlashtyn dy row eh er ny ghra, Ver oo graih da dty naboo, as feoh  da dty noid. 
					</seg>
					<seg id="b.MAT.5.44" type="verse">
						Agh ta mish gra riu, Bee-jee dooie da nyn noidyn, bannee-jee adsyn ta gwee mollaght  diu, jean-jee mie dauesyn ta cur dwoaie diu, as gow-jee padjer er nyn son ocsyn ta  dy goanlyssagh jannoo tranlaase erriu: 
					</seg>
					<seg id="b.MAT.5.45" type="verse">
						Dy vod shiu ve cloan nyn Ayr t'ayns niau, son t'eshyn cur er e ghrian girree  er mie as sie, as cur fliaghey neose er y vooinjer chairagh as neu-chairagh. 
					</seg>
					<seg id="b.MAT.5.46" type="verse">
						Son my ta shiu graihagh orroosyn ta graihagh erriuish, cre'n leagh ta nyn gour?  nagh vel eer ny publicanee jannoo yn lheid cheddin? 
					</seg>
					<seg id="b.MAT.5.47" type="verse">
						My she da nyn mraaraghyn ny lomarcan ta shiu coyrt oltaghey-bea, cre smoo ta  shiu dy yannoo na feallagh elley? nagh vel ny eer publicanee jannoo myr shen? 
					</seg>
					<seg id="b.MAT.5.48" type="verse">
						Bee-jee shiuish er-y-fa shen slane-ynrick, eer myr ta nyn Ayr t'ayns niau slane-ynrick.
					</seg>
				</div>
				<div id="b.MAT.6" type="chapter">
					<seg id="b.MAT.6.1" type="verse">
						Gow-jee tastey, nagh jean shiu nyn  ghiastyllys fenish deiney, dy ve er ny akin lioroo:  er-nonney cha vow shiu leagh veih'n Ayr eu t'ayns niau. 
					</seg>
					<seg id="b.MAT.6.2" type="verse">
						Shen-y-fa tra t'ou jannoo dty ghiastyllys, ny jean cayrn y heidey royd, myr ny  crauee oalsey ayns ny margaghyn, as ayns ny straidyn, er-chee cosney moylley'n theay.  Dy firrinagh ta mee gra riu, Shen nyn leagh. 
					</seg>
					<seg id="b.MAT.6.3" type="verse">
						Agh tra t'ou uss jannoo dty ghiastyllys, ny lhig da fys y ve ec dty laue-chiare  cre ta dty laue yesh dy yannoo: 
					</seg>
					<seg id="b.MAT.6.4" type="verse">
						Dy vod dty yeirk ve follit: as nee dty Ayr ta fakin ny ta jeant dy follit, dty  leagh y chur dhyt dy foshlit. 
					</seg>
					<seg id="b.MAT.6.5" type="verse">
						As tra vees oo goaill padjer, cha jean oo myr ny crauee-oalsey: son shynney  lhieu syn shassoo seose ayns ny margaghyn, as ayns king ny straidyn dy ghoaill padjer,  er-chee dy v'er ny akin liorish deiney. Dy firrinagh ta mee gra riu, dy vel ad er  gheddyn nyn leagh. 
					</seg>
					<seg id="b.MAT.6.6" type="verse">
						Agh uss, tra t'ou goaill padjer, immee stiagh ayns dty hiamyr; as dooney dty ghorrys,  guee gys dty Ayr dy follit, as nee dty Ayr ta fakin ny ta jeant dy follit, leagh  y chur dhyt dy foshlit. 
					</seg>
					<seg id="b.MAT.6.7" type="verse">
						As ayns nyn badjeryn, ny gow-jee lhieu harrish as harrish myr ny Ashoonee: son  er-lhieu dy vow ad clashtyn liorish nyn ymmodee goan fardalagh. 
					</seg>
					<seg id="b.MAT.6.8" type="verse">
						Ny bee-jee shiuish er-y fa shen goll roosyn: son ta fys ec nyn Ayr cre ta nyn  ymmyrch, roish my jean shiu aghin huggey 
					</seg>
					<seg id="b.MAT.6.9" type="verse">
						Shen y fa er yn aght shoh gow-jee padjer: Ayr ain t'ayns niau, Casherick dy row  dty ennym. 
					</seg>
					<seg id="b.MAT.6.10" type="verse">
						Dy jig dty reeriaght. Dty aigney dy row jeant er y thalloo, myr te ayns niau.   
					</seg>
					<seg id="b.MAT.6.11" type="verse">
						Cur dooin nyn arran jiu as gagh laa. 
					</seg>
					<seg id="b.MAT.6.12" type="verse">
						As leih dooin nyn loghtyn, myr ta shin leih dauesyn ta jannoo loghtyn nyn 'oi.   
					</seg>
					<seg id="b.MAT.6.13" type="verse">
						As ny leeid shin ayns miolagh, agh livrey shin veih olk: Son lhiat's y reeriaght,  as y phooar, as y ghloyr, son dy bragh, Amen. 
					</seg>
					<seg id="b.MAT.6.14" type="verse">
						Son my leihys shiuish da deiney nyn loghtyn, leihee nyn Ayr flaunyssagh myrgeddin  diuish. 
					</seg>
					<seg id="b.MAT.6.15" type="verse">
						Agh mannagh leihee shiuish da deiney nyn loghtyn, cha jean yn Ayr eu nyn loghtyn  y leih diuish. 
					</seg>
					<seg id="b.MAT.6.16" type="verse">
						As tra vees shiu trostey, ny bee-jee groymagh myr ny crauee-oalsey, son t'adsyn  caghlaa cummey nyn eddin, er-chee deiney dy chur tastey da'n trostey oc. Ta mee shickyrys  diu, dy nee shoh (ooilley) nyn leagh. 
					</seg>
					<seg id="b.MAT.6.17" type="verse">
						Agh uss, tra t'ou trostey, jean dty chione y ooillaghey, as dty eddin y oonlaghey:   
					</seg>
					<seg id="b.MAT.6.18" type="verse">
						Nagh bee oo ry-akin liorish deiney dy hrostey, agh liorish dty Ayr t'ayns folliaght:  as nee dty Ayr ta fakin ayns folliaght, uss y chooilleeney dy foshlit. 
					</seg>
					<seg id="b.MAT.6.19" type="verse">
						Ny stoyr-jee seose berchys diu hene er y thalloo, raad ta'n lhemeen as y mergey  cur-mow, as raad ta maarlee brishey stiagh as geid: 
					</seg>
					<seg id="b.MAT.6.20" type="verse">
						Agh stoyr-jee seose berchys diu hene ayns niau, raad nagh vel y lhemeen ny'n  mergey cur mow, as raad nagh vel maarlee brishey stiagh as geid. 
					</seg>
					<seg id="b.MAT.6.21" type="verse">
						Son raad ta nyn stoyr, shen-y-raad vees y cree eu myrgeddin. 
					</seg>
					<seg id="b.MAT.6.22" type="verse">
						Ta yn tooill soilshey yn chorp: shen-y-fa my ta'n tooill gyn foill, bee soilshey  ec ooilley dty chorp. 
					</seg>
					<seg id="b.MAT.6.23" type="verse">
						Agh my ta assee er dty hooill, bee dty slane corp ayns dorraghys. My ta'n soilshey  ta aynyd's er-y-fa shen ny ghorraghys, nagh mooar yn dorraghys eh! 
					</seg>
					<seg id="b.MAT.6.24" type="verse">
						Cha vod dooinney erbee daa vainshter y hirveish: son edyr ver eh dwoaie da'n  derrey yeh, as graih da'n jeh elley; ny bee eh jeidjagh da'n derrey yeh,ny soiaghey  beg jeh'n jeh elley. Cha vod shiu Jee as Mammon y hirveish. 
					</seg>
					<seg id="b.MAT.6.25" type="verse">
						Er-yn-oyr shoh ta mee gra riu, Ny bee Jee ro-imneagh son nyn mea, cre ee-ys,  ny cre iu-ys shiu: ny foast son nyn girp cre ver shiu miu: Nagh vel y vea ny smoo  dy ve soit jeh na'n beaghey, as y corp na'n coamrey? 
					</seg>
					<seg id="b.MAT.6.26" type="verse">
						Cur-jee my-ner eeanlee yn aer: son cha vel ad cuirr ny buinn, ny chymsaghey stiagh  ayns soaltyn; foast ta nyn Ayr flaunyssagh dyn meaghey ad. Nagh vel shiuish foddey  share na adsyn? 
					</seg>
					<seg id="b.MAT.6.27" type="verse">
						Quoi jiuish liorish imnea erbee oddys un chubit y chur gys e yrjid hene? 
					</seg>
					<seg id="b.MAT.6.28" type="verse">
						As cre'n-fa ta shiu imneagh son coamraghyn? Gow-jee tastey jeh lilleeyn ny magheragh  kys t'ad gaase; cha vel ad tooilleil, chamoo t'ad sneeu. 
					</seg>
					<seg id="b.MAT.6.29" type="verse">
						As foast ta mee gra riu, nagh row Solomon hene ayns ooilley e ghloyr er ny choamrey  myr unnane jeu shoh. 
					</seg>
					<seg id="b.MAT.6.30" type="verse">
						My ta Jee er-y-fa shen myr shoh coamrey blaa ny magheragh, ta jiu ayn, as mairagh  ceaut ayns yn oghe, nagh jean eh foddey smoo shiuish y choamrey, O gheiney faase  chredjuagh? 
					</seg>
					<seg id="b.MAT.6.31" type="verse">
						Ny bee-jee er-y-fa shen imneagh, gra, Cre nee mayd gee? ny cre nee mayd giu?  ny kys yiow mayd coamrey? 
					</seg>
					<seg id="b.MAT.6.32" type="verse">
						(Son lurg ooilley ny reddyn shoh ta ny Ashoonee imneagh) agh ec yn Ayr flaunyssagh  euish ta fys, dy vel shiu feme dy chooilley nhee jeu shoh. 
					</seg>
					<seg id="b.MAT.6.33" type="verse">
						Agh shir-jee hoshiaght reeriaght Yee as e chairys, as bee shiu jeant magh lesh  ooilley ny reddyn shoh. 
					</seg>
					<seg id="b.MAT.6.34" type="verse">
						Ny bee-jee er-y-fa shen ayns imnea erbee son y laa mairagh, son tra hig y laa  mairagh, hig e chiarail marish s'lioar da'n laa t'ayn e heaghyn hene. 
					</seg>
				</div>
				<div id="b.MAT.7" type="chapter">
					<seg id="b.MAT.7.1" type="verse">
						Ny jean-jee briwnys, as cha bee shiu er nyn mriwnys. 
					</seg>
					<seg id="b.MAT.7.2" type="verse">
						Son lesh y vriwnys cheddin ta shiuish briwnys, bee shiu hene er nyn mriwnys: as  lesh y towse ta shiuish towse, bee eh er ny howse diu reesht. 
					</seg>
					<seg id="b.MAT.7.3" type="verse">
						As cre'n-fa t'ou cronnaghey yn brinneen t'ayns sooill dty vraarey, agh cha vel  geill ayd da'n darrag t'ayns dty hooill hene? 
					</seg>
					<seg id="b.MAT.7.4" type="verse">
						Ny kys jir oo rish dty vraar, Lhig dou yn brinneen y ghoaill ass dty hooill, as  cur-my-ner ta darrag ayns dty hooill hene? 
					</seg>
					<seg id="b.MAT.7.5" type="verse">
						Er-crauee-oalsey, tilg hoshiaght yn darrag ass dty hooill hene; as eisht nee oo  dy baghtal fakin dy ghoaill yn brinneen ass sooill dty vraarey. 
					</seg>
					<seg id="b.MAT.7.6" type="verse">
						Ny cur-jee shen ny ta casherick da ny moddee, chamoo hilgys shiu ny pearlyn  eu roish muckyn, er-aggle dy stamp ad orroo fo chosh, as dy jyndaa ad reesht, as  shiu y lhottey. 
					</seg>
					<seg id="b.MAT.7.7" type="verse">
						Yeearree-jee, as yiow shiu: shir-jee, as nee shiu feddyn: cronk-jee, as yiow  shiu fosley. 
					</seg>
					<seg id="b.MAT.7.8" type="verse">
						Son ta dy chooilley unnane ta geearree, geddyn: as y fer ta shirrey feddyn: as  dasyn ta cronkal, bee'n dorrys er ny osley. 
					</seg>
					<seg id="b.MAT.7.9" type="verse">
						Ny quoi yn dooinney ny mast' euish, ver clagh da e vac, my hirrys eh arran? 
					</seg>
					<seg id="b.MAT.7.10" type="verse">
						Ny my hirrys eh eeast, der eh ard-nieu da? 
					</seg>
					<seg id="b.MAT.7.11" type="verse">
						Shen-y-fa my ta fys euish ta nyn beccee, kys dy choyrt giootyn mie da nyn gloan,  cre woad smoo nee'n Ayr eu t'ayns niau nheeghyn mie y choyrt dauesyn ta jannoo aghin  huggey.
					</seg>
					<seg id="b.MAT.7.12" type="verse">
						Shen-y-fa dy chooilley nhee cre erbee bailliuish deiney dy yannoo riuish, jean-jee  shiuish y lheid cheddin roosyn: son shoh yn leigh as ny phadeyryn 
					</seg>
					<seg id="b.MAT.7.13" type="verse">
						Immee-jee stiagh er y ghiat coon; son lhean ta'n giat, as feayn ta'n raad ta  leeideil gys toyrt-mow, as shimmey ta goll er: 
					</seg>
					<seg id="b.MAT.7.14" type="verse">
						Er-yn-oyr dy nee chion ta'n giat, as coon ta'n raad ta leeideil gys bea, as s'tiark  ad ta dy haaghey eh. 
					</seg>
					<seg id="b.MAT.7.15" type="verse">
						Bee-jee er nyn dwoaie jeh phadeyryn foalsey, ta cheet hiu ayns coamrey keyrragh,  agh cheu-sthie t'ad nyn moddee-oaldey jollyssagh. 
					</seg>
					<seg id="b.MAT.7.16" type="verse">
						Ver shiu enney orroo liorish nyn messyn. Vel mess y villey-feeyney er ny heiy  jeh drineyn, ny mess y villey-figgagh jeh onnaneyn? 
					</seg>
					<seg id="b.MAT.7.17" type="verse">
						Myr shen ta dagh billey mie tilgey mess mie: agh ta drogh-villey tilgey drogh  vess. 
					</seg>
					<seg id="b.MAT.7.18" type="verse">
						Cha vod billey mie drogh-vess y chur magh: ny drogh-villey mess mie. 
					</seg>
					<seg id="b.MAT.7.19" type="verse">
						Bee dy chooilley villey nagh vel gymmyrkey magh mess mie, giarit sheese, as ceaut  ayns yn aile. 
					</seg>
					<seg id="b.MAT.7.20" type="verse">
						Shen-y-fa liorish nyn messyn ver shiu enney orroo.
					</seg>
					<seg id="b.MAT.7.21" type="verse">
						Cha nee dy chooilley unnane jir rhym's, Hiarn, Hiarn, hed stiagh er reeriaght  niau: agh eshyn ta jannoo aigney my Ayrey t'ayns niau. 
					</seg>
					<seg id="b.MAT.7.22" type="verse">
						Jir ymmodee rhym's 'sy laa shen, Hiarn, Hiarn, nagh vel shin er n'yannoo phadeyrys  ayns dt'ennym's? as ayns dt'ennym er chastey drogh-spyrrydyn? as ayns dt'ennym er  n'yannoo ymmodee obbraghyn yindyssagh? 
					</seg>
					<seg id="b.MAT.7.23" type="verse">
						As eisht neem's fockley-magh orroo, Cha row aym rieau ainjys erbee erriu: reue-jee  voym, O shiuish ghrogh-yantee. 
					</seg>
					<seg id="b.MAT.7.24" type="verse">
						Quoi-erbee er-y-fa shen ta clashtyn ad shoh my ghoan's, as jannoo ymmyd mie  jeu soylee-ym eh gys dooinney creeney hrog e hie er creg: 
					</seg>
					<seg id="b.MAT.7.25" type="verse">
						As haink y fliaghey neose, as dhatt ny thooillaghyn, as heid ny geayghyn, as  cheau ad er y thie shen: as cha huitt eh, son dy row yn undin echey er creg. 
					</seg>
					<seg id="b.MAT.7.26" type="verse">
						As dy chooilley unnane ta clashtyn ad shoh my ghoan's, as nagh vel jannoo ymmyd  mie jeu, bee eh er ny hoylaghey gys dooinney ommijagh, hrog e hie er y gheinnagh:
					</seg>
					<seg id="b.MAT.7.27" type="verse">
						As huitt y fliaghey, as dhatt ny thooillaghyn, as heid ny geayghyn, as cheau  ad er y thie shen: as huitt eh, as s'mooar va e lhieggey! 
					</seg>
					<seg id="b.MAT.7.28" type="verse">
						As haink eh gy-kione, erreish da Yeesey v'er loayrt ny goan shoh, dy row yn pobble  ayns ard-yindys jeh'n ynsaghey echey. 
					</seg>
					<seg id="b.MAT.7.29" type="verse">
						Son dynsee eh ad myr fer ayns slane pooar, as cha nee myr ny Scrudeyryn.
					</seg>
				</div>
				<div id="b.MAT.8" type="chapter">
					<seg id="b.MAT.8.1" type="verse">
						Tra v'eh er jeet neose jeh'n clieau, deiyr earrooyn mooarey dy leih er.
					</seg>
					<seg id="b.MAT.8.2" type="verse">
						As cur-my-ner haink lourane, as hug eh ooashley da, gra, Hiarn, my she dt'aigney  eh, foddee oo mish y yannoo glen.
					</seg>
					<seg id="b.MAT.8.3" type="verse">
						As heeyn Yeesey magh e laue, as venn eh rish, gra, My aigney's eh, bee er dty  ghlenney. As chelleeragh va'n louraanys echey er ny ghlenney. 
					</seg>
					<seg id="b.MAT.8.4" type="verse">
						As dooyrt Yeesey rish, Jeeagh nagh n'insh oo shoh da dooinney erbee, agh immee  royd, as jeeagh oo hene da'n taggyrt, as cheb yn oural doardee Moses son feanish  daue. 
					</seg>
					<seg id="b.MAT.8.5" type="verse">
						As tra va Yeesey er n'gholl stiagh ayns Capernaum, haink centurion huggey, guee  er,
					</seg>
					<seg id="b.MAT.8.6" type="verse">
						As gra, Hiarn, ta my er-mooinjerey ny lhie ching ec y thie jeh'n chingys-craaee,  ayns stayd feer treih. 
					</seg>
					<seg id="b.MAT.8.7" type="verse">
						As dooyrt Yeesey rish, Hig-yms, as nee'm eh y lheihys. 
					</seg>
					<seg id="b.MAT.8.8" type="verse">
						As dreggyr yn centurion, gra, Hiarn, cha vel mee feeu oo dy heet stiagh fo my  chlea: agh ynrycan loayr y fockle, as bee my harvaant er ny lheihys. 
					</seg>
					<seg id="b.MAT.8.9" type="verse">
						Son ta mish mee hene my ghooinney ayns pooar, as sidooryn aym foym: as ta mee  gra rish y dooinney shoh, Immee, as t'eh goll: as rish fer elley, Tar, as t'eh cheet:  as rish my harvaant, Jean shoh, as t'eh dy yannoo eh. 
					</seg>
					<seg id="b.MAT.8.10" type="verse">
						Tra cheayll Yeesey shoh, ghow eh yindys, as dooyrt eh roosyn va geiyrt er, Dy  firrinagh ta mee gra riu, Lheid y credjue lajer shoh, cha vel mee er gheddyn ayns  Israel hene. 
					</seg>
					<seg id="b.MAT.8.11" type="verse">
						As ta mee gra riu, dy jig ymmodee veih yn niar as veih yn neear, as dy soie ad  sheese marish Abraham, as Isaac, as Jacob, ayns reeriaght niau. 
					</seg>
					<seg id="b.MAT.8.12" type="verse">
						Agh bee cloan y reeriaght er nyn yiooldey magh gys y dorraghys sodjey-mooie:  ayns shen vees keayney as snaggeraght feeacklyn. 
					</seg>
					<seg id="b.MAT.8.13" type="verse">
						As dooyrt Yeesey rish y centurion, Immee royd, as 'naght myr t'ou er chredjal,  myr shen dy jig oo jeh. As va e er-mooinjerey er ny lheihys ayns yn oor cheddin.   
					</seg>
					<seg id="b.MAT.8.14" type="verse">
						As tra va Yeesey er jeet stiagh ayns thie Pheddyr, honnick eh moir e ven ny  lhie, as ching ayns y chiassaghey. 
					</seg>
					<seg id="b.MAT.8.15" type="verse">
						As venn eh rish y laue eck, as daag yn chiassaghey ee: as ren ee girree, as shirveish  orroo. 
					</seg>
					<seg id="b.MAT.8.16" type="verse">
						Tra va'n fastyr er jeet, hug ad lhien huggey ymmodee va drogh-spyrrydyn ayndoo:  as deiyr eh magh ny spyrrydyn lesh fockle, as laanee eh ooilley ny va ching. 
					</seg>
					<seg id="b.MAT.8.17" type="verse">
						Myr shoh va cooilleenit shen ny loayr Esaias y phadeyr, gra, Ghow eh-hene er  ny aslayntyn ainyn, as dymmyrk eh nyn ghoghanyn. 
					</seg>
					<seg id="b.MAT.8.18" type="verse">
						Nish tra honnick Yeesey earrooyn mooarey dy leih mygeayrt y mysh, hug eh sarey  dy gholl gys y cheu elley. 
					</seg>
					<seg id="b.MAT.8.19" type="verse">
						As haink scrudeyr dy row huggey, as dooyrt eh rish, Vainshter, eiyr-yms ort raad  erbee dy jed oo. 
					</seg>
					<seg id="b.MAT.8.20" type="verse">
						As dooyrt Yeesey rish, Ta tuill ec ny shynnee, as idd ec eeanlee yn aer, agh  cha vel ec mac y dooinney wheesh boayl aaght son e chione. 
					</seg>
					<seg id="b.MAT.8.21" type="verse">
						As dooyrt fer elley jeh e ynseydee rish, Hiarn, lhig dou hoshiaght goll thie  dy oanluckey my ayr. 
					</seg>
					<seg id="b.MAT.8.22" type="verse">
						Agh dooyrt Yeesey rish, Eiyr orrym's, as lhig da ny merriu nyn merriu y oanluckey.   
					</seg>
					<seg id="b.MAT.8.23" type="verse">
						As tra v'eh er ghoaill lhuingys, hie e ynseydee marish. 
					</seg>
					<seg id="b.MAT.8.24" type="verse">
						As cur-my-ner hrog sterrym mooar ayns yn aarkey, myr shen dy row ny tonnyn brishey  harrish y lhong: agh v'eshyn ny chadley. 
					</seg>
					<seg id="b.MAT.8.25" type="verse">
						As haink e ynseydee huggey, as ghooisht ad eh, gra, Hiarn, saue shin: bee mayd  caillit. 
					</seg>
					<seg id="b.MAT.8.26" type="verse">
						As dooyrt eh roo, Cre'n-fa ta shiu agglagh, shiuish dy chredjue moal? Eisht dirree  eh, as hug eh yn gheay, as yn aarkey fo-harey as va kiuney vooar ayn. 
					</seg>
					<seg id="b.MAT.8.27" type="verse">
						Agh ghow ny deiney yindys, gra, Cre'n dooinney eh shoh, dy vel ny eer geayghyn  as y faarkey ayns biallys da! 
					</seg>
					<seg id="b.MAT.8.28" type="verse">
						As tra v'eh er jeet gys y cheu elley, gys cheer ny Gergesenee haink daa ghooinney  va drogh-spyrrydyn ayndoo magh ny whail, veih mastey ny hoiaghyn, as cha keoi shen  v'ad, nagh by-lhoys da dooinney erbee goaill yn raad shen. 
					</seg>
					<seg id="b.MAT.8.29" type="verse">
						As cur-my-ner deie ad, gra, Cre'n eie t'ayd orrin, Yeesey Vac Yee? vel oo er  jeet dy nyn dorchaghey roish y traa? 
					</seg>
					<seg id="b.MAT.8.30" type="verse">
						As tammylt voue va beiyhaghey griagh mooar dy vuckyn. 
					</seg>
					<seg id="b.MAT.8.31" type="verse">
						As ghuee ny drogh-spyrrydyn er, gra, My eiyrys oo magh shin, lhig dooin goll  stiagh ayns ny muckyn. 
					</seg>
					<seg id="b.MAT.8.32" type="verse">
						As dooyrt eh roo, Gow-jee reue. As tra v'ad er jeet ass ny deiney, hie ad stiagh  ayns y ghriagh dy vuckyn: as cur-my-ner roie yn slane griagh gour nyn mullee lesh  yn eaynee gys y cheayn, as v'ad baiht ayns ny ushtaghyn.
					</seg>
					<seg id="b.MAT.8.33" type="verse">
						As roie ny bochillyn roue, as haink ad gys yn ard-valley, as dinsh ad dy chooilley  nhee: as mychione ny deiney va seaghnit lesh ny drogh-spyrrydyn. 
					</seg>
					<seg id="b.MAT.8.34" type="verse">
						As cur-my-ner, haink y slane ard-valley magh quail Yeesey, as tra honnick ad  eh, ghuee ad er, eh dy gholl roish ass ny ardjyn oc. 
					</seg>
				</div>
				<div id="b.MAT.9" type="chapter">
					<seg id="b.MAT.9.1" type="verse">
						As ghow eh lhuingys, as hioill eh harrish, as haink eh gys e ard-valley hene. 
					</seg>
					<seg id="b.MAT.9.2" type="verse">
						As cur-my-ner, hug ad lhieu huggey dooinney doghanit lesh y chingys craaee, ny  lhie er lhiabbee: as Yeesey goaill tastey jeh'n chredjue oc, dooyrt eh rish y varter,  Vac, bee dy yien mie, ta dty pheccaghyn er ny leih dhyt. 
					</seg>
					<seg id="b.MAT.9.3" type="verse">
						Er shoh, dooyrt shiartanse jeh ny scrudeyryn roo hene, T'eh shoh loayrt goan mollaghtagh.   
					</seg>
					<seg id="b.MAT.9.4" type="verse">
						As Yeesey toiggal ny smooinaghtyn oc, dooyrt, Cre'n-fa ta drogh smooinaghtyn troggal  ayns ny creeaghyn eu? 
					</seg>
					<seg id="b.MAT.9.5" type="verse">
						Son cre sassey dy ghra, Ta dty pheccaghyn er ny leih dhyt? ny dy ghra, Irree seose  as shooill? 
					</seg>
					<seg id="b.MAT.9.6" type="verse">
						Agh dy vod fys y ve eu, dy vel pooar ec Mac y dooinney er y thalloo dy leih peccaghyn:  (eisht dooyrt eh rish y varter) Irree, trog lhiat dty lhiabbee, as immee royd gys  dty hie. 
					</seg>
					<seg id="b.MAT.9.7" type="verse">
						As dirree eh seose as jimmee eh gys e hie. 
					</seg>
					<seg id="b.MAT.9.8" type="verse">
						Agh tra honnick y pobble shoh, ghow ad yindys, as hug ad moylley da Jee, v'er  choyrt lheid y phooar da deiney. 
					</seg>
					<seg id="b.MAT.9.9" type="verse">
						As tra yn Yeesey er n'gholl veih shen, honnick eh dooinney va enmyssit Mian, ny  hoie ec boayrd y cheesh: as dooyrt eh rish, Eiyr orrym's. As dirree eh seose, as  deiyr eh er. 
					</seg>
					<seg id="b.MAT.9.10" type="verse">
						As haink eh gy-kione, myr va Yeesey ny hoie ec bee ayns y thie, cur-my-ner  haink ymmodee publicanee as peccee, as hoie ad sheese marishyn as marish e ynseydee.   
					</seg>
					<seg id="b.MAT.9.11" type="verse">
						Tra honnick ny Phariseeyn shoh, dooyrt ad rish e ynseydee, Cre'n-fa ta'n mainshter  eu gee marish publicanee as peccee? 
					</seg>
					<seg id="b.MAT.9.12" type="verse">
						Agh cheayll Yeesey ad, as dooyrt eh roo, Cha vel feme ocsyn ta slane er yn er-lhee,  agh ec sleih chingey. 
					</seg>
					<seg id="b.MAT.9.13" type="verse">
						Agh immee-jee shiuish, as ynsee-jee cre ta dy ve toiggit liorish y raa shoh,  S'bare lhiam myghin na oural: son cha daink mish dy eamagh er y vooinjer chairagh,  agh er peccee gys arrys. 
					</seg>
					<seg id="b.MAT.9.14" type="verse">
						Eisht haink huggey ynseydee Ean, as dooyrt ad, Cre'n-fa ta shinyn as ny Phariseeyn  trostey dy mennick, agh cha vel y vooinjer ayd's trostey? 
					</seg>
					<seg id="b.MAT.9.15" type="verse">
						As dooyrt Yeesey roo, Vod caarjyn y dooinney-poosee dobberan, choud as ta dooinney  yn phoosee maroo? agh hig ny laghyn, tra vees dooinney yn phoosee er ny ghoaill ersooyl  voue, as shen y traa nee ad trostey. 
					</seg>
					<seg id="b.MAT.9.16" type="verse">
						Cha vel dooinney erbee cur peesh dy eaddagh noa er shenn gharmad: son ta'n pheesh  goaill e laane ass y gharmad, as ta'n assee wheesh shen smessey, 
					</seg>
					<seg id="b.MAT.9.17" type="verse">
						Chamoo ta sleih coyrt feeyn noa ayns shenn voteilyn: er-nonney ta ny boteilyn  scoltey, as ta'n feeyn er ny gheayrtey, as ta ny boteilyn dy choayl orroo; agh t'ad  cur feeyn noa ayns boteilyn noa, as t'ad ny neesht sauchey. 
					</seg>
					<seg id="b.MAT.9.18" type="verse">
						Choud as v'eh loayrt ny goan shoh roo, cur-my-ner haink fer-reill, as hug eh  ooashley da, gra, Ta m'inneen eer nish paartail: agh tar, as cur dty laue urree,  as bee ee bio. 
					</seg>
					<seg id="b.MAT.9.19" type="verse">
						As hrog Yeesey, as deiyr eh er, as myr shen ren e ynseydee. 
					</seg>
					<seg id="b.MAT.9.20" type="verse">
						(As cur-my-ner haink ben cheu-e-chooylloo, va doghanit lesh roie-folley rish  daa vlein jeig, as venn ee rish oirr e gharmad. 
					</seg>
					<seg id="b.MAT.9.21" type="verse">
						Son dooyrt ee r'ee hene, My oddym agh bentyn rish e gharmad bee-ym er my lheihys.   
					</seg>
					<seg id="b.MAT.9.22" type="verse">
						Agh hyndaa Yeesey mygeayrt, as tra honnick eh ee, dooyrt eh, Inneen bee dy yien  mie; ta dty chredjue er dty laanaghey. As va'n ven er ny lheihys veih yn oor shen  magh.) 
					</seg>
					<seg id="b.MAT.9.23" type="verse">
						As tra va Yeesey er jeet stiagh ayns thie yn er-reill, as tra honnick eh ny bardoonee,  as y cheshaght ooilley 'syn un chiaull.
					</seg>
					<seg id="b.MAT.9.24" type="verse">
						Dooyrt eh roo, Scugh-jee, son cha vel y ven-aeg marroo, agh ny cadley. As hie  ad son craidey mysh. 
					</seg>
					<seg id="b.MAT.9.25" type="verse">
						As tra va'n sleih er skeayley, hie eh stiagh, as ghow eh ee er laue, as dirree  yn ven-aeg. 
					</seg>
					<seg id="b.MAT.9.26" type="verse">
						As hie goo magh jeh shoh trooid ooilley yn cheer. 
					</seg>
					<seg id="b.MAT.9.27" type="verse">
						As tra va Yeesey er n'immeeaght veih shen, deiyr daa ghooinney doal er gyllagh  as gra, Jean myghin orrin, Vac 
					</seg>
					<seg id="b.MAT.9.28" type="verse">
						As tra v'eh er jeet stiagh ayns y thie, haink ny deiney doal huggey: as dooyrt  Yeesey roo, Vel shiu credjal dy voddym shoh y yannoo? Dooyrt adsyn rish, Ta Hiarn.
					</seg>
					<seg id="b.MAT.9.29" type="verse">
						Eisht venn eh rish ny sooillyn oc, gra Cordail rish nyn gredjue dy row nyn aghin  eu. 
					</seg>
					<seg id="b.MAT.9.30" type="verse">
						As va ny sooillyn oc er nyn vosley, as hug Yeesey currym gyere orroo, gra, Jeeagh  Jee nagh vow dooinney erbee fys er. 
					</seg>
					<seg id="b.MAT.9.31" type="verse">
						Agh tra v'adsyn er n'gholl roue, hug ad goo jeh magh trooid ooilley yn cheer  shen. 
					</seg>
					<seg id="b.MAT.9.32" type="verse">
						Erreish daue shoh v'er n'gholl ersooyl, cur-my-ner, hug ad lhieu huggey dooinney  balloo va drogh-spyrryd ayn. 
					</seg>
					<seg id="b.MAT.9.33" type="verse">
						As tra va'n drogh-spyrryd er ny chastey, ren y balloo loayrt: as ghow yn pobble  yindys, gra, Cha row rieau lheid shoh er ny akin ayns Israel. 
					</seg>
					<seg id="b.MAT.9.34" type="verse">
						Agh dooyrt ny Phariseeyn, Liorish yn ard ghrogh-spyrryd t'eshyn castey drogh-spyrrydyn.   
					</seg>
					<seg id="b.MAT.9.35" type="verse">
						As hie Yeesey mygeayrt ooilley ny ard-valjyn as ny baljyn-cheerey oc, gynsaghey  ayns ny kialteenyn oc, as preacheil sushtal yn reeriaght, as lheihys dy chooilley  hingys, as dy chooilley ghoghan mastey'n pobble. 
					</seg>
					<seg id="b.MAT.9.36" type="verse">
						Agh tra honnick eh yn chaglym mooar dy leih, v'eh er ny veiyghey lesh chymmey  orroo, er-yn-oyr dy row ad tooillit, as er nyn skeayley noon as noal, myr kirree  fegooish bochilley. 
					</seg>
					<seg id="b.MAT.9.37" type="verse">
						Eisht dooyrt eh rish e ynseydee, Ta'n fouyr dy jarroo palchey, agh s'coan ta  ny beayneeyn. 
					</seg>
					<seg id="b.MAT.9.38" type="verse">
						Guee-jee shiuish, er-y-fa shen, er Chiarn y fouyr, eh dy chur magh labreeyn gys  y fouyr echey.
					</seg>
				</div>
				<div id="b.MAT.10" type="chapter">
					<seg id="b.MAT.10.1" type="verse">
						As tra v'eh er n-eamagh er e ghaa ostyl jeig huggey, hug eh daue pooar harrish spyrrydyn  neu-ghlen dy chastey ad, as dy lheihys dy chooilley vonney dy hingys, as dy chooilley  ghoghan. 
					</seg>
					<seg id="b.MAT.10.2" type="verse">
						As shoh va enmyn yn daa ostyl yeig; Yn chied-er, Simon, ta enmyssit Peddyr, as  Andreays e vraar, Jamys mac Zebedee, as Ean y braar echeysyn 
					</seg>
					<seg id="b.MAT.10.3" type="verse">
						Philip as Parlane, Thomase, as Mian yn publican, Jamys mac Alpheus, as Lebbeus  va slennooit Thaddeus. 
					</seg>
					<seg id="b.MAT.10.4" type="verse">
						Simon yn Canaanite, as Yuaase Iscariot, ren myrgeddin eh y vrah. 
					</seg>
					<seg id="b.MAT.10.5" type="verse">
						Yn ghaa-yeig shoh hug Yeesey magh, as doardee eh daue, gra, Ny immee-jee raad  ny Hashoonee, ny gys ard-valjyn ny Samaritanee. 
					</seg>
					<seg id="b.MAT.10.6" type="verse">
						Agh immee-jee hoshiaght gys kirree cailjey thie Israel. 
					</seg>
					<seg id="b.MAT.10.7" type="verse">
						As myr vees shiu goll, jean-jee preacheil, gra, Ta reeriaght niau er-gerrey. 
					</seg>
					<seg id="b.MAT.10.8" type="verse">
						Slaanee-jee sleih chingey, glen-jee ny louranee, jean-jee ny merriu y aa-vioghey,  as drogh-spyrrydyn y chastey: nastee ta shiu er gheddyn, as dy nastee cur-jee veue.   
					</seg>
					<seg id="b.MAT.10.9" type="verse">
						Ny kiare-jee son airh, ny argid, ny prash y ve eu ayns nyn sporranyn: 
					</seg>
					<seg id="b.MAT.10.10" type="verse">
						Ny spagey son y raad, ny daa chooat, ny braagyn, ny lorg: (son ta'n obbree toilliu  e veaghey). 
					</seg>
					<seg id="b.MAT.10.11" type="verse">
						As ard-valley ny balley erbee dy jed shiu stiagh ayn, Jean-jee briaght quoi ayn  ta feeu, as marishyn gow-jee aaght derrey hed shiu reue. 
					</seg>
					<seg id="b.MAT.10.12" type="verse">
						As tra hed shiu stiagh ayns thie, bannee-jee daue. 
					</seg>
					<seg id="b.MAT.10.13" type="verse">
						As my vees y thie feeu, lhig da'n shee eu cheet er: agh mannagh bee eh feeu,  lhig da'n shee eu chyndaa hiu hene reesht. 
					</seg>
					<seg id="b.MAT.10.14" type="verse">
						As quoi-erbee nagh der oltaghey bea diu, as nash der geill da ny goan eu: tra  aagys shiu yn thie ny'n ard-valley shen, crie-jee veue joan nyn goshey. 
					</seg>
					<seg id="b.MAT.10.15" type="verse">
						Dy firrinagh ta mee gra riu, Dy bee eh ny sassey da cheer Sodom as Gomorrah,  ec laa ny briwnys, na da'n ard-valley shen. 
					</seg>
					<seg id="b.MAT.10.16" type="verse">
						Cur-my-ner ta mish dy choyrt shiu magh myr kirree mastey moddee oaldey: Bee-jee  er-y-fa shen tastagh myr ard-nieughyn, as oney myr calmaneyn. 
					</seg>
					<seg id="b.MAT.10.17" type="verse">
						Agh bee-jee er nyn dwoaie roish deiney, son livrey-ee ad shiu seose gys ny coonceilyn,  as scuitchee ad shiu ayns nyn quaiylyn oc. 
					</seg>
					<seg id="b.MAT.10.18" type="verse">
						As bee shiu er nyn goyrt fenish kiannoortyn as reeaghyn er y choontey aym's,  myr shoh gymmyrkey feanish dauesyn, as da ny Ashoonee. 
					</seg>
					<seg id="b.MAT.10.19" type="verse">
						Agh tra ver ad stiagh shiu, ny bee-jee imneagh cre'n aght, ny cre nee shiu gra,  son bee eh er ny choyrt diu ayns yn oor cheddin cre nee shiu y ghra. 
					</seg>
					<seg id="b.MAT.10.20" type="verse">
						Son cha nee shiuish ta loayrt, agh spyrryd yn Ayr eu ta loayrt ayndiu. 
					</seg>
					<seg id="b.MAT.10.21" type="verse">
						As livreyee braar seose e vraar gys baase, as yn ayr e lhiannoo: as nee cloan  girree magh noi nyn ayr as nyn moir, as bee ad feanishyn baaish orroo. 
					</seg>
					<seg id="b.MAT.10.22" type="verse">
						As ver yn ymmodee feoh diu er coontey yn ennym aym's: agh eshyn nee shassoo magh  gys y jerrey, bee eh er ny hauail. 
					</seg>
					<seg id="b.MAT.10.23" type="verse">
						Agh tra nee ad tranlaase erriu ayns un ard-valley, cosne-jee reue gys ard-valley  elley: son ta mee shickyrys diu, nagh bee shiu er n'gholl harrish ard-valjyn Israel  derrey vees Mac y dooinney er jeet. 
					</seg>
					<seg id="b.MAT.10.24" type="verse">
						Cha vel y scoillar erskyn e vainshter ny'n charvaant erskyn e hiarn. 
					</seg>
					<seg id="b.MAT.10.25" type="verse">
						S'lioar da'n scoillar dy ve myr e vainshter, as y charvaant myr e hiarn: my t'ad  er cheau Beelzebub er mainshter y thie, cre woad smoo nee ad e vooinjer y oltooaney.   
					</seg>
					<seg id="b.MAT.10.26" type="verse">
						Ny gow-jee er-y-fa shen aggle roue: son cha vel nhee erbee follit nagh jir gys  soilshey: ny nhee erbee keillit, nagh jig er-ash. 
					</seg>
					<seg id="b.MAT.10.27" type="verse">
						Shen ta mish dy insh diu ayns folliaght fockle-jee shiuish magh eh dy foshlit:  as shen ta shiu er chlashtyn myr hannish voym's, jean-jee y phreacheil er mullagh  ny dhieyn. 
					</seg>
					<seg id="b.MAT.10.28" type="verse">
						As ny bee aggle erriu rouesyn varrys y corp, agh nagh jarg er yn annym y varroo:  agh bee-jee ayns aggle smoo roishyn oddys annym as callin neesht y stroie ayns niurin.   
					</seg>
					<seg id="b.MAT.10.29" type="verse">
						Nagh vel daa sparroo er nyn greck son farling? as cha duitt unnane oc marroo  er y thalloo fegooish oardagh yn Ayr eu. 
					</seg>
					<seg id="b.MAT.10.30" type="verse">
						Agh ta eer renaigyn nyn ghing ooilley er nyn earroo. 
					</seg>
					<seg id="b.MAT.10.31" type="verse">
						Ny bee-jee shiuish er-y-fa shen ayns aggle, ta ny smoo dy ve soit jiuish na jeh  ymmodee sperriu. 
					</seg>
					<seg id="b.MAT.10.32" type="verse">
						Quoi-erbee er-y-fa shen ghoys rhym's kiongoyrt rish deiney, goym's rishyn myrgeddin  kiongoyrt rish my Ayr t'ayns niau. 
					</seg>
					<seg id="b.MAT.10.33" type="verse">
						Agh quoie-erbee obbys mish kiongoyrt rish deiney, eshyn neem's myrgeddin y obbal  kiongoyrt rish my Ayr t'ayns niau. 
					</seg>
					<seg id="b.MAT.10.34" type="verse">
						Ny smooinee-jee dy daink mish dy chur lhiam shee er y thalloo: cha daink mee  dy chur lhiam shee, agh cliwe. 
					</seg>
					<seg id="b.MAT.10.35" type="verse">
						Son ta mish er jeet dy scarrey dooinney veih e ayr, as yn inneen veih e moir,  as y ven-chleuin veih e moir-'sy-leigh 
					</seg>
					<seg id="b.MAT.10.36" type="verse">
						As noidyn dooinney vees adsyn jeh'n lught-thie echey hene. 
					</seg>
					<seg id="b.MAT.10.37" type="verse">
						Eshyn ta ny s'graihee er ayr ny moir na orrym's, cha vel eh feeu jee'm: as eshyn  ta ny s'graihee er mac ny inneen na orrym's cha vel eh feeu jee'm. 
					</seg>
					<seg id="b.MAT.10.38" type="verse">
						As eshyn nagh jean e chrosh y ymmyrkey, as geiyrt orrym's, cha vel eh feeu jee'm.
					</seg>
					<seg id="b.MAT.10.39" type="verse">
						Eshyn ta aggindagh e vioys y hauail, caillee eh eh: agh eshyn chaillys e vioys  er my ghraih's, nee eh eh y hauail. 
					</seg>
					<seg id="b.MAT.10.40" type="verse">
						Eshyn ta soiaghey jiuish, t'eh soiaghey jeem's: as eshyn ta soiaghey jeem's,  t'eh soiaghey jehsyn t'er my choyrt. 
					</seg>
					<seg id="b.MAT.10.41" type="verse">
						Eshyn ta cur oltaghey-bea da phadeyr ayns ennym phadeyr, yiow eh leah phadeyr  as eshyn ta cur oltaghey-bea da dooinney cairagh ayns ennym dooinney cairagh, yiow  eh leagh dooinney cairagh. 
					</seg>
					<seg id="b.MAT.10.42" type="verse">
						As quoi-erbee ver agh cappan dy ushtey feayr da unnane jeh'n vooinjer veggey  shoh dy iu, son dy vel eh credjal aynym's, dy firrinagh ta mee gra riu, nagh jean  eh er aght erbee e leagh y choayl.
					</seg>
				</div>
				<div id="b.MAT.11" type="chapter">
					<seg id="b.MAT.11.1" type="verse">
						As haink eh gy-kione, erreish da Yeesey v'er choyrt ny curmyn shoh da e ghaa ostyl  jeig dy jagh eh veih shen dy ynsaghey, as dy phreacheil ayns ny ard-valjyn mygeayrt.   
					</seg>
					<seg id="b.MAT.11.2" type="verse">
						Nish tra va Ean er chlashtyn ayns y phryssoon jeh obbraghyn Chreest, hug eh jees  jeh e ynseydee hene er chaghteraght huggey, 
					</seg>
					<seg id="b.MAT.11.3" type="verse">
						Dy ghra rish, Nee uss eh va dy heet ny vel shin dy yeeaghyn son fer elley? 
					</seg>
					<seg id="b.MAT.11.4" type="verse">
						Dreggyr Yeesey as dooyrt eh roo, Immee-jee, as soilshee-jee da Ean ny reddyn ta  shiu dy chlashtyn as dy akin: 
					</seg>
					<seg id="b.MAT.11.5" type="verse">
						Ta ny doail geddyn nyn soilshey, as ny croobee shooyll, ny louraanee er nyn ghlenney,  ny beuyr clashtyn, ny merriu er nyn mioghey, as yn sushtal er ny phreacheil da ny  boghtyn. 
					</seg>
					<seg id="b.MAT.11.6" type="verse">
						As bannit ta eshyn nagh jean beg y hoiaghey jeem's. 
					</seg>
					<seg id="b.MAT.11.7" type="verse">
						As myr v'ad goll roue, ren Yeesey toshiaght dy ghra rish y pobble mychione Ean,  Cre hie shiu magh gys yn aasagh dy akin? Nee cuirtlagh criht lesh y gheay?
					</seg>
					<seg id="b.MAT.11.8" type="verse">
						Agh cre hie shiu magh dy akin? Dooinney coamrit ayns garmad moyrnagh? Cur-my-ner,  t'adsyn ta ceau coamrey moyrnagh ayns cooyrtyn reeoil. 
					</seg>
					<seg id="b.MAT.11.9" type="verse">
						Agh cre hie shiu magh dy akin? Nee phadeyr? dy jarroo ta mee gra riu, as fer syrjey  na phadeyr. 
					</seg>
					<seg id="b.MAT.11.10" type="verse">
						Son shoh eh, my-e-chione te scruit, Cur-my-ner ta mee cur my haghter magh royd,  dy chiartaghey'n raad kiongoyrt rhyt. 
					</seg>
					<seg id="b.MAT.11.11" type="verse">
						Dy firrinagh ta mee gra riu, ny mast' ocsyn t'er ve ruggit jeh mraane, cha vel  fer syrjey na Ean Bashtey er droggal: ny-yeih ta'n fer sloo t'ayns reeriaght niau  ny syrjey na eshyn.
					</seg>
					<seg id="b.MAT.11.12" type="verse">
						As er-dy laghyn Ean Bashtey derrey nish, ta sleih chionney stiagh gys reeriaght  niau, as t'adsyn ta cheet lesh jeeanid cosney stiagh ayn. 
					</seg>
					<seg id="b.MAT.11.13" type="verse">
						Son ren ooilley ny phadeyryn as y leigh phadeyrys derrey Ean. 
					</seg>
					<seg id="b.MAT.11.14" type="verse">
						As my ta shiu booiagh goaill-rish, shoh Elias va ry-hoi cheet. 
					</seg>
					<seg id="b.MAT.11.15" type="verse">
						Eshyn ta cleayshyn echey dy chlashtyn lhig da clashtyn. 
					</seg>
					<seg id="b.MAT.11.16" type="verse">
						Agh cre gys nee'm yn cheeloghe shoh y hoylaghey? T'ad goll-rish cloan ta nyn  soie ayns ny margaghyn, as geamagh da ny sheshaghyn oc. 
					</seg>
					<seg id="b.MAT.11.17" type="verse">
						As gra, Ta shin er n'yannoo bingys diu, as cha vel shiu er ghaunsin: ta shin  er hroggal bardoon diu, as cha vel shiu er ghobberan. 
					</seg>
					<seg id="b.MAT.11.18" type="verse">
						Son cha daink Ean gee ny giu, as t'ad gra, Ta drogh-spyrryd ayn. 
					</seg>
					<seg id="b.MAT.11.19" type="verse">
						Haink Mac yn dooinney gee as giu, as t'ad gra, Cur-my-ner dooinney jollyssagh,  as iuder feeyney, carrey dy publicanee as dy pheccee: agh ta creenaght er ny heyrey  liorish e cloan hene. 
					</seg>
					<seg id="b.MAT.11.20" type="verse">
						Eisht ren eh toshiaght dy phlaiynt er ny ard-valjyn, ayndoo va'n chooid smoo  jeh e obbraghyn yindyssagh er nyn yannoo, er-yn-oyr nagh ghow ad arrys. 
					</seg>
					<seg id="b.MAT.11.21" type="verse">
						Smerg dhyt's Chorazin, smerg dhyt's Vethsaida: son dy beagh ny obbraghyn yindyssagh  er ny ve jeant ayns Tyre as Sidon t'er ny ve jeant ayndiuish, veagh ad er ghoaill  arrys foddey er-dy-henney ayns aanrit-sack as leoie 
					</seg>
					<seg id="b.MAT.11.22" type="verse">
						Agh ta mee gra riu, Dy bee kerraghey s'eddrym er ny choyrt er Tyre as Sidon ec  laa ny briwnys, na vees er ny choyrt erriuish. 
					</seg>
					<seg id="b.MAT.11.23" type="verse">
						As uss, Chapernaum, ta dty ooashley roshtyn gys niau, bee oo er dty hilgey sheese  gys niurin: son dy beagh ny obbraghyn yindyssagh er ve jeant ayns Sodom, t'er ve  jeant aynyd's, veagh eh er ve er-mayrn gys y laa t'ayn jiu. 
					</seg>
					<seg id="b.MAT.11.24" type="verse">
						Agh ta mee gra riu, dy bee kerraghey sassey er ny choyrt er thalloo Sodom ec  laa ny briwnys, na vees ort's. 
					</seg>
					<seg id="b.MAT.11.25" type="verse">
						Ec y traa shen dreggyr Yeesey as dooyrt eh, Ta mee cur booise dhyt, O Ayr,  Hiarn niau as thalloo, er-yn-oyr dy vel oo er cheiltyn ny reddyn shoh vouesyn ta  creeney as tushtagh, as dy vel oo er hoilshaghey ad da oikanyn. 
					</seg>
					<seg id="b.MAT.11.26" type="verse">
						Shen dy jarroo myr te, Ayr, son shen myr ve mie ayns dty hilley's. 
					</seg>
					<seg id="b.MAT.11.27" type="verse">
						Ta dy chooilley nhee er ny livrey dooys liorish my Ayr: as cha nhione da dooinney  erbee yn Mac, agh yn Ayr: chamoo shione da dooinney erbee yn Ayr, agh y Mac, as eshyn  da s'gooidsave lesh yn Mac eh y hoilshaghey. 
					</seg>
					<seg id="b.MAT.11.28" type="verse">
						Tar-jee hym's ooilley shiuish ta deinagh as trome laadit, as neem's shiu y  ooraghey. 
					</seg>
					<seg id="b.MAT.11.29" type="verse">
						Gow-jee my whing erriu, as ynsee-jee voym's, son ta mee meen as imlee ayns cree:  as yiow shiu fea da nyn amneenyn. 
					</seg>
					<seg id="b.MAT.11.30" type="verse">
						Son ta my whing aashagh, as my errey eddrym. 
					</seg>
				</div>
				<div id="b.MAT.12" type="chapter">
					<seg id="b.MAT.12.1" type="verse">
						Ec y traa shen hie Yeesey trooid magher arroo-er y doonaght, as va e ostyllyn accryssagh,  as ghow ad toshiaght dy phluckey ny jeeassyn arroo, as dy ee. 
					</seg>
					<seg id="b.MAT.12.2" type="verse">
						Agh tra honnick ny Phariseeyn ad, dooyrt ad rish, Cur-my-ner ta dty vooinjer's  jannoo shen nagh vel lowal dy ve jeant er y doonaght. 
					</seg>
					<seg id="b.MAT.12.3" type="verse">
						Agh dooyrt eshyn roo, Nagh vel shiuish er lhaih cre ren David, tra v'eh hene as  e heshaght accryssagh. 
					</seg>
					<seg id="b.MAT.12.4" type="verse">
						Kys hie eh stiagh ayns thie Yee, as d'ee eh yn arran casherick, nagh row lowit  dasyn dy ee, agh da ny saggyrtyn ny-lomarcan? 
					</seg>
					<seg id="b.MAT.12.5" type="verse">
						Er-nonney, nagh vel shiu er lhaih ayns y leigh, kys er laghyn y doonaght ta ny  saggyrtyn ayns y chiamble brishey yn doonaght, as foast cha vel peccah er ny choyrt  ass nyn lieh? 
					</seg>
					<seg id="b.MAT.12.6" type="verse">
						Agh ta mish gra riuish, dy vel ayns shoh fer syrjey na'n chiamble. 
					</seg>
					<seg id="b.MAT.12.7" type="verse">
						Agh dy beagh fys er ve euish, cre ta er ny hoiggal liorish y raa shoh, Share lhiam  myghin na oural, cha beagh shiu er gheyrey yn vooinjer neu-chyndagh. 
					</seg>
					<seg id="b.MAT.12.8" type="verse">
						Son ta Mac y dooinney ny Hiarn er y doonaght hene. 
					</seg>
					<seg id="b.MAT.12.9" type="verse">
						As tra v'eh er n'gholl veih shen, hie eh stiagh ayns nyn synagogue. 
					</seg>
					<seg id="b.MAT.12.10" type="verse">
						As cur-my-ner, va dooinney ayns shen va'n laue echey er shyrgaghey: as, dy vod  dagh oyr plaiynt y ve oc noi Yeesey, denee ad jeh, gra, Vel eh lowal dy lheihys er  laghyn y doonaght? 
					</seg>
					<seg id="b.MAT.12.11" type="verse">
						As dooyrt eh roo, Quoi yn dooinney ny mast' eu, vees un cheyrrey echey, as my  huittys ee ayns jeeg er y doonaght, nagh daare eh greme urree, as nagh drog eh ass  ee? 
					</seg>
					<seg id="b.MAT.12.12" type="verse">
						Nagh vel dooinney eisht foddey share na keyrrey? Shen-y-fa te lowal dy yannoo  mie er y doonaght. 
					</seg>
					<seg id="b.MAT.12.13" type="verse">
						Eisht dooyrt eh rish y dooinney, Sheeyn magh dty laue: as heeyn eh magh ee; as  va'n laue echey er ny lheihys myr y laue elley. 
					</seg>
					<seg id="b.MAT.12.14" type="verse">
						Eisht hie ny Phariseeyn magh, as hug ad nyn goyrle dy-cheilley n'oi, kys oddagh  ad eh y stroie. 
					</seg>
					<seg id="b.MAT.12.15" type="verse">
						Agh tra va fys ec Yeesey er, jimmee eh veih shen: as deiyr earrooyn mooarey dy  leih er, as ren eh ad ooilley y lheihys. 
					</seg>
					<seg id="b.MAT.12.16" type="verse">
						As hug eh currym daue, gyn ad dy vrah eh: 
					</seg>
					<seg id="b.MAT.12.17" type="verse">
						As shoh myr va cooilleenit shen ny loayr Esaias y phadeyr, gra, 
					</seg>
					<seg id="b.MAT.12.18" type="verse">
						Cur-my-ner, my hirveishagh hene ta mee er reih, my er-graihagh hene, eer taitnys  my anmey: ver-yms yn spyrryd aym's ersyn, as soilshee eh briwnys da ny Ashoonee.   
					</seg>
					<seg id="b.MAT.12.19" type="verse">
						Cha bee eh streeuagh ny anveaagh, chamoo chluinnys fer erbee e choraa ayns ny  straidyn. 
					</seg>
					<seg id="b.MAT.12.20" type="verse">
						Cuirtlagh vroojit cha jean eh y vrishey, as y bite giare-cheaut cha der eh ass,  derrey ver eh magh briwnys ayns barriaght.
					</seg>
					<seg id="b.MAT.12.21" type="verse">
						As ayns yn ennym echeysyn nee ny Ashoonee treishteil. 
					</seg>
					<seg id="b.MAT.12.22" type="verse">
						Eisht hug ad lhieu huggey dooinney seaghoit lesh drogh-spyrryd, doal as balloo:  as ren eh eh y lheihys, myr shen dy ren eshyn va doal as balloo chammah loayrt as  fakin. 
					</seg>
					<seg id="b.MAT.12.23" type="verse">
						As ghow ooilley yn pobble yindys, as dooyrt ad, Nagh nee shoh mac Ghavid? 
					</seg>
					<seg id="b.MAT.12.24" type="verse">
						Agh tra cheayll ny Phariseeyn shoh, dooyrt ad, Cha vel eh shoh castey drogh spyrrydyn,  agh liorish Beelzebub prince ny drogh-spyrrydyn. 
					</seg>
					<seg id="b.MAT.12.25" type="verse">
						As Yeesey toiggal ny smooinaghtyn oc, dooyrt roo, Ta dy chooilley reeriaght ta  girree magh n'oi hene goll naardey: as ard-valley ny thie erbee ta girree-magh fo-my-cheilley,  cha vod ad shassoo. 
					</seg>
					<seg id="b.MAT.12.26" type="verse">
						As my ta Satan castey Satan, t'eh girree-magh n'oi hene: kys eisht oddys y reeriaght  echey shassoo? 
					</seg>
					<seg id="b.MAT.12.27" type="verse">
						As my ta mish liorish Beelzebub castey drogh-spyrrydyn, quoi liorish ta nyn mooinjer  hene dy chastey ad? adsyn er-y-fa shen vees ny briwnyn eu. 
					</seg>
					<seg id="b.MAT.12.28" type="verse">
						Agh my ta mish liorish spyrryd Yee castey drogh-spyrrydyn, eisht ta reeriaght  Yee er jeet hiuish. 
					</seg>
					<seg id="b.MAT.12.29" type="verse">
						Er-nonney, kys oddys fer goll stiagh ayns thie yn treanagh, as e chooid y ghoaill  er-niart, mannagh geulee eh hoshiaght yn treanagh, as eisht nee eh e hie y roostey?   
					</seg>
					<seg id="b.MAT.12.30" type="verse">
						Eshyn nagh vel lhiam, t'eh m'oi: as eshyn nagh vel chymsaghey marym, t'eh skeayley.   
					</seg>
					<seg id="b.MAT.12.31" type="verse">
						Shen-y-fa ta mee gra riu, Bee dy chooilley pheccah as raa mollaghtagh er ny  leih da deiney: agh goan mollaghtagh noi yn Spyrryd Noo cha bee er nyn leih da deiney.   
					</seg>
					<seg id="b.MAT.12.32" type="verse">
						As quoi-erbee loayrys fockle noi Mac y dooinney, bee eh er ny leih da: agh quoi  erbee loayrys noi yn Spyrryd Noo, cha bee eh er ny leih da, edyr 'sy theihll shoh,  ny 'sy theihll ta ry-heet. 
					</seg>
					<seg id="b.MAT.12.33" type="verse">
						Edyr jean-jee yn billey mie, as e vess mie; er-nonney jean-jee yn billey olk,  as e vess olk: son liorish e vess, ta enney er ny choyrt er y villey. 
					</seg>
					<seg id="b.MAT.12.34" type="verse">
						O shiuish heeloghe dy ard-nieughyn, kys oddys shiuish ta olk shiu hene, reddyn  mie y loayrt? son ass laanid y chree ta'n beeal loayrt. 
					</seg>
					<seg id="b.MAT.12.35" type="verse">
						Ta dooinney mie ass stoyr mie yn chree echey, cur magh reddyn mie: as drogh ghooinney  ass y drogh-stoyr cur magh drogh reddyn. 
					</seg>
					<seg id="b.MAT.12.36" type="verse">
						Agh ta mee gra riu, Dy chooilley ghrogh-ockle nee deiney y loayrt, dy der ad  coontey er y hon ec laa ny briwnys. 
					</seg>
					<seg id="b.MAT.12.37" type="verse">
						Son liorish dty ghoan bee oo er dty heyrey, as liorish dty ghoan bee oo er dty  gheyrey. 
					</seg>
					<seg id="b.MAT.12.38" type="verse">
						Eisht dreggyr shiartanse jeh ny scrudeyryn as jeh ny Phariseeyn, gra, Vainshter,  baillhien cowrey y akin void. 
					</seg>
					<seg id="b.MAT.12.39" type="verse">
						Agh dreggyr eshyn, as dooyrt eh roo, Ta drogh-heeloghe as neu-ghooghyssagh shirrey  cowrey, agh cha bee cowrey erbee er ny chur daue, agh cowrey yn adeyr Jonas. 
					</seg>
					<seg id="b.MAT.12.40" type="verse">
						Son myr va Jonas three laghyn as three oieghyn ayns bolg y whale: myr shen bee  Mac y dooinney three laghyn as three oieghyn ayns cree yn thallooin. 
					</seg>
					<seg id="b.MAT.12.41" type="verse">
						Nee deiney Nineveh girree seose ayns briwnys, as y cheeloghe shoh y gheyrey,  er-yn-oyr dy ghow ad arrys ec preacheil Yonas, as cur-my-ner, ta fer syrjey na Jonas  ayns shoh. 
					</seg>
					<seg id="b.MAT.12.42" type="verse">
						Nee ben-rein y jiass girree seose ayns briwnys noi yn cheeloghe shoh, as ad y  gheyrey: son haink ish veih ardjyn sodjey magh y thallooin, dy chlashtyn creenaght  Solomon, as cur-my-ner ta fer s'ooasle na Solomon ayns shoh. 
					</seg>
					<seg id="b.MAT.12.43" type="verse">
						Tra ta'n spyrryd neu-ghlen er n'gholl ass dooinney, t'eh shooyll trooid faasaghyn  fadane, chee aash, agh ayns fardail. 
					</seg>
					<seg id="b.MAT.12.44" type="verse">
						Eisht t'eh gra, Chyndaa-ym gys my hie, ass haink mee; as tra t'eh cheet, t'eh  dy gheddyn eh follym, sceabit, as soit magh dy stooamey. 
					</seg>
					<seg id="b.MAT.12.45" type="verse">
						Eisht t'eh goll, as cur lesh marish shiaght spyrrydyn elley ta ny smessey na  eh hene, as t'ad goll shagh as cummal ayns shen: as ta stayd yerrinagh yn dooinney  shen ny s'doogh na'n toshiaght. Eer myr shoh hig eh dy ve er y cheeloghe vee chrauee  shoh. 
					</seg>
					<seg id="b.MAT.12.46" type="verse">
						Choud as v'eh foast loayrt rish y pobble, cur-my-ner va e voir as e vraaraghyn  nyn shassoo mooie, shirrey loayrt rish. 
					</seg>
					<seg id="b.MAT.12.47" type="verse">
						Eisht dooyrt fer rish, Cur-my-ner, ta dty voir as dty vraaraghyn nyn shassoo  mooie, shirrey loayrt rhyt. 
					</seg>
					<seg id="b.MAT.12.48" type="verse">
						Agh dreggyr eshyn yn fer dinsh shoh da, gra, Quoi my voir? as quoi my vraaraghyn?   
					</seg>
					<seg id="b.MAT.12.49" type="verse">
						As heeyn eh magh e laue lhieusyn va sheer geiyrt er, as dooyrt eh, Cur-my-ner  my voir, as my vraaraghyn. 
					</seg>
					<seg id="b.MAT.12.50" type="verse">
						Son quoi-erbee nee aigney my Ayrey t'ayns niau, eh shen my vraar, as my huyr  as my voir.
					</seg>
				</div>
				<div id="b.MAT.13" type="chapter">
					<seg id="b.MAT.13.1" type="verse">
						Yn laa cheddin hie Yeesey magh ass y thie, as hoie eh sheese rish oirr ny  marrey.   
					</seg>
					<seg id="b.MAT.13.2" type="verse">
						As va earrooyn mooarey dy leih er nyn jaglym cooidjagh huggey, myr shen dy jagh  eh er board lhong, as hoie eh sheese, as va ooilley yn pobble nyn shassoo er y traie.   
					</seg>
					<seg id="b.MAT.13.3" type="verse">
						As loayr eh mooarane reddyn roo ayns coraaghyn-dorraghey, gra, Cur-jee my-ner,  hie correyder magh dy chuirr. 
					</seg>
					<seg id="b.MAT.13.4" type="verse">
						As myr v'eh cuirr, huitt paart jeh'n rass rish oirr y raad, as haink ny eeanlee,  as d'ee ad seose eh. 
					</seg>
					<seg id="b.MAT.13.5" type="verse">
						Huitt paart er thalloo cloaie, raad nagh row mooarane ooir as daase eh er-y-chooyl,  er-yn-oyr nagh row diunid hallooin echey: 
					</seg>
					<seg id="b.MAT.13.6" type="verse">
						As tra ghow yn ghrian niart, ve fiojit; as er-yn-oyr nagh row eh er n'ghoaill  fraue, ren eh shymley ersooyl. 
					</seg>
					<seg id="b.MAT.13.7" type="verse">
						As huitt paart mastey drineyn: as daase ny drineyn seose as phloogh ad eh. 
					</seg>
					<seg id="b.MAT.13.8" type="verse">
						Agh huitt cooid elley jeh ayns thalloo mie, as dymmyrk eh mess, paart keead-filley  paart three-feed-filley, as paart jeih fillaghyn as feed. 
					</seg>
					<seg id="b.MAT.13.9" type="verse">
						Eshyn ta cleayshyn echey dy chlashtyn, lhig da clashtyn. 
					</seg>
					<seg id="b.MAT.13.10" type="verse">
						As haink e ostyllyn huggey, as dooyrt ad rish, Cre'n-fa t'ou loayrt roo ayns  coraaghyn-dorraghey? 
					</seg>
					<seg id="b.MAT.13.11" type="verse">
						Dreggyr eshyn, as dooyrt eh roo, Er-yn-oyr dy vel eh er ny choyrt diuish folliaghtyn  reeriaght niau y hoiggal, agh dauesyn cha vel eh er ny choyrt. 
					</seg>
					<seg id="b.MAT.13.12" type="verse">
						Son quoi-erbee ta echey, dasyn vees er ny choyrt, as bee towse s'feoiltey er  ny choyrt da: agh quoi-erbee nagh vel echey, veihsyn vees shen ny ta echey, er ny  ghoaill ersooyl. 
					</seg>
					<seg id="b.MAT.13.13" type="verse">
						Shen-y-fa ta mee loayrt roo ayns coraaghyn-dorraghey: er-yn-oyr, ga dy vel ad  fakin, cha vel ad cur-my-ner: as clashtyn cha vel ad cur geill, chamoo t'ad toiggal.   
					</seg>
					<seg id="b.MAT.13.14" type="verse">
						As ayndoosyn ta cooilleenit phadeyrys Esaias, ta gra, Ayns clashtyn, cluinnee  shiu, agh cha jean shiu toiggal: as ayns fakin, hee shiu, agh cha der shiu my-ner   
					</seg>
					<seg id="b.MAT.13.15" type="verse">
						Son ta cree yn phobble shoh er n'aase roauyr, as ta ny cleayshyn oc moal dy chlashtyn,  as ny sooillyn oc t'ad er n'yeigh; er-aggle dy vaikagh ad lesh nyn sooillyn, as dy  gluinnagh ad lesh nyn gleayshyn, as dy doiggagh ad lesh nyn gree, as dy beagh ad  er nyn jyndaa, as dy jinnin ad y lheihys 
					</seg>
					<seg id="b.MAT.13.16" type="verse">
						Agh bannit ta ny sooillyn euish, son t'ad fakin, as ny cleayshyn eu, son t'ad  clashtyn. 
					</seg>
					<seg id="b.MAT.13.17" type="verse">
						Son dy firrinagh ta mee gra riu, dy vel ymmodee phadeyryn as deiney cairagh er  ve aignagh dy akin ny reddyn ta shiuish dy akin, agh cha vel ad er vakin ad: as dy  chlashtyn ny reddyn ta shiuish dy chlashtyn, agh cha vel ad er chlashtyn ad. 
					</seg>
					<seg id="b.MAT.13.18" type="verse">
						Clasht-jee er-y-fa shen coraa-dorraghey yn chorreyder. 
					</seg>
					<seg id="b.MAT.13.19" type="verse">
						Quoi-erbee ta clashtyn goo yn reeriaght, as nagh vel dy hoiggal eh, ta'n drogh  er cheet, as tayrtyn lesh shen ny va cuirt ayns e chree: shoh eh ghow yn rass rish  oirr y raad. 
					</seg>
					<seg id="b.MAT.13.20" type="verse">
						Agh eshyn ghow yn rass ayns ynnydyn claghagh, shen eh ta clashtyn y goo, as jeeragh  lesh boggey dy ghoaill eh: 
					</seg>
					<seg id="b.MAT.13.21" type="verse">
						Foast cha vel fraue echey ayn hene agh t'eh cummal rish son tammylt: agh tra  ta seaghyn as tranlaase cheet er, er coontey yn ghoo chelleeragh ta e chredjue failleil.   
					</seg>
					<seg id="b.MAT.13.22" type="verse">
						Eshyn myrgeddin ghow yn rass mastey ny drineyn, yn fer ta clashtyn y goo: as  ta kiarail y theihll shoh, as molteyrys berchys plooghey yn goo, as te cheet dy ve  ne vessoil. 
					</seg>
					<seg id="b.MAT.13.23" type="verse">
						Agh eshyn ghow yn rass ayns thalloo mie, shen eh ta clashtyn y goo as dy hoigg  eh, as t'eh tilgey mess, as gymmyrkey, paart keead-filley, paart three feed, as paart  jeih fillaghyn as feed. 
					</seg>
					<seg id="b.MAT.13.24" type="verse">
						Coraa-dorraghey elley loayr eh roo gra, Ta reeriaght niau er ny hoylaghey gys  dooinney chuirr rass mie ayns e vagher: 
					</seg>
					<seg id="b.MAT.13.25" type="verse">
						Agh choud as va sleih nyn gadley haink e noid, as chuirr eh coggyl mastey y churnaght,  as jimmee eh roish. 
					</seg>
					<seg id="b.MAT.13.26" type="verse">
						Agh tra va'n chass er n'aase, as e n'gholl my-yeish, eisht haink y coggyl rish  myrgeddin. 
					</seg>
					<seg id="b.MAT.13.27" type="verse">
						Er shen haink fir-vooinjerey yn er-thie, as dooyrt ad rish, Vainshter, nagh chuirr  uss rass mie ayns dty vagher? cre voish eisht ta'n coggyl t'ayn? 
					</seg>
					<seg id="b.MAT.13.28" type="verse">
						Dooyrt eshyn roo, Noid t'er n'yannoo shoh. Dooyrt ny fir-vooinjerey rish, Nailt  eisht shin dy gholl as dy ghaartlian ass eh? 
					</seg>
					<seg id="b.MAT.13.29" type="verse">
						As dooyrt eshyn, Cha naill-ym; er aggle ayns gaartlian yn coggyl, dy n'astyrt  shiu yn churnaght myrgeddin ass ny fraueyn marish. 
					</seg>
					<seg id="b.MAT.13.30" type="verse">
						Lhig-jee daue ny-neesht gaase cooidjagh derrey'n fouyr: as ayns earish yn ouyr  jir-yms rish ny beayneeyn, Chymsee-jee cooidjagh hoshiaght yn coggyl ayns bunneeyn  ry-hoi lostey; agh tayrn-jee yn churnaght stiagh ayns my hoalt. 
					</seg>
					<seg id="b.MAT.13.31" type="verse">
						Coraa-dorraghey elley loayr eh roo, gra, Ta reeriaght niau goll-rish grine  dy rass mustard ghow dooinney, as chuirr eh ayns e vagher eh.
					</seg>
					<seg id="b.MAT.13.32" type="verse">
						As ga dy nee eh sloo jeh dy chooilley rass: foast tra te er n'aase, eh smoo ta  mastey lossreeyn, as te cheet dy ve ny villey: myr shen dy vel eeanlee yn aer cheet  as goaill fastee ayns ny banglaneyn echey. 
					</seg>
					<seg id="b.MAT.13.33" type="verse">
						Coraa-dorraghey elley loayr eh roo, Ta reeriaght niau goll-rish soorid ren  ben y ghoaill as coodaghey seose ayns three towseyn dy veinn, derrey va'n clane soorit.
					</seg>
					<seg id="b.MAT.13.34" type="verse">
						Ooilley ny goan shoh loayr Yeesey rish y pobble ayns coraaghyn-dorraghey, as  fegooish coraa-dorraghey, cha loayr eh roo: 
					</seg>
					<seg id="b.MAT.13.35" type="verse">
						As shoh myr va cooilleenit shen loayr y phadeyr, gra, Foshlym my veeal dy loayrt  coraaghyn-dorraghey, soilshee-ym magh reddyn t'er ve follit er-dy hoshiaght y theihll.   
					</seg>
					<seg id="b.MAT.13.36" type="verse">
						Eisht hug Yeesey yn cheshaght ersooyl, as hie eh stiagh ayns y thie: as haink  huggey adsyn va sheer marish, gra, Soilshee dooin coraa dorraghey coggyl yn vagheragh.   
					</seg>
					<seg id="b.MAT.13.37" type="verse">
						Dreggyr eshyn as dooyrt eh roo Eshyn chuirr yn rass mie, Mac yn dooinney:
					</seg>
					<seg id="b.MAT.13.38" type="verse">
						Yn magher yn seihll: yn rass mie cloan y reeriaght: agh y coggyl cloan y drogh-er:   
					</seg>
					<seg id="b.MAT.13.39" type="verse">
						Yn noid chuirr ad yn Jouyl: yn fouyr jerrey yn theihll: as ny beayneeyn ny ainleyn.
					</seg>
					<seg id="b.MAT.13.40" type="verse">
						Myr, er-y-fa shen, ta'n coggyl er ny haglym, as er ny lostey ayns yn aile; shen  myr vees eh ec jerrey'n theihll. 
					</seg>
					<seg id="b.MAT.13.41" type="verse">
						Ver yn Mac dooinney magh e ainleyn, as teiyee ad ass e reeriaght dy chooilley  nhee ta tayrn sleih gys peccah, as adsyn ta cur rish yn olk; 
					</seg>
					<seg id="b.MAT.13.42" type="verse">
						As tilgee ad ad ayns coirrey aileagh: ayns shen vees keayney as snaggeraght feeacklyn.   
					</seg>
					<seg id="b.MAT.13.43" type="verse">
						Eisht nee yn chloan chairagh soilshean magh myr y ghrian, ayns reeriaght nyn  Ayrey. Eshyn ta cleayshyn echey dy chlashtyn, lhig da clashtyn. 
					</seg>
					<seg id="b.MAT.13.44" type="verse">
						Reesht ta reeriaght niau goll-rish berchys follit ayns magher: yn verchys cheddin  tra ta dooinney dy gheddyn magh t'eh dy choodaghey eh, as ayns boggey jeh t'eh goll  as creck ooilley ny t'echey, as kionnaghey yn magher cheddin. 
					</seg>
					<seg id="b.MAT.13.45" type="verse">
						Reesht ta reeriaght niau dy ve soylit rish marchan va shirrey pearlyn costal:   
					</seg>
					<seg id="b.MAT.13.46" type="verse">
						As tra v'eh er gheddyn un phearl dy phrice vooar, hie eh, as chreck eh ooilley  ny v'echey, as chionnee eh eh. 
					</seg>
					<seg id="b.MAT.13.47" type="verse">
						Reesht ta reeriaght niau goll-rish lieen va cuirt 'sy cheayn as haare jeh dy  chooilley horch dy eeast. 
					</seg>
					<seg id="b.MAT.13.48" type="verse">
						As tra ve lane, hayrn ad eh gys thalloo, as hoie ad sheese, as haggil ad yn eeast  mie ayns siyn, agh cheau ad yn drogh eeast ersooyl. 
					</seg>
					<seg id="b.MAT.13.49" type="verse">
						Shen myr vees eh ec jerrey yn theihll: hig ny ainleyn magh, as scarree ad yn  vee chrauee veih mastey yn chloan chairal; 
					</seg>
					<seg id="b.MAT.13.50" type="verse">
						As tilgee ad ad ayns coirrey dy aile: ayns shen vees keayney as snaggeraght feeacklyn.   
					</seg>
					<seg id="b.MAT.13.51" type="verse">
						Dooyrt Yeesey roo, Vel shiu er hoiggal ooilley ny reddyn shoh? Dooyrt adsyn rish,  Ta shin, Hiarn. 
					</seg>
					<seg id="b.MAT.13.52" type="verse">
						Eisht dooyrt eh roo, Shen-y-fa ta dy chooilley scrudeyr, ta ynsit gys reeriaght  niau, goll-rish dooinney ta ny er-thie (mie) ta cur magh ass e hashtaghyn reddyn  noa as shenn. 
					</seg>
					<seg id="b.MAT.13.53" type="verse">
						As haink eh gy-kione, tra va Yeesey erreish ny coraaghyn-dorraghey shoh y loayrt,  dy jimmee eh veih shen. 
					</seg>
					<seg id="b.MAT.13.54" type="verse">
						As tra v'eh er jeet gys e heer hene, dynsee eh ad ayns ny synagogueyn oc, ayns  wheesh as dy row ad atchimagh, as dy dooyrt ad, Cre voish ta creenaght as mirrillyn  y dooinney shoh? 
					</seg>
					<seg id="b.MAT.13.55" type="verse">
						Nagh nee shoh mac y teyr? Nagh vel e voir enmyssit Moirrey, as e vraaraghyn Jamys  as Joses, as Simon, as Judas? 
					</seg>
					<seg id="b.MAT.13.56" type="verse">
						As nagh vel ny shayraghyn echey ooilley marin? cre voish eisht ta ooilley ny  reddyn t'ec y dooinney shoh? 
					</seg>
					<seg id="b.MAT.13.57" type="verse">
						As v'ad jymmoosagh rish. Agh dooyrt Yeesey roo, Cha vel phadeyr gyn ooashley,  agh ayns e heer hene, as ayns e hie hene. 
					</seg>
					<seg id="b.MAT.13.58" type="verse">
						As cha nhimmey mirril dobbree eh ayns shen, kyndagh rish y vee-chredjue oc. 
					</seg>
				</div>
				<div id="b.MAT.14" type="chapter">
					<seg id="b.MAT.14.1" type="verse">
						Ec y traa shen cheayll Herod yn Tetrarch jeh goo Yeesey, 
					</seg>
					<seg id="b.MAT.14.2" type="verse">
						As dooyrt eh rish e ir-oik, Shoh Ean Bashtey, t'eh er n'irree veih ny merriu,  as er-yn-oyr shen ta mirrillyn er nyn obbraghey 
					</seg>
					<seg id="b.MAT.14.3" type="verse">
						Son va Herod er ghoaill Ean, as er choyrt eh ayns geulaghyn 'sy phryssoon, er  coontey Herodias ben e vraar Philip.  
					</seg>
					<seg id="b.MAT.14.4" type="verse">
						Son va Ean er ghra rish, Te noi yn leigh, ee dy ve ayd son ben.  
					</seg>
					<seg id="b.MAT.14.5" type="verse">
						As tra baillish v'er choyrt eh gy-baase v'eh ayns aggle roish y pobble, er-yn-oyr  dy row ad dy ghoaill eh son phadeyr.  
					</seg>
					<seg id="b.MAT.14.6" type="verse">
						Agh er y laa v'er ny reayll corrym rish y laa ruggyr Herod, ghaunse inneen Herodias  ayns yn enish oc, as ghow Herod lane boggey j'ee.  
					</seg>
					<seg id="b.MAT.14.7" type="verse">
						Er shen ghiall eh lesh breearrey, dy choyrt-jee cre erbee hirragh ee.  
					</seg>
					<seg id="b.MAT.14.8" type="verse">
						As dooyrt ish, myr va e moir er chur roee, Cur dou ayns shoh kione Ean Bashtey  er claare.  
					</seg>
					<seg id="b.MAT.14.9" type="verse">
						As by-hrimshey lesh y ree: ny-yeih e coontey yn vreearrey, as y vooinjer v'ec  gien marish, doardee eh (yn kione) dy v'er ny livrey huic.  
					</seg>
					<seg id="b.MAT.14.10" type="verse">
						As hug eh fys yn kione dy ve giarit jeh Ean ayns y phryssoon.  
					</seg>
					<seg id="b.MAT.14.11" type="verse">
						As va'n kione er ny choyrt er claare as livreit gys y ven-aeg, as hug ish lh'ee  eh gys e moir.  
					</seg>
					<seg id="b.MAT.14.12" type="verse">
						As haink e ynseydee, as hrog ad y corp, as doanluck ad eh, as hie ad, as dinsh  ad da Yeesey.  
					</seg>
					<seg id="b.MAT.14.13" type="verse">
						Tra cheayll Yeesey jeh, ghow eh lhuingys, as jimmee eh veih shen gys ynnyd  faasagh er-lheh: as tra cheayll y pobble jeh, deiyr ad er ry nyn gosh ass ny ard-valjyn.   
					</seg>
					<seg id="b.MAT.14.14" type="verse">
						As hie Yeesey magh, as honnick eh chaglym mooar dy leih, as v'eh er ny veiyghey  lesh chymmey orroo, as laanee eh adsyn va ching.  
					</seg>
					<seg id="b.MAT.14.15" type="verse">
						As tra va'n fastyr er, haink e ostyllyn huggey, gra, She boayl faasagh shoh,  as te nish lesh yn anmys; lhig y raad da'n cheshaght, dy vod ad goll roue gys ny  baljyn cheerey, as beaghey y chionnaghey daue hene.
					</seg>
					<seg id="b.MAT.14.16" type="verse">
						Agh dooyrt Yeesey roo, Cha lhiass daue goll roue cur-jee shiuish beaghey daue   
					</seg>
					<seg id="b.MAT.14.17" type="verse">
						As dooyrt ad rish, Cha vel ain ayns shoh agh queig bwilleenyn, as daa eeast.   
					</seg>
					<seg id="b.MAT.14.18" type="verse">
						Dooyrt eshyn, Cur-jee lhieu ad ayns shoh hym's.  
					</seg>
					<seg id="b.MAT.14.19" type="verse">
						As doardee eh yn pobble dy hoie sheese er y faiyr, as ghow eh ny queig bwilleenyn  as y daa eeast, as yeeagh eh seose gys niau, as vannee eh, as vrish eh, as hug eh  ny bwilleenyn da ny ostyllyn, as hirveish adsyn ad er y pobble.  
					</seg>
					<seg id="b.MAT.14.20" type="verse">
						As ren ad ooilley gee, as v'ad jeant magh: as hrog ad jeh'n fooilliagh daag ad,  lane daa vaskad jeig. 
					</seg>
					<seg id="b.MAT.14.21" type="verse">
						As adsyn v'er n'ee v'ad queig thousane dooinney, cheu-mooie jeh mraane as cloan.   
					</seg>
					<seg id="b.MAT.14.22" type="verse">
						As chelleeragh hug Yeesey er e ostyllyn goaill lhuingys, as goll harrish gys  y cheu elley roish, choud as v'eshyn lhiggey yn raad da'n pobble. 
					</seg>
					<seg id="b.MAT.14.23" type="verse">
						As tra v'eh er chur y pobble ersooyl, hie eh-hene er-lheh seose er slieau, dy  ghoaill padjer: as tra va'n fastyr er jeet, v'eh ayns shen ny-lomarcan. 
					</seg>
					<seg id="b.MAT.14.24" type="verse">
						Agh va'n lhong nish ayns mean ny marrey, eiyrit noon as noal lesh ny tonnyn:  son va'n gheay nyn 'oi. 
					</seg>
					<seg id="b.MAT.14.25" type="verse">
						As ayns y chiarroo arrey jeh'n oie, haink Yeesey huc, shooyll er y cheayn. 
					</seg>
					<seg id="b.MAT.14.26" type="verse">
						As tra honnick ny ostyllyn eh shooyll er y cheayn, v'ad atchimagh, gra, She scaan  t'ayn; as deie ad magh ayns aggle. 
					</seg>
					<seg id="b.MAT.14.27" type="verse">
						Agh chelleeragh loayr Yeesey roo, gra, Bee-jee dy yien mie, she mish t'ayn, ny  gow-jee aggle. 
					</seg>
					<seg id="b.MAT.14.28" type="verse">
						As dreggyr Peddyr eh, gra, Hiarn, my she oo t'ayn, abbyr rhym cheet hood er yn  ushtey. 
					</seg>
					<seg id="b.MAT.14.29" type="verse">
						As dooyrt eh, Tar royd. As tra va Peddyr er jeet neose ass y lhong, huill eh  er yn ushtey, dy gholl gys Yeesey. 
					</seg>
					<seg id="b.MAT.14.30" type="verse">
						Agh gennaghtyn yn gheay rastagh, v'eh agglit: as aarloo dy gholl fo, dyllee eh,  gra, Hiarn, saue mee. 
					</seg>
					<seg id="b.MAT.14.31" type="verse">
						As ayns y tullogh, heeyn Yeesey magh e laue, as haare eh eh, as dooyrt eh rish,  O ghooinney faase-chredjuagh, cre'n-fa v'ou mee-ouryssagh? 
					</seg>
					<seg id="b.MAT.14.32" type="verse">
						As tra v'ad er n'gholl er-board y lhong, huitt yn gheay. 
					</seg>
					<seg id="b.MAT.14.33" type="verse">
						Eisht haink yn cheshaght-lhuingey, as hug ad ooashley da, gra, Ayns firrinys  oo Mac Yee. 
					</seg>
					<seg id="b.MAT.14.34" type="verse">
						As tra v'ad er jeet harrish, haink ad gys cheer Ghennesaret. 
					</seg>
					<seg id="b.MAT.14.35" type="verse">
						As tra hoig cummaltee yn voayl shen quoi v'eh, hug ad fys magh gys ooilley yn  cheer mygeayrt, as hug ad lhieu huggey ooilley adsyn va doghanit. 
					</seg>
					<seg id="b.MAT.14.36" type="verse">
						As ghuee ad er, ynrycan dy ventyn rish oirr e gharmad: as whilleen as venn rish,  v'ad er nyn lheihys. 
					</seg>
				</div>
				<div id="b.MAT.15" type="chapter">
					<seg id="b.MAT.15.1" type="verse">
						Eisht haink gys Yeesey scrudeyryn as Phariseeyn veih Jerusalem, gra, 
					</seg>
					<seg id="b.MAT.15.2" type="verse">
						Cre'n-fa ta dty ostyllyn brishey oardaghyn y chanstyr? son cha vel ad niee nyn  laueyn ec goaill beaghey. 
					</seg>
					<seg id="b.MAT.15.3" type="verse">
						Agh dreggyr eshyn, as dooyrt eh roo, Cre'n-oyr ta shiuish brishey sarey Yee liorish  nyn oardaghyn? 
					</seg>
					<seg id="b.MAT.15.4" type="verse">
						Son hug Jee sarey, gra, Cur arrym da dty ayr as da dty voir: as, Eshyn ta gwee  mollaght er ayr ny moir, lhig da ve currit dy baase. 
					</seg>
					<seg id="b.MAT.15.5" type="verse">
						Agh ta shiuish gra, Quoi-erbee jir rish ayr ny moir, Yn chooid-choonee shen oddagh  uss jerkal rish voym's, te gioot er ny chasherickey gys Jee. 
					</seg>
					<seg id="b.MAT.15.6" type="verse">
						As nagh lhiass da cooney sodjey 'choyrt da e ayr ny e voir. Ta shiu myr shoh jannoo  sarey Yee gyn vree liorish ny oardaghyn eu. 
					</seg>
					<seg id="b.MAT.15.7" type="verse">
						Chrauee-oalsey, s'mie ren Esaias phadeyrys jiuish, gra, 
					</seg>
					<seg id="b.MAT.15.8" type="verse">
						Ta'n pobble shoh tayrn er-gerrey dou lesh nyn meeal, as cur ooashley dou lesh  nyn meillyn, agh ta'n cree oc foddey voym. 
					</seg>
					<seg id="b.MAT.15.9" type="verse">
						Agh ayns fardail t'ad cur ooashley dou, gynsaghey son y goo aym's oardaghyn deiney.   
					</seg>
					<seg id="b.MAT.15.10" type="verse">
						As deie eh er y pobble, as dooyrt eh roo, Eaisht-jee as toig-jee. 
					</seg>
					<seg id="b.MAT.15.11" type="verse">
						Cha nee shen ta goll stiagh ayns veeal ta jannoo dooinney neu-ghlen: agh ny ta  cheet magh ass y veeal, shen ta jannoo neu-ghlen jeh. 
					</seg>
					<seg id="b.MAT.15.12" type="verse">
						Eisht haink e ostyllyn huggey, as dooyrt ad rish, Vel fys ayd dy rowl ny Phariseeyn  jymmoosagh, tra cheayll ad raa shoh?
					</seg>
					<seg id="b.MAT.15.13" type="verse">
						Agh dreggyr eshyn, as dooyrt eh, Bee dy chooilley villey, nagh vel my Ayr flaunyssagh  er hoiaghey, er ny astyrt ass ny fraueyn. 
					</seg>
					<seg id="b.MAT.15.14" type="verse">
						Lhig-jee daue: she leeideilee doal ad ta kione y vooinjer ghoal. As my ta'n doal  shooyll kione y doal, tuittee ad ny-neesht ayns y jeeg. 
					</seg>
					<seg id="b.MAT.15.15" type="verse">
						Eisht dreggyr Peddyr, as dooyrt eh rish, Soilshee dooinyn yn coraa-dorraghey  shoh. 
					</seg>
					<seg id="b.MAT.15.16" type="verse">
						Dooyrt Yeesey rish, Vel shiuish neesht foast fegooish tushtey? 
					</seg>
					<seg id="b.MAT.15.17" type="verse">
						Nagh vel shiu foast toiggal, cre-erbee ta goit stiagh ayns y veeal, dy vel eh  goll sheese ayns y volg, as goll magh trooid y chorp? 
					</seg>
					<seg id="b.MAT.15.18" type="verse">
						Agh ta ny reddyn ta cheet magh ass y veeal, cheet veih'n chree, as t'ad shen  jannoo dooinney neu-ghlen. 
					</seg>
					<seg id="b.MAT.15.19" type="verse">
						Son magh veih'n chree ta cheet drogh smooinaghtyn, dunverys, brishey-poosey,  maarderys, maarlys, feanish foalsey, goan mollaghtagh. 
					</seg>
					<seg id="b.MAT.15.20" type="verse">
						Ad shoh ny reddyn ta jannoo dooinney neu-ghlen: agh dy ee lesh laueyn nagh ve  nieet, cha vel shen jannoo dooinney neu-ghlen. 
					</seg>
					<seg id="b.MAT.15.21" type="verse">
						Eisht hie Yeesey veih shen, as jimmee eh gys ardjyn Tyre as Sidon. 
					</seg>
					<seg id="b.MAT.15.22" type="verse">
						As cur-my-ner va ben va ny Canaanite, haink magh ass ny ardjyn shen, geamagh  as gra, Jean myghin orrym, O Hiarn, vac Ghavid; s'mooar ta my inneen er ny torchaghey  lesh drogh-spyrryd. 
					</seg>
					<seg id="b.MAT.15.23" type="verse">
						Agh cha dug eh fockle dy ansoor jee. As haink e ostyllyn, as ghuee ad er, gra,  Lhig y raad j'ee, son t'ee gyllagh nyn yei. 
					</seg>
					<seg id="b.MAT.15.24" type="verse">
						Agh dreggyr eshyn, as dooyrt eh, Cha vel mish er my choyrt, agh gys kirree-cailjey  thie Israel. 
					</seg>
					<seg id="b.MAT.15.25" type="verse">
						Eisht haink ee, as hug, ee ooashley da, gra, Hiarn, cooin lhiam. 
					</seg>
					<seg id="b.MAT.15.26" type="verse">
						Agh dreggyr eh, as dooyrt eh, Cha vel eh cooie arran ny clienney y ghoaill, as  y hilgey eh gys ny moddee. 
					</seg>
					<seg id="b.MAT.15.27" type="verse">
						S'feer shen, Hiarn, dooyrt ish: foast ta ny moddee gee jeh'n vrooillagh ta tuittym  jeh boayrd nyn mainshter. 
					</seg>
					<seg id="b.MAT.15.28" type="verse">
						Er shen dansoor Yeesey, as dooyrt eh r'ee, O ven, s'mooar ta dty chredjue: yn  aghin t'ou dy yeearree dy row ayd. As va'n inneen eck er ny lheihys veih'n oor cheddin.   
					</seg>
					<seg id="b.MAT.15.29" type="verse">
						As jimmee Yeesey veih shen, as haink eh er-gerrey da faarkey Ghalilee, as hie  eh seose er slieau, as hoie eh ayns shen. 
					</seg>
					<seg id="b.MAT.15.30" type="verse">
						As haink earrooyn mooarey dy leih huggey, as nyn mast' oc va croobee, doail,  balloo, baccee, as ymmodee elley, as hug ad ad nyn lhie ec cassyn Yeesey, as ren  eh ad y lheihys. 
					</seg>
					<seg id="b.MAT.15.31" type="verse">
						Ayns wheesh as dy ghow ooilley'n pobble yindys, tra honnick ad ny balloo loayrt,  ny baccee slane, ny croobee shooyll as ny doail fakin, as ren ad Jee Israel y ghloyraghey.   
					</seg>
					<seg id="b.MAT.15.32" type="verse">
						Eisht deie Yeesey er e ostyllyn, as dooyrt eh, Ta chymmey aym er y pobble,  er-yn-oyr dy vel ad er ve marym nish three laa, as cha vel monney beaghey oc dy ghoaill:  as cha der-ym ad ersooyl nyn drostey, er aggle dy gannooinee ad er y raad. 
					</seg>
					<seg id="b.MAT.15.33" type="verse">
						Dooyrt e ostyllyn rish, Cre raad yiow mayd wheesh shen dy arran 'syn aasagh,  as  magh lheid yn earroo mooar dy leih?
					</seg>
					<seg id="b.MAT.15.34" type="verse">
						Dooyrt Yeesey roo, Cre-woad bwilleen t'eu? Dooyrt adsyn, Shiaght, as kuse fardalagh  dy eeastyn beggey. 
					</seg>
					<seg id="b.MAT.15.35" type="verse">
						As doardee eh da'n pobble dy hoie er y thalloo. 
					</seg>
					<seg id="b.MAT.15.36" type="verse">
						As ghow eh ny shiaght bwilleenyn, as ny eeastyn, as hug e booise, as vrish eh,  as hug eh ad da e ostyllyn, as hirveish adsyn er y pobble ad. 
					</seg>
					<seg id="b.MAT.15.37" type="verse">
						As ren ad ooilley gee, as v'ad er nyn yannoo magh: as hrog ad jeh'n fooilliagh  va er-mayrn lane shiaght baskadyn. 
					</seg>
					<seg id="b.MAT.15.38" type="verse">
						As v'adsyn ren gee, kiare thousane dooinney, marish mraane as cloan. 
					</seg>
					<seg id="b.MAT.15.39" type="verse">
						As hug eh ersooyl yn pobble, as ghow eh lhuingys, as haink eh gys ardjyn Vagdala.     
					</seg>
				</div>
				<div id="b.MAT.16" type="chapter">
					<seg id="b.MAT.16.1" type="verse">
						As haink ny Phariseeyn as ny Sadduceeyn dy phrowal eh, as hir ad er, eh dy yeeaghyn  cowrey ennagh daue veih niau. 
					</seg>
					<seg id="b.MAT.16.2" type="verse">
						Dreggyr eshyn, as dooyrt eh roo, Tra ta'n fastyr er, jir shiuish, Bee emshyr aalin  ayn: son dy vel jirgid 'syn aer. 
					</seg>
					<seg id="b.MAT.16.3" type="verse">
						As ayns y voghrey, Bee emshyr vroghe ayn jiu; son ta'n aer jiarg as dullyr. O  shiuish chrauee-oalsey, ta toiggal eu kys dy ghoaill baght jeh neeal yn aer, as nagh  vod shiu baght y ghoaill jeh cowraghyn ny hearishyn? 
					</seg>
					<seg id="b.MAT.16.4" type="verse">
						She drogh-heeloghe as neu-ghooghyssagh ta shirrey cowrey, as cha bee cowrey er  ny chur daue, agh cowrey yn adeyr Jonas. As daag eh ad, as jimmee eh roish. 
					</seg>
					<seg id="b.MAT.16.5" type="verse">
						Nish tra va e ostyllyn er n'aagail y cheu elley, v'ad er yarrood arran y chur 
					</seg>
					<seg id="b.MAT.16.6" type="verse">
						Eisht dooyrt Yeesey roo, Gow-jee twoaie, as bee-jee er nyn arrey noi soorid  ny Phariseeyn as ny Sadduceeyn. 
					</seg>
					<seg id="b.MAT.16.7" type="verse">
						As loayr ad re-cheilley, gra, Ta shoh er yn oyr nagh dug shin lhien arran. 
					</seg>
					<seg id="b.MAT.16.8" type="verse">
						Tra hoig Yeesey shoh, dooyrt eh roo, Gheiney faase-chredjuagh, cre'n-fa ta shiu  resooney riu hene son nagh dug shiu lhieu arran? 
					</seg>
					<seg id="b.MAT.16.9" type="verse">
						Nagh vel shiu foast toiggal, as nagh vel cooinaghtyn eu er ny queig bwilleenyn  ren magh ny queig thousaneyn, as cre whilleen baskad d'ooilliagh v'eu? 
					</seg>
					<seg id="b.MAT.16.10" type="verse">
						Ny er ny shiaght bwilleenyn ren magh ny kiare thousaneyn, as cre-woad baskad hrog  shiu? 
					</seg>
					<seg id="b.MAT.16.11" type="verse">
						Kys te nagh vel shiu goaill eu hene nagh nee er arran va mee cheet, agh shiu  dy ghoaill twoaie jeh soorid ny Phariseeyn as ny Sadduceeyn? 
					</seg>
					<seg id="b.MAT.16.12" type="verse">
						Eisht hoig ad nagh dug eh raaue daue noi soorid arran, agh noi ynsagh ny Phariseeyn  as ny Sadduceeyn. 
					</seg>
					<seg id="b.MAT.16.13" type="verse">
						Tra va Yeesey er jeet gys ardjyn Cesarea Philippi, denee eh jeh e ostyllyn,  gra, Cre ta deiney dy ghra my-mychione's, Mac y dooinney, quoi mee hene? 
					</seg>
					<seg id="b.MAT.16.14" type="verse">
						Dooyrt adsyn, Ta paart gra dy nee Ean Bashtey oo, as paart Elias, as ta feallagh  elley gra dy nee Jeremias oo, ny fer jeh ny phadeyryn. 
					</seg>
					<seg id="b.MAT.16.15" type="verse">
						Dooyrt eshyn roo, Agh quoi ta shiuish gra, dy vel mee? 
					</seg>
					<seg id="b.MAT.16.16" type="verse">
						Dreggyr Simon Peddyr, as dooyrt eh, Uss yn Creest, Mac y Jee bio. 
					</seg>
					<seg id="b.MAT.16.17" type="verse">
						Dansoor Yeesey, as dooyrt eh rish, Bannit t'ou uss Simon mac Jona: son cha nee  feill as fuill t'er hoilshaghey shoh dhyt's agh my Ayr t'ayns niau. 
					</seg>
					<seg id="b.MAT.16.18" type="verse">
						As ta mee myrgeddin gra rhyt, Dy nee uss Peddyr, as dy nee er y chreg shoh trog-ym's  my agglish: as cha vow giattyn niurin yn varriaght urree. 
					</seg>
					<seg id="b.MAT.16.19" type="verse">
						As ver-yms dhyt's ogheryn reeriaght niau: as cre-erbee chianglys oo er y thalloo,  bee eh kianlt ayns niau: as cre-erbee eayslys oo er y thalloo, bee eh er ny eaysley  ayns niau. 
					</seg>
					<seg id="b.MAT.16.20" type="verse">
						Eisht hug eh currym er e ostyllyn gyn ad dy insh da dooinney erbee, dy nee eshyn  va Yeesey yn Creest. 
					</seg>
					<seg id="b.MAT.16.21" type="verse">
						Veih yn traa shen magh ren Yeesey toshiaght dy hoilshaghey da e ostyllyn, kys  dy beign da goll seose gys Jerusalem, as goll fo mooarane surranse veih'n chanstyr,  as ny ard-saggyrtyn, as ny scrudeyryn, as dy beagh eh er ny choyrt gy baase, agh  dy n'irragh eh reesht er y trass laa. 
					</seg>
					<seg id="b.MAT.16.22" type="verse">
						Eisht ghow Peddyr eh er-lheh, as ghow eh toshiaght dy choyrlaghey eh, gra, Foddey  dy row eh void, Hiarn, lheid shoh dy haghyrt dhyt. 
					</seg>
					<seg id="b.MAT.16.23" type="verse">
						Agh hyndaa eshyn, as dooyrt eh rish Peddyr, Ass my enish, y violeyder, t'ou cur  ribbey ayns my raad: son cha vel ennaghtyn ayd jeh ny reddyn ta bentyn rish Jee,  agh jeh ny reddyn ta bentyn rish deiney. 
					</seg>
					<seg id="b.MAT.16.24" type="verse">
						Eisht dooyrt Yeesey rish e ostyllyn My ta dooinney erbee aggindagh geiyrt orrym's,  lhig da eh-hene y obbal, as e chrosh y hroggal, as geiyrt orrym. 
					</seg>
					<seg id="b.MAT.16.25" type="verse">
						Son quoi-erbee baillish e vioys y hauail, caillee eh eh: as quoi-erbee chaillys  e vioys er my ghraih's, sauee eh eh. 
					</seg>
					<seg id="b.MAT.16.26" type="verse">
						Son cre'n vondeish t'ec dooinney, my chosnys eh yn seihll ooilley, as e annym  hene y choayl? ny cre nee dooinney y choyrt ayns coonrey son e annym? 
					</seg>
					<seg id="b.MAT.16.27" type="verse">
						Son hig Mac y dooinney ayns gloyr e Ayrey, as e ainleyn casherick marish: as  ec y traa shen cooilleenee eh da dy chooilley ghooinney cordail rish e obbraghyn.   
					</seg>
					<seg id="b.MAT.16.28" type="verse">
						Dy firrinagh ta mee gra riu, Dy vel paart nyn shassoo ayns shoh, nagh jean blashtyn  er y baase, derrey hee ad Mac y dooinney cheet ayns e reeriaght. 
					</seg>
				</div>
				<div id="b.MAT.17" type="chapter">
					<seg id="b.MAT.17.1" type="verse">
						As ec kione shey laa, ghow Yeesey Peddyr, as Jamys, as Ean e vraar, as hug eh lesh  ad er-lheh seose er slieau ard, 
					</seg>
					<seg id="b.MAT.17.2" type="verse">
						As va'n cummey echey er ny chaghlaa kiongoyrt roo, as ren yn eddin echey soilshean  myr y ghrian, as va'n coamrey echey gial myr y soilshey. 
					</seg>
					<seg id="b.MAT.17.3" type="verse">
						As cur-my-ner, honnick ad Moses as Elias taggloo rish. 
					</seg>
					<seg id="b.MAT.17.4" type="verse">
						Eisht dreggyr Peddyr as dooyrt eh rish Yeesey, Hiarn, s'maynrey dooin dy hannaghtyn  ayns shoh: my she dty aigney's eh, lhig dooin ayns shoh troggal three cabbaneyn:  cabbane er dty hon's, as cabbane son Moses, as cabbane son Elias. 
					</seg>
					<seg id="b.MAT.17.5" type="verse">
						Choud as v'eh foast loayrt, ren bodjal sollys skeayley harrystoo: as cur-my-ner  haink coraa ass y vodjal, gra, Shoh my vac ennoil, ayn ta mee goaill slane taitnys,  eaisht-jee rishyn. 
					</seg>
					<seg id="b.MAT.17.6" type="verse">
						As tra cheayll ny ostyllyn eh, huitt ad sheese er nyn eddin gys y thalloo, son  s'mooar yn aggle v'orroo. 
					</seg>
					<seg id="b.MAT.17.7" type="verse">
						As haink Yeesey as venn eh roo, as dooyrt eh, Trog-jee erriu, as ny gow-jee aggle.   
					</seg>
					<seg id="b.MAT.17.8" type="verse">
						As tra hrog ad seose nyn sooillyn, cha vaik ad fer erbee, agh Yeesey ny-lomarcan.   
					</seg>
					<seg id="b.MAT.17.9" type="verse">
						As myr v'ad cheet neose jeh'n clieau hug Yeesey currym orroo, gra, Ny insh-jee  yn ashlish da unnane erbee, derrey vees Mac yn dooinney er n'irree veih ny merriu.   
					</seg>
					<seg id="b.MAT.17.10" type="verse">
						As denee e ostyllyn jeh, gra, Cre'n-oyr jir ny scrudeyryn dy vel Elias dy heet  hoshiaght? 
					</seg>
					<seg id="b.MAT.17.11" type="verse">
						Dansoor Yeesey as dooyrt eh roo, Hig Elias dy jarroo hoshiaght, as lhiassee eh  dy chooilley nhee: 
					</seg>
					<seg id="b.MAT.17.12" type="verse">
						Agh ta mish gra riu, dy vel Elias er jeet hannah, as cha dug ad geill da, agh  t'ad er ghellal rish lurg nyn aigney hene as er yn aght cheddin nee Mac y dooinney  neesht surranse lioroo. 
					</seg>
					<seg id="b.MAT.17.13" type="verse">
						Eisht hoig e Ostyllyn dy nee er Ean Bashtey v'eh cheet. 
					</seg>
					<seg id="b.MAT.17.14" type="verse">
						As tra v'ad er jeet gys y cheshaght, haink huggey dooinney dy row, gliooney  sheese as gra, 
					</seg>
					<seg id="b.MAT.17.15" type="verse">
						Hiarn, jean chymmey er my vac, son t'eh ass e cheeayl, as dy mooar seaghnit:  son t'eh dy mennick tuittym ayns yn aile, as dy mennick ayns yn ushtey. 
					</seg>
					<seg id="b.MAT.17.16" type="verse">
						As hug mee lhiam eh gys dty ostyllyn, as cha yarg ad eh y lheihys. 
					</seg>
					<seg id="b.MAT.17.17" type="verse">
						Dansoor Yeesey as dooyrt eh, O heeloghe vee-chredjuagh as roonagh, caid ta mish  dy ve meriu? caid ta mee dy hurranse diu? cur lhiat eh hym's ayns shoh. 
					</seg>
					<seg id="b.MAT.17.18" type="verse">
						As vaggyr Yeesey er y drogh-spyrryd, as hie eh magh ass: as va'n lhiannoo er  ny lheihys veih'n oor shen. 
					</seg>
					<seg id="b.MAT.17.19" type="verse">
						Eisht haink e ostyllyn gys Yeesey er-lheh, as dooyrt ad, Cre liorish nagh voddagh  shinyn eh y lheihys? 
					</seg>
					<seg id="b.MAT.17.20" type="verse">
						Dooyrt Yeesey roo, Kyndagh rish nyn gredjue moal: son dy firrinagh ta mee gra  riu, Dy beagh nyn gredjue wheesh grine dy rass mustard, jirragh shiu rish y slieau  shoh, Scugh veih shoh noon gys shid, as nee eh scughey: as cha bee nhee erbee ro-ghoillee  diu. 
					</seg>
					<seg id="b.MAT.17.21" type="verse">
						Ny-yeih cha vel y dooghys shoh dy ghrogh-spyrrydyn dy ve castit, agh liorish  padjer as trostey. 
					</seg>
					<seg id="b.MAT.17.22" type="verse">
						As choud as v'ad ayns Galilee, dooyrt Yeesey roo, Bee Mac y dooinney er ny  vrah gys laueyn deiney: 
					</seg>
					<seg id="b.MAT.17.23" type="verse">
						As ver ad eh gy-baase, as y trass laa nee eh girree reesht: as v'ad feer trimshagh.   
					</seg>
					<seg id="b.MAT.17.24" type="verse">
						As tra v'ad er jeet gys Capernaum, haink y vooinjer va troggal argid y cheesh  gys Peddyr, gra, Nagh vel y mainshter euish geeck y cheesh? 
					</seg>
					<seg id="b.MAT.17.25" type="verse">
						Dooyrt eshyn, Dy row. As tra v'eh er jeet stiagh ayns y thie, va Yeesey ro-laue  rish, gra, Cre t'ou smooinaghtyn, Simon, quoi jeh ta reeaghyn y thallooin troggal  custom ny keesh? jeh nyn gloan hene, ny jeh joarreeyn? 
					</seg>
					<seg id="b.MAT.17.26" type="verse">
						Dooyrt Peddyr rish, Jeh joarreeyn. Dooyrt Yeesey rishyn, Eisht ta'n chloan seyr.   
					</seg>
					<seg id="b.MAT.17.27" type="verse">
						Ny-yeih, son nagh bee cumys er ny chur hooin, immee uss gys y cheayn, as lhig  sheese dooan, as trog y chied eeast hig hood: as tra vees oo er vosley e veeal, yiow  peesh dy argid ayn; shen gow, as eeck eh er my hon's as er dty hon hene.
					</seg>
				</div>
				<div id="b.MAT.18" type="chapter">
					<seg id="b.MAT.18.1" type="verse">
						Ec y traa cheddin haink e ostyllyn gys Yeesey, gra, Quoi syrjey ta ayns reeriaght  niau? 
					</seg>
					<seg id="b.MAT.18.2" type="verse">
						As deie Yeesey er lhiannoo beg, as hoie eh eh kiongoyrt roo 
					</seg>
					<seg id="b.MAT.18.3" type="verse">
						As dooyrt eh, Dy firrinagh ta mee gra riu, Mannagh jean shiu chyndaa, as cheet  dy ve myr cloan veggey, cha jed shiu stiagh ayns reeriaght niau. 
					</seg>
					<seg id="b.MAT.18.4" type="verse">
						Quoi-erbee er-y-fa shen, nee eh-hene y injillaghey myr y lhiannoo beg shoh, eh  syrjey vees ayns reeriaght niau. 
					</seg>
					<seg id="b.MAT.18.5" type="verse">
						As quoi-erbee nee soiaghey jeh lheid y lhiannoo beg shoh ayns yn ennym aym's, t'eh  jannoo soiaghey jeem's. 
					</seg>
					<seg id="b.MAT.18.6" type="verse">
						Agh quoi-erbee ver oyr da unnane jeh'n vooinjer veggey shoh ta credjal aynym's  dy huittym (veih'n chredjue) veagh eh ny baare da dy beagh clagh-wyllin er ve croghit  mysh e wannal, as eh dy ve baiht ayns diunid ny marrey. 
					</seg>
					<seg id="b.MAT.18.7" type="verse">
						Smerg da'n theihll kyndagh rish oyryn peccah: son shegin da nyn lheid 've ayn;  agh smerg da'n dooinney, liorish ta'n loght cheet. 
					</seg>
					<seg id="b.MAT.18.8" type="verse">
						Shen-y-fa my ta dty laue ny dty chass hene dy dty hayrn gys yn olk, giare jeed,  as tilg void ad; te ny share dhyt goll stiagh ayns bea croobagh ny baccagh, na daa  laue ny daa chass y ve ayd, as oo dy ve tilgit ayns yn aile dy bragh farraghtyn.   
					</seg>
					<seg id="b.MAT.18.9" type="verse">
						As my ta dty hooill dy dty hayrn gys peccah, pluck assyd, as tilg void ee: te  ny share dhyt goll stiagh ayns bea lesh un hooill, na daa hooill y ve ayd, as oo  dy ve tilgit ayns aile niurin. 
					</seg>
					<seg id="b.MAT.18.10" type="verse">
						Cur-jee twoaie nagh soie shiu beg jeh unnane jeh'n vooinjer veggey shoh: son ta  mee gra riu, dy vel ny ainleyn ocsyn ayns niau, kinjagh cur-my-ner eddin my Ayr flaunyssagh.   
					</seg>
					<seg id="b.MAT.18.11" type="verse">
						Son ta Mac y dooinney er jeet dy hauail shen ny va caillit. 
					</seg>
					<seg id="b.MAT.18.12" type="verse">
						Cre ta shiu smooinaghtyn? My ta keead keyrrey ec dooinney, as unnane jeu v'er  n'gholl er-shaghryn, nagh vel eh faagail yn chiare-feed as yn nuy-jeig, as goll gys  ny sleityn, as shirrey yn cheyrrey chailjey? 
					</seg>
					<seg id="b.MAT.18.13" type="verse">
						As my she shen dy vel eh dy gheddyn ee, dy firrinagh ta mee gra riu, dy vel eh  goaill ny smoo dy voggey jeh'n cheyrrey shen, ny jeh'n chiare-feed as yn nuy-jeig,  nagh jagh er-shaghryn. 
					</seg>
					<seg id="b.MAT.18.14" type="verse">
						Er yn aght cheddin, cha nee aigney nyn Ayr t'ayns niau eh, unnane jeh'n vooinjer  veggey shoh dy herraghtyn. 
					</seg>
					<seg id="b.MAT.18.15" type="verse">
						Myrgeddin my nee dty vraar aggair dhyt, immee as insh da e oill eddyr shiu  hene nyn-lomarcan: my eaishtys eh rhyt, t'ou er chosney dty vraar. 
					</seg>
					<seg id="b.MAT.18.16" type="verse">
						Agh mannagh n'eaisht eh rhyt, eisht gow mayrt fer ny jees elley, ayns beeal ghaa  ny three dy eanishyn dy vod dy chooilley ockle ve jeant mie. 
					</seg>
					<seg id="b.MAT.18.17" type="verse">
						As mannagh der eh geill dauesyn, insh eh da'n agglish: agh mannagh der eh geill  da'n agglish, jeeagh er myr an-chreestee as myr publican. 
					</seg>
					<seg id="b.MAT.18.18" type="verse">
						Dy firrinagh ta mee gra riu, Cre erbee nee shiuish y chiangley er y thalloo,  bee eh kianlt ayns niau: as cre-erbee nee shiu y eaysley er y thalloo, bee eh er  ny eaysley ayns niau. 
					</seg>
					<seg id="b.MAT.18.19" type="verse">
						Reesht ta mee gra riu, my nee jees jiuish coardail er y thalloo 'syn un aghin  bee nyn aghin er ny chooilleeney liorish my Ayr t'ayns niau. 
					</seg>
					<seg id="b.MAT.18.20" type="verse">
						Son raad ta ghaa ny three er nyn jaglym cooidjagh ayns m'ennym's, shen y raad  ta mish nyn mastey. 
					</seg>
					<seg id="b.MAT.18.21" type="verse">
						Eisht haink Peddyr huggey, as dooyrt eh, Hiarn, cre cha mennick as ta orrym's  leih da my vraar, tra yioym aggair liorish? nee choud as shiaght keayrtyn? 
					</seg>
					<seg id="b.MAT.18.22" type="verse">
						Dooyrt Yeesey rish, Cha vel mish gra rhyt, Choud as shiaght keayrtyn: agh choud  as three-feed as jeih keayrtyn shiaght. 
					</seg>
					<seg id="b.MAT.18.23" type="verse">
						Shen-y-fa ta reeriaght niau er ny hoylaghey gys ree dy row, baillish coontey  rish e harvaantyn. 
					</seg>
					<seg id="b.MAT.18.24" type="verse">
						As tra v'eh er n'yannoo toshiaght dy choontey, haink fer huggey va lhiastyn da  jeih thousane talent. 
					</seg>
					<seg id="b.MAT.18.25" type="verse">
						Agh son wheesh as nagh row echey dy eeck, doardee e hiarn eh dy ve creckit as  e ven, as e chloan, as ooilley ny v'echey, as e eeaghyn dy ve eeckit. 
					</seg>
					<seg id="b.MAT.18.26" type="verse">
						Huitt y charvaant er-y-fa shen sheese, as ghuee eh er, gra, Cur daill dou, Hiarn,  as nee'm ooilley y eeck dhyt.
					</seg>
					<seg id="b.MAT.18.27" type="verse">
						Eisht va chiarn y charvaant shen er ny veiyghey lesh chymmey, as ren eh feaysley  er, as leih eh da ny v'eh dy lhiastyn. 
					</seg>
					<seg id="b.MAT.18.28" type="verse">
						Agh hie yn charvaant cheddin magh, as hooar eh fer jeh e heshaghyn-sharvaant  va lhiastyn keead ping da: as haare eh greme er, as ghow eh eh er y scoarnagh, gra,  Eeck shen ny t'ou dy lhiastyn. 
					</seg>
					<seg id="b.MAT.18.29" type="verse">
						As huitt e heshey-harvaant sheese ec e chassyn, as ghuee eh er, gra, Cur daill  dou as nee'm ooilley y eeck dhyt. 
					</seg>
					<seg id="b.MAT.18.30" type="verse">
						Agh cha lhiggagh eh lesh: agh hie eh, as hilg eh eh ayns pryssoon, derrey eeckagh  eh ny v'eh dy lhiastyn. 
					</seg>
					<seg id="b.MAT.18.31" type="verse">
						Myr shen tra honnick e heshaghyn-sharvaant kys hie eh er, ghow ad dy feer olk  rish, as haink ad, as dinsh ad da nyn jiarn ooilley ny va er daghyrt. 
					</seg>
					<seg id="b.MAT.18.32" type="verse">
						Eisht deie e hiarn er, as dooyrt eh rish, O ghrogh harvaant, leih mish dhyt's  yn slane lhiastynys shen, er-yn-oyr dy ren oo lheid yn aghin hym: 
					</seg>
					<seg id="b.MAT.18.33" type="verse">
						Nagh lhisagh uss myrgeddin as chymmey er ve ayd er dty heshey-harvaant, eer myr  va chymmey aym's ort's? 
					</seg>
					<seg id="b.MAT.18.34" type="verse">
						As va e hiarn jymmoosagh, as livrey eh seose eh gys laue y tidoor ny phryssoonagh,  derrey eeckagh eh ooilley ny v'eh dy lhiastyn. 
					</seg>
					<seg id="b.MAT.18.35" type="verse">
						Er yn aght shoh myrgeddin nee my Ayr flaunyssagh riuish, mannagh leihee shiu  veih nyn greeaghyn dy chooilley ghooinney da e vraar e loghtyn. 
					</seg>
				</div>
				<div id="b.MAT.19" type="chapter">
					<seg id="b.MAT.19.1" type="verse">
						As haink eh gy-kione, erreish da Yeesey v'er loayrt ny goan shoh, dy jimmee eh veih  Galilee, as dy daink eh gys ardjyn Yudea, er cheu elley dy Yordan: 
					</seg>
					<seg id="b.MAT.19.2" type="verse">
						As deiyr earrooyn mooarey dy leih er, ren eh ad y lheihys ayns shen. 
					</seg>
					<seg id="b.MAT.19.3" type="verse">
						Haink ny Phariseeyn huggey myrgeddin dy phrowal eh, as dooyrt ad rish, Vel eh  lowal da dooinney e ven y chur er sooyl son dy chooilley oyr? 
					</seg>
					<seg id="b.MAT.19.4" type="verse">
						Dreggyr eshyn, as dooyrt eh roo, Nagh vel shiu er lhaih, eshyn chroo ad ec y toshiaght,  dy chroo eh ad fyrrynagh as bwoirrynagh? 
					</seg>
					<seg id="b.MAT.19.5" type="verse">
						As dooyrt eh roo, Er-yn-oyr shoh nee dooinney faagail e ayr as e voir, as lhiannee  eh gys e ven: as bee ad ny-neesht un eill. 
					</seg>
					<seg id="b.MAT.19.6" type="verse">
						Shen-y-fa cha vel ad ny sodjey jees, agh yn un eill. Cre-erbee er-y-fa shen ta  Jee er chur cooidjagh, ny lhig da dooinney erbee y scarrey veih-my-cheilley. 
					</seg>
					<seg id="b.MAT.19.7" type="verse">
						Dooyrt adsyn rish, Cre'n-oyr eisht doardee Moses screeuyn-scarree y choyrt, as  y ven y chur ersooyl? 
					</seg>
					<seg id="b.MAT.19.8" type="verse">
						Dooyrt eshyn roo, kyndagh rish creoghys nyn greeaghyn, lhow Moses diu nyn mraane  y chur ersooyl: agh ec y toshiaght cha row eh myr shen. 
					</seg>
					<seg id="b.MAT.19.9" type="verse">
						As ta mish gra riu, Quoi-erbee scarrys rish e ven, cheu-mooie jeh son maarderys,  as phoosys ben elley, t'eh brishey-poosey: as quoi-erbee phoosys ish ta scarrit,  t'eh brishey poosey: 
					</seg>
					<seg id="b.MAT.19.10" type="verse">
						Dooyrt e ostyllyn rish, My she shoh yn chooish eddyr dooinney as e ven, cha  vel eh mie dy phoosey. 
					</seg>
					<seg id="b.MAT.19.11" type="verse">
						Agh dooyrt eshyn roo, Cha nee dy chooilley ghooinney oddys shen y ghoaill er,  agh adsyn ny-lomarcan daue te er ny choyrt. 
					</seg>
					<seg id="b.MAT.19.12" type="verse">
						Son ta deiney gennish ayn, rug myr shen veih brein nyn mayrey: as ta deiney gennish  ayn, v'er nyn yannoo gennish liorish deiney: as ta deiney gennish ayn, t'er n'yannoo  ad-hene gennish er graih reeriaght niau. Eshyn oddys shoh y ghoaill er, lhig da 'ghoaill eh. 
					</seg>
					<seg id="b.MAT.19.13" type="verse">
						Eisht hug ad lhieu huggey cloan veggey, dy chur e laueyn orroo, as dy vannaghey  ad: as hug e ostyllyn oghsan daue. 
					</seg>
					<seg id="b.MAT.19.14" type="verse">
						Agh dooyrt Yeesey, Sur-jee cloan aegey, as ny jean-jee ad y lhiettal dy heet hym's:  son jeh nyn lheid ta reeriaght niau. 
					</seg>
					<seg id="b.MAT.19.15" type="verse">
						As hug eh e laueyn orroo, as jimmee eh veih shen. 
					</seg>
					<seg id="b.MAT.19.16" type="verse">
						As cur-my-ner, haink fer huggey, as dooyrt eh rish, Vainshter vie, cre'n obbyr  ne lhisins y yannoo dy chosney yn vea veayn? 
					</seg>
					<seg id="b.MAT.19.17" type="verse">
						As dooyrt eshyn rish, Cre'n-fa t'ou genmys mish mie? cha vel ayn ny ta mie, agh  unnane, ynrycan Jee: agh my sailts goll stiagh ayns bea, freill ny annaghyn. 
					</seg>
					<seg id="b.MAT.19.18" type="verse">
						Dooyrt eshyn rish, Cre ny annaghyn? Dooyrt Yeesey, Cha jean oo dunverys, Cha  brish oo poosey, Cha jean oo geid, Cha n'ymmyrk oo feanish foalsey, 
					</seg>
					<seg id="b.MAT.19.19" type="verse">
						Cur arrym da dty ayr as da dty voir: as, Ver oo graih da dty naboo myr dhyt hene.   
					</seg>
					<seg id="b.MAT.19.20" type="verse">
						Dooyrt y dooinney aeg rish, Ooilley ny annaghyn shoh ta mee er vreayll veih my  aegid: cre sodjey t'orrym dy vannoo? 
					</seg>
					<seg id="b.MAT.19.21" type="verse">
						Dooyrt Yeesey rish, My sailt ve dy firrinagh mie, immee, as creck, as cur ny  t'ayd da ny boghtyn, as bee berchys ayd ayns niau; as tar as eiyr orrym's. 
					</seg>
					<seg id="b.MAT.19.22" type="verse">
						Agh tra cheayll yn dooinney aeg yn raa shen, hie eh ersooyl dy trimshagh: son  va state mooar hallooin echey. 
					</seg>
					<seg id="b.MAT.19.23" type="verse">
						Eisht dooyrt Yeesey rish e ostyllyn, Dy firrinagh ta mee gra riu, S'doillee  hed dooinney berchagh stiagh ayns reeriaght niau. 
					</seg>
					<seg id="b.MAT.19.24" type="verse">
						As reesht ta mee gra riu, Te ny sassey da camel goll trooid croae snaidey, na  da dooinney berchagh dy gholl stiagh ayns reeriaght Yee. 
					</seg>
					<seg id="b.MAT.19.25" type="verse">
						Tra cheayll e ostyllyn shoh, ghow ad yindys erskyn-towse, gra, Quoi eisht oddys  ve er ny hauail? 
					</seg>
					<seg id="b.MAT.19.26" type="verse">
						Agh yeeagh Yeesey orroo, as dooyrt eh roo, Gys deiney ta shoh neu-phossible,  agh da Jee ta dy chooilley nhee possible. 
					</seg>
					<seg id="b.MAT.19.27" type="verse">
						Eisht dreggyr Peddyr, as dooyrt eh rish, Cur-my-ner, ta shinyn er dreigeil  ooilley, as er n'eiyrt ort's; cre yiow mainyn er-y-fa shen. 
					</seg>
					<seg id="b.MAT.19.28" type="verse">
						Dooyrt Yeesey roo, Dy firrinagh ta mee gra riu, 'Sy stayd noa, tra nee Mac y  dooinney soie er stoyl-reeoil e ghloyr, dy jean shiuish myrgeddin t'er n'eiyrt orrym's  soie er daa stoyl-reeoil yeig, briwnys daa heeloghe yeig Israel. 
					</seg>
					<seg id="b.MAT.19.29" type="verse">
						As dy chooilley unnane t'er hreigeil thieyn, ny braaraghyn, ny shayraghyn, ny  ayr, ny moir, ny ben, ny cloan, ny thalloo, er graih m'ennym's, yiow ad keead filley,  as eiraght ayns y vea veayn. 
					</seg>
					<seg id="b.MAT.19.30" type="verse">
						Agh bee ymmodee jeusyn ta hoshiaght, er-jerrey; as jeusyn ta er-jerrey hoshiaght.     
					</seg>
				</div>
				<div id="b.MAT.20" type="chapter">
					<seg id="b.MAT.20.1" type="verse">
						Son ta reeriaght niau casley rish dooinney va ny er-thie, hie magh dy moghey dy ailley  labreeyn son e gharey-feeyney. 
					</seg>
					<seg id="b.MAT.20.2" type="verse">
						As tra v'eh er choardail rish ny labreeyn son ping 'sy laa, hug eh ad stiagh ayns  e gharey-feeyney. 
					</seg>
					<seg id="b.MAT.20.3" type="verse">
						As hie eh magh mysh y trass oor, as honnick eh feallagh elley shassoo nyn daaue  'syn ynnyd-margee, 
					</seg>
					<seg id="b.MAT.20.4" type="verse">
						As dooyrt eh roo, Immee-jee shiuish myrgeddin gys y gharey-feeyney, as cre erbee  ta cair, shen yiow shiu. As hie ad rhymboo. 
					</seg>
					<seg id="b.MAT.20.5" type="verse">
						Reesht hie eh magh mysh y cheyoo as yn nuyoo oor, as ren eh er yn aght cheddin.   
					</seg>
					<seg id="b.MAT.20.6" type="verse">
						As mysh yn un oor jeig, hie eh magh, as hooar eh feallagh elley shassoo nyn daaue,  as dooyrt eh roo, Cre'n-fa ta shiu nyn shassoo ayns shoh fey ny laa nyn daaue? 
					</seg>
					<seg id="b.MAT.20.7" type="verse">
						Dooyrt adsyn rish, Er-yn-oyr nagh vel dooinney erbee er vailley shin. Dooyrt eshyn  roo, Immee-jee shiuish myrgeddin gys y gharey-feeyney, as yiow shiu cre-erbee ta  cair. 
					</seg>
					<seg id="b.MAT.20.8" type="verse">
						Myr shen tra va'n fastyr er jeet, dooyrt chiarn y gharey-feeyney rish y stiurt  echey, Eie er ny labreeyn, as cur daue nyn vaill, goaill toshiaght veih yn vooinjer  s'jerree gys y chied eallagh. 
					</seg>
					<seg id="b.MAT.20.9" type="verse">
						As tra haink feallagh yn un oor jeig hooar ad dagh dooinney jeu ping y pheesh.   
					</seg>
					<seg id="b.MAT.20.10" type="verse">
						Agh tra haink y chied eallagh, heill ad dy voghe ad ny smoo, as hooar adsyn myrgeddin  dagh dooinney e phing. 
					</seg>
					<seg id="b.MAT.20.11" type="verse">
						As tra v'ad er ghoaill eh, ren ad tallagh noi yn er-thie. 
					</seg>
					<seg id="b.MAT.20.12" type="verse">
						Gra, Cha vel yn vooinjer s'jerree shoh er n'obbraghey agh un oor, as t'ou er  n'yannoo ad corrym rooinyn ta er n'ymmyrkey yn errey as chiass y laa. 
					</seg>
					<seg id="b.MAT.20.13" type="verse">
						Agh dreggyr eshyn fer jeu, gra, Heshey vie, cha vel mish jannoo aggair dhyt:  nagh choard uss rhym's son ping?
					</seg>
					<seg id="b.MAT.20.14" type="verse">
						Trog shen ny ta lhiat, as immee royd: m'aigney's eh dy choyrt da'n fer s'jerree  shoh, myr ta mee er chur dhyt's. 
					</seg>
					<seg id="b.MAT.20.15" type="verse">
						Nagh vel eh lowal dou dy yannoo cre saillym rish my chooid hene? vel dty hooill's  olk, er-yn-oyr dy vel mish mie? 
					</seg>
					<seg id="b.MAT.20.16" type="verse">
						Myr shen bee adsyn ta er-jerrey hoshiaght, as adsyn ta hoshiaght er-jerrey: son  shimmey t'er nyn eam, agh s'tiark t'er nyn reih. 
					</seg>
					<seg id="b.MAT.20.17" type="verse">
						As myr va Yeesey goll seose gys Jerusalem, ghow eh yn daa ostyl yeig dy lhiattee  er y raad, as dooyrt eh roo, 
					</seg>
					<seg id="b.MAT.20.18" type="verse">
						Cur-my-ner ta shin goll seose gys Jerusalem, as bee Mac y dooinney er ny vrah  gys ny ard-saggyrtyn, as gys ny scrudeyryn, as deyree ad eh gy-baase. 
					</seg>
					<seg id="b.MAT.20.19" type="verse">
						As livreyee ad seose eh gys ny Ashoonee, as nee ad faghid er, as eh y scuitchal,  as y chrossey: as er y trass laa nee eh girree reesht (veih ny merriu). 
					</seg>
					<seg id="b.MAT.20.20" type="verse">
						Eisht haink huggey moir cloan Zebedee, as e mec maree, cur ooashley da, as  shirrey aghin er. 
					</seg>
					<seg id="b.MAT.20.21" type="verse">
						As dooyrt eh r'ee, Cre ta dty yeearree? Dooyrt ish rish, Giall daue shoh my ghaa  vac dy hoie, yn derrey yeh er dty laue yesh, as y jeh elley er dty laue hoshtal ayns  dty reeriaght. 
					</seg>
					<seg id="b.MAT.20.22" type="verse">
						Agh dreggyr Yeesey as dooyrt eh, Cha vel fys eu hene cre ta shiu dy yeearree.  Vod shiu giu jeh'n cappan ta mish giu jeh, as v'er nyn mashtey lesh y bashtey ta  mish dy ve bashtit lesh? Dooyrt adsyn rish, Foddee mayd. 
					</seg>
					<seg id="b.MAT.20.23" type="verse">
						As dooyrt eh roo, Iuee shiu dy jarroo jeh my chappan, as bee shiu er nyn mashtey  lesh y bashtey ta mish dy ve bashtit lesh: agh dy hoie er my laue yesh, as er my  laue hoshtal, cha vel shen lhiam's dy-choyrt, agh ny-lomarcan dauesyn er nyn son  te kiarit liorish my Ayr. 
					</seg>
					<seg id="b.MAT.20.24" type="verse">
						As tra cheayll yn jeih shoh, v'ad feer jymmoosagh rish y daa vraar. 
					</seg>
					<seg id="b.MAT.20.25" type="verse">
						Agh deie Yeesey orroo huggey, as dooyrt eh, Ta fys eu dy vel princeyn ny Hashoonee  gymmyrkey chiarnys harrystoo, as ta ny ard-gheiney gymmyrkey reill orroo. 
					</seg>
					<seg id="b.MAT.20.26" type="verse">
						Agh cha bee shillish myr shen: agh quoi-erbee jiuish baillish ve ooasle, lhig  da ve nyn shirveishagh. 
					</seg>
					<seg id="b.MAT.20.27" type="verse">
						As quoi-erbee baillish ve yn ard-ghooinney nyn mast' eu, lhig da ve yn charvaant  eu. 
					</seg>
					<seg id="b.MAT.20.28" type="verse">
						Myr nagh daink yn Mac dooinney dy ve shirveishit er, agh dy hirveish, as dy chur  e vioys ny lhiassaghey son ymmodee. 
					</seg>
					<seg id="b.MAT.20.29" type="verse">
						As tra v'ad er n'immeeaght veih Jericho deiyr earrooyn mooarey dy leih er. 
					</seg>
					<seg id="b.MAT.20.30" type="verse">
						As cur-my-ner, va daa ghooinney doal nyn soie rish oirr yn raad, as tra cheayll  ad dy row Yeesey goll shaghey, deie ad, gra, Jean myghin orrin, O Hiarn, vac Ghavid.   
					</seg>
					<seg id="b.MAT.20.31" type="verse">
						As hooar yn pobble foill daue, ad dy ve nyn-dhost: agh deie adsyn wheesh shen  smoo, gra, Jean myghin orrin, O Hiarn, vac Ghavid. 
					</seg>
					<seg id="b.MAT.20.32" type="verse">
						As hass Yeesey, as deie eh orroo, as dooyrt eh, Cre bailliu mee dy yannoo er  ny son eu? 
					</seg>
					<seg id="b.MAT.20.33" type="verse">
						Dooyrt adsyn rish, Hiarn, dy vod ny sooillyn ain v'er nyn vosley. 
					</seg>
					<seg id="b.MAT.20.34" type="verse">
						Myr shen va chymmey ec Yeesey orroo, as venn eh rish ny sooillyn oc: as chelleeragh  hooar ny sooillyn oc nyn soilshey, as deiyr ad er. 
					</seg>
				</div>
				<div id="b.MAT.21" type="chapter">
					<seg id="b.MAT.21.1" type="verse">
						As tra v'ad tayrn er-gerrey da Jerusalem, as dy row ad er jeet gys Bethphage, gys  cronk ny Oliveyn, hug Yeesey jees jeh e ostyllyn er chaghteraght, 
					</seg>
					<seg id="b.MAT.21.2" type="verse">
						As dooyrt eh roo, Immee-jee gys y balley-cheerey ta shiu dy akin, as chelleeragh  yiow shiu assyl kianlt as lhiy maree: feayshil-jee as cur-jee lhieu ad hym's.
					</seg>
					<seg id="b.MAT.21.3" type="verse">
						As my loayrys dooinney erbee veg riu, abbyr-jee shiuish, Ta feme ec y Chiarn orroo;  as chelleeragh lhiggee eh yn raad daue. 
					</seg>
					<seg id="b.MAT.21.4" type="verse">
						Va ooilley shoh jeant, dy voddagh shen ve cooilleenit va loayrit liorish y phadeyr  gra, 
					</seg>
					<seg id="b.MAT.21.5" type="verse">
						Insh-jee da inneen Sion, Cur-my-ner, ta dty ree cheet hood dy imlee, as ny hoie  er assyl, as er lhiy sharragh assyl. 
					</seg>
					<seg id="b.MAT.21.6" type="verse">
						As hie adsyn rhymboo, as ren ad myr va Yeesey er n'oardaghey daue. 
					</seg>
					<seg id="b.MAT.21.7" type="verse">
						As hug ad lhieu yn assyl as y lhiy, as hug ad orroo nyn eaddeeyn, as hug ad eshyn  ny hoie orroo. 
					</seg>
					<seg id="b.MAT.21.8" type="verse">
						As ren earrooyn mooarey dy leih skeayley nyn gharmadyn er y raad; yiare feallagh  elley banglaneyn jeh ny biljyn, as skeayl ad ad er y raad. 
					</seg>
					<seg id="b.MAT.21.9" type="verse">
						As deie yn pobble hie roish, as adsyn haink ny yei, gra, Hosanna gys mac Ghavid:  bannit t'eshyn ta cheet ayns ennym y Chiarn, Hosanna ayns yn yrjid. 
					</seg>
					<seg id="b.MAT.21.10" type="verse">
						As tra v'eh er jeet gys Jerusalem, va ooilley yn ard-valley ayns anvea, gra, Quoi  eh shoh? 
					</seg>
					<seg id="b.MAT.21.11" type="verse">
						Dooyrt y pobble, Shoh Yeesey yn phadeyr, ta veih Nazareth ayns Galilee. 
					</seg>
					<seg id="b.MAT.21.12" type="verse">
						As hie Yeesey stiagh ayns chiamble Yee, as deiyr eh magh ooilley adsyn va creck  as kionnaghey ayns y chiamble, as hilg eh harrish ny buird ocsyn va caghlaa argid,  as ny stuill ocsyn va creck calmaneyn. 
					</seg>
					<seg id="b.MAT.21.13" type="verse">
						As dooyrt eh roo, Te scruit, Bee my hie's enmyssit thie yn phadjer, agh ta shiuish  er n'yannoo eh ny ooig dy vaarlee. 
					</seg>
					<seg id="b.MAT.21.14" type="verse">
						As haink ny doail as ny croobee huggey gys y chiamble, as ren eh ad y lheihys.   
					</seg>
					<seg id="b.MAT.21.15" type="verse">
						As tra honnick ny ard-saggyrtyn as ny scruderyn ny reddyn yindyssagh v'eh dy  yannoo, as ny paitchyn geamagh ayns y chiamble, as gra, Hosanna gys mac Ghavid, v'ad  feer chorree. 
					</seg>
					<seg id="b.MAT.21.16" type="verse">
						As dooyrt ad rish, Vel oo clashtyn cre t'ad shoh dy ghra? Dooyrt Yeesey roo,  Ta mee; nagh lhaih shiuish rieau, Magh ass beill oikanyn as cloan er y cheeagh t'ou  er gheddyn moylley firrinagh? 
					</seg>
					<seg id="b.MAT.21.17" type="verse">
						As daag eh ad, as hie eh magh ass yn ard-valley gys Bethany, as ghow eh aaght  ayns shen. 
					</seg>
					<seg id="b.MAT.21.18" type="verse">
						Nish ayns y voghrey, myr v'eh goll reesht gys yn ard-valley, v'eh accryssagh.   
					</seg>
					<seg id="b.MAT.21.19" type="verse">
						As tra honnick eh billey-figgagh er y raad, haink eh huggey, as cha dooar eh  monney er, agh ynrycan duillagyn, as dooyrt eh rish, Nar aase mess erbee ort's veih  shoh magh er son dy bragh. As chelleeragh ren y billey-figgagh fioghey ersooyl. 
					</seg>
					<seg id="b.MAT.21.20" type="verse">
						As tra honnick e ostyllyn shoh, ghow ad yindys, gra, Cre cha leah as ta'n billey  figgagh er chreenagh roish? 
					</seg>
					<seg id="b.MAT.21.21" type="verse">
						Dreggyr Yeesey, as dooyrt eh roo, Dy firrinagh ta mee gra riu, My vees shiu credjuagh,  as gyn ve fo mee-ourys erbee, nee shiu cha nee ynrycan shoh ta jeant rish y villey-figggagh,  agh my jir shiu rish y slieau shoh, Bee er dty scughey, as er dty hilgey ayns y cheayn; bee eh er ny yannoo. 
					</seg>
					<seg id="b.MAT.21.22" type="verse">
						As cre-erbee nee shiu geearree ayns padjer, lesh credjue, yiow shiu eh. 
					</seg>
					<seg id="b.MAT.21.23" type="verse">
						As tra v'eh er jeet stiagh ayns y chiamble, haink ny ard-saggyrtyn as shanstyr  yn phobble huggey myr v'eh gynsaghey, gra, Cre'n phooar t'ayd's dy yannoo ny reddyn  shoh? as quoi hug yn phooar shoh dhyt? 
					</seg>
					<seg id="b.MAT.21.24" type="verse">
						As dreggyr Yeesey as dooyrt eh roo, Fenym's jiuish un red; as my inshys shiu  dou eh, inshym's myrgeddin diuish, cre'n phooar t'aym dy yannoo ny reddyn shoh. 
					</seg>
					<seg id="b.MAT.21.25" type="verse">
						Bashtey Ean, cre voish ve? veih niau, ny veih deiney? As loayr ad nyn mast' oc  hene, gra, My jir mayd, Veih niau; jir eshyn rooin, Cre'n-fa eisht nagh chred shiu  eh? 
					</seg>
					<seg id="b.MAT.21.26" type="verse">
						Agh my jir mayd, Veih deiney; ta aggle orrin roish y pobble; son ta dy chooilley  ghooinney goaill Ean son phadeyr. 
					</seg>
					<seg id="b.MAT.21.27" type="verse">
						As dreggyr ad Yeesey, as dooyrt ad, Cha vod mayd ginsh. As dooyrt eh roo, Chamoo  ta mish ginsh diuish, cre'n phooar t'aym, dy yannoo ny reddyn shoh. 
					</seg>
					<seg id="b.MAT.21.28" type="verse">
						Agh cre ta shiu dy smooinaghtyn? Va dooinney dy row as daa vac echey, as haink  eh gys yn er-shinney, as dooyrt eh, Vac, Immee as obbree jiu ayns my gharey-feeyney.   
					</seg>
					<seg id="b.MAT.21.29" type="verse">
						Dreggyr eshyn as dooyrt eh, Cha jem: agh ny lurg shen ghow eh arrys, as hie eh.   
					</seg>
					<seg id="b.MAT.21.30" type="verse">
						As haink eh gys e vac saa, as loayr eh rish myrgeddin. As dreggyr eshyn, as dooyrt  eh, Hem, vainshter; as cha jagh eh. 
					</seg>
					<seg id="b.MAT.21.31" type="verse">
						Quoi jeu shoh ny-neesht ren aigney e ayrey? Dooyrt adsyn rish, Yn mac shinney.  Dooyrt Yeesey roo, Dy firrinagh ta mee gra riu, dy jed ny publicanee as ny drogh.  vraane stiagh ayns reeriaght Yee reue-ish. 
					</seg>
					<seg id="b.MAT.21.32" type="verse">
						Son haink Ean hiuish ayns raad y chairys, as cha chred shiu eh: agh chred ny  publicanee as ny drogh-vraane eh. As ga dy vaik shiu shoh, cha ghow shiu arrys ny  lurg shen, dy chredjal ayn. 
					</seg>
					<seg id="b.MAT.21.33" type="verse">
						Eaisht-jee rish coraa-dorraghey elley: Va fer-thie dy row ren garey-feeyney  y hoiaghey, as ren eh cleigh y yannoo mysh, as chleiy eh press-feeyney ayn, as hrog  eh toor, as hoie eh eh rish tannys, as hie eh gys cheer foddey. 
					</seg>
					<seg id="b.MAT.21.34" type="verse">
						As tra va earish ny mess tayrn er-gerrey, hug eh e ir-vooinjerey gys y tannys,  dy gheddyn jeh'n mess echey. 
					</seg>
					<seg id="b.MAT.21.35" type="verse">
						As ghow yn tannys e ir-vooinjerey, as woaill ad fer, as varr ad fer elley, as  chlagh ad fer elley. 
					</seg>
					<seg id="b.MAT.21.36" type="verse">
						Reesht hug eh magh sharvaantyn elley ny s'lhee na'n chied eallagh: as ghell ad  roosyn er yn aght cheddin. 
					</seg>
					<seg id="b.MAT.21.37" type="verse">
						Agh er-jerrey ooilley hug eh huc e vac, gra, Bee ad arrymagh da my vac. 
					</seg>
					<seg id="b.MAT.21.38" type="verse">
						Agh tra honnick y tannys yn mac dooyrt ad nyn mast' oc hene, Shoh'n eirey, tar-jee,  lhig dooin eh y varroo, as bee'n eiraght echey lhien hene. 
					</seg>
					<seg id="b.MAT.21.39" type="verse">
						As ghow ad eh, as hilg ad eh magh ass y gharey-feeyney, as varr ad eh. 
					</seg>
					<seg id="b.MAT.21.40" type="verse">
						Tra hig er-y-fa shen Chiarn y gharey-feeyney, Cre nee eh rish yn tannys shen?
					</seg>
					<seg id="b.MAT.21.41" type="verse">
						Dooyrt adsyn rish, Stroie-ee eh fegooish myghin ny drogh-gheiney shen, as nee  eh soiaghey yn garey-feeyney rish tannys elley, livrey-ys ny messyn da ayns nyn imbagh  cooie. 
					</seg>
					<seg id="b.MAT.21.42" type="verse">
						Dooyrt Yeesey roo, Nagh lhaih shiu rieau ayns goo Yee, Yn chlagh ren ny masoonee  y vee-lowal, ta'n chlagh cheddin er jeet dy ve yn ard-chlagh chorneilagh: shoh jannoo  yn Chiarn, as te yindyssagh ayns ny sooillyn ainyn? 
					</seg>
					<seg id="b.MAT.21.43" type="verse">
						Shen-y-fa ta mish gra riu, Dy bee reeriaght Yee er ny ghoaill veue-ish, as er  ny choyrt da ashoon ymmyrkys magh yn mess echey. 
					</seg>
					<seg id="b.MAT.21.44" type="verse">
						As quoi-erbee huittys er y chlagh shen bee eh er ny vroo: agh er quoi-erbee huittys  y chlagh shen, nee ee cha meen as joan jeh. 
					</seg>
					<seg id="b.MAT.21.45" type="verse">
						As tra va ny ard-saggyrtyn as ny Phariseeyn erreish ny coraaghyn-dorraghey echey  y chlashtyn, dennee ad dy nee jeusyn v'eh loayrt. 
					</seg>
					<seg id="b.MAT.21.46" type="verse">
						Agh tra v'ad shleeuit er goaill eh v'ad ayns aggle roish y pobble, er-yn-oyr  dy row ad jeeaghyn er dy ve ny adeyr.
					</seg>
				</div>
				<div id="b.MAT.22" type="chapter">
					<seg id="b.MAT.22.1" type="verse">
						As dreggyr Yeesey, as loayr eh roo reesht liorish coraaghyn-dorraghey, gra, 
					</seg>
					<seg id="b.MAT.22.2" type="verse">
						Ta reeriaght Yee er ny hoylaghey gys ree dy row, ren bannish son e vac 
					</seg>
					<seg id="b.MAT.22.3" type="verse">
						As hug eh magh e harvaantyn dy eamagh orroosyn va cuirt gys y vannish: as cha  balliu cheet. 
					</seg>
					<seg id="b.MAT.22.4" type="verse">
						Reesht hug eh magh sharvaantyn elley, gra, Abbyr-jee roosyn ta cuirt, Cur-my-ner  ta mee er n'aarlaghey my yinnair: ta my ghew as my veiyn beiyht marroo, as dy chooilley  nhee ullee; tar-jee gys y vannish. 
					</seg>
					<seg id="b.MAT.22.5" type="verse">
						Agh hoie adsyn beg jeh as hie ad rhymboo, fer gys e state-hallooin, as fer elley  gys e varchantys 
					</seg>
					<seg id="b.MAT.22.6" type="verse">
						As ghow yn chooid elley ny sharvaantyn echey, as ghell ad dy elgyssagh roo, as  varr ad ad. 
					</seg>
					<seg id="b.MAT.22.7" type="verse">
						Agh tra cheayll y ree jeh v'eh feer chorree: as hug eh magh e heshaghtyn caggee,  as stroie eh ny dunveryn shen, as losht eh yn ard-valley oc. 
					</seg>
					<seg id="b.MAT.22.8" type="verse">
						Eisht dooyrt eh rish e harvaantyn, Ta'n vannish aarloo, agh y vooinjer va cuirt  cha row ad feeu. 
					</seg>
					<seg id="b.MAT.22.9" type="verse">
						Gow-jee magh er-y-fa shen gys ny raaidyn mooarey, as whilleen as yiow shiu, cuir-jee  gys y vannish. 
					</seg>
					<seg id="b.MAT.22.10" type="verse">
						As hie ny sharvaantyn shen magh gys ny raaidyn-mooarey, as ren ad whilleen as  haink nyn raad y haglym cooidjagh, chammah sie as mie: as va thie ny banshey er ny  lhieeney lesh goaldee. 
					</seg>
					<seg id="b.MAT.22.11" type="verse">
						As tra haink y ree stiagh dy akin ny goaldee, honnick eh dooinney ayns shen  nagh row garmad-banshey er: 
					</seg>
					<seg id="b.MAT.22.12" type="verse">
						As dooyrt eh rish, Heshey vie, kys haink uss stiagh ayns shoh, fegooish garmad-banshey?  As cha row fockle echey dy ghra. 
					</seg>
					<seg id="b.MAT.22.13" type="verse">
						Eisht dooyrt y ree rish ny sharvaantyn, Kiangle-jee eh laue as cass, as gow-jee  eh ersooyl, as tilg-jee eh ayns y dorraghys sodjey-mooie: shen-y-raad vees keayney  as snaggeraght feeacklyn.
					</seg>
					<seg id="b.MAT.22.14" type="verse">
						Son shimmey t'er nyn eam, agh s'tiark t'er nyn reih. 
					</seg>
					<seg id="b.MAT.22.15" type="verse">
						Eisht hie ny Phariseeyn, as hug ad nyn goyrle dy cheilley, kys dy ghoaill vondeish  er ayns e ghoan. 
					</seg>
					<seg id="b.MAT.22.16" type="verse">
						As hug ad magh huggey shiartanse jeusyn v'ad hene er n'ynsaghey marish ny Herodianee,  gra, Vainshter, ta fys ain dy vel oo firrinagh, as dy vel oo gynsaghey raad Yee syn  ynrickys, chamoo t'ou ayns aggle roish dooinney erbee: son cha vel oo soiaghey jeh persoon deiney. 
					</seg>
					<seg id="b.MAT.22.17" type="verse">
						Insh dooin er-y-fa shen, Cre t'ou uss smooinaghtyn, Vel eh lowal keesh y eeck  da Cesar mannagh vel? 
					</seg>
					<seg id="b.MAT.22.18" type="verse">
						Agh dennee Yeesey yn foalsaght oc, as dooyrt eh, Cre'n-fa ta shiu shirrey vondeish  y ghoaill orrym, shiuish chrauee-oalsey? 
					</seg>
					<seg id="b.MAT.22.19" type="verse">
						Jeeagh-jee dou argid y cheesh: as yeeagh ad ping da. 
					</seg>
					<seg id="b.MAT.22.20" type="verse">
						As dooyrt eh roo, Quoi ta'n jalloo as y screeu shoh cowraghey? 
					</seg>
					<seg id="b.MAT.22.21" type="verse">
						Dooyrt adsyn rish, Cesar. Eisht dooyrt eh roo, Eeck-jee er-y-fa shen da Cesar  shen ny ta lesh Cesar: as da Jee, shen ny ta lesh Jee. 
					</seg>
					<seg id="b.MAT.22.22" type="verse">
						Tra cheayll ad shoh ghow ad yindys as daag ad eh, as hie ad rhymboo. 
					</seg>
					<seg id="b.MAT.22.23" type="verse">
						Yn laa cheddin haink huggey ny Sadduceeyn, ta gra, Nagh vel irree-seose reesht  veih ny merriu dy ve ayn, as denee ad jeh 
					</seg>
					<seg id="b.MAT.22.24" type="verse">
						Gra, Vainshter, ta Moses er ghra, My ta dooinney geddyn baase gyn cloan, dy vel  e vraar dy phoosey yn ven echey, as dy hroggal seose sluight gys e vraar. 
					</seg>
					<seg id="b.MAT.22.25" type="verse">
						Nish va ny mast' ain shiaght braaraghyn, as phoose y braar shinney, as geddyn  baase gyn cloan, daag eh e ven da e nah vraar. 
					</seg>
					<seg id="b.MAT.22.26" type="verse">
						As hooar y nah vraar myrgeddin baase as y trass, gys y chiaghtoo. 
					</seg>
					<seg id="b.MAT.22.27" type="verse">
						As er-jerrey ooilley hooar y ven baase myrgeddin. 
					</seg>
					<seg id="b.MAT.22.28" type="verse">
						Shen-y-fa ec yn irree-reesht, quoi jeh'n chiaght vees ee echey son ben, son v'ee  poost roo ooilley. 
					</seg>
					<seg id="b.MAT.22.29" type="verse">
						Dreggyr Yeesey as dooyrt eh roo, Ta shiu fo marranys, as cha vel toiggal eu jeh  goo ny jeh pooar Yee. 
					</seg>
					<seg id="b.MAT.22.30" type="verse">
						Son ec yn irree-reesht, cha vel ad poosey, ny er nyn goyrt ayns poosey; agh t'ad  myr ainleyn Yee t'ayns niau. 
					</seg>
					<seg id="b.MAT.22.31" type="verse">
						Agh mychione irree-reesht ny merriu, nagh vel shiu er lhaih shen va loayrit riu  liorish Jee, gra, 
					</seg>
					<seg id="b.MAT.22.32" type="verse">
						Mish Jee Abraham, as Jee Isaac, as Jee Yacob? cha vel Jee Jee ny merriu, agh  Jee ny bioee. 
					</seg>
					<seg id="b.MAT.22.33" type="verse">
						As tra cheayll y pobble shoh, ghow ad yindys jeh'n ynsaghey echey. 
					</seg>
					<seg id="b.MAT.22.34" type="verse">
						Agh tra va ny Phariseeyn er chlashtyn dy row eh er chur ny Sadduceeyn nyn dhost,  v'ad er nyn jaglym cooidjagh. 
					</seg>
					<seg id="b.MAT.22.35" type="verse">
						As denee fer jeu ard-ynsit 'sy leigh, question jeh, dy phrowal eh, gra,
					</seg>
					<seg id="b.MAT.22.36" type="verse">
						Vainshter, cre yn ard-anney ayns y leigh?
					</seg>
					<seg id="b.MAT.22.37" type="verse">
						Dooyrt Yeesey rish, Ver oo graih da'n Chiarn dty Yee lesh ooilley dty chree as  lesh ooilley dty annym, as lesh ooilley dt'aigney. 
					</seg>
					<seg id="b.MAT.22.38" type="verse">
						Shoh yn chied as yn ard-anney. 
					</seg>
					<seg id="b.MAT.22.39" type="verse">
						As ta'n nah anney casley rish, Ver oo graih da dty nahoo myr dhyt hene. 
					</seg>
					<seg id="b.MAT.22.40" type="verse">
						Yn daa anney shoh bun y leigh as ny phadeyryn. 
					</seg>
					<seg id="b.MAT.22.41" type="verse">
						Choud as va ny Phariseeyn er nyn jaglym cooidjagh, denee Yeesey jeu, 
					</seg>
					<seg id="b.MAT.22.42" type="verse">
						Gra, Cre ta nyn smooinaghtyn my chione Creest? quoi da mac eh? Dooyrt adsyn rish,  Mac Ghavid. 
					</seg>
					<seg id="b.MAT.22.43" type="verse">
						Dooyrt eshyn roo, Kys eisht dy vel David liorish yn spyrryd genmys eh ny Hiarn,  gra, 
					</seg>
					<seg id="b.MAT.22.44" type="verse">
						Dooyrt y Chiarn rish my Hiarn's, Soie uss er my laue yesh, derrey neem's dty  noidyn stoyl dty choshey? 
					</seg>
					<seg id="b.MAT.22.45" type="verse">
						My ta David eisht genmys eh ny Hiarn, kys t'eh yn mac echey? 
					</seg>
					<seg id="b.MAT.22.46" type="verse">
						As cha row dooinney ny vod oc son ansoor y chur da, chamoo by-lhoys da fer erbee  jeu (veih'n laa shen magh) question erbee sodjey y chur huggey. 
					</seg>
				</div>
				<div id="b.MAT.23" type="chapter">
					<seg id="b.MAT.23.1" type="verse">
						Eisht loayr Yeesey rish y pobble, as rish e ostyllyn, 
					</seg>
					<seg id="b.MAT.23.2" type="verse">
						Gra, Ta ny scrudeyryn as ny Phariseeyn nyn soie ayns stoyl Voses. 
					</seg>
					<seg id="b.MAT.23.3" type="verse">
						Ooilley er-y-fa shen cre-er-bee nee ad y oardaghey diu dy reayll, freill-jee,  as jean-jee eh; agh ny jean-jee lurg ny obbraghyn oc: son t'ad gra, agh cha vel ad  jannoo. 
					</seg>
					<seg id="b.MAT.23.4" type="verse">
						Son t'ad kiangley erraghyn tromey as doillee dy ve er nyn ymmyrkey, as dyn goyrt  ad er geayltyn deiney, agh cha lhie ad hene wheesh mair roo dy hroggal ad. 
					</seg>
					<seg id="b.MAT.23.5" type="verse">
						Agh ooilley nyn obbraghyn t'ad dy yannoo dy ve cronnit liorish deiney: t'ad jannoo  lhean ny phylactereeyn oc, as ceau chemmallyn mooarey er nyn gharmadyn, 
					</seg>
					<seg id="b.MAT.23.6" type="verse">
						As shynney lhieu ny ard ynnydyn-soie ec cuirraghyn, as ny ard-stuill ayns ny synagogueyn,   
					</seg>
					<seg id="b.MAT.23.7" type="verse">
						As sleih dy vannaghey daue ayns ny margaghyn, as dy ve enmyssit liorish deiney,  Rabbi, Rabbi. 
					</seg>
					<seg id="b.MAT.23.8" type="verse">
						Agh ny bee-jee shiuish enmyssit Rabbi: son ta un vainshter eu, ta shen dy ghra,  Creest, as ta shiuish ooilley nyn mraaraghyn. 
					</seg>
					<seg id="b.MAT.23.9" type="verse">
						As ny enmys-jee dooinney erbee ny mast' eu, Yn ayr: son ta un er ynrycan nyn Ayr,  eer eh t'ayns niau. 
					</seg>
					<seg id="b.MAT.23.10" type="verse">
						Chamoo gow-jee erriu dy ve mainshteryn, son ta un er nyn Mainshter, eer Creest.   
					</seg>
					<seg id="b.MAT.23.11" type="verse">
						Agh eshyn syrjey ta nyn mast' eu, bee eh nyn shirveishagh. 
					</seg>
					<seg id="b.MAT.23.12" type="verse">
						Son quoi-erbee ta dy mooaralagh soiaghey seose eh-hene, bee eh er ny injillaghey,  agh eshyn ta dy injillaghey eh-hene, bee eh er ny hoiaghey seose.
					</seg>
					<seg id="b.MAT.23.13" type="verse">
						Agh smerg diuish scrudeyryn as Phariseeyn, chrauee oalsey; son ta shiu dooney  seose reeriaght niau noi deiney: cha vel shiu goll stiagh shiu hene, as ta shiu dyn  lhiettal adsyn ta aggindagh er goll stiagh. 
					</seg>
					<seg id="b.MAT.23.14" type="verse">
						Smerg diu scrudeyryn as Phariseeyn, chrauee-oalsey; son ta shiu cleiy fo thieyn  mraane-treoghe, as son scaa dy chraueeaght lhiggey erriu dy ve kinjagh ayns padjer:  shen-y-fa ta kerraghey strimmey nyn gour. 
					</seg>
					<seg id="b.MAT.23.15" type="verse">
						Smerg diu scrudeyryn as Phariseeyn, chrauee-oalsey; son ta shiu goll mygeayrt  keayn as thalloo, dy hayrn agh un yoarree gys y chredjue eu hene, as tra t'eh er  jyndaa hiu, ta shiu dy yannoo eh ny lhiannoo dy niurin ghaa wheesh smessey na shiu  hene. 
					</seg>
					<seg id="b.MAT.23.16" type="verse">
						Smerg diu leeideilee doal, ta gra, Quoi-erbee looys liorish y chiamble, nagh  vel eh veg: agh quoi-erbee looys liorish airh y chiamble, t'eh kianlt gys e vreearrey.   
					</seg>
					<seg id="b.MAT.23.17" type="verse">
						O shiuish vee-cheeayllee as doail: son quoi s'ooasle ta, yn airh, ny'n chiamble  ta casherickey yn airh. 
					</seg>
					<seg id="b.MAT.23.18" type="verse">
						As quoi-erbee looys liorish yn altar, nagh vel eh veg: agh quoi-erbee looys liorish  y gioot t'er yn altar, t'eh kianlt gys e vreearrey. 
					</seg>
					<seg id="b.MAT.23.19" type="verse">
						O shiuish vee-cheayllee as doail: son quoi s'ooasle ta yn gioot, ny'n altar ta  casherickey'n gioot? 
					</seg>
					<seg id="b.MAT.23.20" type="verse">
						Quoi-erbee er-y-fa shen looys liorish yn altar, t'eh loo liorish yn altar hene,  as liorish dy chooilley nhee ta chebbit er. 
					</seg>
					<seg id="b.MAT.23.21" type="verse">
						As quoi-erbee looys liorish y chiamble, t'eh loo liorish y chiamble, as liorishyn  ta cummal ayn. 
					</seg>
					<seg id="b.MAT.23.22" type="verse">
						As eshyn looys liorish niau, t'eh loo liorish stoyl-reeoil Yee, as liorishyn  ta ny hoie er. 
					</seg>
					<seg id="b.MAT.23.23" type="verse">
						Smerg diu scrudeyryn as Phariseeyn, chrauee-oalsey; son ta shiu geeck jaghee  jeh mynthey, anise as cummin, agh cha vel shiu er chooilleeney currymyn s'ymmyrchee  yn leigh, cairys, myghin as firrinys: ad shoh lhisagh shiu v'er n'yannoo, fegooish  y chooid elley y aagail gyn jannoo. 
					</seg>
					<seg id="b.MAT.23.24" type="verse">
						Shiuish leeideilee doal, ta sheeley veue yn char-chuilag, agh sluggee shiu camel.   
					</seg>
					<seg id="b.MAT.23.25" type="verse">
						Smerg diu scrudeyryn as Phariseeyn, chrauee-oalsey: son ta shiu glenney yn cappan  as y claare er cheu-mooie, agh cheu sthie t'ad lane dy hranlaase as dy neu-heeltys.   
					</seg>
					<seg id="b.MAT.23.26" type="verse">
						Pharisee ghoal, glen hoshiaght cheu-sthie yn chappan as y chlaare, dy vod y cheu-mooie  ve glen myrgeddin 
					</seg>
					<seg id="b.MAT.23.27" type="verse">
						Smerg diu scrudeyryn as Phariseeyn, chrauee-oalsey; son ta shiu goll-rish oaiagh  yn t'er nyn ghiallaghey, ta dy jarroo jeeaghyn aalin er cheu-mooie, agh cheu-sthie  t'ad lane dy chraueyn ny merriu, as jeh dy chooilley eajeeys. 
					</seg>
					<seg id="b.MAT.23.28" type="verse">
						Shen myr ta shiuish neesht er cheu-mooie cairagh ayns shilley deiney, agh cheu-sthie  ta shiu lane dy chraueeaght-oalsey as dy vee-chairys. 
					</seg>
					<seg id="b.MAT.23.29" type="verse">
						Smerg diu scrudeyryn as Phariseeyn, chrauee oalsey, son dy vel shiu troggal oaiaghyn  ny phadeyryn, as soiaghey magh lhiaghtyn ny deiney cairagh. 
					</seg>
					<seg id="b.MAT.23.30" type="verse">
						As gra, Dy beagh shinyn er ve ayns laghyn nyn ayraghyn, cha beagh shin er ve  nyn baarteeasyn maroosyn ayns fuill ny phadeyryn. 
					</seg>
					<seg id="b.MAT.23.31" type="verse">
						Shen-y-fa ta shiu nyn veanishyn noi eu hene, ny nee shiuish yn sluight ocsyn  hug ny phadeyryn dy baase. 
					</seg>
					<seg id="b.MAT.23.32" type="verse">
						Lhieen-jee seose eisht towse nyn ayraghyn. 
					</seg>
					<seg id="b.MAT.23.33" type="verse">
						Shiuish ard-nieughyn, sheeloghe dy ard-nieughyn, kys oddys shiu kerraghey niurin  y scapail? 
					</seg>
					<seg id="b.MAT.23.34" type="verse">
						Shen-y-fa, cur-my-ner, ta mish coyrt hiu phadeyryn, as deiney creeney, as scrudeyryn;  as paart jeu nee shiu y varroo, as y chrossey, as paart jeu nee shiu y scuitchal  ayns nyn guaiylyn, as geiyrt ad veih ard-valley gys ard-valley: 
					</seg>
					<seg id="b.MAT.23.35" type="verse">
						Dy vod ooilley yn uill chairagh hie er deayrtey er y thalloo tuittym erriu, veih  fuilt Abel cairagh, gys fuill Zecharias, mac Varachias, eh ren shiu y varroo eddyr  y chiamble as yn altar. 
					</seg>
					<seg id="b.MAT.23.36" type="verse">
						Dy firrinagh ta mee gra riu, Dy jig dy-chooilley nhee jeu shoh er y cheeloghe  shoh. 
					</seg>
					<seg id="b.MAT.23.37" type="verse">
						O Yerusalem, Yerusalem, uss ta cur dy baase ny phadeyryn, as claghey adsyn t'er  nyn goyrt er chaghteraght hood, cre cha mennick as va mish aggindagh v'er haglym  dty chloan cooidjagh, myr ta kiark goaill stiagh e hein, fo my skianyn, as cha jinnagh  shiu! 
					</seg>
					<seg id="b.MAT.23.38" type="verse">
						Cur-my-ner, ta'n thie eu faagit diu follym-faase. 
					</seg>
					<seg id="b.MAT.23.39" type="verse">
						Son ta mee gra riu, Nagh vaik shiu mish maghey shoh, derrey jirrys shiu, Bannit  ta eshyn ta cheet ayns ennym y Chiarn. 
					</seg>
				</div>
				<div id="b.MAT.24" type="chapter">
					<seg id="b.MAT.24.1" type="verse">
						As hie Yeesey magh as jimmee eh veih'n  chiamble; as haink e ostyllyn huggey dy ghoaill  baght marish jeh aalid y chiamble. 
					</seg>
					<seg id="b.MAT.24.2" type="verse">
						As dooyrt Yeesey roo, Nagh vaik shiu ooilley ny reddyn shoh? dy firrinagh ta mee  gra riu, Nagh bee faagit un chlagh er clagh elley, nagh bee er ny lhieggal. 
					</seg>
					<seg id="b.MAT.24.3" type="verse">
						As myr v'eh ny hoie er cronk ny Oliveyn, haink e ostyllyn huggey er-lheh, gra,  Insh dooin, cuin vees ny reddyn shoh? as cre'n cowrey vees jeh'n cheet ayd, as jeh  jerrey yn theihll? 
					</seg>
					<seg id="b.MAT.24.4" type="verse">
						As dreggyr Yeesey as dooyrt eh roo, Cur-jee twoaie nagh moll dooinney erbee shiu.   
					</seg>
					<seg id="b.MAT.24.5" type="verse">
						Son hig ymmodee ayns my ennym's, gra, Mish yn Creest: as nee ad ymmodee y volley.   
					</seg>
					<seg id="b.MAT.24.6" type="verse">
						As cluinnee shiu jeh caggaghyn, as jeh imraaghyn dy chaggaghyn: jeeagh nagh bee  shiu seaghnit: son shegin da dy chooilley nhee jeu shoh cheet gys kione, agh cha  bee yn jerrey foast. 
					</seg>
					<seg id="b.MAT.24.7" type="verse">
						Son nee ashoon girree-magh noi ashoon, as reeriaght noi reeriaght: as bee gennaghyn  as crampyn, as craaghyn-thallooin ayns ymmodee ynnydyn. 
					</seg>
					<seg id="b.MAT.24.8" type="verse">
						Bee ooilley shoh toshiaght seaghyn diu. 
					</seg>
					<seg id="b.MAT.24.9" type="verse">
						Eisht livreyee ad shiu seose dy ve seaghnit, as marree ad shiu: as bee dy chooilley  ashoon dwoaiagh erriu er coontey yn ennym aym's. 
					</seg>
					<seg id="b.MAT.24.10" type="verse">
						As eisht nee ymmodee scarrey rish nyn gredjue, as brahee ad, as ver ad feoh yn  derrey yeh da'n jeh elley.
					</seg>
					<seg id="b.MAT.24.11" type="verse">
						As nee ymmodee phadeyryn-foalsey girree seose, as mooarane y volley. 
					</seg>
					<seg id="b.MAT.24.12" type="verse">
						As er-yn-oyr dy jean olkys bishaghey, nee graih-ghiastyllagh ymmodee feayraghey.   
					</seg>
					<seg id="b.MAT.24.13" type="verse">
						Agh bee eshyn, nee tannaghtyn firrinagh gys y jerrey, er ny hauail. 
					</seg>
					<seg id="b.MAT.24.14" type="verse">
						As bee sushtal yn reeriaght er ny phreacheil ayns ooilley yn seihll, son feanish  da dy chooilley ashoon, as eisht nee yn jerrey cheet. 
					</seg>
					<seg id="b.MAT.24.15" type="verse">
						Tra hee shiu er-y-fa shen eajeeys yn traartys, ta loayrit jeh liorish Daniel  y phadeyr, ny hassoo ayns yn ynnyd casherick, (eshyn ta lhaih, lhig da tastey 'ghoaill).   
					</seg>
					<seg id="b.MAT.24.16" type="verse">
						Eisht lhig dauesyn t'ayns Judea chea gys ny sleityn. 
					</seg>
					<seg id="b.MAT.24.17" type="verse">
						Eshyn t'er mullagh y thie, ny lhig da cheet neose dy ghoaill marish nhee erbee  ass e hie: 
					</seg>
					<seg id="b.MAT.24.18" type="verse">
						As ny lhig dasyn t'ayns y vagher chyndaa back, dy chur lesh e eaddagh. 
					</seg>
					<seg id="b.MAT.24.19" type="verse">
						As smerg dauesyn ta torragh, as dauesyn ta cur keeagh ayns ny laghyn shen. 
					</seg>
					<seg id="b.MAT.24.20" type="verse">
						Agh guee-jee shiuish nagh bee shiu eginit dy hea ayns y gheurey, ny er y doonaght.   
					</seg>
					<seg id="b.MAT.24.21" type="verse">
						Son bee seaghyn mooar ec y traa shen, lheid as nagh row er-dy hoshiaght y theihll  gys y traa t'ayn nish, as lheid as nagh bee dy bragh arragh. 
					</seg>
					<seg id="b.MAT.24.22" type="verse">
						As mannagh beagh ny laghyn shen dy leah harrish, cha beagh dooinney bio er ny  hauail: agh er graih yn chloan reiht, bee ny laghyn shen dy leah harrish. 
					</seg>
					<seg id="b.MAT.24.23" type="verse">
						Eisht my jir dooinney erbee riu, Cur my-ner, ta Creest ayns shoh, ny ayns shid;  ny cred-jee eh. 
					</seg>
					<seg id="b.MAT.24.24" type="verse">
						Son nee Creestyn foalsey, as phadeyryn foalsey girree, as cowraghyn mooarey as  yindyssyn y hoilshaghey, ayns wheesh (my oddagh eh ve) dy jinnagh ad molley yn eer  chloan reiht. 
					</seg>
					<seg id="b.MAT.24.25" type="verse">
						Cur-my-ner, ta mish er n'insh diu ro laue. 
					</seg>
					<seg id="b.MAT.24.26" type="verse">
						Shen-y-fa my jir ad riu, T'eh ayns yn aasagh, ny gow-jee magh: cur-my-ner, t'eh  ayns ny shamyryn follit, ny cred-jee eh. 
					</seg>
					<seg id="b.MAT.24.27" type="verse">
						Son myr ta'n tendreil cheet ass y shiar, as cur soilshey choud as gys y sheear:  myr shen neesht vees cheet Mac y dooinney. 
					</seg>
					<seg id="b.MAT.24.28" type="verse">
						Son cre-erbee yn raad vees yn convayrt, shen y raad bee ny urlee er nyn jaglym  cooidjagh.
					</seg>
					<seg id="b.MAT.24.29" type="verse">
						Chelleeragh lurg seaghyn ny laghyn shen, hig dorraghys er y ghrian, as cha  der yn eayst e soilshey, as tuittee rollageyn yn aer, as bee pooaraghyn yn aer er  nyn graa. 
					</seg>
					<seg id="b.MAT.24.30" type="verse">
						As eisht bee cowrey Mac y dooinney er ny akin ayns yn aer as ec y traa shen nee  ooilley sheelogheyn y thallooin dobberan, as hee ad yn Mac dooinney cheet ayns bodjallyn  yn aer, lesh pooar as gloyr vooar. 
					</seg>
					<seg id="b.MAT.24.31" type="verse">
						As ver eh magh e ainleyn lesh yn trumpet dy ard-choraa, as nee ad e chloan reiht  y haglym cooidjagh veih ny kiare geayghyn, veih'n derrey ard fo'n aer gys yn ard  elley. 
					</seg>
					<seg id="b.MAT.24.32" type="verse">
						Ynsee-jee eisht coraa-dorraghey veih'n villey-figgagh: tra ta'n banglane echey  foast oor, as cur magh duillagyn, ta fys eu dy vel y sourey er-gerrey. 
					</seg>
					<seg id="b.MAT.24.33" type="verse">
						Er yn aght cheddin shiuish, tra hee shiu ooilley ny reddyn shoh, toig-jee dy  vel eh er-gerrey, dy jarroo ec ny dorryssyn. 
					</seg>
					<seg id="b.MAT.24.34" type="verse">
						Dy firrinagh ta mee gra riu, Cha bee yn cheeloghe shoh harrish, derrey vees dy  chooilley nhee jeu shoh cooilleenit. 
					</seg>
					<seg id="b.MAT.24.35" type="verse">
						Nee yn aer as yn ooir cherraghtyn, agh my ghoan's cha jean cherraghtyn. 
					</seg>
					<seg id="b.MAT.24.36" type="verse">
						Agh er y laa as yn oor shen, cha vel fys ec dooinney erbee, cha vel ec ainleyn  niau, agh ec my Ayr ny-lomarcan. 
					</seg>
					<seg id="b.MAT.24.37" type="verse">
						Agh myr va laghyn Noe, myr shen myrgeddin vees cheet Mac y dooinney. 
					</seg>
					<seg id="b.MAT.24.38" type="verse">
						Son myr ayns ny laghyn va roish y thooilley, v'ad gee as giu, poosey as coyrt  ayns poosey, derrey yn laa hie Noe stiagh ayns yn arg, 
					</seg>
					<seg id="b.MAT.24.39" type="verse">
						As cha dug ad tastey, derrey haink y thooilley as ghow eh ad ooilley ersooyl;  myr shen myrgeddin vees cheet Mac y dooinney. 
					</seg>
					<seg id="b.MAT.24.40" type="verse">
						Shen y traa vees daa ghooinney ayns y vagher, bee fer goit as fer faagit. 
					</seg>
					<seg id="b.MAT.24.41" type="verse">
						Bee daa ven blieh ec y wyllin, yn derrey yeh goit, as y jeh elley faagit. 
					</seg>
					<seg id="b.MAT.24.42" type="verse">
						Shen-y-fa bee-jee er nyn arrey, son cha vel fys eu er yn oor tra hig nyn Jiarn.   
					</seg>
					<seg id="b.MAT.24.43" type="verse">
						Agh shoh toig-jee, dy beagh fys er ve ec mainshter y thie cre'n oor veagh y maarliagh  er jeet, veagh eh er e arrey, as cha beagh eh er lhiggey da brishey stiagh er hie.   
					</seg>
					<seg id="b.MAT.24.44" type="verse">
						Shen-y-fa bee-jee shiuish myrgeddin ullee: son ec lheid yn oor as nagh vel shiu  smooinaghtyn er, hig yn Mac dooinney. 
					</seg>
					<seg id="b.MAT.24.45" type="verse">
						Quoi eisht yn charvaant firrinagh as creeney shen, ta e Hiarn er n'yannoo ny  er reill er e vooinjer, dy chur daue nyn meaghey ayns traa cooie? 
					</seg>
					<seg id="b.MAT.24.46" type="verse">
						Bannit ta'n charvaant cheddin. yiow e Hiarn, tra hig eh, jannoo myr shen. 
					</seg>
					<seg id="b.MAT.24.47" type="verse">
						Dy firrinagh ta mee gra riu, dy livreyee eh gys y churrym echeysyn ooilley e  chooid. 
					</seg>
					<seg id="b.MAT.24.48" type="verse">
						Agh my jir y drogh-harvaant shen ayns e chree, Ta my Hiarn lhiggey shaghey yn  cheet echey, 
					</seg>
					<seg id="b.MAT.24.49" type="verse">
						As toshiaght y yannoo dy woalley e heshaghyn-sharvaant, as dy ee as dy iu marish  ny meshtallee. 
					</seg>
					<seg id="b.MAT.24.50" type="verse">
						Hig Chiarn y charvaant shen ec laa nagh bee eh jeeaghyn er e hon, as ayns oor  nagh bee eh twoaiagh jeh;
					</seg>
					<seg id="b.MAT.24.51" type="verse">
						As giaree eh eh veih-my-cheilley, as pointee eh e chronney marish ny crauee oalsey:  ayns shen vees keayney as snaggeraght feeacklyn. 
					</seg>
				</div>
				<div id="b.MAT.25" type="chapter">
					<seg id="b.MAT.25.1" type="verse">
						Eisht bee reeriaght niau er ny hoylaghey gys jeih moidynyn, ghow ny lampyn oc, as  hie magh quail y dooinney poosee. 
					</seg>
					<seg id="b.MAT.25.2" type="verse">
						As va queig jeu creeney, as queig ommijagh. 
					</seg>
					<seg id="b.MAT.25.3" type="verse">
						Hug adsyn va ommijagh lhieu ny lampyn oc, agh cha dug ad lhieu ooil maroo: 
					</seg>
					<seg id="b.MAT.25.4" type="verse">
						Agh hug y vooinjer chreeney lhieu ooil ayns ny siyn oc marish nyn lampyn. 
					</seg>
					<seg id="b.MAT.25.5" type="verse">
						Choud as v'ad fieau er y dooinney poosee, huitt ad ooilley er saveenagh as cadley.   
					</seg>
					<seg id="b.MAT.25.6" type="verse">
						As ec main-oie va eam er ny choyrt, Cur-my-ner ta'n dooinney-poosee cheet, gow-jee  magh ny whail. 
					</seg>
					<seg id="b.MAT.25.7" type="verse">
						Eisht dirree ooilley ny moidynyn shen, as hooar ad aarloo nyn lampyn. 
					</seg>
					<seg id="b.MAT.25.8" type="verse">
						As dooyrt y vooinjer ommijagh rish y vooinjer chreeney, Cur-jee dooinyn jeh'n  ooil euish, son ta ny lampyn ain goll ass.  
					</seg>
					<seg id="b.MAT.25.9" type="verse">
						Agh dreggyr y vooinjer chreeney, gra, Cha der; er-aggle nagh bee dy liooar ain  dooin hene as diuish neesht: share diu roie hucsyn ta creck, as kionnaghey diu hene.   
					</seg>
					<seg id="b.MAT.25.10" type="verse">
						As choud as v'ad goll dy chionnaghey haink y dooinney-poosee, as hie yn vooinjer  va aarloo stiagh marish gys y vannish, as va'n dorrys jeight. 
					</seg>
					<seg id="b.MAT.25.11" type="verse">
						Ny lurg shen haink ny moidynyn elley gra, Hiarn, Hiarn, foshil dooin. 
					</seg>
					<seg id="b.MAT.25.12" type="verse">
						Agh dreggyr eshyn as dooyrt eh, Dy firrinagh ta mee gra riu, nagh voddym goaill  riu. 
					</seg>
					<seg id="b.MAT.25.13" type="verse">
						Bee-jee er nyn dwoaie er-y-fa shen son cha vel fys eu er y laa ny'n oor, nee  Mac y dooinney cheet. 
					</seg>
					<seg id="b.MAT.25.14" type="verse">
						Son ta reeriaght niau myr dooinney va mysh goaill jurnah gys cheer foddey,  deie er e harvaantyn hene, as livrey eh daue e chooid: 
					</seg>
					<seg id="b.MAT.25.15" type="verse">
						As da fer hug eh queig talentyn, da fer elley jees, as da fer elley unnane, da  dy chooilley ghooinney rere roshtyn e hushtey, as chelleeragh ghow eh e yurnah. 
					</seg>
					<seg id="b.MAT.25.16" type="verse">
						Eisht hie yn fer v'er gheddyn ny queig talentyn, as ren eh dellal lhieu, as chossyn  eh queig talentyn elley. 
					</seg>
					<seg id="b.MAT.25.17" type="verse">
						As myrgeddin eshyn v'er gheddyn jees, chossyn eh neesht jees elley. 
					</seg>
					<seg id="b.MAT.25.18" type="verse">
						Agh eshyn va lesh yn un talent, hie eh as chleiy eh ayns y thalloo, as dollee  eh argid e hiarn. 
					</seg>
					<seg id="b.MAT.25.19" type="verse">
						Agh lurg foddey dy hraa haink chiarn ny sharvaantyn shen, as ren eh coontey roo.   
					</seg>
					<seg id="b.MAT.25.20" type="verse">
						As haink eshyn v'er gheddyn ny queig talentyn, as hug eh lesh queig talentyn  elley, gra, Hiarn, livrey uss dooys queig talentyn: cur-my-ner, ta mee er chosney  queig talentyn elley lhieu. 
					</seg>
					<seg id="b.MAT.25.21" type="verse">
						Dooyrt e hiarn rish, S'mie t'ou er n'yannoo, harvaant vie as firrinagh; t'ou  er ny ve firrinagh ayns y veggan, livrey-yms mooarane gys dty churrym: immee uss  stiagh gys boggey dty hiarn. 
					</seg>
					<seg id="b.MAT.25.22" type="verse">
						Haink eshyn myrgeddin v'er gheddyn yn daa halent, as dooyrt eh, Hiarn, livrey  uss dooys daa halent: cur-my-ner, ta mee er chosney daa halent elley lhieu. 
					</seg>
					<seg id="b.MAT.25.23" type="verse">
						Dooyrt e hiarn rish, S'mie t'ou er n'yannoo, harvaant vie as firrinagh: t'ou  er ny ve firrinagh ayns y veggan, livrey-yms mooarane gys dty churrym: immee uss  stiagh gys boggey dty hiarn. 
					</seg>
					<seg id="b.MAT.25.24" type="verse">
						Agh y fer v'er gheddyn yn un talent haink eh, as dooyrt eh, Hiarn, va fys aym's  dy nee dooinney creoi oo; buinn raad nagh ren oo cuirr, as chaglym raad nagh ren  oo skeayley. 
					</seg>
					<seg id="b.MAT.25.25" type="verse">
						As ghow mee aggle, as hie mee as dollee mee dty halent ayns y thalloo: jeeagh,  shoh dhyt dty chooid hene. 
					</seg>
					<seg id="b.MAT.25.26" type="verse">
						Dreggyr e hiarn, as dooyrt eh rish, Harvaant vee-chairagh as neu-harroogh, va  fys ayd's dy row mish buinn raad nagh ren mee cuirr, as chaglym raad nagh ren mee  skeayley. 
					</seg>
					<seg id="b.MAT.25.27" type="verse">
						Lhisagh oo er-y-fa shen v'er chur my argid magh er-use, as eisht tra harrin,  oddin v'er gheddyn my chooid hene lesh bishaghey. 
					</seg>
					<seg id="b.MAT.25.28" type="verse">
						Gow-jee er-y-fa shen yn talent veihsyn, as cur-jee eh dasyn ta jeih talentyn  echey. 
					</seg>
					<seg id="b.MAT.25.29" type="verse">
						Son da dy chooilley ghooinney ta kuse echey vees er ny choyrt, as yiow eh ny  smoo: agh veihsyn nagh vel echey vees er ny ghoaill ersooyl eer shen ny ta echey.   
					</seg>
					<seg id="b.MAT.25.30" type="verse">
						As tilg-jee yn charvaant neu-harroogh ayns y dorraghys sodjey-mooie: ayns shen  vees keayney as snaggeraght feeacklyn. 
					</seg>
					<seg id="b.MAT.25.31" type="verse">
						Tra hig Mac y dooinney ayns e ghloyr, as ooilley e ainleyn casherick marish,  shen y traa hoie-ys eh er stoyl-reeoil e ghloyr. 
					</seg>
					<seg id="b.MAT.25.32" type="verse">
						As kiongoyrt rish vees dy chooilley ashoon er nyn jaglym; as scarree eh ad veih-my-cheilley,  myr ta bochilley scarrey eddyr e chirree as ny goair: 
					</seg>
					<seg id="b.MAT.25.33" type="verse">
						As soie-ee eh ny kirree er e laue-yesh, agh ny goair er e laue-chiare. 
					</seg>
					<seg id="b.MAT.25.34" type="verse">
						Eisht jir y ree roosyn er e laue-yesh, Tar-jee chloan vannit my Ayrey, gow-jee  eiraght 'sy reeriaght ta kiarit diu er-dy hoshiaght y theihll. 
					</seg>
					<seg id="b.MAT.25.35" type="verse">
						Son va mee accryssagh, as hug shiu beaghey dou: va mee paagh, as hug shiu jough  dou: va mee my yoarree, as ghow shiu stiagh mee: 
					</seg>
					<seg id="b.MAT.25.36" type="verse">
						Rooisht, as ren shiu m'y choamrey: va mee ching, as haink shiu dy my yeeaghyn:  va mee ayns pryssoon, as haink shiu hym. 
					</seg>
					<seg id="b.MAT.25.37" type="verse">
						Eisht nee'n chloan chairagh eh y reggyrt, gra, Hiarn, cuin honnick shin oo accryssagh,  as dy dug shin beaghey dhyt? ny paagh, as dy dug shin jough dhyt? 
					</seg>
					<seg id="b.MAT.25.38" type="verse">
						Cuin honnick shin oo dty yoarree, as dy-ghow shin stiagh oo? ny rooisht, as dy  ren shin dty choamrey? 
					</seg>
					<seg id="b.MAT.25.39" type="verse">
						Ny cuin honnick shin oo ching, ny ayns pryssoon, as dy daink shin dy dty yeeaghyn?   
					</seg>
					<seg id="b.MAT.25.40" type="verse">
						As freggyree yn Ree, as jir eh roo, Dy firrinagh ta mee gra riu, Ayns wheesh  as dy vel shiu er n'yannoo eh son y fer sloo jeu shoh my vraaraghyn, ta shiu er n'yannoo  eh er my hon's. 
					</seg>
					<seg id="b.MAT.25.41" type="verse">
						Eisht jir eh roosyn myrgeddin er y laue-chiare, Immee-jee voym, chloan churstey  gys yn aile dy bragh farraghtyn, kiarit son y drogh-spyrryd as e ainleyn. 
					</seg>
					<seg id="b.MAT.25.42" type="verse">
						Son va mee accryssagh, as cha dug shiu beaghey dou: va mee paagh, as cha dug  shiu jough dou: 
					</seg>
					<seg id="b.MAT.25.43" type="verse">
						Va mee my yoarree, as cha ghow shiu stiagh mee: rooisht, as cha ren shiu m'y  choamrey: ching, as ayns pryssoon, as cha daink shiu dy my yeeaghyn. 
					</seg>
					<seg id="b.MAT.25.44" type="verse">
						Eisht nee adsyn myrgeddin eh y reggyrt, gra, Hiarn, cuin honnick shin oo accryssagh,  ny paagh, ny dty yoarree, ny rooisht, ny ching, ny ayns pryssoon, as nagh chooin  shin lhiat? 
					</seg>
					<seg id="b.MAT.25.45" type="verse">
						Eisht nee eh nyn reggyrt, gra, Dy firrinagh ta mee gra riu, Ayns wheesh as nagh  ren shiu eh son unnane jeh'n vooinjer sloo jeu shoh, cha ren shiu eh er my hon's.   
					</seg>
					<seg id="b.MAT.25.46" type="verse">
						As hed ad shoh ersooyl gys y kerraghey dy bragh farraghtyn: agh y chloan chairagh  gys y vea veayn.
					</seg>
				</div>
				<div id="b.MAT.26" type="chapter">
					<seg id="b.MAT.26.1" type="verse">
						As haink eh gy-kione erreish da Yeesey ve er loayrt ooilley ny goan shoh, dy dooyrt  eh rish e ostyllyn, 
					</seg>
					<seg id="b.MAT.26.2" type="verse">
						Ta fys eu lurg daa laa dy bee feailley ny caisht, as dy bee yn Mac dooinney er  ny vrah dy ve er ny chrossey. 
					</seg>
					<seg id="b.MAT.26.3" type="verse">
						Eisht va ny ard-saggyrtyn as ny scrudeyryn as shanstyr y phobble er nyn jaglym  cooidjagh gys thie yn ard-saggyrt va enmyssit Caiaphas. 
					</seg>
					<seg id="b.MAT.26.4" type="verse">
						As hug ad nyn goyrle dy cheilley, my chione Yeesey y ghoaill dy follit, as dy  choyrt eh gy-baase. 
					</seg>
					<seg id="b.MAT.26.5" type="verse">
						Agh dooyrt ad, Cha nee er laa ny feailley, er-aggle dy bee irree-magh ayn mastey'n  pobble. 
					</seg>
					<seg id="b.MAT.26.6" type="verse">
						Nish tra va Yeesey ayns Bethany, ayns thie Simon yn lourane, 
					</seg>
					<seg id="b.MAT.26.7" type="verse">
						Haink huggey ben lesh box alabaster dy ooil feer chostal, as gheayrt ee eh er  e chione, myr v'eh ny hoie ec bee. 
					</seg>
					<seg id="b.MAT.26.8" type="verse">
						Agh tra honnick e ostyllyn shoh, v'ad jymmoosagh, gra, Cre'n-fa va'n jummal shoh  jeant?
					</seg>
					<seg id="b.MAT.26.9" type="verse">
						Son oddagh yn ooil shoh v'er ny ve creckit son mooarane, as er ny choyrt da ny  boghtyn. 
					</seg>
					<seg id="b.MAT.26.10" type="verse">
						Tra hoig Yeesey shoh, dooyrt eh roo, Kys dy vel shiu boirey yn ven? son t'ee er  n'yannoo obbyr vie orrym's. 
					</seg>
					<seg id="b.MAT.26.11" type="verse">
						Son ta ny boghtyn eu kinjagh meriu, agh mish cha vel eu kinjagh. 
					</seg>
					<seg id="b.MAT.26.12" type="verse">
						Son liorish dy vel ee er gheayrtey yn ooil shoh er n y chorp, t'ee er n'yannoo  eh cour my oanluckey. 
					</seg>
					<seg id="b.MAT.26.13" type="verse">
						Dy firrinagh ta mee gra riu, Cre theihll y raad vees yn sushtal shoh er ny phreacheil,  dy bee shoh myrgeddin ta'n ven shoh er n'yannoo, er ny imraa ayns cooinaghtyn j'ee.   
					</seg>
					<seg id="b.MAT.26.14" type="verse">
						Eisht hie fer jeh'n daa ostyl yeig, va enmyssit Yuaase Iscariot, gys ny ard-saggyrtyn.   
					</seg>
					<seg id="b.MAT.26.15" type="verse">
						As dooyrt eh roo, Cre ver shiu dooys, as livrey-ym diuish eh? As choard ad rish  son jeih peeshyn as feed dy argid. 
					</seg>
					<seg id="b.MAT.26.16" type="verse">
						As veih'n traa shen v'eh shirrey caa dy vrah eh. 
					</seg>
					<seg id="b.MAT.26.17" type="verse">
						Nish er y chied laa jeh feailley yn arran-caisht, haink e ostyllyn gys Yeesey  as dooyrt ad rish, Cre'n raad sailt shin dy yannoo aarloo er dty hon dy ee yn eayn  caisht? 
					</seg>
					<seg id="b.MAT.26.18" type="verse">
						As dooyrt eh, Gow-jee gys yn ard-valley gys lheid y dooinney shen, as abbyr-jee  rish, Ta'n mainshter gra, Ta my hraa er gerrey, freill-ym y chaisht ec dty hie's  marish my ostyllyn. 
					</seg>
					<seg id="b.MAT.26.19" type="verse">
						As ren adsyn myr va Yeesey er n'oardaghey daue, as daarlee ad yn eayn-caisht.   
					</seg>
					<seg id="b.MAT.26.20" type="verse">
						Nish tra va'n fastyr er-jeet, hoie eh sheese marish yn daa ostyl yeig. 
					</seg>
					<seg id="b.MAT.26.21" type="verse">
						As myr v'ad gee, dooyrt eh, Dy firrinagh ta mee gra riu, dy jean fer jiuish mish  y vrah. 
					</seg>
					<seg id="b.MAT.26.22" type="verse">
						As v'ad dy mooar seaghnit, as ren ad toshiaght dagh fer jeu dy ghra rish, Hiarn,  nee orrym's t'ou cheet? 
					</seg>
					<seg id="b.MAT.26.23" type="verse">
						As dansoor eshyn, gra, eshyn ta thummey e laue marym ayns y chlaare, eh shen  nee mish y vrah. 
					</seg>
					<seg id="b.MAT.26.24" type="verse">
						Ta Mac y dooinney goll, myr te scruit jeh: agh smerg da'n dooinney shen liorish  vees Mac y dooinney er ny vrah: s'mie veagh eh son y dooinney shen mannagh row eh  rieau er jeet er y theihll. 
					</seg>
					<seg id="b.MAT.26.25" type="verse">
						Eisht dansoor Yuaase, ren y vrah eh, as dooyrt eh, Vainshter, nee mish eh? Dooyrt  eshyn rish, T'ou er ghra eh. 
					</seg>
					<seg id="b.MAT.26.26" type="verse">
						As myr v'ad gee, ghow Yeesey arran as vannee eh  as vrish eh eh, as hug eh  eh da ny ostyllyn, gra, Gow-jee, ee-jee, shoh my chorp's. 
					</seg>
					<seg id="b.MAT.26.27" type="verse">
						As ghow eh yn cappan, as hug eh booise, as hug eh eh daue, gra, iu-jee ooilley  jeh shoh. 
					</seg>
					<seg id="b.MAT.26.28" type="verse">
						Son shoh my uill's jeh'n conaant noa, t'er ny gheayrtey son ymmodee son leih  peccaghyn. 
					</seg>
					<seg id="b.MAT.26.29" type="verse">
						Agh ta mee gra riu, Nagh n'iu-ym maghey shoh jeh mess y villey-feeyney, derrey'n  laa iu-ym eh ass-y-noa meriu ayns reeriaght my Ayrey. 
					</seg>
					<seg id="b.MAT.26.30" type="verse">
						As tra v'ad er ghoaill arrane-moyllee hie ad magh gys cronk ny Oliveyn. 
					</seg>
					<seg id="b.MAT.26.31" type="verse">
						Eisht dooyrt Yeesey roo, Failee yn credjue euish ooilley noght kyndagh rhym's:  son te scruit, Bwoaill-ym's yn bochilley, as bee kirree yn chioltane er nyn skeayley.   
					</seg>
					<seg id="b.MAT.26.32" type="verse">
						Agh erreish dou v'er n'irree reesht, hem reu gys Galilee. 
					</seg>
					<seg id="b.MAT.26.33" type="verse">
						Dansoor Peddyr as dooyrt eh rish, Ga dy vaill credjue dy chooilley ghooinney  kyndagh rhyt's, cha vaill my chredjue's dy bragh. 
					</seg>
					<seg id="b.MAT.26.34" type="verse">
						Dooyrt Yeesey rish, Dy firrinagh ta mee gra rhyt , Noght hene roish gerrym chellee,  dy nob uss mish three keayrtyn.
					</seg>
					<seg id="b.MAT.26.35" type="verse">
						Dooyrt Peddyr rish, Dy beign dou goll dy baase mayrt, cha nobbin oo. As er yn  aght cheddin loayr ooilley ny ostyllyn. 
					</seg>
					<seg id="b.MAT.26.36" type="verse">
						Eisht haink Yeesey maroo gys ynnyd va enmyssit Gethsemane, as dooyrt eh rish  ny ostyllyn, Soie-jee shiuish ayns shoh, choud as hem's gys padjer 'sy voayl shid.   
					</seg>
					<seg id="b.MAT.26.37" type="verse">
						As ghow eh marish Peddyr, as daa vac Zebedee, as ren eh toshiaght dy ve trimshagh  as trome-chreeagh.
					</seg>
					<seg id="b.MAT.26.38" type="verse">
						Eisht dooyrt eh roo, Ta my annym feer trimshagh, dy jarroo gys y baase: fuirree-jee  ayns shoh as freill-jee arrey marym. 
					</seg>
					<seg id="b.MAT.26.39" type="verse">
						As hie eh red beg sodjey, as huitt eh sheese er e eddin, as ghow eh padjer, as  dooyrt eh, O my Ayr, my oddys eh 've, lhig da'n cappan shoh goll shagh-ym: ny-yeih  cha nee m'aigney's, agh dty aigney's dy row jeant. 
					</seg>
					<seg id="b.MAT.26.40" type="verse">
						As haink eh gys ny ostyllyn, as hooar eh ad nyn gadley, as dooyrt eh rish Peddyr,  Kys ta shoh, nagh voddagh shiu arrey y reayll marym un oor? 
					</seg>
					<seg id="b.MAT.26.41" type="verse">
						Bee-jee er nyn dwoaie as gow-jee padjer, nagh duitt shiu ayns miolagh: ta'n spyrryd  dy jarroo arryltagh, agh ta'n eill annoon. 
					</seg>
					<seg id="b.MAT.26.42" type="verse">
						Hie eh roish reesht yn nah cheayrt, as ghow eh padjer, gra, O my Ayr, mannagh  vod yn cappan shoh goll shagh-ym, fegooish mee dy iu eh, dty aigney's dy row jeant.   
					</seg>
					<seg id="b.MAT.26.43" type="verse">
						As haink eh as hooar eh ad nyn gadley reesht: son va ny sooillyn oc trome. 
					</seg>
					<seg id="b.MAT.26.44" type="verse">
						As daag eh ad, as hie eh roish reesht as ghow eh padjer yn trass cheayrt, gra  ny goan cheddin. 
					</seg>
					<seg id="b.MAT.26.45" type="verse">
						Eisht haink eh gys e ostyllyn, as dooyrt eh roo, Caddil-jee nish, as gow-jee  nyn vea; cur-my-ner ta'n oor tayrn er-gerrey, as ta'n Mac dooinney er ny vrah gys  laueyn peccee.
					</seg>
					<seg id="b.MAT.26.46" type="verse">
						Irree-jee, as lhig dooin goll: cur-my-ner t'eshyn er-gerrey dooin ta dy my vrah.   
					</seg>
					<seg id="b.MAT.26.47" type="verse">
						As choud as v'eh foast loayrt, cur my-ner, haink Yuaase, fer jeh'n daa ostyl  yeig, as va sheshaght vooar marish lesh cliwenyn as luirg veih ny ard-saggyrtyn as  shanstyr y phobble 
					</seg>
					<seg id="b.MAT.26.48" type="verse">
						Nish hug eshyn v'er vrah eh, cowrey daue, gra, Quoi-erbee ver-yms paag da, shen  eh, cum-jee eh dy shickyr. 
					</seg>
					<seg id="b.MAT.26.49" type="verse">
						As chelleeragh haink eh gys Yeesey, as dooyrt eh, Dy vannee dhyt, Vainshter;  as phaag eh eh. 
					</seg>
					<seg id="b.MAT.26.50" type="verse">
						As dooyrt Yeesey rish, My heshey, cre'n-fa t'ou er jeet? Eisht haink ad, as ghreimm  ad er Yeesey, as ghow ad eh. 
					</seg>
					<seg id="b.MAT.26.51" type="verse">
						As cur-my-ner heeyn fer jeusyn va marish Yeesey magh e laue, as hayrn eh e chliwe,  as woaill eh fer-mooinjerey yn ard saggyrt, as ghiare eh yn chleaysh jeh. 
					</seg>
					<seg id="b.MAT.26.52" type="verse">
						Eisht dooyrt Yeesey rish, Cur seose dty chliwe reesht 'sy fine: son nee adsyn  ooilley ta goaill y cliwe, cherraghtyn liorish y chliwe.
					</seg>
					<seg id="b.MAT.26.53" type="verse">
						Vel uss smooinaghtyn nagh voddym's nish guee gys my Ayr, as yinnagh eh chelleeragh  hym erskyn daa legion jeig dy ainleyn? 
					</seg>
					<seg id="b.MAT.26.54" type="verse">
						Agh kys eisht vees ny scriptyryn er nyn gooilleeney, dy nee shoh myr te dy ve?   
					</seg>
					<seg id="b.MAT.26.55" type="verse">
						Ayns yn oor cheddin dooyrt Yeesey rish y pobble, Vel shiu er jeet magh myr noi  maarliagh, lesh cliwenyn as luirg dy my ghoaill? hoie mee meriu gagh-laa gynsaghey  ayns y chiamble, as cha ren shiu my ghoaill. 
					</seg>
					<seg id="b.MAT.26.56" type="verse">
						Agh va ooilley shoh jeant, dy voddagh scriptyryn ny phadeyryn ve cooilleenit.  Eisht ren ooilley ny ostyllyn treigeil eh, as cosney roue. 
					</seg>
					<seg id="b.MAT.26.57" type="verse">
						As leeid y vooinjer v'er ghoaill Yeesey eh ersooyl gys Caiaphas yn ard saggyrt,  raad va ny scrudeyryn as y chanstyr er nyn jaglym cooidjagh. 
					</seg>
					<seg id="b.MAT.26.58" type="verse">
						Agh deiyr Peddyr er foddey ny yei, gys thie yn ard-saggyrt, as hie eh stiagh,  as hoie eh marish y vooinjer dy yeeaghyn cre'n erree harragh er. 
					</seg>
					<seg id="b.MAT.26.59" type="verse">
						Nish yn ny ard-saggyrtyn as y chanstyr as ooilley yn choonceil, shirrey feanishyn  foalsey noi Yeesey dy choyrt eh gy-baase. 
					</seg>
					<seg id="b.MAT.26.60" type="verse">
						Agh cha dooar ad veg: ga dy daink ymmodee feanishyn foalsey, foast cha dooar  ad veg. Ec y jerrey haink daa eanish foalsey, 
					</seg>
					<seg id="b.MAT.26.61" type="verse">
						As dooyrt ad, T'eh shoh er ghra, Ta'n phooar aym's dy lhieggal chiamble Yee,  as dy hroggal eh reesht ayns three laa. 
					</seg>
					<seg id="b.MAT.26.62" type="verse">
						As hass yn ard-saggyrt seose, as dooyrt eh rish, Nagh vel oo cur ansoor? cre  shoh t'ad dy lhiassaghey dt'oi? 
					</seg>
					<seg id="b.MAT.26.63" type="verse">
						Agh va Yeesey ny-host. As dreggyr yn ard-saggyrt as dooyrt eh rish, Ta mee cur  currym ort liorish y Jee bio, oo dy insh  dooin, nee oo yn Creest mac Yee?
					</seg>
					<seg id="b.MAT.26.64" type="verse">
						Dooyrt Yeesey rish, T'ou uss er ghra eh: ny-yeih ta mish gra riu, Ny lurg shoh  hee shiu Mac y dooinney ny hoie er laue yesh yn phooar, as cheet ayns bodjallyn yn  aer. 
					</seg>
					<seg id="b.MAT.26.65" type="verse">
						Eisht raip yn ard-saggyrt e choamrey, gra, ren er loayrt goan mollaghtagh, cre'n  feme sodjey t'ain er feanishyn? cur-my-ner, nish ta shiu er chlashtyn e ghoan mollaghtagh.   
					</seg>
					<seg id="b.MAT.26.66" type="verse">
						Cre ta shiu smooinaghtyn jeh? Dansoor ad, as dooyrt ad, T'eh toilchin dy ve er  ny choyrt gy-baase. 
					</seg>
					<seg id="b.MAT.26.67" type="verse">
						Eisht cheau ad shellaghyn ayns e eddin, as woaill ad eh, as woaill feallagh elley  eh lesh bassyn nyn laueyn. 
					</seg>
					<seg id="b.MAT.26.68" type="verse">
						Gra, Jean phadeyrys dooin, uss yn Creest, quoi ta dy dty woalley? 
					</seg>
					<seg id="b.MAT.26.69" type="verse">
						Nish va Peddyr ny hoie cheu-mooie jeh'n cheshaght ayns y halley: as haink ben  aeg huggey, gra, V'ou uss myrgeddin marish Yeesey dy Ghalilee. 
					</seg>
					<seg id="b.MAT.26.70" type="verse">
						Agh dob eh kiongoyrt roo ooilley, gra, Cha s'aym cre t'ou dy ghra. 
					</seg>
					<seg id="b.MAT.26.71" type="verse">
						As tra v'eh er gholl magh ayns y phorch, honnick ben-aeg elley eh, as dooyrt  ee roosyn v'ayns shen, V'eh shoh myrgeddin marish Yeesey dy Nazareth. 
					</seg>
					<seg id="b.MAT.26.72" type="verse">
						As reesht dob eh lesh loo, Cha nione dou yn dooinney. 
					</seg>
					<seg id="b.MAT.26.73" type="verse">
						As tammylt ny lurg shen haink huggey paart jeh'n cheshaght, as dooyrt ad rish  Peddyr, Shickyr she fer jeu oo, son ta dty ghlare dy dty vrah. 
					</seg>
					<seg id="b.MAT.26.74" type="verse">
						Eisht ren eh toshiaght dy ghweeaghyn as dy loo, gra, Cha nione dou yn dooinney.  As chelleeragh ren y kellagh gerrym. 
					</seg>
					<seg id="b.MAT.26.75" type="verse">
						As chooinee Peddyr er ny goan va Yeesey er ghra rish, Roish gerrym y chellee,  obbee uss mish three keayrtyn. As hie eh magh as cheayn eh dy sharroo. 
					</seg>
				</div>
				<div id="b.MAT.27" type="chapter">
					<seg id="b.MAT.27.1" type="verse">
						Tra va'n moghrey er jeet rish, hug ooilley ny ard-saggyrtyn as shanstyr yn phobble  nyn goyrle dy cheilley, dy choyrt eh gy-baase. 
					</seg>
					<seg id="b.MAT.27.2" type="verse">
						As erreish daue v'er chiangley eh, leeid ad eh ersooyl, as livrey ad eh gys Pontius  Pilate yn kiannoort, 
					</seg>
					<seg id="b.MAT.27.3" type="verse">
						Tra honnick eisht Yuaase ren y vrah eh, dy row eh er ny gheyrey, ghow eh arrys,  as hug eh lesh reesht ny jeih peeshyn as feed dy argid gys ny ard-saggyrtyn as y  chanstyr, 
					</seg>
					<seg id="b.MAT.27.4" type="verse">
						Gra, Ta mee er n'yannoo peccah, ayns dy vel mee er vrah yn uill neu-chyndagh.  As dooyrt adsyn, Cre ta shen dooinyn? jeeagh uss da shen. 
					</seg>
					<seg id="b.MAT.27.5" type="verse">
						As hilg eh sheese ny peeshyn argid ayns y chiamble, as jimmee eh roish, as hie  eh as ren eh eh-hene y chroghey. 
					</seg>
					<seg id="b.MAT.27.6" type="verse">
						As ghow ny ard-Saggyrtyn ny peeshyn argid, as dooyrt ad, Cha vel eh lowal dy choyrt  ad mastey tashtaghyn y chiamble er-yn-oyr dy nee leagh foalley t'ayn.
					</seg>
					<seg id="b.MAT.27.7" type="verse">
						As ghow ad coyrle, as chionnee ad lhieu magher yn phasheyder, dy oanluckey joarreeyn  ayn. 
					</seg>
					<seg id="b.MAT.27.8" type="verse">
						Shen-y-fa va'n magher shen enmyssit, Yn magher-foalley, gys y laa t'ayn jiu. 
					</seg>
					<seg id="b.MAT.27.9" type="verse">
						(Shen y traa va cooilleenit ny va loayrit liorish Jeremy yn phadeyr, gra, As ghow  ad ny jeih peeshyn as feed dy argid, yn phrice echeysyn v'er ny phriceil, eshyn hug  cloan Isra price er: 
					</seg>
					<seg id="b.MAT.27.10" type="verse">
						As hug ad ad son magher yn phasheyder, myr va'n Chiarn er n'oardaghey dou). 
					</seg>
					<seg id="b.MAT.27.11" type="verse">
						As hass Yeesey fenish y chiannoort, as denee yn kiannoort jeh, gra, Nee uss ree  ny Hewnyn? As dooyrt Yeesey rish, T'ou uss dy ghra eh. 
					</seg>
					<seg id="b.MAT.27.12" type="verse">
						As tra v'eh er ny chassid liorish ny ard-saggyrtyn as y chanstyr, cha dug eh  ansoor erbee daue. 
					</seg>
					<seg id="b.MAT.27.13" type="verse">
						Eisht dooyrt Pilate rish, Nagh vel oo clashtyn cre whilleen red t'ad shoh cur  stiagh 
					</seg>
					<seg id="b.MAT.27.14" type="verse">
						As cha dug eh un ockle dy ansoor da, ayns wheesh as dy ghow yn kiannoort yindys  mooar. 
					</seg>
					<seg id="b.MAT.27.15" type="verse">
						Nish ec y feailley shen va'n kiannoort cliaghtey feaysley daue pryssoonagh erbee  dy bailloo. 
					</seg>
					<seg id="b.MAT.27.16" type="verse">
						As va oc ec y traa shen ard-phryssoon agh va enmyssit Barabbas. 
					</seg>
					<seg id="b.MAT.27.17" type="verse">
						Shen-y-fa tra v'ad er nyn jaglym cooidjagh, dooyrt Pilate roo, Quoi sailliu mee  dy eaysley diu? Barabbas, ny Yeesey, ta enmyssit Creest?  
					</seg>
					<seg id="b.MAT.27.18" type="verse">
						Son va fys echey dy nee ayns goanlys v'ad er chur stiagh eh. 
					</seg>
					<seg id="b.MAT.27.19" type="verse">
						Erreish da soie er stoyl y vriwnys, hug e ven fys huggey, gra, Ny bee veg ayd's  dy yannoo rish y dooinney cairagh shen: son s'mooar ta mee er hurranse jiu ayns my  chadley, er y choontey echeysyn. 
					</seg>
					<seg id="b.MAT.27.20" type="verse">
						Agh choyrlee ny ard-saggyrtyn as shanstyr y phobble ad dy yannoo aghin son Barabbas,  as Yeesey y choyrt gy-baase. 
					</seg>
					<seg id="b.MAT.27.21" type="verse">
						Dansoor y kiannoort as dooyrt eh roo, Quoi jeh'n jees sailliu mee dy eaysley  diu? Dooyrt adsyn, Barabbas. 
					</seg>
					<seg id="b.MAT.27.22" type="verse">
						Dooyrt Pilate roo, Cre nee'm eisht rish Yeesey, ta enmyssit Creest? Dooyrt ad  ooilley rish, Lhig da v'er ny chrossey. 
					</seg>
					<seg id="b.MAT.27.23" type="verse">
						As dooyrt y kiannoort, Cre'n-oyr, cre'n olk t'eh er n'yannoo? Agh deie adsyn  ny smoo, gra, Lhig da v'er ny chrossey. 
					</seg>
					<seg id="b.MAT.27.24" type="verse">
						Tra honnick Pilate nagh dug ad geill da e choyrle, agh dy row ad aarloo dy  irree-magh, ghow eh ushtey, as niee eh e laueyn kiongoyrt rish y pobble, gra, Ta  mish neu-chyndagh jeh fuill yn phersoon cairagh shen, jeeagh-jee shiuish da. 
					</seg>
					<seg id="b.MAT.27.25" type="verse">
						Eisht dansoor ooilley yn pobble, gra, Yn uill echey dy row orrinyn, as er nyn  gloan. 
					</seg>
					<seg id="b.MAT.27.26" type="verse">
						Eisht deayshil eh Barabbas daue; as erreish da Yeesey ve scuitchit, hug eh  briwnys er dy v'er ny chrossey. 
					</seg>
					<seg id="b.MAT.27.27" type="verse">
						Eisht hug sidooryn y chiannoort lhieu Yeesey gys halley ny briwnys, as deie ad  er slane sheshaght ny sidooryn. 
					</seg>
					<seg id="b.MAT.27.28" type="verse">
						As rooisht ad eh, as hug ad er coamrey scarleod. 
					</seg>
					<seg id="b.MAT.27.29" type="verse">
						As fee attey dy ghrineyn hug ad eh mysh e chione, as cuirtlagh ayns e laue-yesh:  as gliooney kiongoyrt rish dooyrt ad ayns craid, Dy vannee dhyt, Ree ny Hewnyn. 
					</seg>
					<seg id="b.MAT.27.30" type="verse">
						As cheau ad shellaghyn er, as ghow ad y chuirtlagh, as woaill ad eh er y chione   
					</seg>
					<seg id="b.MAT.27.31" type="verse">
						As erreish daue v'er n'yannoo (nyn saie) craid er, ghow ad yn coamrey reeoil  jeh as hug ad e gharmad hene er, as leeid ad eh ersooyl dy chrossey eh. 
					</seg>
					<seg id="b.MAT.27.32" type="verse">
						As myr haink ad magh, hooar ad dooinney jeh Cyrene, enmyssit Simon: eshyn ren  ad y eaginaghey dy ymmyrkey e chrosh. 
					</seg>
					<seg id="b.MAT.27.33" type="verse">
						As tra v'ad er jeet gys ynnyd ta enmyssit Golgotha, ta shen dy ghra, Ynnyd bollag.   
					</seg>
					<seg id="b.MAT.27.34" type="verse">
						Hug ad da vinegar dy iu, as gall ny-chione: as tra v'eh er vlashtyn eh, cha baillish  giu. 
					</seg>
					<seg id="b.MAT.27.35" type="verse">
						As ren ad eh y chrossey, as rheynn ad e gharmadyn, tilgey lottyn: as shoh myr  va cooilleenit shen loayr y phadeyr, Rheynn ad my gharmadyn nyn mast' oc, as er my  chooat ren ad lottyn y hilgey. 
					</seg>
					<seg id="b.MAT.27.36" type="verse">
						As hoie ad sheese as dreill ad arrey er ayns shen. 
					</seg>
					<seg id="b.MAT.27.37" type="verse">
						As hoie ad erskyn e chione oyr e vaaish scruit, SHOH YEESEY REE NY HEWNYN. 
					</seg>
					<seg id="b.MAT.27.38" type="verse">
						Eisht va daa vaarliagh er ny chrossey marish: yn derrey yeh er y laue-yesh, as  y jeh elley er y laue-chiare. 
					</seg>
					<seg id="b.MAT.27.39" type="verse">
						As doltooan y vooinjer va goll shaghey eh, craa nyn ghing. 
					</seg>
					<seg id="b.MAT.27.40" type="verse">
						As gra, Uss ta lhieggal y chiamble, as dy hroggal eh reesht ayns three laa, saue  oo hene: my she mac Yee oo, tar neose jeh'n chrosh. 
					</seg>
					<seg id="b.MAT.27.41" type="verse">
						Myr shen neesht ren ny ard saggyrtyn craidey mysh, marish ny scrudeyryn as y  chanstyr, as dooyrt ad, 
					</seg>
					<seg id="b.MAT.27.42" type="verse">
						Haue eh feallagh elley, eh-hene cha vod eh sauail: my she ree Israel eh, lhig  da cheet neose jeh'n chrosh, as nee mayd credjal ayn. 
					</seg>
					<seg id="b.MAT.27.43" type="verse">
						Hreisht eh ayns Jee; lhig da eh y livrey nish my saillish eh: son dooyrt eh,  She mac Yee mee. 
					</seg>
					<seg id="b.MAT.27.44" type="verse">
						Hilg ny maarlee myrgeddin v'er nyn grossey marish yn lheid cheddin er. 
					</seg>
					<seg id="b.MAT.27.45" type="verse">
						Nish veih yn cheyoo oor, va dorraghys harrish ooilley yn cheer, gys yn nuyoo  oor. 
					</seg>
					<seg id="b.MAT.27.46" type="verse">
						As mygeayrt yn nuyoo oor, deie Yeesey lesh ard-choraa, gra, ELI, ELI, LAMA SABACTHANI?  ta shen dy ghra, My Yee, My Yee, cre'n-fa t'ou er my hreigeil? 
					</seg>
					<seg id="b.MAT.27.47" type="verse">
						Dooyrt paart jeusyn va nyn shassoo ayns shen, tra cheayll ad shen, Ta'n dooinney  shoh geamagh er Elias. 
					</seg>
					<seg id="b.MAT.27.48" type="verse">
						As chelleeragh roie fer jeu, as ghow eh sponge as lhieen eh eh lesh vinegar,  as hug eh eh er cuirtlagh, as heeyn eh eh huggey dy iu. 
					</seg>
					<seg id="b.MAT.27.49" type="verse">
						Dooyrt y vooinjer elley, Faag-jee veue eh, hee mayd jig Elias dy hauail eh. 
					</seg>
					<seg id="b.MAT.27.50" type="verse">
						Tra va Yeesey er n'eamagh reesht lesh ard-choraa, phaart eh.. 
					</seg>
					<seg id="b.MAT.27.51" type="verse">
						As cur-my-ner, va'n coodaghey va eddyr, y chiamble as yn ynnyd casherick raipit  veih-my-cheilley, veih'n vullagh gys y laare; as ren y thalloo craa, as ny creggyn  scoltey. 
					</seg>
					<seg id="b.MAT.27.52" type="verse">
						As va ny oaiaghyn er nyn vosley, as ren ymmodee jeh kirp ny nooghyn va nyn gadley,  girree seose, 
					</seg>
					<seg id="b.MAT.27.53" type="verse">
						As cheet ass ny oaiaghyn oc lurg yn irree-seose-reesht echey, hie ad stiagh ayns  yn ard-valley casherick, as hoilshee ad ad hene da ymmodee. 
					</seg>
					<seg id="b.MAT.27.54" type="verse">
						Nish tra honnick yn captan, as adsyn va marish freayll arrey er Yeesey, yn craa  thallooin, as ny reddyn v'er jeet gy-kione, ghow ad aggle mooar, gra, Dy firrinagh  shoh va Mac Yee. 
					</seg>
					<seg id="b.MAT.27.55" type="verse">
						As va ymmodee mraane ayns shen (va jeeaghyn er tammylt voue) va er n'eiyrt er  Yeesey veih Galilee dy hirveish er. 
					</seg>
					<seg id="b.MAT.27.56" type="verse">
						Nyn mast' oc va Moirrey Malaine, as Moirrey moir Yamys as Voses, as moir cloan  Zebedee.
					</seg>
					<seg id="b.MAT.27.57" type="verse">
						Tra va'n fastyr er jeet, haink dooinney berchagh ass Arimathea, va enmyssit Joseph  va myrgeddin eh-hene credjal ayns Yeesey. 
					</seg>
					<seg id="b.MAT.27.58" type="verse">
						Hie eh shoh gys Pilate, as ren eh aghin son corp Yeesey: eisht doardee Pilate  yn corp dy ve er ny livrey. 
					</seg>
					<seg id="b.MAT.27.59" type="verse">
						As tra va Joseph er n'ghoaill y corp hoill eh eh ayns aanrit glen, 
					</seg>
					<seg id="b.MAT.27.60" type="verse">
						As doanluck eh eh ayns yn oaie noa echey hene, v'eh er chleiy ass y chreg: as  rowl eh clagh vooar er beeal yn oaie, as jimmee eh roish. 
					</seg>
					<seg id="b.MAT.27.61" type="verse">
						As va Moirrey Malaine, as Moirrey elley, nyn soie jeeragh er yn oaie. 
					</seg>
					<seg id="b.MAT.27.62" type="verse">
						Nish yn nah laa lurg laa yn aarlaghey haink ny ard-saggyrtyn as ny Phariseeyn  cooidjagh gys Pilate, 
					</seg>
					<seg id="b.MAT.27.63" type="verse">
						Gra, Vainshter, ta cooinaghtyn ain dy dooyrt yn molteyr shen, choud as v'eh foast  bio, Lurg three laa neem's girree reesht. 
					</seg>
					<seg id="b.MAT.27.64" type="verse">
						Cur sarey er-y-fa shen yn oaie dy ve jeant shickyr, derrey yn trass laa, er-aggle  dy jig e ostyllyn ayns yn oie, as dy geid ad eh ersooyl, as dy jir ad rish yn pobble,  T'eh er n'irree veih ny merriu: myr shen bee yn molteyrys s'jerree ny smessey na'n  chied volteyrys. 
					</seg>
					<seg id="b.MAT.27.65" type="verse">
						Dooyrt Pilate roo, Ta watch eu immee-jee reue, jean-jee cha shickyr jeh as oddys  shiu. 
					</seg>
					<seg id="b.MAT.27.66" type="verse">
						Myr shen hie ad, as ren ad yn oaie shickyr, sealal y chlagh, as soiaghey watch.     
					</seg>
				</div>
				<div id="b.MAT.28" type="chapter">
					<seg id="b.MAT.28.1" type="verse">
						Tra va'n doonaght harrish, as y vadran cheet rish er y chied laa jeh'n chiaghtin,  haink Moirrey Malaine, as Moirrey elley dy voddagh ad yn oaie y akin. 
					</seg>
					<seg id="b.MAT.28.2" type="verse">
						As cur-my-ner va craa thallooin mooar ayn; son va ainle y Chiarn er jeet neose  veih niau, as er jeet as er rowlal back yn chlagh jeh beeal yn oaie, as er hoie urree.   
					</seg>
					<seg id="b.MAT.28.3" type="verse">
						Va'n eddin echey goll-rish y tendreil, as e choamrey gial myr y sniaghtey. 
					</seg>
					<seg id="b.MAT.28.4" type="verse">
						As ayns aggle roish va ny arreyderyn er creau, as haink ad dy ve myr deiney marroo.   
					</seg>
					<seg id="b.MAT.28.5" type="verse">
						As dreggyr yn ainle, as dooyrt eh rish ny mraane, Ny gow-jee aggle: son ta fys  aym's dy vel shiu shirrey Yeesey, v'er ny chrossey. 
					</seg>
					<seg id="b.MAT.28.6" type="verse">
						Cha vel eh ayns shoh, son t'eh er n'irree myr dooyrt eh-hene: tar-jee, jeeagh-jee  er yn ynnyd raad va'n Chiarn oanluckit. 
					</seg>
					<seg id="b.MAT.28.7" type="verse">
						As immee-jee dy tappee, as insh-jee da e ostyllyn, dy vel eh er n'irree veih ny  merriu; as cur-my-ner, t'eh goll reue gys Galilee, ayns shen hee shiu eh, cur-my-ner,  ta mish er n'insh diu. 
					</seg>
					<seg id="b.MAT.28.8" type="verse">
						As jimmee ad dy tappee veih'n oaie lesh aggle as boggey mooar, as roie ad dy chur  lhieu yn naight gys e ostyllyn. 
					</seg>
					<seg id="b.MAT.28.9" type="verse">
						As myr v'ad goll dy insh eh da e ostyllyn, cur-my-ner haink Yeesey nyn guail,  gra, Dy vannee diu. As haink ad, as huitt ad sheese ec e chassyn, lesh nyn laueyn  orroo, cur ooashley da. 
					</seg>
					<seg id="b.MAT.28.10" type="verse">
						Eisht dooyrt Yeesey roo, Ny gow-jee aggle: immee-jee, as abbyr-jee rish my vraaraghyn  ad dy gholl gys Galilee, as ayns shen hee ad mee. 
					</seg>
					<seg id="b.MAT.28.11" type="verse">
						Nish myr v'ad goll, cur-my-ner, haink shiartanse jeh'n arrey gys yn ard-valley,  as dinsh ad da ny ard-saggyrtyn ooilley ny va er daghyrt. 
					</seg>
					<seg id="b.MAT.28.12" type="verse">
						As tra v'adsyn as y chanstyr er nyn jaglym cooidjagh, as er chur nyn goyrle dy  cheilley hug ad sym mooar dy argid da ny sidooryn, 
					</seg>
					<seg id="b.MAT.28.13" type="verse">
						Gra, Abbyr-jee shiuish, Haink e ostyllyn ayns yn oie, as gheid ad eh ersooyl  choud as va shin nyn gadley. 
					</seg>
					<seg id="b.MAT.28.14" type="verse">
						As my chlinnys y kiannoort jeh, nee mayd eshyn y vreagey as shiuish y heyrey.   
					</seg>
					<seg id="b.MAT.28.15" type="verse">
						Myr shen ghow ad yn argid, as ren ad myr va currit roue: as ta'n raa shoh dy  cadjin er ny insh magh mastey ny Hewnyn gys y laa t'ayn jiu. 
					</seg>
					<seg id="b.MAT.28.16" type="verse">
						Eisht hie yn un ostyl yeig roue gys Galilee, gys slieau raad va Yeesey er n'oardaghey  daue. 
					</seg>
					<seg id="b.MAT.28.17" type="verse">
						As tra honnick ad eh, hug ad ooashley da: agh va paart jeu fo mee-ourys. 
					</seg>
					<seg id="b.MAT.28.18" type="verse">
						As haink Yeesey, as loayr eh roo, gra, Ta dy chooilley phooar er ny chur dou  ayns niau as er y thalloo. 
					</seg>
					<seg id="b.MAT.28.19" type="verse">
						Immee-jee er-y-fa shen, as ynsee-jee dy chooilley ashoon, as bashtee-jee ad  ayns ennym yn Ayr, as y Vac, as y spyrryd Noo: 
					</seg>
					<seg id="b.MAT.28.20" type="verse">
						Gynsaghey daue dy reayll dy chooilley nhee cre-erbee ta mish er chur ayns sarey  diu: as cur-my-ner, ta mish meriu kinjagh, eer gys jerrey yn theihll. 
					</seg>
				</div>
			</div>
			<div id="b.MAR" type="book">
				<div id="b.MAR.1" type="chapter">
					<seg id="b.MAR.1.1" type="verse">
						Toshiaght sushtal Yeesey Creest, Mac Yee; 
					</seg>
					<seg id="b.MAR.1.2" type="verse">
						Myr te  scruit ayns ny phadeyryn; Cur-my-ner, ta mee cur my haghter roish dty eddin, dy  chiartaghey dty raad kiongoyrt rhyt. 
					</seg>
					<seg id="b.MAR.1.3" type="verse">
						Coraa fer geamagh ayns yn aasagh,  Kiartee-jee raad y Chiarn, jean-jee ny cassanyn echey jeeragh. 
					</seg>
					<seg id="b.MAR.1.4" type="verse">
						Ren Ean  bashtey ayns yn aassagh, as preacheil bashtey arrys, son leih peccaghyn. 
					</seg>
					<seg id="b.MAR.1.5" type="verse">
						As hie magh huggey ooilley cheer Yudea as cummaltee Yerusalem, as v'ad ooilley  er nyn mashtey liorish ayns awin Yordan, goaill rish nyn beccaghyn. 
					</seg>
					<seg id="b.MAR.1.6" type="verse">
						As  va Ean coamrit lesh garmad jeh fynney chamel, as lesh cryss liare mysh e  veeghyn: as v'eh beaghey er locustyn as mill feie: 
					</seg>
					<seg id="b.MAR.1.7" type="verse">
						As ren eh preacheil,  gra, Ta fer s'pooaral na mish cheet my-yei, kiangley ny braagyn echey cha vel  mee feeu dy chroymmey sheese as dy eaysley. 
					</seg>
					<seg id="b.MAR.1.8" type="verse">
						Ta mish dy jarroo er vashtey  shiu lesh ushtey: agh bashtee eshyn shiu lesh y Spyrryd Noo. 
					</seg>
					<seg id="b.MAR.1.9" type="verse">
						As haink eh  gy-kione ayns ny laghyn shen, dy daink Yeesey veih Nazareth dy Ghalilee, as v'eh  er ny vashtey liorish Ean ayns Jordan. 
					</seg>
					<seg id="b.MAR.1.10" type="verse">
						As jeeragh myr haink eh seose  ass yn ushtey, honnick eh ny niaughyn foshlit, as y spyrryd myr calmane cheet  neose er. 
					</seg>
					<seg id="b.MAR.1.11" type="verse">
						As haink coraa veih niau, gra, Oo my vac ennoil, jeed ta mee  dy mooar soiaghey. 
					</seg>
					<seg id="b.MAR.1.12" type="verse">
						As chelleeragh hug yn spyrryd lesh eh gys yn aasagh.  
					</seg>
					<seg id="b.MAR.1.13" type="verse">
						As v'eh ayns shen 'syn aasagh da-eed laa er ny violaghey liorish y  drogh-spyrryd, as v'eh marish ny beiyn feie, as ren ny ainleyn shirveish er.  
					</seg>
					<seg id="b.MAR.1.14" type="verse">
						Nish erreish da Ean ve currit ayns pryssoon, haink Yeesey gys Galilee,  preacheil sushtal reeriaght Yee, 
					</seg>
					<seg id="b.MAR.1.15" type="verse">
						As gra, Ta'n traa cooilleenit, as ta  reeriaght Yee er-gerrey: gow-jee arrys, as credjee yn sushtal. 
					</seg>
					<seg id="b.MAR.1.16" type="verse">
						Nish myr  v'eh shooyl liorish faarkey ghalilee, honnick eh Simon as Andreays e vraar cuirr  magh lieen ayns y cheayn: (son v'ad nyn eeasteyryn) 
					</seg>
					<seg id="b.MAR.1.17" type="verse">
						As dooyrt Yeesey  roo, Tar-jee as eiyr-jee orrym's, as neem's shiu nyn eeasteyryn dy gheiney.  
					</seg>
					<seg id="b.MAR.1.18" type="verse">
						As chelleeragh hreig ad nyn lieenteenyn, as deiyr ad er. 
					</seg>
					<seg id="b.MAR.1.19" type="verse">
						As  tra v'eh er n'gholl red beg sodjey veih shen, honnick eh Jamys mac Zebedee, as  Ean e vraar, va myrgeddin ayns y lhong kerraghey nyn lieen. 
					</seg>
					<seg id="b.MAR.1.20" type="verse">
						As  chelleeragh deie eh orroo as daag ad nyn ayr Zebedee ayns y lhong marish ny  sharvaantyn failt, as hie ad geiyrt er. 
					</seg>
					<seg id="b.MAR.1.21" type="verse">
						As hie ad stiagh ayns  Capernaum, as chelleeragh er laa yn doonaght, hie eh stiagh ayns y synagogue, as  dynsee eh. 
					</seg>
					<seg id="b.MAR.1.22" type="verse">
						As ghow ad yindys mooar jeh'n ynsaghey echey: son dynsee eh  ad myr fer ayns pooar, as cha nee myr ny scrudeyryn. 
					</seg>
					<seg id="b.MAR.1.23" type="verse">
						As va ayns y  synagogue oc dooinney Iesh spyrryd neu-ghlen, as dyllee eh, 
					</seg>
					<seg id="b.MAR.1.24" type="verse">
						Gra, Faag  void shin, cre'n eie t'ayd orrin, Yeesey dy Nazareth? vel oo er jeet dy nyn  stroie? ta fys aym quoi oo hene, eer fer casherick Yee. 
					</seg>
					<seg id="b.MAR.1.25" type="verse">
						As hug Yeesey  oghsan da, gra, Bee dty host, as tar magh ass. 
					</seg>
					<seg id="b.MAR.1.26" type="verse">
						As tra va'n spyrryd  neu-ghlen er n'eiyrt eh noon as noal, as er n'eamagh lesh ard choraa, haink eh  magh ass. 
					</seg>
					<seg id="b.MAR.1.27" type="verse">
						As v'ad ooilley fo atchim, ayns wheesh as dy row ad resooney  nyn mast' oc hene, gra, Cre'n red shoh? cre'n ynsagh noa shoh? son ta ny eer  spyrrydyn neu-ghlen dy pooaral echey fo smaght, as t'ad beasagh da. 
					</seg>
					<seg id="b.MAR.1.28" type="verse">
						As  chelleeragh hie goo jeh magh trooid ooilley yn cheer mygeayrt Galilee. 
					</seg>
					<seg id="b.MAR.1.29" type="verse">
						As cha leah as v'ad er jeet magh ass y synagogue, hie ad stiagh ayns thie Simon  as Andreays, marish Jamys as Ean. 
					</seg>
					<seg id="b.MAR.1.30" type="verse">
						Agh va moir ben Simon ny lhie ching  'sy chiassaghey, as chelleeragh dinsh ad da mychione eck. 
					</seg>
					<seg id="b.MAR.1.31" type="verse">
						As haink eh  as ghow eh ee er y laue, as hrog eh seose ee; as chelleeragh daag y chiassaghey  ee, as ren ee shirveish orroo. 
					</seg>
					<seg id="b.MAR.1.32" type="verse">
						As ayns yn astyr mysh lhie ny greiney  hug ad lhieu huggey dy chooilley unnane va doghanit, as adsyn va drogh-spyrrydyn  ayndoo. 
					</seg>
					<seg id="b.MAR.1.33" type="verse">
						As va ooilley yn ard-valley er nyn jaglym cooidjagh ec y  dorrys. 
					</seg>
					<seg id="b.MAR.1.34" type="verse">
						As ren eh ymmodee y lheihys va seaghnit lesh mooarane doghanyn,  as ymmodee drogh-spyrrydyn y chastey, as cha lhig eh da ny drogh-spyrrydyn dy  loayrt, ny dy ghra dy row enney oc er. 
					</seg>
					<seg id="b.MAR.1.35" type="verse">
						As moghrey laa-ny-vairagh dirree  eh foddey roish y laa, as hie eh magh, as jimmee eh gys boayl faasagh, as ayns  shen ghow eh padjer. 
					</seg>
					<seg id="b.MAR.1.36" type="verse">
						As deiyr Simon er, as adsyn va marish. 
					</seg>
					<seg id="b.MAR.1.37" type="verse">
						As  tra v'ad er gheddyn eh, dooyrt ad rish, Ta dy chooilley ghooinney briaght dty  yei. 
					</seg>
					<seg id="b.MAR.1.38" type="verse">
						As dooyrt eh roo, Lhig dooin goll gys baljyn sniessey dooin, dy  voddym preacheil ayndoo shen myrgeddin: son er-yn-oyr shen haink mee gys y  theihll. 
					</seg>
					<seg id="b.MAR.1.39" type="verse">
						As ren eh preacheil ayns ny synagogueyn oc trooid ooilley  Galilee, as chast eh drogh spyrrydyn. 
					</seg>
					<seg id="b.MAR.1.40" type="verse">
						As haink lourane huggey, guee er,  as gliooney sheese huggey, as gra rish, My she dty aigney eh, foddee oo mish y  yannoo glen. 
					</seg>
					<seg id="b.MAR.1.41" type="verse">
						As va Yeesey er ny veiyghey lesh chymmey, as heeyn eh magh  e laue, as venn eh rish, as dooyrt eh, M'aigney's eh, bee er dty ghlenney.  
					</seg>
					<seg id="b.MAR.1.42" type="verse">
						As cha row eh ny s'leah er loayrt, agh chelleeragh daag y louraanys eh,  as v'eh er ny ghlenney. 
					</seg>
					<seg id="b.MAR.1.43" type="verse">
						As hug eh currym geyre er, as chelleeragh hug  eh ersooyl eh. 
					</seg>
					<seg id="b.MAR.1.44" type="verse">
						As dooyrt eh rish, Jeeagh nagh loayr oo veg rish  dooinney erbee: agh immee royd, jeeagh oo hene da'n taggyrt, as cheb son dty  ghlenney shen doardee Moses son cowrey daue. 
					</seg>
					<seg id="b.MAR.1.45" type="verse">
						Agh hie eh roish, as ren  eh toshiaght dy hoilshaghey magh as dy skeayley mygeayrt yn chooish, ayns wheesh  as nagh dod Yeesey goll ny smoo dy foshlit gys yn ard-valley, agh v'eh mooie  ayns ynnydyn faasagh: as haink ad huggey veih dy chooilley ard.   
					</seg>
				</div>
				<div id="b.MAR.2" type="chapter">
					<seg id="b.MAR.2.1" type="verse">
						As laghyn ny lurg shen, hie eh reesht gys Capernaum, as ve er ny  insh magh dy row eh ayns y thie. 
					</seg>
					<seg id="b.MAR.2.2" type="verse">
						As chelleeragh va ymmodee er nyn jaglym  cooidjagh, ayns wheesh as nagh row room dy ghoaill ad, wheesh as mygeayrt y  dorrys: as ren eh yn goo y phreacheil daue. 
					</seg>
					<seg id="b.MAR.2.3" type="verse">
						As haink ad huggey, cur  lhieu fer va seaghnit lesh y chingys-craaee, v'er ny hroggal stiagh liorish  kiare dy leih. 
					</seg>
					<seg id="b.MAR.2.4" type="verse">
						As tra nagh dod ad cheet er-gerrey da kyndagh rish y  chennid, rooisht ad kione y thie raad v'eh: as erreish daue v'er vosley stiagh  ny hrooid, lhig ad sheese y lhiabbee ayn va'n palsee-doghanit ny lhie. 
					</seg>
					<seg id="b.MAR.2.5" type="verse">
						Tra hug Yeesey tastey da'n chredjue oc, dooyrt eh rish y dooinney ching, Vac, ta  dty pheccaghyn er nyn leih dhyt. 
					</seg>
					<seg id="b.MAR.2.6" type="verse">
						Agh va shiartanse jeh ny scrudeyryn nyn  soie ayns shen, as v'ad resooney ayns nyn greeaghyn, 
					</seg>
					<seg id="b.MAR.2.7" type="verse">
						Cre'n-fa ta'n  dooinney shoh loayrt goan mollaghtagh? quoi oddys peccaghyn y leih, agh Jee  ny-lomarcan? 
					</seg>
					<seg id="b.MAR.2.8" type="verse">
						As chelleeragh tra dennee Yeesey ayns e spyrryd dy row ad  myr shoh resooney cheu-sthie jeu hene, dooyrt eh roo, Cre'n-fa ta shiu  smooinaghtyn lheid ny reddyn shoh ayns nyn greeaghyn? 
					</seg>
					<seg id="b.MAR.2.9" type="verse">
						Cre sassey dy  ghra, rish y palsee-doghanit, Ta dty pheccaghyn er nyn leih dhyt: ny dy ghra,  Irree, as trog seose dty lhiabbee, as jean shooyl. 
					</seg>
					<seg id="b.MAR.2.10" type="verse">
						Agh dy vod fys y ve  eu dy vel pooar ec Mac y dooinney er y thalloo dy leih peccaghyn (dooyrt eh rish  y palsee-doghanit) 
					</seg>
					<seg id="b.MAR.2.11" type="verse">
						Ta mee gra rhyt, Irree, as trog seose dty lhiabbee,  as immee royd gys dty hie. 
					</seg>
					<seg id="b.MAR.2.12" type="verse">
						As chelleeragh dirree eh, hrog eh e  lhiabbee, as hie eh magh kiongoyrt roo ooilley, ayns wheesh as dy row ad ooilley  lhieent lesh atchim, as dy ren ad Jee y ghloyraghey, gra, Cha vaik shin eh rieau  er yn aght shoh. 
					</seg>
					<seg id="b.MAR.2.13" type="verse">
						As hie eh magh reesht rish oirr ny marrey, as haink  ooilley yn pobble huggey, as dynsee eh ad. 
					</seg>
					<seg id="b.MAR.2.14" type="verse">
						As myr v'eh goll shaghey,  honnick eh Levi mac Alpheus ny hoie ec boayrd y cheesh, as dooyrt eh rish, Eiyr  orrym's. As dirree eh seose as deiyr eh er. 
					</seg>
					<seg id="b.MAR.2.15" type="verse">
						As haink eh gy-kione, myr  va Yeesey ny hoie ec bee ayns y thie echey, dy ren myrgeddin ymmodee publicanee  as peccee soie sheese marish Yeesey as e heshaght: son va ymmodee er n'eiyrt er.  
					</seg>
					<seg id="b.MAR.2.16" type="verse">
						As tra honnick ny scrudeyryn as ny Phariseeyn eh gee marish publicanee  as peccee, dooyrt ad rish e ynseydee, Kys dy vel eh gee as giu marish publicanee  as peccee? 
					</seg>
					<seg id="b.MAR.2.17" type="verse">
						Tra cheayll Yeesey shoh, dooyrt eh roo, Cha vel feme ocsyn  ta slane er yn er-lhee, agh ec sleih chingey: cha daink mish dy eamagh er y  vooinjer chairagh, agh er peccee gys arrys. 
					</seg>
					<seg id="b.MAR.2.18" type="verse">
						As ve cliaghtey ynseydee  Ean as ny Phariseeyn dy reayll trostey; as haink ad as dooyrt ad rish, Kys te dy  vel ynseydee Ean as ny Phariseeyn trostey, agh cha vel adsyn t'ou uss er  n'ynsaghey trostey? 
					</seg>
					<seg id="b.MAR.2.19" type="verse">
						As dooyrt Yeesey roo, Vod cloan y chamyr-phoosee  trostey, choud as ta'n dooinney-poosee maroo? choud as ta'n dooinney-poosee  maroo, cha vod ad trostey. 
					</seg>
					<seg id="b.MAR.2.20" type="verse">
						Agh hig ny laghyn, tra vees y  dooinney-poosee er ny ghoaill ersooyl voue, as eisht nee ad trostey ayns ny  laghyn shen. 
					</seg>
					<seg id="b.MAR.2.21" type="verse">
						As cha vel dooinney erbee whaaley peesh dy eaddagh noa er  shenn gharmad: er-nonney ta'n pheesh goaill y laane ass y chenn gharmad, as bee  yn raipey ny smessey na ve. 
					</seg>
					<seg id="b.MAR.2.22" type="verse">
						Chamoo ta dooinney erbee cur feeyn noa ayns  shenn voteilyn, er-nonney ta'n feeyn noa scoltey ny boteilyn, as ta'n feeyn  deayrtit, as bee ny boteilyn dy choayl orroo: agh shegin da feeyn noa v'er ny  chur ayns boteilyn noa. 
					</seg>
					<seg id="b.MAR.2.23" type="verse">
						As haink eh gy-kione, myr v'eh shooyl trooid ny  magheryn arroo er laa'n doonaght, dy ren e ynseydee toshiaght, myr v'ad goll dy  phluckey jeeassyn jeh'n arroo. 
					</seg>
					<seg id="b.MAR.2.24" type="verse">
						As dooyrt ny Phariseeyn rish,  Cur-my-ner, cre'n-fa t'ad shoh er laa'n doonaght jannoo shen nagh vel lowit?  
					</seg>
					<seg id="b.MAR.2.25" type="verse">
						As dooyrt eshyn roo, Nagh lhaih shiuish rieau, cre ren David, tra v'eh  ayns feme as accryssagh, eh-hene as y vooinjer va marish? 
					</seg>
					<seg id="b.MAR.2.26" type="verse">
						Kys hie eh  stiagh ayns thie Yee, rish lhing Abiathar yn ard-saggyrt, as d'ee eh yn  arran-casherick, nagh row lowit dy ve eeit, agh liorish ny saggyrtyn, as hug eh  eh myrgeddin dauesyn va marish? 
					</seg>
					<seg id="b.MAR.2.27" type="verse">
						As dooyrt eh roo, Va'n doonaght er ny  yannoo son dooinney, as cha nee dooinney son y doonaght: 
					</seg>
					<seg id="b.MAR.2.28" type="verse">
						Shen-y-fa ta'n  Mac dooinney ny Hiarn myrgeddin er y doonaght.  
					</seg>
				</div>
				<div id="b.MAR.3" type="chapter">
					<seg id="b.MAR.3.1" type="verse">
						As hie  eh reesht stiagh ayns y synagogue, as va dooinney ayns shen lesh laue shyrgit.  
					</seg>
					<seg id="b.MAR.3.2" type="verse">
						As va sooill oc er, dy yeeaghyn jinnagh eh eh y lheihys er laa yn  doonaght, dy voddagh oyr y ve oc dy phlaiynt noi. 
					</seg>
					<seg id="b.MAR.3.3" type="verse">
						As dooyrt eh rish y  dooinney lesh y laue shyrgit, Shass magh. 
					</seg>
					<seg id="b.MAR.3.4" type="verse">
						As dooyrt eh roo, Vel eh lowal  dy yannoo mie er laghyn y doonaght, ny dy yannoo olk? dy hauail bioys, ny dy  stroie eh? Agh v'adsyn nyn-dhost. 
					</seg>
					<seg id="b.MAR.3.5" type="verse">
						As tra v'eh er yeeaghyn mygeayrt orroo  lesh corree, v'eh seaghnit son creoghys nyn greeaghyn, as dooyrt eh rish y  dooinney, Sheeyn magh dty laue: as heeyn eh magh ee; as va e laue er ny  laanaghey myr y laue elley. 
					</seg>
					<seg id="b.MAR.3.6" type="verse">
						As hie ny Phariseeyn magh, as chelleeragh  ghow ad-hene, as ny Herodianee coyrle n'oi, kys oddagh ad eh y stroie. 
					</seg>
					<seg id="b.MAR.3.7" type="verse">
						Agh hie Yeesey dy lhiattee marish e ynseydee gys oirr ny marrey: as deiyr  earrooyn mooarey dy leih er veih Galilee, as veih Judea, 
					</seg>
					<seg id="b.MAR.3.8" type="verse">
						As veih  Jerusalem, as veih Idumea, as veih'n cheu elley dy Yordan, as adsyn mygeayrt  Tyre as Sidon, earroo mooar, tra cheayll ad cre ny reddyn yindyssagh v'eh er  n'yannoo, haink ad huggey. 
					</seg>
					<seg id="b.MAR.3.9" type="verse">
						As loayr eh rish e ynseydee, lhong veg dy ve  aarloo er e hon, kyndagh rish y pobble, son nagh jinnagh ad chionney stiagh er.  
					</seg>
					<seg id="b.MAR.3.10" type="verse">
						Son v'eh er laanaghey ymmodee, ayns wheesh as dy row ad chionney stiagh  huggey, dy ventyn rish, whilleen as va dourinagh. 
					</seg>
					<seg id="b.MAR.3.11" type="verse">
						As ny spyrrydyn  neughlen tra honnick ad eh, huitt ad sheese kiongoyrt rish, as dyllee ad, gra,  She Mac Yee oo. 
					</seg>
					<seg id="b.MAR.3.12" type="verse">
						As hug eh currym gyere orroo, gyn ad dy insh magh quoi  v'eh. 
					</seg>
					<seg id="b.MAR.3.13" type="verse">
						As hie eh seose er slieau, as deie eh er y vooinjer baillish: as  haink ad huggey. 
					</seg>
					<seg id="b.MAR.3.14" type="verse">
						As doardee eh ghaa-yeig dy ve marish, dy voddagh eh  coyrt ad magh dy phreacheil: 
					</seg>
					<seg id="b.MAR.3.15" type="verse">
						As dy voddagh pooar y ve oc dy lheihys  aslayntyn, as dy hilgey magh drogh-spyrrydyn. 
					</seg>
					<seg id="b.MAR.3.16" type="verse">
						As Simon lhiennoo eh  Peddyr. 
					</seg>
					<seg id="b.MAR.3.17" type="verse">
						As Jamys mac Zebedee, as Ean braar Yamys (as lhiennoo eh adsyn  Boanerges, ta shen dy ghra, Cloan ny taarnee) 
					</seg>
					<seg id="b.MAR.3.18" type="verse">
						As Andreays, as Philip,  as Bartholomew, as Mian, as Thomase, as Jamys mac Alpheus, as Thaddeus, as Simon  yn Canaanite. 
					</seg>
					<seg id="b.MAR.3.19" type="verse">
						As Yuaase Iscariot, ren myrgeddin eh y vrah: as hie ad  stiagh ayns thie. 
					</seg>
					<seg id="b.MAR.3.20" type="verse">
						As va'n pobble er nyn jaglym cooidjagh reesht, myr  shen nagh row wheesh caa oc dy ghoaill beaghey. 
					</seg>
					<seg id="b.MAR.3.21" type="verse">
						As tra cheayll e  gheiney-mooinjerey jeh, hie ad magh dy ghoaill eh: son dooyrt ad, T'eh ass e  cheeayl. 
					</seg>
					<seg id="b.MAR.3.22" type="verse">
						As dooyrt ny scrudeyryn haink neose veih Jerusalem, Ta  Beelzebub echey, as liorish prince ny drogh-spyrrydyn t'eh tilgey magh  drogh-spyrrydyn. 
					</seg>
					<seg id="b.MAR.3.23" type="verse">
						As deie eh orroo huggey, as dooyrt eh roo ayns  coraaghyn-dorraghey, kys oddys Satan Satan y chastey? 
					</seg>
					<seg id="b.MAR.3.24" type="verse">
						As my ta  reeriaght girree-magh n'oi hene, cha vod y reeriaght shen shassoo. 
					</seg>
					<seg id="b.MAR.3.25" type="verse">
						As  my ta thie girree-magh n'oi hene, cha vod y thie shen shassoo. 
					</seg>
					<seg id="b.MAR.3.26" type="verse">
						As my ta  Satan girree-magh, as my t'eh n'oi hene, cha vod eh shassoo, agh ta e phooar ec  kione. 
					</seg>
					<seg id="b.MAR.3.27" type="verse">
						Cha vod dooinney erbee goll stiagh ayns thie yn treanagh, as  cragh y yannoo jeh e chooid, mannagh giangle eh hoshiaght yn treanagh, as eisht  nee eh cragh y yannoo er e hie. 
					</seg>
					<seg id="b.MAR.3.28" type="verse">
						Dy firrinagh ta mee gra riu, Bee dy  chooilley pheccah er ny leih da mec gheiney, as ny goan mollaghtagh lioroo nee  ad loayrt dy mollaghtagh: 
					</seg>
					<seg id="b.MAR.3.29" type="verse">
						Agh eshyn loayrys dy mollaghtagh noi yn  Spyrryd Noo, cha bee dy bragh leih ny chour, agh t'eh ayns dangeyr coayl-anmey  dy baagh farraghtyn. 
					</seg>
					<seg id="b.MAR.3.30" type="verse">
						Er-yn-oyr dy dooyrt ad, Ta spyrryd neu-ghlen  echey. 
					</seg>
					<seg id="b.MAR.3.31" type="verse">
						Eisht haink e vraaraghyn as e voir as shassoo cheu-mooie (jeh'n  dorrys) hug ad fys huggey dy heet dy loayrt roo. 
					</seg>
					<seg id="b.MAR.3.32" type="verse">
						As va'n pobble nyn  soie mygeayrt-y-mysh, as dooyrt ad rish, Cur-my-ner, ta dty voir as dty  vraaraghyn mooie fenaght er dty hon. 
					</seg>
					<seg id="b.MAR.3.33" type="verse">
						As dreggyr eh ad, gra, Quoi my  voir, ny my vraaraghyn? 
					</seg>
					<seg id="b.MAR.3.34" type="verse">
						As yeeagh eh mygeayrt orroosyn va nyn soie  mygeayrt-y-mysh, as dooyrt eh, Cur-jee my-ner my voir as my vraaraghyn. 
					</seg>
					<seg id="b.MAR.3.35" type="verse">
						Son quoi-erbee nee aigney Yee, she eshyn my vraar, as my huyr, as my voir.   
					</seg>
				</div>
				<div id="b.MAR.4" type="chapter">
					<seg id="b.MAR.4.1" type="verse">
						As ren eh toshiaght reesht dy ynsaghey rish oirr ny  marrey: as va earroo mooar dy leih er nyn jaglym cooidjagh huggey, myr shen dy  jagh eh er-board lhong, as hoie eh er y cheayn, as va ooilley yn pobble liorish  y cheayn, er y thalloo. 
					</seg>
					<seg id="b.MAR.4.2" type="verse">
						As dynsee eh daue ymmodee nheeghyn ayns  coraaghyn-dorraghey, as dooyrt eh roo ayns e ynsagh, 
					</seg>
					<seg id="b.MAR.4.3" type="verse">
						Clasht-jee,  cur-my-ner hie correyder agh dy chuirr: 
					</seg>
					<seg id="b.MAR.4.4" type="verse">
						As haink eh gy-kione myr v'eh  cuirr, dy huitt paart jeh'n rass rish oirr y raad, as haink eeanlee yn aer, as  d'ee ad seose eh. 
					</seg>
					<seg id="b.MAR.4.5" type="verse">
						As huitt paart er thalloo claghagh, raad nagh row  mooarane ooir echey, as chelleeragh daase eh, er-yn-oyr nagh row diunid  thallooin echey. 
					</seg>
					<seg id="b.MAR.4.6" type="verse">
						As tra ghow yn ghrian niart ve fiojit, as er-yn-oyr  nagh row eh er n'ghoaill fraue, ren eh shyrgaghey ersooyl. 
					</seg>
					<seg id="b.MAR.4.7" type="verse">
						As huitt  paart mastey drineyn, as daase ny drineyn seose marish, as phloogh ad eh, as cha  dymmyrk eh mess. 
					</seg>
					<seg id="b.MAR.4.8" type="verse">
						Agh huitt cooid elley jeh ayns thalloo mie, as hug eh  magh mess ren gaase seose as bishaghey, as dymmyrk eh, paart jeih fillaghyn as  feed, as paart three-feed, as paart keead filley. 
					</seg>
					<seg id="b.MAR.4.9" type="verse">
						As dooyrt eh roo,  Eshyn ta cleayshyn echey dy chlashtyn, lhig da clashtyn. 
					</seg>
					<seg id="b.MAR.4.10" type="verse">
						As tra v'eh  ny-lomarcan, denee yn vooinjer va mygeayrt-y-mysh marish y daa ostyl yeig jeh  mychione y coraa-dorraghey. 
					</seg>
					<seg id="b.MAR.4.11" type="verse">
						As dooyrt eh roo, Diuish te er ny choyrt dy  hoiggal folliaght reeriaght Yee: agh dauesyn ta mooie, ta dy chooilley nhee  jeant ayns coraaghyn-dorraghey: 
					</seg>
					<seg id="b.MAR.4.12" type="verse">
						Son fakin hee ad, agh cha der ad tastey  as clashtyn cluinnee ad, agh cha gow ad tushtey; er-aggle ec traa erbee dy beagh  ad er nyn jyndaa, as dy beagh nyn beccaghyn er nyn leih daue. 
					</seg>
					<seg id="b.MAR.4.13" type="verse">
						As dooyrt  eh roo, Nagh vel toiggal eu jeh'n choraa-dorraghey shoh? as kys eisht nee shiu  dy chooilley choraa-dorraghey y hoiggal? 
					</seg>
					<seg id="b.MAR.4.14" type="verse">
						Ta'n correyder cuirr yn goo.  
					</seg>
					<seg id="b.MAR.4.15" type="verse">
						As ad shoh adsyn ta rish oirr y raad, ayn ta'n goo er ny chuirr, agh  tra t'ad er chlashtyn, ta'n drogh-spyrryd cheet jeeragh, as goaill ersooyl yn  goo va cuirt ayns nyn greeaghyn. 
					</seg>
					<seg id="b.MAR.4.16" type="verse">
						As ad shoh neesht yn vooinjer ta cuirt  ayns thalloo claghagh, ta, erreish daue v'er chlashtyn y goo, chelleeragh dy  ghoaill eh dy aggindagh: 
					</seg>
					<seg id="b.MAR.4.17" type="verse">
						Agh cha vel fraue oc ayndoo hene, as myr shen  cha vel ad cummal rish agh son earish: ny lurg shen tra ta seaghyn ny tranlaase  cheet orroo er coontey yn ghoo, chelleeragh ta nyn gredjue failleil. 
					</seg>
					<seg id="b.MAR.4.18" type="verse">
						As  ad shoh yn vooinjer ta cuirt mastey drineyn: lheid as ta clashtyn y goo 
					</seg>
					<seg id="b.MAR.4.19" type="verse">
						As ta kiarail y theihll shoh, as molteyraght berchys, as saynt reddyn elley goll  stiagh, as plooghey yn goo, as te cheet dy ve neu-vessoil. 
					</seg>
					<seg id="b.MAR.4.20" type="verse">
						As ad shoh  yn vooinjer ta cuirt ayns thalloo mie, lheid as ta clashtyn y goo, as ta dy  ghoaill eh, as gymmyrkey magh mess, paart jeih fillaghyn as feed, paart  three-feed, as paart keead-filley. 
					</seg>
					<seg id="b.MAR.4.21" type="verse">
						As dooyrt eh roo, Vel cainle dy ve  er ny choyrt fo saagh, ny fo lhiabbee? as nagh vel ee dy v'er ny choyrt ayns  cainleyr? 
					</seg>
					<seg id="b.MAR.4.22" type="verse">
						Son cha vel nhee erbee keillit, nagh bee er ny hoilshaghey:  ny nhee erbee freilt follit, nagh jig er-ash? 
					</seg>
					<seg id="b.MAR.4.23" type="verse">
						My ta cleayshyn ec  dooinney erbee dy chlashtyn lhig da clashtyn. 
					</seg>
					<seg id="b.MAR.4.24" type="verse">
						As dooyrt eh roo, Cur-jee  tastey da ny ta shiu dy chlashtyn: lesh y towse ta shiu towse, bee eh er ny  howse diu: as diuish ta clashtyn, bee ny smoo er ny choyrt. 
					</seg>
					<seg id="b.MAR.4.25" type="verse">
						Son eshyn  ta echey, dasyn vees er ny choyrt: as eshyn nagh vel echey, veihsyn vees er ny  ghoaill eer shen hene ny ta echey. 
					</seg>
					<seg id="b.MAR.4.26" type="verse">
						As dooyrt eh, Shoh myr ta reeriaght  Yee, myr dy dilgagh dooinney rass ayns y thalloo 
					</seg>
					<seg id="b.MAR.4.27" type="verse">
						As eh dy chadley, as  dy irree oie as laa; as y rass dy heet er y hoshiaght, as dy aase seose, gyn-yss  da. 
					</seg>
					<seg id="b.MAR.4.28" type="verse">
						Son ta'n thalloo cur magh mess j'ee hene, hoshiaght yn chass, eisht  yn jeeas, ny lurg shen, yn arroo creen ayns y jeeas. 
					</seg>
					<seg id="b.MAR.4.29" type="verse">
						Agh tra ta'n mess  er greenaghey, chelleeragh t'eh cur yn corran fo, er-yn-oyr dy vel y fouyr er  jeet. 
					</seg>
					<seg id="b.MAR.4.30" type="verse">
						As dooyrt eh, Cre gys nee mayd reeriaght Yee y hoyllaghey? ny  lesh cre'n co-chaslys nee mayd y hoiaghey magh eh? 
					</seg>
					<seg id="b.MAR.4.31" type="verse">
						Te goll-rish grine  dy rass mustard, ta ny sloo, tra te cuirt ayns y thalloo, na dy chooilley rass  ta ayns y thalloo. 
					</seg>
					<seg id="b.MAR.4.32" type="verse">
						Agh tra te cuirt, te gaase seose, as cheet dy ve ny  smoo na ooilley ny lossreeyn, as cur magh banglaneyn mooarey, myr shen dy vod  eeanlee yn aer fastee y ghoaill fo'n scadoo echey. 
					</seg>
					<seg id="b.MAR.4.33" type="verse">
						As lesh ymmodee dy  lheid ny coraaghyn dorraghey loayr eh yn goo roo, myr v'adsyn son goaill rish.  
					</seg>
					<seg id="b.MAR.4.34" type="verse">
						Agh fegooish coraa-dorraghey cha loayr eh roo: as tra v'ad nyn-lomarcan  hoilshee eh dy chooilley nhee da e ostyllyn.
					</seg>
					<seg id="b.MAR.4.35" type="verse">
						As yn laa cheddin tra va'n  fastyr er, dooyrt eh roo, Lhig dooin goll harrish gys y cheu elley. 
					</seg>
					<seg id="b.MAR.4.36" type="verse">
						As  tra v'ad er chur ersooyl yn pobble, hug ad lhieu eh myr v'eh ayns y lhong, as va  myrgeddin lhongyn beggey elley marish. 
					</seg>
					<seg id="b.MAR.4.37" type="verse">
						As dirree sterrym mooar dy  gheay, as va ny tonnyn brishey stiagh ayns y lhong, myr shen dy row ee nish er  lhieeney. 
					</seg>
					<seg id="b.MAR.4.38" type="verse">
						As v'eshyn ayns jerrey ny lhuingey ny chadley er clooisag: as  ghooisht ad eh, as dooyrt ad rish, Vainshter, nagh vel geill ayd dy bee mayd  caillit? 
					</seg>
					<seg id="b.MAR.4.39" type="verse">
						As dirree eh, as smaghtee eh yn gheay, as dooyrt eh rish y  faarkey, Gow fea, bee kiune: as ghow yn gheay fea, as va kiuney vooar ayn.  
					</seg>
					<seg id="b.MAR.4.40" type="verse">
						As dooyrt eh roo, Cre'n-fa ta shiu cha agglagh? kys te nagh vel credjue  eu? 
					</seg>
					<seg id="b.MAR.4.41" type="verse">
						As v'ad feer agglagh, as dooyrt ad yn derrey yeh rish y jeh elley,  cre'n monney dy ghooinney eh shoh, dy vel y gheay hene as faarkey cur biallys  da? 
					</seg>
				</div>
				<div id="b.MAR.5" type="chapter">
					<seg id="b.MAR.5.1" type="verse">
						. As haink ad harrish gys y cheu elley jeh'n  cheayn, gys cheer ny Gadarenee.
					</seg>
					<seg id="b.MAR.5.2" type="verse">
						As tra v'eh er jeet ass y lhong,  chelleeragh haink ny whail veih mastey ny oaiaghyn, dooinney lesh spyrryd  neu-ghlen.
					</seg>
					<seg id="b.MAR.5.3" type="verse">
						Va cummal mastey ny oaiaghyn, as cha voddagh dooinney erbee y  chiangley eh, eer lesh geulaghyn:
					</seg>
					<seg id="b.MAR.5.4" type="verse">
						Er-y-fa dy row eh dy mennick er ny ve  kianlt lesh yiarnyn as geulaghyn, as va ny geulaghyn er ny ve tayrnit  veih-my-cheilley liorish, as ny yiarnyn brisht ayns peeshyn: as cha dod dooinney  erbee eh y veeinaghey.
					</seg>
					<seg id="b.MAR.5.5" type="verse">
						As kinjagh oie as laa v'eh ayns ny sleityn, as  mastey ny oaiaghyn, gyllagh, as dy ghiarey eh-hene lesh claghyn.
					</seg>
					<seg id="b.MAR.5.6" type="verse">
						Agh tra  honnick eh Yeesey foddey jeh, roie eh, as hug eh ooashley da,
					</seg>
					<seg id="b.MAR.5.7" type="verse">
						As deie eh  lesh ard-choraa, as dooyrt eh, Cre'n eie t'ayd orrym, Yeesey, Vac yn Jee smoo  ard? ta mee guee ort, ayns ennym Yee, gyn oo dy my horchaghey.
					</seg>
					<seg id="b.MAR.5.8" type="verse">
						(Son v'eh  er ghra rish, Tar magh ass y dooinney, uss spyrryd neu-ghlen) 
					</seg>
					<seg id="b.MAR.5.9" type="verse">
						As denee  eh jeh, Cre'n ennym t'ort? As dreggyr eh, gra, Ta m'ennym Legion Son ta shin  ymmodee.
					</seg>
					<seg id="b.MAR.5.10" type="verse">
						As ren eh aghin jeean huggey, gyn eh dy chur ad ersooyl ass y  cheer.
					</seg>
					<seg id="b.MAR.5.11" type="verse">
						Nish va ayns shen, er-gerrey da ny sleityn, griagh mooar dy vucyn  fo bochillyn.
					</seg>
					<seg id="b.MAR.5.12" type="verse">
						As ghuee ooilley ny drogh-spyrrydyn er, gra, Eiyr shin gys  ny mucyn, dy vod mayd goll stiagh ayndoo.
					</seg>
					<seg id="b.MAR.5.13" type="verse">
						As chelleeragh hug Yeesey kied  daue. As hie ny spyrrydyn neu-ghlen roue, as hie ad stiagh ayns ny mucyn, as  roie yn ghriagh gour nyn mullee lesh yn eaynee gys y cheayn (v'ad mysh daa  housane) as v'ad plooghit ayns y cheayn.
					</seg>
					<seg id="b.MAR.5.14" type="verse">
						As roie bochillyn ny mucyn  roue, as dinsh ad eh ayns yn ard-valley, as er y cheer. As hie ad magh dy akin  cre va jeant.
					</seg>
					<seg id="b.MAR.5.15" type="verse">
						As haink ad gys Yeesey, as honnick ad eshyn va'n  drogh-spyrryd as y legion er ny ve ayn, ny hoie, as e eaddagh er, as dy mie ayns  e cheeayl, as ghow ad aggle.
					</seg>
					<seg id="b.MAR.5.16" type="verse">
						As diush y vooinjer honnick eh daue, kys ve  er daghyrt dasyn va'n drogh-spyrryd er ve ayn, as myrgeddin mychione ny  mucyn.
					</seg>
					<seg id="b.MAR.5.17" type="verse">
						As ren ad toshiaght dy ghuee er, eh dy gholl roish ass ny ardjyn  oc.
					</seg>
					<seg id="b.MAR.5.18" type="verse">
						As tra v'eh er jeet gys y lhong, ren eshyn va'n drogh spyrryd er ve  ayn guee er kied y chur da goll marish.
					</seg>
					<seg id="b.MAR.5.19" type="verse">
						Agh cha lhiggagh Yeesey da, agh  dooyrt e rish, Immee thie gys dty vooinjer hene, as insh daue cre ny reddyn  mooarey ta'n Chiarn er n'yannoo er dty hon, as dy vel chymmey er ve echey  ort.
					</seg>
					<seg id="b.MAR.5.20" type="verse">
						As jimmee eh roish, as ren eh toshiaght dy hoilshaghey magh ayns  Decapolis, cre dy reddyn mooarey va Yeesey er n'yannoo er e hon: as ghow dy  chooilley ghooinney yindys.
					</seg>
					<seg id="b.MAR.5.21" type="verse">
						As tra va Yeesey er n'gholl harrish reesht  ayns y lhong gys y cheu elley, va earroo mooar dy leih er nyn jaglym cooidjagh  huggey, as v'eh er-gerrey da'n cheayn. 
					</seg>
					<seg id="b.MAR.5.22" type="verse">
						As cur-my-ner, haink fer jeh  reiltee yn synagogue va enmyssit Jairus, as tra honnick eh eh, huitt eh sheese  ec e chassyn, 
					</seg>
					<seg id="b.MAR.5.23" type="verse">
						As ghuee eh er dy jeean, gra, Ta my inneen veg ny lhie  raad y vaaish, tar as cur dty laueyn urree, dy vod ee v'er ny lheihys, as bee ee  bio. 
					</seg>
					<seg id="b.MAR.5.24" type="verse">
						As hie Yeesey marish, as deiyr ymmodee dy leih, as ren ad chionney  stiagh er. 
					</seg>
					<seg id="b.MAR.5.25" type="verse">
						(As va ben dy row va seaghnit lesh roie-foalley rish daa  vlein jeig. 
					</seg>
					<seg id="b.MAR.5.26" type="verse">
						As v'ee er hurranse mooarane liorish ymmodee fir-lhee, as  er vaarail ooilley ny v'eck, as cha row ee veg share, agh goll ny smessey,  
					</seg>
					<seg id="b.MAR.5.27" type="verse">
						Tra cheayll ee jeh Yeesey, haink ee ayns y chennid cheu e chooylloo, as  venn ee rish e gharmad. 
					</seg>
					<seg id="b.MAR.5.28" type="verse">
						Son dooyrt ee, My oddym agh bentyn rish e  eaddagh, bee'm er my laanaghey. 
					</seg>
					<seg id="b.MAR.5.29" type="verse">
						As chelleeragh va'n roie-foalley eck er  ny hyrmaghey: as dennee ee ayns e corp dy row ee er ny lheihys jeh'n doghan  shen. 
					</seg>
					<seg id="b.MAR.5.30" type="verse">
						As chelleeragh va fys ec Yeesey cheu sthie jeh hene, dy row bree  er n'gholl ass, as hyndaa eh mygeayrt ayns y chennid, as dooyrt eh, Quoi venn  rish my eaddagh?
					</seg>
					<seg id="b.MAR.5.31" type="verse">
						As dooyrt e ostyllyn rish, T'ou fakin y pobble chionney  stiagh ort, as vel oo gra, Quoi venn rhym? 
					</seg>
					<seg id="b.MAR.5.32" type="verse">
						As yeeagh eh mygeayrt dy  akin ish v'er n'yannoo shoh. 
					</seg>
					<seg id="b.MAR.5.33" type="verse">
						Agh va'n ven agglagh as er-creau,  gennaghtyn ny va jeant aynjee, as haink ee as huitt ee sheese kiongoyrt rish, as  dinsh ee da ooilley yn irriney. 
					</seg>
					<seg id="b.MAR.5.34" type="verse">
						As dooyrt eh r'ee, Inneen, ta dty  chredjue, er dty laanaghey; immee ayns shee, as bee slane jeh dty ghoghan).  
					</seg>
					<seg id="b.MAR.5.35" type="verse">
						Choud as v'eh foast loayrt, haink feallagh veih thie fer-reill y  synagogue dooyrt rish, ta dty inneen marroo, cre s'lhiass dhyt trubbyl sodjey y  chur er y vainshter?
					</seg>
					<seg id="b.MAR.5.36" type="verse">
						Tra va Yeesey er chlashtyn yn fockle va loayrit,  dooyrt eh rish fer-reill yn synagogue, Ny gow aggle ynrycan jean credjal.  
					</seg>
					<seg id="b.MAR.5.37" type="verse">
						As cha lhig eh da dooinney erbee cheet geiyrt er, cheu-mooie jeh  Peddyr, as Jamys, as Ean braar Yamys 
					</seg>
					<seg id="b.MAR.5.38" type="verse">
						As haink eh gys thie fer-reill yn  synagogue, as hug eh my-ner yn boirey, as adsyn va keayney as dobberan dy  trimshagh. 
					</seg>
					<seg id="b.MAR.5.39" type="verse">
						As tra v'eh er jeet stiagh, dooyrt eh roo, Cre'n-fa ta  ooilley yn anvea as y cheayney shoh? cha vel y ven-aeg marroo agh ny cadley.  
					</seg>
					<seg id="b.MAR.5.40" type="verse">
						As hie ad son craidey mysh, agh tra v'eh er chur ad ooilley magh, ghow  eh ayr as moir y ven-aeg, as adsyn va marish, as hie eh stiagh raad va'n ven-aeg  ny lhie. 
					</seg>
					<seg id="b.MAR.5.41" type="verse">
						As ghow eh yn ven-aeg er laue, as dooyrt eh r'ee, Talitha  cumi, ta shen dy ghra, Ven-aeg (ta mee gra rhyt) irree. 
					</seg>
					<seg id="b.MAR.5.42" type="verse">
						As chelleeragh  dirree yn ven-aeg, as huill ee; son v'ee daa vlein jeig dy eash: as v'ad  erskyn-towse atchimagh. 
					</seg>
					<seg id="b.MAR.5.43" type="verse">
						As hug eh currym gyere orroo, nagh voghe  dooinney erbee fys er shoh: as doardee eh red ennagh dy ve er ny choyrt j'ee dy  ee.  
					</seg>
				</div>
				<div id="b.MAR.6" type="chapter">
					<seg id="b.MAR.6.1" type="verse">
						.As hie eh magh veih shen, as haink eh gys e heer  hene, as deir e ostyllyn er. 
					</seg>
					<seg id="b.MAR.6.2" type="verse">
						As tra va'n doonaght er jeet ren eh  toshiaght dy ynsaghey ayns y synagogue: as ghow ymmodee jeusyn va dy chlashtyn  eh yindys mooar, gra, Cre voish ta ny reddyn shoh ec y dooinney shoh? as cre'n  chreenaght shoh t'er ny choyrt da, dy vel lheid ny obbraghyn niartal er nyn  obbraghey liorish ny laueyn echey? 
					</seg>
					<seg id="b.MAR.6.3" type="verse">
						Nagh nee shoh yn seyir mac Voirrey  braar Yamys as Yoses as Juda as Simon, as nagh vel ny shayraghyn echey ayns shoh  marin? as ghow ad comys rish. 
					</seg>
					<seg id="b.MAR.6.4" type="verse">
						Agh dooyrt Yeesey roo, Cha vel phadeyr  fegooish ooashley, agh ayns e heer hene, as mastey e chynney hene, as ayns e hie  hene. 
					</seg>
					<seg id="b.MAR.6.5" type="verse">
						As cha dod eh mirril erbee y obbraghey ayns shen, cheu-mooie jeh  dy dug eh e laueyn er reggryn dy leih chingey, as dy ren eh ad y lheihys.  
					</seg>
					<seg id="b.MAR.6.6" type="verse">
						As ghow eh yindys jeh'n vee-chredjue oc. As hie eh mygeayrt ny  baljyn-cheerey oc gynsaghey. 
					</seg>
					<seg id="b.MAR.6.7" type="verse">
						As deie eh er y daa ostyl yeig huggey, as  ren eh toshiaght dy chur ad magh jees as jees, as hug eh daue pooar harrish  spyrrydyn neu-ghlen,
					</seg>
					<seg id="b.MAR.6.8" type="verse">
						As sarey gyn ad dy ghoaill red erbee cour nyn  yurnah, agh ynrycan lorg: gyn ad dy ghoaill spaagey, ny arran, ny argid ayns nyn  sporran: 
					</seg>
					<seg id="b.MAR.6.9" type="verse">
						Agh dy gholl ayns nyn mraagyn, as gyn ad dy chur orroo daa  chooat. 
					</seg>
					<seg id="b.MAR.6.10" type="verse">
						As dooyrt eh roo, Raad erbee dy jed shiu stiagh ayns thie,  fuirree jee ayn derrey aagys shiu yn ynnyd shen. 
					</seg>
					<seg id="b.MAR.6.11" type="verse">
						As quoi-erbee nagh  jean goaill riu, ny geill y choyrt da ny goan eu, tra vees shiu goll reue,  crie-jee yn Joan ta fo ny cassyn eu, son feanish nyn 'oi. Dy firrinagh ta mee  gra riu, Dy bee eh ny sassey son Sodom as Gomorrah ec laa ny briwnys, na son yn  ard valley shen. 
					</seg>
					<seg id="b.MAR.6.12" type="verse">
						As hie ad magh, as ren ad preacheil, sleih dy ghoaill  arrys. 
					</seg>
					<seg id="b.MAR.6.13" type="verse">
						As deiyr ad magh ymmodee drogh-spyrrydyn, as d'ooilee ad lesh  ooil ymmodee sleih chingey, as ren ad ad y laanaghey. 
					</seg>
					<seg id="b.MAR.6.14" type="verse">
						As cheayll ree  Herod jeh (son va'n goo echey er n'gholl magh) as dooyrt eh, Dy row Ean Bashtey  er n'irree veih ny merriu, as er-yn-oyr shen dy row mirrillyn er nyn obbraghey  liorish. 
					</seg>
					<seg id="b.MAR.6.15" type="verse">
						Dooyrt paart dy leih, dy nee Elias v'ayn: dooyrt feallagh  elley, Dy nee phadeyr v'eh, ny myr fer jeh ny phadeyryn. 
					</seg>
					<seg id="b.MAR.6.16" type="verse">
						Agh tra  cheayll Herod jeh, dooyrt eh, She Ean Bashtey t'ayn, hug mish y kione jeh, t'eh  er n'irree veih ny merriu. 
					</seg>
					<seg id="b.MAR.6.17" type="verse">
						Son va Herod hene er chur fys magh, as er  ghoaill Ean, as er choyrt eh ayns geulaghyn 'sy phryssoon, kyndagh rish Herodias  ben e vraar Philip son v'eh er phoosey ee. 
					</seg>
					<seg id="b.MAR.6.18" type="verse">
						Son va Ean er ghra rish  Herod, Te noi yn leigh dhyt ben dty vraarey y ve ayd son ben. 
					</seg>
					<seg id="b.MAR.6.19" type="verse">
						Shen-y-fa  va Herodias ayns goanlys da, as v'ee shleeuit er cur dy baase eh, agh cha daink  eh lh'ee. 
					</seg>
					<seg id="b.MAR.6.20" type="verse">
						Son va Herod ayns ammys Ean, toiggal dy row eh ny ghooinney  cairagh as crauee as hug eh geill da, as er y choyrle echey v'eh er n'yannoo  ymmodee reddyn, as deaisht eh rish dy arryltagh. 
					</seg>
					<seg id="b.MAR.6.21" type="verse">
						Agh tra va laa jesh er  y hon er jeet, dy ren Herod corrym rish y laa ruggyr eh, shibber y yannoo, son e  hiarnyn, ard-chaptanyn, as deiney ooasle Ghalilee: 
					</seg>
					<seg id="b.MAR.6.22" type="verse">
						As haink inneen  Herodias cheddin stiagh, as ghaunse ee, as ghow Herod as e ghoaldee va marish  ard-voghey j'ee, as dooyrt y ree rish y ven-aeg, Shir orrym's aghin erbee dy  nailt, as giall-ym dhyt eh. 
					</seg>
					<seg id="b.MAR.6.23" type="verse">
						As loo eh jee, Cre-erbee hirrys oo orrym,  ver-ym dhyt eh, gys y derrey lieh jeh my reeriaght. 
					</seg>
					<seg id="b.MAR.6.24" type="verse">
						As hie ee magh, as  dooyrt ee rish e moir, Cre hirrym? As dooyrt ish, Kione Ean Bashtey. 
					</seg>
					<seg id="b.MAR.6.25" type="verse">
						As  haink ee stiagh er-y-chooyl ayns siyr gys y ree, as hir ee, gra, Saillym oo dy  chur dou nish hene er claare kione Ean Bashtey. 
					</seg>
					<seg id="b.MAR.6.26" type="verse">
						As va'n ree trome  trimshagh, ny yeih er coontey e loo, as y vooinjer va nyn soie marish, cha row  eh booiagh cur obbal jee. 
					</seg>
					<seg id="b.MAR.6.27" type="verse">
						As chelleeragh hug y ree magh marrooder, as  doardee eh cur lesh e chione: as hie eh, as hug eh yn kione jeh Ean ayns y  phryssoon, 
					</seg>
					<seg id="b.MAR.6.28" type="verse">
						As hug eh lesh yn kione er claare, as livrey eh eh gys y  ven-aeg as livrey ish eh gys e moir. 
					</seg>
					<seg id="b.MAR.6.29" type="verse">
						As tra cheayll e ynseydee jeh  shoh, haink ad as hrog ad e chorp, as doanluck ad eh ayns lhiaght 
					</seg>
					<seg id="b.MAR.6.30" type="verse">
						As  haink ny ostyllyn cooidjagh gys Yeesey, as dinsh ad da dy chooilley nhee,  chammah cre v'ad er n'yannoo, as cre v'ad er n'ynsaghey.
					</seg>
					<seg id="b.MAR.6.31" type="verse">
						As dooyrt eh  roo, Tar-jee shiuish er-lheh gys boayl faasagh, as gow-jee tammylt dy nyn aash:  son va ymmodee cheet as goll, as cha row caa oc wheesh as dy ee. 
					</seg>
					<seg id="b.MAR.6.32" type="verse">
						As  jimmee ad ayns lhong gys ynnyd faasagh er-lheh. 
					</seg>
					<seg id="b.MAR.6.33" type="verse">
						Agh honnick y pobble ad  goll roue, as hug ymmodee jeu enney er, as roie ad gys shen rish nyn gosh veih  dy chooilley ard-valley, as haink ad gys shen rhymboo, as chruinnee ad huggey.  
					</seg>
					<seg id="b.MAR.6.34" type="verse">
						As tra va Yeesey er jeet er thalloo honnick eh earroo mooar dy leih, as  v'eh er ny veiyghey lesh chymmey orroo, er-yn-oyr dy row ad myr kirree fegooish  bochilley: as ren eh toshiaght dy ynsaghey ad ayns ymmodee reddyn. 
					</seg>
					<seg id="b.MAR.6.35" type="verse">
						As  tra va'n laa nish foddey baarit, haink e ostyllyn huggey, as dooyrt ad, Shoh  boayl faasagh, as ta'n traa nish er n'gholl foddey shaghey: 
					</seg>
					<seg id="b.MAR.6.36" type="verse">
						Lhig y raad  daue, dy vod ad goll er y cheer mygeayrt, as gys ny baljyn cheerey, dy  chionnaghey arran daue hene: son cha vel veg y veaghey oc. 
					</seg>
					<seg id="b.MAR.6.37" type="verse">
						As dreggyr  eshyn as dooyrt eh roo, Cur-jee shiuish bee daue. As dooyrt ad rish, Nailt shin  goll dy chionnaghey feeagh daa cheead ping dy arran, as beaghey 'chur  daue?
					</seg>
					<seg id="b.MAR.6.38" type="verse">
						Dooyrt eh roo, Cre-woad bwilleen t'eu? immee-jee as jeeagh-jee. As  tra va fys oc, dooyrt ad, Queig, as daa eeast. 
					</seg>
					<seg id="b.MAR.6.39" type="verse">
						As doardee eh daue ad dy  chur orroo ooilley soie sheese ayns sheshaghtyn er yn aiyr ghlass. 
					</seg>
					<seg id="b.MAR.6.40" type="verse">
						As  hoie ad sheese ayns roaghyn, keead as lieh-cheead ayns roa. 
					</seg>
					<seg id="b.MAR.6.41" type="verse">
						As tra v'eh  er ghoaill ny queig bwilleenyn as y daa eeast, yeeagh eh seose gys niau, as  vannee eh, as vrish eh ny bwilleenyn, as hug eh ad da e ostyllyn dy hoiaghey  rhymboo; as y daa eeast rheynn eh ny mast' oc ooilley. 
					</seg>
					<seg id="b.MAR.6.42" type="verse">
						As ren ad  ooilley gee, as v'ad er nyn n'yannoo magh. 
					</seg>
					<seg id="b.MAR.6.43" type="verse">
						As hrog ad jeh'n fooilliagh  as jeh ny eeastyn lane daa vaskad jeig. 
					</seg>
					<seg id="b.MAR.6.44" type="verse">
						As v'adsyn v'er n'ee jeh ny  bwilleenyn mysh queig thousane dooinney. 
					</seg>
					<seg id="b.MAR.6.45" type="verse">
						As chelleeragh hug eh er e  ostyllyn lhuingys y ghoaill, as ad dy gholl roish gys y cheu elley gys  Bethsaida, choud as v'eh cur y pobble ersooyl. 
					</seg>
					<seg id="b.MAR.6.46" type="verse">
						As tra v'eh er chur ad  ersooyl, hie eh seose er slieau dy ghoaill padjer. 
					</seg>
					<seg id="b.MAR.6.47" type="verse">
						As tra va'n fastyr  er jeet, va'n lhong ayns mean ny marrey, as eshyn ny-lomarcan er y thalloo.  
					</seg>
					<seg id="b.MAR.6.48" type="verse">
						As honnick eh ad tooilleil ayns gymmyrt (son va'n gheay nyn 'oi oc) as  mygeayrt y chiarroo arrey jeh'n oie, haink eh huc shooyll er y cheayn, as ren eh  myr dy ragh eh shaghey ad. 
					</seg>
					<seg id="b.MAR.6.49" type="verse">
						Agh tra honnick ad eh shooyll er y cheayn,  heill ad dy nee scaan v'ayn, as dyllee ad. 
					</seg>
					<seg id="b.MAR.6.50" type="verse">
						(Son honnick ad ooilley eh,  as v'ad seaghnit.) As chelleeragh loayr eh roo, as dooyrt eh roo, Bee-jee dy  yien mie, she mish t'ayn, ny gow-jee aggle. 
					</seg>
					<seg id="b.MAR.6.51" type="verse">
						As hie eh seose 'sy lhong  huc, as ghow yn gheay fea: as v'ad feer atchimagh ayndoo hene erskyn towse, as  goaill yindys. 
					</seg>
					<seg id="b.MAR.6.52" type="verse">
						Son cha chooinee ad er (mirril) ny bwilleenyn, son va'n  cree oc er ny chreoghey. 
					</seg>
					<seg id="b.MAR.6.53" type="verse">
						As tra v'ad er n'gholl harrish, haink ad gys  cheer Ghennesaret, as hayrn ad gys thalloo. 
					</seg>
					<seg id="b.MAR.6.54" type="verse">
						As tra v'ad er jeet ass y  lhong, chelleeragh hug y sleih enney er, 
					</seg>
					<seg id="b.MAR.6.55" type="verse">
						As roie ad trooid ooilley yn  cheer mygeayrt, as hug ad lhieu er lhiabbaghyn adsyn va ching, raad v'ad  clashtyn v'eh. 
					</seg>
					<seg id="b.MAR.6.56" type="verse">
						As raad erbee dy jagh eh, gys baljyn-cheerey, ny  ard-valjyn, ny er y cheer, lhie ad yn vooinjer hingey ayns ny raaidyn, as ghuee  ad er agh dy ventyn rish oirr e gharmad: as whilleen as venn rish, v'ad er nyn  lheihys.  
					</seg>
				</div>
				<div id="b.MAR.7" type="chapter">
					<seg id="b.MAR.7.1" type="verse">
						.Eisht haink cooidjagh huggey ny Phariseeyn  as shiartanse jeh ny scrudeyryn, haink veih Jerusalem. 
					</seg>
					<seg id="b.MAR.7.2" type="verse">
						As tra honnick ad  paart jeh e ostyllyn gee arran lesh laueyn neu-ghlen (ta shen dy ghra gyn-niee)  hooar ad foill. 
					</seg>
					<seg id="b.MAR.7.3" type="verse">
						Son cha vel ny Phariseeyn, ny veg jeh ny Hewnyn goaill  beaghey mannagh vel ad dy kiaralagh niee nyn laueyn, freayll oardaghyn y  chanstyr. 
					</seg>
					<seg id="b.MAR.7.4" type="verse">
						As tra t'ad cheet thie veih'n vargey, cha vel ad gee, derrey  t'ad niee. As ta ymmodee dy reddyn elley, t'ad er ghoaill orroo dy reayll, niee  cappanyn as siyn crayee, siyn prashey as buird. 
					</seg>
					<seg id="b.MAR.7.5" type="verse">
						Eisht denee ny  Phariseeyn as ny scrudeyryn jeh, Cre'n-fa nagh vel dty ostyllyn freayll  oardaghyn y chanstyr, agh t'ad gee arran lesh laueyn nagh vel nieet? 
					</seg>
					<seg id="b.MAR.7.6" type="verse">
						Dreggyr eshyn as dooyrt eh roo, S'mie ren Esaias phadeyrys jiuish,  chrauee-oalsey, myr te scruit, Ta'n pobble shoh cur ooashley dou lesh nyn  meillyn, agh ta'n cree oc foddey voym. 
					</seg>
					<seg id="b.MAR.7.7" type="verse">
						Ny-yeih ayns fardail t'ad cur  ooashley dooys, gynsaghey son y goo aym's, oardaghyn deiney. 
					</seg>
					<seg id="b.MAR.7.8" type="verse">
						Son  treigeil annaghyn Yee ta shiu freayll oardaghyn deiney, niee siyn crayee as  cappanyn: as ymmodee lheid ny reddyn shen ta shiu dy yannoo. 
					</seg>
					<seg id="b.MAR.7.9" type="verse">
						As dooyrt  eh roo, S'mie ta shiu jannoo anney Yee gyn vree, dy hoiaghey seose ny oardaghyn  eu hene. 
					</seg>
					<seg id="b.MAR.7.10" type="verse">
						Son ta Moses er ghra, Cur arrym da dty ayr as da dty voir: as,  Eshyn ta gweeaghyn da ayr ny moir, lhig da ve deyrit gy baase. 
					</seg>
					<seg id="b.MAR.7.11" type="verse">
						Agh ta  shiuish gra, My jir dooinney rish e ayr ny e voir, She Corban eh, ta shen dy  ghra, Yn chooid-choonee shen oddagh uss jerkal rish voym's, te gioot er ny  chasherickey gys Jee: 
					</seg>
					<seg id="b.MAR.7.12" type="verse">
						As cha vel shiu lhiggey da red erbee sodjey y  yannoo son e ayr ny e voir: 
					</seg>
					<seg id="b.MAR.7.13" type="verse">
						Jannoo goo Yee gyn vree trooid ny oardaghyn  eu, ta shiu er harey: as ymmodee lheid ny reddyn shoh ta shiu dy yannoo.  
					</seg>
					<seg id="b.MAR.7.14" type="verse">
						As tra v'eh er n'eamagh er ooilley yn pobble huggey, dooyrt eh roo,  Eaisht-jee ooilley rhym's, as toig-jee. 
					</seg>
					<seg id="b.MAR.7.15" type="verse">
						Cha vel nhee erbee veih  cheu-mooie jeh dooinney, oddys goll stiagh ayn, as jannoo neu-ghlen jeh: agh ny  reddyn ta cheet veih cheu-sthie jeh, ad shen ta jannoo neu-ghlen jeh'n dooinney.  
					</seg>
					<seg id="b.MAR.7.16" type="verse">
						My ta dooinney erbee as cleayshyn echey dy chlashtyn, lhig da clashtyn.  
					</seg>
					<seg id="b.MAR.7.17" type="verse">
						As tra v'eh er n'gholl stiagh ayns y thie veih'n pobble, denee e  ostyllyn jeh my chione y coraa-dorraghey.
					</seg>
					<seg id="b.MAR.7.18" type="verse">
						As dooyrt eh roo, Vel shiuish  myrgeddin lesh cha beg dy hushtey? nagh vel shiu foast cur tastey, cre-erbee  veih cheu-mooie ta goll stiagh ayns y dooinney, nagh vod eh jannoo neu-ghlen  jeh, 
					</seg>
					<seg id="b.MAR.7.19" type="verse">
						Er-y-fa nagh vel eh goll stiagh ayns y chree; agh ayns y volg, as  goll magh trooid y chorp, glenney dy chooilley veaghey? 
					</seg>
					<seg id="b.MAR.7.20" type="verse">
						As dooyrt eh,  Shen ta cheet magh ass y dooinney, ta jannoo yn dooinney neu-ghlen. 
					</seg>
					<seg id="b.MAR.7.21" type="verse">
						Son  veih cheu-sthie, magh veih creeaghyn deiney, ta cheet drogh-smooinaghtyn,  brishey-poosey, maarderys, dunverys, 
					</seg>
					<seg id="b.MAR.7.22" type="verse">
						Maarlys, saynt, olkys, molteyrys,  rouanys, drogh-hooill, goan mollaghtagh, moyrn, ommijys: 
					</seg>
					<seg id="b.MAR.7.23" type="verse">
						Ta ooilley ny  drogh reddyn shoh cheet veih cheu-sthie, as jannoo yn dooinney neu-ghlen.  
					</seg>
					<seg id="b.MAR.7.24" type="verse">
						As hrog eh er veih shen, as jimmee eh gys ardjyn Tyre as Sidon, as hie  eh stiagh ayns thie, as cha baillish fys y ve ec dooinney erbee er, agh cha dod  eh ve keillit. 
					</seg>
					<seg id="b.MAR.7.25" type="verse">
						Son va ben dy row, va'n inneen aeg eck as spyrryd  neu-ghlen aynjee, tra cheayll ee jeh, haink ee as huitt ee sheese ec e chassyn:  
					</seg>
					<seg id="b.MAR.7.26" type="verse">
						(Va'n ven ny Greek, jeh cheer Syrophenicia) as ghuee ee er, eh dy  hilgey magh yn drogh-spyrryd ass e hinneen. 
					</seg>
					<seg id="b.MAR.7.27" type="verse">
						Agh dooyrt Yeesey r'ee,  Lhig da'n chloan ve hoshiaght jeant magh: son cha vel eh cooie arran ny clienney  y ghoaill as y hilgey eh gys moddee. 
					</seg>
					<seg id="b.MAR.7.28" type="verse">
						As dreggyr ish as dooyrt ee,  S'feer shen Hiarn: foast ta ny moddee fo yn voayrd as ad gee brooillagh ny  clienney. 
					</seg>
					<seg id="b.MAR.7.29" type="verse">
						As dooyrt eh r'ee, Son y raa shoh, immee royd, ta'n  drogh-spyrryd er gholl ass dty inneen. 
					</seg>
					<seg id="b.MAR.7.30" type="verse">
						As tra v'ee er jeet thie, hooar  ee e hinneen ny lhie er y lhiabbee, as y drogh spyrryd er gholl ass-jee.  
					</seg>
					<seg id="b.MAR.7.31" type="verse">
						As hie eh reesht veih ardjyn Tyre as Sidon, as haink eh gys faarkey  Ghalilee, trooid mean ardjyn Decapolis. 
					</seg>
					<seg id="b.MAR.7.32" type="verse">
						As hug ad lhieu huggey dooinney  bouyr, balloo: as ghuee ad er eh dy chur e laue er. 
					</seg>
					<seg id="b.MAR.7.33" type="verse">
						As ghow eh dy  lhiattee eh veih'n pobble, as hug eh e veir ayns e chleayshyn, as hug eh magh  shelley, as venn eh rish e hengey. 
					</seg>
					<seg id="b.MAR.7.34" type="verse">
						As yeeagh eh seose gys niau, as lhig  eh osney, as dooyrt eh rish, Ephphatha, ta shen, Bee foshlit. 
					</seg>
					<seg id="b.MAR.7.35" type="verse">
						As  chelleeragh va ny cleayshyn echey er nyn vosley, as streng e hengey er ny  eaysley, as haink e ghlare lesh. 
					</seg>
					<seg id="b.MAR.7.36" type="verse">
						As hug eh currym orroo gyn ad dy insh  shoh da dooinney erbee: agh myr smoo hug eh currym orroo, wheesh shen foddey  smoo ren adsyn y hoilshaghey eh. 
					</seg>
					<seg id="b.MAR.7.37" type="verse">
						As v'ad erskyn towse atchimagh, gra,  T'eh er n'yannoo dy chooilley nhee dy mie: t'eh cur chammah er ny beuyr dy  chlashtyn, as ny balloo dy loayrt.  
					</seg>
				</div>
				<div id="b.MAR.8" type="chapter">
					<seg id="b.MAR.8.1" type="verse">
						.Ayns ny laghyn  shen va earroo yn phobble feer vooar, as gyn veg y veaghey oc dy ghoaill, deie  Yeesey er e ostyllyn huggey, as dooyrt eh roo: 
					</seg>
					<seg id="b.MAR.8.2" type="verse">
						Ta chymmey aym's er y  pobble, er-yn-oyr dy vel ad er ny ve marym nish three laa, as nagh vel monney oc  dy ee: 
					</seg>
					<seg id="b.MAR.8.3" type="verse">
						As my ver-ym ad ersooyl nyn drostey gys nyn dhieyn hene, nee ad  gannooinaghey er y raad: son ta paart jeu er jeet veih foddey. 
					</seg>
					<seg id="b.MAR.8.4" type="verse">
						As  dreggyr e ostyllyn eh, Cre voish oddys dooinney ad shoh y yannoo magh lesh arran  ayns shoh ayns yn aasagh? 
					</seg>
					<seg id="b.MAR.8.5" type="verse">
						As denee eh jeu, Cre-woad bwilleen t'eu? As  dooyrt adsyn, Shiaght. 
					</seg>
					<seg id="b.MAR.8.6" type="verse">
						As doardee eh da'n pobble dy hoie sheese er y  thalloo: as ghow eh ny shiaght bwilleenyn, as hug eh booise, as vrish eh, as hug  eh ad da e ostyllyn dy hoiaghey rhymboo; as ren adsyn shirveish ad er y pobble.  
					</seg>
					<seg id="b.MAR.8.7" type="verse">
						As va kuse dy eeastyn beggey oc: as vannee eh, as doardee eh dy hoiaghey  ad shen myrgeddin er nyn meealloo. 
					</seg>
					<seg id="b.MAR.8.8" type="verse">
						Myr shen ren ad gee, as v'ad er nyn  n'yannoo magh, as hrog ad jeh'n fooilliagh va er-mayrn, lane shiaght baskadyn.  
					</seg>
					<seg id="b.MAR.8.9" type="verse">
						As v'adsyn ren gee mysh kiare thousaneyn, as hug eh ad ersooyl. 
					</seg>
					<seg id="b.MAR.8.10" type="verse">
						As jeeragh ghow eh lhuingys marish e ostyllyn, as haink eh gys ardjyn  Dalmanutha. 
					</seg>
					<seg id="b.MAR.8.11" type="verse">
						As haink ny Phariseeyn magh, as ren ad toshiaght dy enaght  questionyn jeh, as dy hirrey er cowrey veih niau, er-chee dy phrowal eh.  
					</seg>
					<seg id="b.MAR.8.12" type="verse">
						As ren eh osnaghey dy trome ayns e spyrryd, as dooyrt eh, Cre'n-fa ta'n  chee oghe shoh shirrey cowrey? dy firrinagh ta mee gra riu, Nagh bee cowrey er  ny choyrt da'n cheeloghe shoh. 
					</seg>
					<seg id="b.MAR.8.13" type="verse">
						As daag eh ad, as ghow eh lhuingys  reesht, as haink eh gys y cheu elley.
					</seg>
					<seg id="b.MAR.8.14" type="verse">
						Nish va e ostyllyn er yarrood dy  ghoaill arran maroo, as cha row oc ayns y lhong agh un willeen. 
					</seg>
					<seg id="b.MAR.8.15" type="verse">
						As hug  eh currym orroo, gra, Bee-jee er nyn arrey, cur-jee twoaie jeh soorid ny  Phariseeyn, as jeh soorid Herod. 
					</seg>
					<seg id="b.MAR.8.16" type="verse">
						As v'ad pleadeil ry-cheilley, gra, Ta  shoh er-yn-oyr nagh vel arran ain. 
					</seg>
					<seg id="b.MAR.8.17" type="verse">
						As tra va fys ec Yeesey er, dooyrt  eh roo, Cre'n-fa ta shiu arganey ny-vud eu hene, son nagh vel arran eu? nagh vel  shiu foast cur tastey, ny toiggal? vel y cree eu foast moal ayns tushtey?  
					</seg>
					<seg id="b.MAR.8.18" type="verse">
						Shiuish ta sooillyn eu, nagh vel shiu fakin? as cleayshyn, nagh vel  shiu clashtyn? as nagh vel eh eu ayns cooinaghtyn? 
					</seg>
					<seg id="b.MAR.8.19" type="verse">
						Tra vrish mish ny  queig bwilleenyn mastey queig thousaneyn, cre whilleen baskad d'ooilliagh hrog  shiu? Dooyrt ad rish, Daa vaskad jeig. 
					</seg>
					<seg id="b.MAR.8.20" type="verse">
						As tra vrish mee ny shiaght  mastey kiare thousaneyn, cre whilleen baskad d'ooilliagh hrog shiu? As dooyrt  adsyn, shiaght. 
					</seg>
					<seg id="b.MAR.8.21" type="verse">
						As dooyrt eh roo, Kys te nagh vel shiu goaill tushtey?  
					</seg>
					<seg id="b.MAR.8.22" type="verse">
						As haink eh gys Bethsaida, as hug ad lhieu dooinney doal huggey, as  ghuee ad er eh dy ventyn rish. 
					</seg>
					<seg id="b.MAR.8.23" type="verse">
						As ghow eh yn dooinney doal er laue as  leeid eh eh magh ass y valley; as tra v'eh er chur shelley er e hooillyn, as er  chur e laueyn er, denee eh jeh row eh fakin nhee erbee. 
					</seg>
					<seg id="b.MAR.8.24" type="verse">
						As yeeagh eh  seose, as dooyrt eh, Hee-ym deiney myr biljyn, shooyll. 
					</seg>
					<seg id="b.MAR.8.25" type="verse">
						Ny lurg shen,  hug eh e laueyn reesht er e hooillyn, as hug eh er jeeaghyn seose: as hooar eh e  hoilshey, as honnick eh dy chooilley ghooinney dy cronnal. 
					</seg>
					<seg id="b.MAR.8.26" type="verse">
						As hug eh eh  ersooyl gys e hie, gra, Ny gow stiagh ayns y valley, chamoo inshys oo eh da  unnane erbee ayns y valley. 
					</seg>
					<seg id="b.MAR.8.27" type="verse">
						As hie Yeesey as e ostyllyn magh gys baljyn  Cesarea Philippi: as er y raad denee eh jeu, gra, Cre ta deiney dy ghra  my-mychione's, quoi mee? 
					</seg>
					<seg id="b.MAR.8.28" type="verse">
						As dreggyr ad, Ean Bashtey: agh ta paart gra,  Elias; as feallagh elley, Fer jeh ny phadeyryn. 
					</seg>
					<seg id="b.MAR.8.29" type="verse">
						As dooyrt eh roo, Agh  quoi ta shiuish dy ghra dy vel mee? As dreggyr Peddyr as dooyrt eh rish, Oo yn  Creest. 
					</seg>
					<seg id="b.MAR.8.30" type="verse">
						As hug eh currym orroo gyn ad dy insh da doinney erbee quoi  v'eh. 
					</seg>
					<seg id="b.MAR.8.31" type="verse">
						As ren eh toshiaght dy hoilshaghey daue, dy row yn Mac dooinney  dy hurranse ymmodee reddyn, as dy ve mee-lowit liorish y chanstyr, as ny  ard-saggyrtyn as ny scrudeyryn, as dy ve er ny choyrt gy-baase, as er y trass  laa dy irree reesht. 
					</seg>
					<seg id="b.MAR.8.32" type="verse">
						As loayr eh yn raa shoh dy foshlit. As ghow Peddyr  eh dy lhiattee, as ren eh toshiaght dy choyrlaghey eh. 
					</seg>
					<seg id="b.MAR.8.33" type="verse">
						Agh tra v'eh er  jyndaa mygeayrt, as er yeeaghyn er e ostyllyn, hug eshyn oghsan da Peddyr, gra,  Ass my enish, y violeyder: son cha vel ennaghtyn ayd jeh ny reddyn ta bentyn  rish Jee, agh jeh ny reddyn ta bentyn rish deiney. 
					</seg>
					<seg id="b.MAR.8.34" type="verse">
						As tra v'eh er  n'eamagh er y pobble huggey, marish e ostyllyn, dooyrt eh roo, Quoi-erbee ta  aggindagh geiyrt orrym's, lhig da eh-hene y obbal, as e chrosh y hroggal, as  geiyrt orrym. 
					</seg>
					<seg id="b.MAR.8.35" type="verse">
						Son quoi-erbee baillish e vioys y hauail, caillee eh eh;  agh quoi-erbee chailIys e vioys er my ghraih's as graih yn tushtal, sauee eh eh.  
					</seg>
					<seg id="b.MAR.8.36" type="verse">
						Son cre'n vondeish vees ec dooinney my chosnys eh yn seihll ooilley, as  e annym hene y choayl? 
					</seg>
					<seg id="b.MAR.8.37" type="verse">
						Ny cre nee dooinney y choyrt ayns coonrey son e  annym? 
					</seg>
					<seg id="b.MAR.8.38" type="verse">
						Quoi-erbee er-y-fa shen ghoys nearey roym's, as roish my ghoan,  ayns y cheeloghe foalsey as peccoil shoh, roishyn myrgeddin ghoys Mac y dooinney  nearey, tra hig eh ayns gloyr e Ayrey, as ny ainleyn casherick marish.  
					</seg>
				</div>
				<div id="b.MAR.9" type="chapter">
					<seg id="b.MAR.9.1" type="verse">
						As dooyrt eh roo, Dy firrinagh ta mee gra riu, Dy vel  paart jeusyn ta nyn shassoo ayns shoh, nagh jean blashtyn er y baase, derrey  vees ad er vakin reeriaght Yee er jeet lesh pooar. 
					</seg>
					<seg id="b.MAR.9.2" type="verse">
						As ec kione shey laa,  ghow Yeesey marish Peddyr as Jamys, as Ean, as hug eh lesh ad seose gys slieau  ard ad-hene er-lheh: as va'n cummey echey er ny chaghlaa kiongoyrt roo. 
					</seg>
					<seg id="b.MAR.9.3" type="verse">
						As haink y coamrey echey dy ve sollys, erskyn towse gial myr y sniaghtey; nagh  row walker er y thalloo oddagh jannoo cha gial roo. 
					</seg>
					<seg id="b.MAR.9.4" type="verse">
						As hug ad my-ner  Elias, as Moses: as ad taggloo rish Yeesey. 
					</seg>
					<seg id="b.MAR.9.5" type="verse">
						As dreggyr Peddyr as dooyrt  eh rish Yeesey, Vainshter, s'maynrey dooinyn dy hannaghtyn ayns shoh: as lhig  dooin three cabbaneyn y hroggal, cabbane er dty hon's, as cabbane son Moses, as  cabbane son Elias. 
					</seg>
					<seg id="b.MAR.9.6" type="verse">
						Son cha row fys echey cre dy ghra, son s'mooar yn  aggle v'orroo. 
					</seg>
					<seg id="b.MAR.9.7" type="verse">
						As ren bodjal scadoo y hilgey harrystoo: as haink coraa  ass y vodjal, gra, Shoh my vac ennoil; eaisht-jee rish. 
					</seg>
					<seg id="b.MAR.9.8" type="verse">
						As chelleeragh  jeeaghyn mygeayrt, cha vaik ad dooinney erbee agh Yeesey ynrycan maroo hene.  
					</seg>
					<seg id="b.MAR.9.9" type="verse">
						As myr v'ad cheet neose jeh'n clieau, hug eh currym orroo, gyn ad dy  insh da dooinney erbee cre v'ad er vakin, derrey veagh Mac y dooinney er n'irree  veih ny merriu.
					</seg>
					<seg id="b.MAR.9.10" type="verse">
						As dreill ad y raa shen oc hene, resooney yn derrey yeh  rish y jeh elley cre v'er ny hoiggal liorish yn irree seose-reesht veih ny  merriu. 
					</seg>
					<seg id="b.MAR.9.11" type="verse">
						As denee ad jeh, gra, Cre'n-oyr ta ny scrudeyryn gra, dy vel  Elias dy heet hoshiaght? 
					</seg>
					<seg id="b.MAR.9.12" type="verse">
						As dreggyr eshyn as dinsh eh daue, Dy row  Elias dy firrinagh dy heet hoshiaght, as dy lhiassaghey dy chooilley nhee, as  kys te scruit mychione Mac y dooinney dy nhegin da goll trooid mooarane  surranse, as beg dy ve soit jeh. 
					</seg>
					<seg id="b.MAR.9.13" type="verse">
						Agh ta mish gra riu, dy vel Elias dy  jarroo er jeet, myr te scruit jeh, as dy vel ad er n'yannoo rish myr bailloo.  
					</seg>
					<seg id="b.MAR.9.14" type="verse">
						As tra v'eh er jeet gys e ostyllyn honnick eh chaglym mooar dy leih my  geayrt-y-moo, as ny scrudeyryn arganey roo. 
					</seg>
					<seg id="b.MAR.9.15" type="verse">
						As chelleeragh tra honnick  yn pobble eh, ghow ad ooilley lane boggey jeh, as roie ad huggey goltaghey da.  
					</seg>
					<seg id="b.MAR.9.16" type="verse">
						As denee eh jeh ny scrudeyryn, Cre ny questionyn va shiu dy enaght jeu?  
					</seg>
					<seg id="b.MAR.9.17" type="verse">
						As dreggyr fer jeh'n cheshaght, as dooyrt eh, Vainshter, Ta mee er chur  lhiam my vac hood, ayn ta spyrryd balloo: 
					</seg>
					<seg id="b.MAR.9.18" type="verse">
						As raad erbee dy vel eh dy  ghoaill eh, t'eh dy eiyrt eh noon as noal; as t'eh keshal as snaggeraght Iesh e  eeacklyn, as shymley ersooyl: as loayr mee rish dty ostyllyn, ad dy chastey eh;  agh cha daink eh lhieu. 
					</seg>
					<seg id="b.MAR.9.19" type="verse">
						Dreggyr eshyn as dooyrt eh, O heeloghe  vee-chredjuagh, caid ta mish dy ve meriu? caid ta mee dy hurranse diu? cur lhiat  eh hym's. 
					</seg>
					<seg id="b.MAR.9.20" type="verse">
						As hug ad lhieu eh huggey: as tra honnick eh eh, chelleeragh  deiyr y spyrryd eh noon as noal, as huitt eh er y thalloo, rowlal as keshal ec y  veeal. 
					</seg>
					<seg id="b.MAR.9.21" type="verse">
						As denee eh jeh'n ayr echey, Caid neayr as haink shoh er? As  dooyrt eh, T'eh er ve myr shoh neayr as v'eh ny lhiannoo. 
					</seg>
					<seg id="b.MAR.9.22" type="verse">
						As dy mennick  t'eh er hilgey eh ayns yn aile, as ayns ny ushtaghyn, dy stroie eh: agh my oddys  oo nhee erbee y yannoo, jean chymmey orrin, as cooin lhien. 
					</seg>
					<seg id="b.MAR.9.23" type="verse">
						Dooyrt  Yeesey rish, My oddys oo credjal, ta dy chooilley nhee cheet leshyn ta credjal.  
					</seg>
					<seg id="b.MAR.9.24" type="verse">
						As chelleeragh deie ayr y lhiennoo, as dooyrt eh lesh jeir, Hiarn, ta  mee credjal; niartee lesh my chredjue faase. 
					</seg>
					<seg id="b.MAR.9.25" type="verse">
						Tra honnick Yeesey dy row  yn pobble ayns preis chionney dy cheilley, vaggyr eh er y spyrryd neu-ghlen, as  dooyrt eh rish, Uss spyrryd balloo as bouyr, ta mee dy dty harey, Oo dy heet  magh ass, as gyn arragh dy gholl stiagh ayn. 
					</seg>
					<seg id="b.MAR.9.26" type="verse">
						As dyllee yn spyrryd, as  deiyr eh noon as noal eh, as haink eh magh ass; as v'eh myr dy beagh eh marroo,  ayns wheesh as dy dooyrt ymmodee, T'eh marroo. 
					</seg>
					<seg id="b.MAR.9.27" type="verse">
						Agh ghow Yeesey eh er  laue, as hrog eh eh seose, as dirree eh. 
					</seg>
					<seg id="b.MAR.9.28" type="verse">
						As tra v'eh er jeet stiagh  ayns y thie, denee e ostyllyn jeh er-lheh, Cre'n-oyr nagh voddagh shin y chastey  eh? 
					</seg>
					<seg id="b.MAR.9.29" type="verse">
						As dooyrt eh roo, Cha vel y keint shoh cheet magh er aght erbee,  agh liorish padjer as trostey.
					</seg>
					<seg id="b.MAR.9.30" type="verse">
						As jimmee eh veih shen, as hie ad trooid  Galilee; as cha baillish fys y ve ec dooinney erbee er. 
					</seg>
					<seg id="b.MAR.9.31" type="verse">
						Son dynsee eh e  ostyllyn, as dooyrt eh roo, Ta Mac y dooinney dy ve livreit gys laueyn deiney,  as marree ad eh, as erreish da v'er ny varroo, nee eh girree reesht yn trass  laa. 
					</seg>
					<seg id="b.MAR.9.32" type="verse">
						Agh cha hoig ad yn raa shen, as cha by-lhoys daue fenaghtyn jeh.  
					</seg>
					<seg id="b.MAR.9.33" type="verse">
						As haink eh gys Capernaum, as ayns y thie denee eh jeu, Cre'n taggloo  shen va eu ny mast' eu hene er y raad? 
					</seg>
					<seg id="b.MAR.9.34" type="verse">
						Agh v'ad nyn-dhost: Son er y  raad v'ad pleadeil nyn mast' oc hene, quoi syrjey veagh. 
					</seg>
					<seg id="b.MAR.9.35" type="verse">
						As hoie eh  sheese, as deie eh er y ghaa-yeig, as dooyrt eh roo, My ta dooinney erbee  geearree dy ve hoshiaght, bee eh er-jerrey ooilley, as ny harvaant da ooilley.  
					</seg>
					<seg id="b.MAR.9.36" type="verse">
						As ghow eh lhiannoo, as hoie eh eh kiongoyrt roo: as tra v'eh er  ghoaill eh ayns e roihaghyn, dooyrt eh roo, 
					</seg>
					<seg id="b.MAR.9.37" type="verse">
						Quoi-erbee nee soiaghey jeh  unnane dy lheid y chloan shoh, t'eh soiaghey jeem's: as quoi-erbee nee soiaghey  jeem's, cha nee jeem's t'eh soiaghey, agh jehsyn t'er my choyrt. 
					</seg>
					<seg id="b.MAR.9.38" type="verse">
						As  dreggyr Ean eh, gra, Vainshter, honnick shin fer castey drogh-spyrrydyn ayns dty  ennym's, as cha vel eh geiyrt orrinyn, as ren shin eh y lhiettal, er-yn-oyr nagh  vel eh geiyrt orrinyn. 
					</seg>
					<seg id="b.MAR.9.39" type="verse">
						Agh dooyrt Yeesey, Ny jean-jee eh y lhiettal:  son cha vel dooinney erbee nee mirril y yannoo ayns m'ennym's, oddys dy eddrym  loayrt olk jee'm. 
					</seg>
					<seg id="b.MAR.9.40" type="verse">
						Son eshyn nagh vel nyn 'oi, t'eh er nyn baart.  
					</seg>
					<seg id="b.MAR.9.41" type="verse">
						Son quoi-erbee ver diu cappan dy ushtey dy iu, ayns m'ennym's,  er-yn-oyr dy vel shiu bentyn gys Creest, dy firrinagh ta mee gra riu, nagh gaill  eh e leagh. 
					</seg>
					<seg id="b.MAR.9.42" type="verse">
						As quoi-erbee ver oyr da unnane jeh'n vooinjer veggey shoh  ta credjal aynym's dy huittym ( veih'n chredjue ) bare da clagh wyllin dy ve  croghit mysh e wannal, as eh dy ve tilgit ayns y cheayn. 
					</seg>
					<seg id="b.MAR.9.43" type="verse">
						As my ta dty  laue dy dty hayrn gys yn olk, giare jeed ee: te ny share dhyt goll stiagh ayns y  vea veayn, baccagh, na daa laue y ve ayd, as oo dy gholl gys niurin, gys yn aile  nagh bee dy bragh er ny vooghey. 
					</seg>
					<seg id="b.MAR.9.44" type="verse">
						Raad nagh vel y veishteig oc geddyn  baase, as cha vel yn aile er ny vooghey. 
					</seg>
					<seg id="b.MAR.9.45" type="verse">
						As my ta dty chass dy dty  hayrn gys peccah, giare jeed ee: te ny share dhyt goll croobagh stiagh ayns y  vea veayn, na daa chass y ve ayd, as oo dy ve tilgit ayns niurin, ayns yn aile  nagh bee dy bragh er ny vooghey:
					</seg>
					<seg id="b.MAR.9.46" type="verse">
						Raad nagh vel y veishteig oc geddyn  baase, as cha vel yn aile er ny vooghey. 
					</seg>
					<seg id="b.MAR.9.47" type="verse">
						As my ta dty hooill dy dty  hayrn gys peccah, pluck assyd ee: te ny share dhyt goll stiagh ayns reeriaght  Yee lesh un hooill, na daa hooill y ve ayd, as oo dy ve tilgit ayns aile niurin:  
					</seg>
					<seg id="b.MAR.9.48" type="verse">
						Raad nagh vel y veishteig oc geddym baase, as cha vel yn aile er ny  vooghey. 
					</seg>
					<seg id="b.MAR.9.49" type="verse">
						Son bee dy chooilley unnane jeh nyn lheid oc shoh er nyn  sailley lesh aile, as dy chooilley oural er ny hailley lesh sollan. 
					</seg>
					<seg id="b.MAR.9.50" type="verse">
						Ta'n sollan mie: agh my ta'n sollan er choayl e hailjys, kys hig e vree ayn  reesht? Freill-jee sollan ayndiu hene, as bee-jee ayns shee yn derrey yeh rish y  jeh elley. 
					</seg>
				</div>
				<div id="b.MAR.10" type="chapter">
					<seg id="b.MAR.10.1" type="verse">
						As hrog eh er veih shen, as haink eh gys  ardjyn Yudea, trooid y cheer v'er cheu elley dy Yordan: as haink y pobble huggey  reesht; as myr v'eh cliaghtey, dynsee eh ad reesht. 
					</seg>
					<seg id="b.MAR.10.2" type="verse">
						As haink ny  Phariseeyn huggey, as denee ad jeh, er-chee prowal eh, Vel eh lowal da dooinney  scarrey rish e ven? 
					</seg>
					<seg id="b.MAR.10.3" type="verse">
						As dreggyr eshyn as dooyrt eh roo, Cre'n sarey hug  Moses diu? 
					</seg>
					<seg id="b.MAR.10.4" type="verse">
						As dooyrt adsyn, Lhow Moses screeuyn scarree y yannoo, as dy  choyrt ee ersooyl. 
					</seg>
					<seg id="b.MAR.10.5" type="verse">
						As dreggyr eshyn as dooyrt eh roo, Son creoghys ny  creeaghyn eu scrieu eh diu yn sarey shoh, 
					</seg>
					<seg id="b.MAR.10.6" type="verse">
						Agh er-dy hoshiaght y theihll,  chroo Jee ad fyrrynagh as bwoirrynagh. 
					</seg>
					<seg id="b.MAR.10.7" type="verse">
						Er-yn-oyr shoh nee dooinney  faagail e ayr as e voir, as lhiannee eh gys e ven. 
					</seg>
					<seg id="b.MAR.10.8" type="verse">
						As bee ad ny-neesht  un eill: myr shen cha vel ad ny-sodjey jees, agh yn un eill. 
					</seg>
					<seg id="b.MAR.10.9" type="verse">
						Cre-erbee  er-y-fa shen ta Jee er chur cooidjagh, ny lhig da dooinney erbee y scarrey  veih-my-cheilley. 
					</seg>
					<seg id="b.MAR.10.10" type="verse">
						As ayns y thie denee e ostyllyn jeh reesht, mychione  y chooish cheddin. 
					</seg>
					<seg id="b.MAR.10.11" type="verse">
						As dooyrt eh roo, Quoi-erbee scarrys rish e ven, as  phoosys ben elley, t'eh brishey poosey n'oi eck. 
					</seg>
					<seg id="b.MAR.10.12" type="verse">
						As my scarrys ben rish  e sheshey, as ee dy ve poost rish dooinney elley, t'ee brishey poosey. 
					</seg>
					<seg id="b.MAR.10.13" type="verse">
						As hug ad lhieu cloan aegey gys Creest, dy jinnagh eh bentyn roo; as hug e  ostyllyn oghsan dauesyn hug lhieu ad. 
					</seg>
					<seg id="b.MAR.10.14" type="verse">
						Agh tra honnick Yeesey eh, v'eh  feer jymmoosagh, as dooyrt eh roo, Sur-jee cloan aegey dy heet hym's, as ny  jean-jee ad y lhiettal: son jeh nyn lheid ta reeriaght Yee. 
					</seg>
					<seg id="b.MAR.10.15" type="verse">
						Dy  firrinagh ta mee gra riu, Quoi erbee nagh jean goaill reeriaght Yee myr lhiannoo  beg, cha jed eh stiagh ayn. 
					</seg>
					<seg id="b.MAR.10.16" type="verse">
						As ghow eh ad seose ayns e roihaghyn, hug  eh e laueyn orroo, as vannee eh ad. 
					</seg>
					<seg id="b.MAR.10.17" type="verse">
						As tra v'eh er n'gholl magh er y  raad, haink fer roie ny whuail, as gliooney huggey, denee eh jeh, Vainshter vie,  cre neem's dy voddym eiraght y choshey ayns y vea veayn? 
					</seg>
					<seg id="b.MAR.10.18" type="verse">
						As dooyrt  Yeesey rish, Cre'n-fa t'ou genmys mish mie? cha vel ayn ny ta mie, agh unnane,  ynrycan Jee. 
					</seg>
					<seg id="b.MAR.10.19" type="verse">
						Shione dhyt ny annaghyn, Ny jean poosey y vrishey, Ny jean  dunverys, Ny jean geid, Ny jean feanish foalsey y ymmyrkey, Ny Jean molteyraght,  Cur arrym da dty ayr, as da dty voir. 
					</seg>
					<seg id="b.MAR.10.20" type="verse">
						As dreggyr eshyn as dooyrt eh  rish, Vainshter, ooilley ny annaghyn shoh ta mee er reayll veih my aegid.  
					</seg>
					<seg id="b.MAR.10.21" type="verse">
						Eisht Yeesey, jeeaghyn dy ennoil er dooyrt rish, Ta un red ort foast dy  yannoo immee royd, as creck ny t'ayd, as cur eh da ny boghtyn, as bee berchys  ayd ayns niau; as tar, trog y chrosh, as eiyr orrym's. 
					</seg>
					<seg id="b.MAR.10.22" type="verse">
						As v'eh  trimshagh ec y raa shen, as hie eh ersooyl: son va cummallyn mooarey echey.  
					</seg>
					<seg id="b.MAR.10.23" type="verse">
						As yeeagh Yeesey mygeayrt, as dooyrt eh rish e ostyllyn, Cre cha  doillee as vees eh dauesyn ta berchys oc dy gholl stiagh ayns reeriaght Yee!  
					</seg>
					<seg id="b.MAR.10.24" type="verse">
						As ghow adsyn yindys jeh ny goan echey. Agh dreggyr Yeesey reesht, as  dooyrt eh roo, Chloan, cre cha doillee as te dauesyn ta treishteil ayns berchys,  dy gholl stiagh ayns reeriaght Yee! 
					</seg>
					<seg id="b.MAR.10.25" type="verse">
						Te ny sassey da camel goll trooid  croae snaidey, na da lheid y dooinney berchagh shoh dy gholl stiagh ayns  reeriaght Yee. 
					</seg>
					<seg id="b.MAR.10.26" type="verse">
						As v'ad atchimagh erskyn towse, gra nyn mast' oc hene,  Quoi eisht oddys v'er ny auail. 
					</seg>
					<seg id="b.MAR.10.27" type="verse">
						As yeeagh Yeesey orroo, as dooyrt eh,  Da deiney ta shoh neu-phossible, agh cha vel eh da Jee: son da Jee ta dy  chooilley nhee possible. 
					</seg>
					<seg id="b.MAR.10.28" type="verse">
						Eisht ren Peddyr toshiaght dy ghra rish,  Cur-my-ner ta shinyn er dreigeil ooilley, as er n'eiyrt ort's. 
					</seg>
					<seg id="b.MAR.10.29" type="verse">
						As  dreggyr Yeesey as dooyrt eh, Dy firrinagh ta mee gra riu, Nagh vel dooinney  erbee, t'er dreigeil thie, ny braaraghyn, ny shayraghyn, ny ayr, ny moir, ny  ben, ny cloan, ny thalloo, er my ghraih's as graih yn tushtal, 
					</seg>
					<seg id="b.MAR.10.30" type="verse">
						Nagh vow  keead-filley nish ayns y traa shoh, thieyn, as braaraghyn, as shayraghyn, as  moiraghyn, as cloan, as thalloo, lesh seaghyn; as ayns y theihll ta ry-heet yn  vea veayn. 
					</seg>
					<seg id="b.MAR.10.31" type="verse">
						Agh bee ymmodee jeusyn ta hoshiaght er-jerrey: as jeusyn ta  er-jerrey, hoshiaght. 
					</seg>
					<seg id="b.MAR.10.32" type="verse">
						As v'ad er y raad goll seose gys Jerusalem: as  hie Yeesey rhymboo; as v'ad atchimagh, as myr vad geiyrt er, va aggle orroo. As  ghow eh yn daa ostyl yeig reesht, as ren eh toshiaght dy insh daue, cre ny  reddyn harragh er, 
					</seg>
					<seg id="b.MAR.10.33" type="verse">
						Gra, Cur-my-ner, ta shin goll seose gys Jerusalem,  as bee Mac y dooinney er ny livrey gys ny ard-saggyrtyn, as gys ny scrudeyryn:  as nee ad eh y gheyrey dy baase, as livreyee ad eh gys ny Ashoonee. 
					</seg>
					<seg id="b.MAR.10.34" type="verse">
						As  craidee ad mysh, as custee ad eh, as tilgee ad shellaghyn er, as marree ad eh:  as y trass laa nee eh girree reesht. 
					</seg>
					<seg id="b.MAR.10.35" type="verse">
						As haink Jamys as Ean mec Zebedee  huggey, gra, Vainshter; Ta shin guee ort, dy chur dooin yn aghin shen, nee mayd  y yeearree ort. 
					</seg>
					<seg id="b.MAR.10.36" type="verse">
						As dooyrt eh roo, Cre bailliu mee dy yannoo er nyn son?  
					</seg>
					<seg id="b.MAR.10.37" type="verse">
						Dooyrt adsyn rish, Giall dooinyn dy hoie, yn derrey yeh er dty laue  yesh, as y jeh elley er dty laue chiare, ayns dty ghloyr. 
					</seg>
					<seg id="b.MAR.10.38" type="verse">
						Agh dooyrt  Yeesey roo, Cha s'eu cre ta shiu dy yeearree: vod shiu giu jeh'n cappan ta mish  giu jeh? as v'er nyn mashtey lesh y bashtey ta mish bashtit lesh? 
					</seg>
					<seg id="b.MAR.10.39" type="verse">
						As  dooyrt ad rish, Foddee mayd. As dooyrt Yeesey roo, Iu-ee shiu dy jarroo jeh'n  cappan ta mish giu jeh; as bee shiu er nyn mashtey lesh y bashtey ta mish  bashtit lesh: 
					</seg>
					<seg id="b.MAR.10.40" type="verse">
						Agh dy hoie er my laue-yesh as er my laue-chiare, cha vel  shen lhiam's dy choyrt, agh bee eh er ny choyrt ynrycan dauesyn er nyn son te  kiarit. 
					</seg>
					<seg id="b.MAR.10.41" type="verse">
						As tra cheayll yn jeih shoh, ren ad toshiaght dy ve feer  jymmoosagh rish Jamys as Ean. 
					</seg>
					<seg id="b.MAR.10.42" type="verse">
						Agh deie Yeesey orroo huggey, as dooyrt  eh roo, Ta fys eu dy vel fir-reill ny Hashoonee gymmyrkey chiarnys orroo, as ta  ny ard-gheiney oc reill dy mooaralagh harrystoo. 
					</seg>
					<seg id="b.MAR.10.43" type="verse">
						Agh cha bee shiuish  myr shen: agh quoi-erbee jiuish baillish ve ooasle, lhig da ve nyn shirveishagh:  
					</seg>
					<seg id="b.MAR.10.44" type="verse">
						As quoi-erbee baillish ve yn ard ghooinney nyn mast' eu, lhig da ve ny  harvaant da ooilley. 
					</seg>
					<seg id="b.MAR.10.45" type="verse">
						Son cha daink yn eer Mac dooinney dy ve  shirveishit, agh dy hirveish, as dy chur e vioys ny lhiassaghey son ymmodee.  
					</seg>
					<seg id="b.MAR.10.46" type="verse">
						As haink ad gys Jericho: as myr v'eh goll magh ass Jericho marish e  ostyllyn, as marish earroo mooar dy leih, va Bartimeus doal mac Timeus, ny hoie  rish oirr yn raad, shirrey jeirk. 
					</seg>
					<seg id="b.MAR.10.47" type="verse">
						As tra cheayll eh dy nee Yeesey dy  Nazareth v'ayn, ren eh toshiaght dy eamagh as dy ghra, Yeesey Vac Ghavid, jean  myghin orrym. 
					</seg>
					<seg id="b.MAR.10.48" type="verse">
						As hooar ymmodee foill da eh dy ve ny-host: agh dyllee  eshyn wheesh shen foddey smoo, Vac Ghavid, jean myghin orrym. 
					</seg>
					<seg id="b.MAR.10.49" type="verse">
						As hass  Yeesey, as doardee eh eh dy ve eit: as deie ad er y dooinney doal, gra rish, Bee  dy yien mie, irree; t'eh geamagh ort. 
					</seg>
					<seg id="b.MAR.10.50" type="verse">
						As hilg eh ersooyl e gharmad, as  dirree eh, as haink eh-gys Yeesey. 
					</seg>
					<seg id="b.MAR.10.51" type="verse">
						As dreggyr Yeesey, as dooyrt eh  rish, Cre bailt mee dy yannoo er dty hon? Dooyrt y dooinney doal rish, Hiarn, dy  voddym my hoilshey y gheddyn. 
					</seg>
					<seg id="b.MAR.10.52" type="verse">
						As dooyrt Yeesey rish, Immee royd; ta dty  chredjue er dty laanaghey. As chelleeragh hooar eh e hoilshey, as jimmee eh  marish Yeesey er y raad.
					</seg>
				</div>
				<div id="b.MAR.11" type="chapter">
					<seg id="b.MAR.11.1" type="verse">
						As tra v'ad er jeet  er-gerrey da Jerusalem, gys Bethphage as Bethany ec cronk ny Oliveyn, hug eh  magh jees jeh e ostyllyn, 
					</seg>
					<seg id="b.MAR.11.2" type="verse">
						As dooyrt eh roo, Gow-jee reue gys y  balley-cheerey ta jeeragh erriu; as cha leah as vees shiu er n'gholl stiagh ayn,  yiow shiu lhiy kainlt, urree nagh varkee rieau dooinney; feayshil-jee as cur-jee  lhieu ee. 
					</seg>
					<seg id="b.MAR.11.3" type="verse">
						As my jir dooinney erbee riu, Cre'n-fa ta shiu jannoo shoh?  abbyr-jee dy vel feme ec y Chiarn urree; as chelleeragh nee eh yn raad y lhiggey  jee, 
					</seg>
					<seg id="b.MAR.11.4" type="verse">
						As hie ad rhymboo, as hooar ad y lhiy kianlt cheu-mooie jeh'n  dorrys, ayns boayl va daa raad cheet dy cheilley: as deayshil ad ee. 
					</seg>
					<seg id="b.MAR.11.5" type="verse">
						As  dooyrt shiartanse jeusyn va nyn shassoo ayns shen, Kys dy vel shiu feaysley yn  lhiy? 
					</seg>
					<seg id="b.MAR.11.6" type="verse">
						As dooyrt ad roo myr va Yeesey er n'oardaghey daue, as lhig ad y  raad daue. 
					</seg>
					<seg id="b.MAR.11.7" type="verse">
						As hug ad lhieu yn lhiy gys Yeesey, as hilg ad ny garmadyn oc  urree; as hoie eshyn er y lhiy. 
					</seg>
					<seg id="b.MAR.11.8" type="verse">
						As ren ymmodee jeu nyn gharmadyn y  skeayleyery raad: as ghiare feallagh elley banglaneyn jeh ny biljyn as skeayl ad  ad er y raad. 
					</seg>
					<seg id="b.MAR.11.9" type="verse">
						As adsyn hie roish, as y vooinjer haink ny yei, deie ad,  gra, Hosanna, bannit ta eshyn ta cheet ayns ennym y Chiarn. 
					</seg>
					<seg id="b.MAR.11.10" type="verse">
						Bannit dy  row reeriaght yn ayr ain David, ta cheet ayns ennym y Chiarn; Hosanna ayns yn  yrjid. 
					</seg>
					<seg id="b.MAR.11.11" type="verse">
						As hie Yeesey gys Jerusalem, as hie eh stiagh ayns y chiamble;  as tra v'eh er yeeaghyn mygeayrt er dy chooilley nhee, as nish dy row yn fastyr  er jeet, hie eh magh gys Bethany marish y daa ostyl yeig. 
					</seg>
					<seg id="b.MAR.11.12" type="verse">
						As laa ny  vairagh, tra v'ad er jeet veih Bethany, v'eh accryssagh. 
					</seg>
					<seg id="b.MAR.11.13" type="verse">
						As honnick eh  billey-figgagh er y raad, as duillagyn er, as haink eh, dy yeeaghyn voghe eh  mess erbee er: as tra v'eh er jeet huggey, cha dooar eh nhee erbee er, agh  duillagyn; son cha row imbagh ny figgyn ayn foast. 
					</seg>
					<seg id="b.MAR.11.14" type="verse">
						As dreggyr Yeesey,  as dooyrt eh rish, Nar ee dooinney erbee mess jeeds veih shoh magh er son dy  bragh. As cheayll e ostyllyn eh. 
					</seg>
					<seg id="b.MAR.11.15" type="verse">
						As haink ad gys Jerusalem: as hie  Yeesey stiagh ayns y chiamble, as ren eh toshiaght dy eiyrt magh adsyn va creck  as kionnaghey ayns y chiamble, as hilg eh harrish ny buird ocsyn va caghlaa  argid, as ny stuill ocsyn va creck calmaneyn 
					</seg>
					<seg id="b.MAR.11.16" type="verse">
						As cha lhowagh eh da  dooinney erbee saagh erbee y chur lesh trooid y chiamble. 
					</seg>
					<seg id="b.MAR.11.17" type="verse">
						As dynsee eh  ad, gra, Nagh vel eh scruit, Bee my hie's enmyssit liorish dy chooilley ashoon,  thie yn phadjer? agh ta shiuish er n'yannoo eh ny ooig dy vaarlee. 
					</seg>
					<seg id="b.MAR.11.18" type="verse">
						As  cheayll ny scrudeyryn as ny ard-saggyrtyn jeh, as v'ad shirrey kys oddagh ad eh  y stroie: son v'ad ayns aggle roish, er-yn-oyr dy row ooilley yn pobble goaill  yindys jeh'n ynsagh echey. 
					</seg>
					<seg id="b.MAR.11.19" type="verse">
						As tra va'n fastyr er jeet, hie eh magh ass  yn ard-valley. 
					</seg>
					<seg id="b.MAR.11.20" type="verse">
						As ayns y voghrey, myr v'ad goll shaghey, honnick ad y  billey-figgagh dy row eh er greenaghey seose veih ny fraueyn. 
					</seg>
					<seg id="b.MAR.11.21" type="verse">
						As  by-chooinee lesh Peddyr, as dooyrt eh rish, Vainshter, cur-my-ner, ta'n billey  figgagh hug uss fo mollaght er fioghey ersooyl. 
					</seg>
					<seg id="b.MAR.11.22" type="verse">
						As dreggyr Yeesey as  dooyrt eh roo, Soie-jee nyn gredjue ayns Jee. 
					</seg>
					<seg id="b.MAR.11.23" type="verse">
						Son dy firrinagh ta mee  gra riu, Quoi erbee jir rish y slieau shoh, Bee er dty scughey, as er dty hilgey  ayns y cheayn, as nagh jean mee-ourys ayns e chree, agh ta credjal dy jig ny  reddyn t'eh dy ghra gy kione, bee shen ny jir eh er ny chooilleeney. 
					</seg>
					<seg id="b.MAR.11.24" type="verse">
						Shen-y-fa ta mee gra riu, Cre-erbee ta shiu dy yeearree ayns padjer, cred-jee dy  vow shiu ad, as bee ad eu. 
					</seg>
					<seg id="b.MAR.11.25" type="verse">
						As tra vees shiu shassoo dy ghoaill padjer,  leih-jee, my ta nhee erbee eu noi dooinney erbee: dy vod nyn Ayr myrgeddin  t'ayns niau nyn loghtyn y leih diuish. 
					</seg>
					<seg id="b.MAR.11.26" type="verse">
						Son mannagh jean shiuish leih,  cha jean nyn Ayr t'ayns nian nyn loghtyn y leih diuish. 
					</seg>
					<seg id="b.MAR.11.27" type="verse">
						As haink ad  reesht gys Jerusalem: as myr v'eh walkal ayns y chiamble, haink huggey ny  ard-saggyrtyn, as ny scrudeyryn, as y chanstyr. 
					</seg>
					<seg id="b.MAR.11.28" type="verse">
						As dooyrt ad rish,  Cre'n phooar t'ayd's dy yannoo ny reddyn shoh, as quoi hug y phooar shoh dhyt dy  yannoo ny reddyn shoh? 
					</seg>
					<seg id="b.MAR.11.29" type="verse">
						As dreggyr Yeesey as dooyrt eh roo, Fenyms  jiuish myrgeddin un red, as freggyr-jee mee, as insh-yms diuish cre'n phooar  t'aym dy yannoo ny reddyn shoh. 
					</seg>
					<seg id="b.MAR.11.30" type="verse">
						Bashtey Ean, nee veih niau ve, ny veih  deiney? cur-jee ansoor dou. 
					</seg>
					<seg id="b.MAR.11.31" type="verse">
						As ren ad resooney roo hene, gra, My jir  mayd, Veih niau, jir eshyn, Cre'n-oyr eisht nagh ren shiu eh y chredjal?  
					</seg>
					<seg id="b.MAR.11.32" type="verse">
						Agh my jir mayd, Veih deiney, v'ad ayns aggle roish y pobble, son va dy  chooilley ghooinney jeeaghyn er Ean dy ve dy jarroo ny adeyr. 
					</seg>
					<seg id="b.MAR.11.33" type="verse">
						As  dreggyr ad as dooyrt ad rish Yeesey, Cha nod mayd ginsh. As dreggyr Yeesey as  dooyrt eh roosyn, Chamoo insh-yms diuish liorish cre'n phooar ta mee dy yannoo  ny reddyn shoh. 
					</seg>
				</div>
				<div id="b.MAR.12" type="chapter">
					<seg id="b.MAR.12.1" type="verse">
						As ren eh toshiaght dy loayrt roo  liorish coraaghyn-dorraghey. Va dooinney dy row ren garey-feeyney y hoiaghey, as  ren eh cleigh mygeayrt-y-mysh, as chleiy eh ynnyd son y press-feeyney, as hrog  eh toor, as hoie eh eh rish eirrinnee, as hie eh gys cheer foddey. 
					</seg>
					<seg id="b.MAR.12.2" type="verse">
						As ec  yn imbagh cooie hug eh sharvaant gys ny eirinnee, dy gheddyn veih ny eirinnee  jeh mess y gharey feeyney. 
					</seg>
					<seg id="b.MAR.12.3" type="verse">
						As ghow ad as woaill ad eh, as hug ad eh  ersooyl follym. 
					</seg>
					<seg id="b.MAR.12.4" type="verse">
						As reesht hug eh huc sharvaant elley as ersyn cheau ad  claghyn, as vrish ad y kione er, as hug ad eh ersooyl lesh dellal feer  scammyltagh. 
					</seg>
					<seg id="b.MAR.12.5" type="verse">
						As reesht hug eh huc sharvaant elley; as eshyn ren ad y  varroo: as ymmodee elley, bwoalley paart, as marroo paart. 
					</seg>
					<seg id="b.MAR.12.6" type="verse">
						As va echey  foast un vac, er v'eh feer ghraihagh, as hug eh eshyn myrgeddin ec y jerrey huc,  gra, Ver ad arrym da my vac. 
					</seg>
					<seg id="b.MAR.12.7" type="verse">
						Agh dooyrt ny eirinnee shen ny mast' oc  hene, Shoh'n eirey: tar-jee as lhig dooin eh y varroo, as bee yn eiraght lhien  hene. 
					</seg>
					<seg id="b.MAR.12.8" type="verse">
						As ghow ad, as varr ad eh, as hilg ad eh magh ass y  gharey-feeyney. 
					</seg>
					<seg id="b.MAR.12.9" type="verse">
						Cre nee Chiarn y gharey-feeyney er-y-fa shen y yannoo?  hig eh as stroie-ee eh ny eirinnee, as ver eh yn garey-feeyney da eirinnee  elley. 
					</seg>
					<seg id="b.MAR.12.10" type="verse">
						Nagh vel shiuish er lhaih ayns goo Yee? Ta'n chlagh ren ny  masoonee y vee-lowal, er jeet dy ve yn ard chlagh chorneilagh. 
					</seg>
					<seg id="b.MAR.12.11" type="verse">
						Shoh va  jannoo yn Chiarn, as te yindyssagh ayns ny sooillyn ainyn. 
					</seg>
					<seg id="b.MAR.12.12" type="verse">
						As v'ad  shegin er goaill eh, agh v'ad ayns aggle roish y pobble; son va fys oc dy row eh  er loayrt yn coraa-dorraghey noi ad-hene: as daag ad eh, as hie ad rhymboo.  
					</seg>
					<seg id="b.MAR.12.13" type="verse">
						As hug ad huggey shiartanse jeh ny Phariseeyn, as ny Herodianee, dy  ghoaill vondeish jeh ayns e ghoan. 
					</seg>
					<seg id="b.MAR.12.14" type="verse">
						As tra v'ad er jeet, dooyrt ad rish  Vainshter, ta fys ain dy vel oo firrinagh, as nagh vel oo ayns imnea roish  dooinney erbee; son cha vel oo soiaghey jeh persoon deiney, agh gynsaghey raad  Yee ayns firrinys: vel eh lowal keesh y choyrt da Cesar, mannagh vel? 
					</seg>
					<seg id="b.MAR.12.15" type="verse">
						Jean mayd coyrt, ny dyn coyrt? Agh va fys echeysyn er y chialgeyrys oc, as  dooyrt eh roo, Cre'n-fa ta shiu shirrey dy my ghoaill ayns ribbey? cur-jee lhieu  ping hym, dy vaik-ym eh. 
					</seg>
					<seg id="b.MAR.12.16" type="verse">
						As hug ad lhieu eh: as dooyrt eh roo, Quoi gys  ta'n cowrey as y screeu shoh bentyn? As dooyrt adsyn rish, Gys Cesar. 
					</seg>
					<seg id="b.MAR.12.17" type="verse">
						As dreggyr Yeesey, as dooyrt eh roo, Eeck-jee da Cesar, shen ny ta lesh Cesar,  as da Jee, ny reddyn ta lesh Jee. As ghow ad yindys jeh. 
					</seg>
					<seg id="b.MAR.12.18" type="verse">
						Eisht haink  huggey ny Sadduceeyn, ta gra nagh vel irree-seose-reesht dy ve ayn; as denee ad  jeh, gra, 
					</seg>
					<seg id="b.MAR.12.19" type="verse">
						Vainshter, ta Moses er scrieu dooin, My ta braar dooinney  geddyn baase, as faagail e ven ny yei, gyn cloan echey r'ee, dy vel e vraar dy  phoosey yn ven echey, as dy hroggal seose sluight da e vraar. 
					</seg>
					<seg id="b.MAR.12.20" type="verse">
						Nish va  shiaght braaraghyn: as ghow yn braar shinney ben, agh geddyn baase cha daag eh  sluight. 
					</seg>
					<seg id="b.MAR.12.21" type="verse">
						As ghow yn nah vraar ee, as hooar eh baase, as cha daag eh  sluight: as y trass myrgeddin. 
					</seg>
					<seg id="b.MAR.12.22" type="verse">
						As v'ee ec y chiaght, as cha daag ad  sluight: er-jerrey ooilley hooar y ven baase myrgeddin. 
					</seg>
					<seg id="b.MAR.12.23" type="verse">
						Shen-y-fa ec yn  irree-seose-reesht veih ny merriu, tra nee ad girree, quoi jeu vees ee echey son  ben? son v'ee ny ben da'n chiaght. 
					</seg>
					<seg id="b.MAR.12.24" type="verse">
						As dreggyr Yeesey as dooyrt eh roo,  Nagh vel shiu er-y-fa shen fo marranys, er yn-oyr nagh vel toiggal eu jeh goo ny  jeh pooar Yee? 
					</seg>
					<seg id="b.MAR.12.25" type="verse">
						Son ec yn irree-seose-reesht veih ny merriu, cha vel ad  poosey, ny er nyn goyrt ayns poosey: agh t'ad myr ny ainleyn t'ayns niau.  
					</seg>
					<seg id="b.MAR.12.26" type="verse">
						As mychione ny merriu, dy nirree ad; nagh vel shiu er lhaih ayns lioar  Voses, kys loayr Jee rish ass y thammag, gra, Mish Jee Abraham, as Jee Isaac, as  Jee Yacob? 
					</seg>
					<seg id="b.MAR.12.27" type="verse">
						Cha nee Jee ny merriu eh, agh Jee ny bioee: ta shiu er-y-fa  shen fo marranys vooar. 
					</seg>
					<seg id="b.MAR.12.28" type="verse">
						As haink fer jeh ny scrudeyryn cheayll ad  resooney cooidjagh, as cur tastey dy row eh er n'ansoor ad dy mie, denee eh jeh,  Cre'n ard-anney jeh ny annaghyn ooilley? 
					</seg>
					<seg id="b.MAR.12.29" type="verse">
						As dreggyr Yeesey eh, Yn chied  anney jeh ooilley ny annaghyn, Clasht, O Israel, Ta'n Chiarn yn Jee ain yn  ynrycan Chiarn; 
					</seg>
					<seg id="b.MAR.12.30" type="verse">
						As ver oo graih da'n Chiarn dty Yee lesh ooilley dty  chree, as lesh ooilley dty annym, as lesh ooilley dty aigney, as lesh ooilley  dty niart: shoh'n chied anney. 
					</seg>
					<seg id="b.MAR.12.31" type="verse">
						As ta'n nah anney casley rish, ta shen  dy ghra, Ver oo graih da dty naboo, myr dhyt hene: cha vel anney erbee elley  smoo na ad shoh. 
					</seg>
					<seg id="b.MAR.12.32" type="verse">
						As dooyrt y scrudeyr rish, S'mie shen Vainshter, t'ou  er loayrt yn irriney: son ta un Jee ayn, as cha vel Jee erbee elley agh eh-hene.  
					</seg>
					<seg id="b.MAR.12.33" type="verse">
						As dy ve graihagh er lesh ooilley yn chree, as lesh ooilley yn tushtey,  as lesh ooilley yn annym, as lesh ooilley yn niart, as dy ve graihagh er e naboo  myr er hene ta shen ny smoo na ooilley ny slane chebballyn losht as ourallyn.  
					</seg>
					<seg id="b.MAR.12.34" type="verse">
						As tra honnick Yeesey dy dansoor eh dy tushtagh, dooyrt eh rish, Cha  vel oo foddey veih reeriaght Yee. As cha by-lhoys da dooinney erbee maghey shen  question erbee sodjey y chur huggey. 
					</seg>
					<seg id="b.MAR.12.35" type="verse">
						As dreggyr Yeesey myr v'eh  gynsaghey ayns y chiamble, as dooyrt eh, Kys ta ny scurudeyryn gra dy nee Creest  mac Ghavid? 
					</seg>
					<seg id="b.MAR.12.36" type="verse">
						Son ta David eh-hene er ghra liorish y Spyrryd Noo, Dooyrt  y Chiarn rish my Hiarn's, Soie uss er my laue yesh, derrey ver-ym dty noidyn son  stoyl dty choshey. 
					</seg>
					<seg id="b.MAR.12.37" type="verse">
						Ta David er-y-fa shen eh-hene genmys eh ny Hiarn; as  kys t'eh eisht yn mac echey? As deaisht yn pobble v'er nyn jaglym cooidjagh rish  dy arryltagh. 
					</seg>
					<seg id="b.MAR.12.38" type="verse">
						As dooyrt eh roo, myr v'eh gynsagh, Bee-jee er nyn dwoaie  jeh ny scrudeyryn, ta geearree shooyll ayns coamraghyn liauyrey, as sleih dy  vannaghey daue ayns ny margaghyn, 
					</seg>
					<seg id="b.MAR.12.39" type="verse">
						As ny ard-stuill y ve oc ayns ny  synagogueyn, as ny ard ynnydyn-soie ec cuirraghyn: 
					</seg>
					<seg id="b.MAR.12.40" type="verse">
						T'ad cur mow thieyn  mraane treoghe, as son scaa dy chraueeaght lhiggey orroo dy ve mennick ec  padjer: ta briwnys strimmey ny chour oc shoh. 
					</seg>
					<seg id="b.MAR.12.41" type="verse">
						As myr va Yeesey ny hoie  liorish kishtey yn stoyr, ghow eh tastey kys va'n pobble cur argid ayns y stoyr:  as ren ymmodee va berchagh cur ayn dy palchey. 
					</seg>
					<seg id="b.MAR.12.42" type="verse">
						As haink ben voght  treoghe dy row, as hilg ee ayn daa vite ta jannoo farling. 
					</seg>
					<seg id="b.MAR.12.43" type="verse">
						As deie eh  er e ostyllyn huggey, as dooyrt eh roo, Dy firrinagh ta mee gra riu, dy vel y  ven-treoghe voght shoh er chur ny smoo ayns kishtey yn stoyr, na dy chooilley  unnane t'er choyrt ayn. 
					</seg>
					<seg id="b.MAR.12.44" type="verse">
						Son t'adsyn ooilley er chur ayn ass nyn  balchey: as t'eeish myr s'boght ee, er choyrt ayn ooilley ny v'eck, dy jarroo  ooilley e cooid-seihlt. 
					</seg>
				</div>
				<div id="b.MAR.13" type="chapter">
					<seg id="b.MAR.13.1" type="verse">
						As myr v'eh goll magh ass y  chiamble, dooyrt fer jeh e ostyllyn rish, Jeeagh, Vainshter, cre ny claghyn! as  cre'n vuildal t'ayns shoh! 
					</seg>
					<seg id="b.MAR.13.2" type="verse">
						As dreggyr Yeesey as dooyrt eh rish, Vel oo  fakin y vuildal vooar shoh? cha bee faagit un chlagh er clagh elley nagh bee er  ny lhieggal. 
					</seg>
					<seg id="b.MAR.13.3" type="verse">
						As myr v'eh ny hoie er cronk ny Oliveyn, jeeragh er y  chiamble, denee Peddyr as Jamys, as Ean, as Andreays jeh er-lheh 
					</seg>
					<seg id="b.MAR.13.4" type="verse">
						Insh  dooin, cuin vees ny reddyn shoh? as cre vees y cowrey tra vees dy chooilley nhee  jeu shoh er nyn gooilleeney? 
					</seg>
					<seg id="b.MAR.13.5" type="verse">
						As dreggyr Yeesey ad, as ren eh toshiaght  dy ghra, Bee-jee er nyn dwoaie nagh jean dooinney erbee shiu y volley. 
					</seg>
					<seg id="b.MAR.13.6" type="verse">
						Son hig ymmodee ayns m'ennym's, gra, Mish Creest: as nee ad ymmodee y volley.  
					</seg>
					<seg id="b.MAR.13.7" type="verse">
						As tra chluinnys shiu jeh caggaghyn as jeh imraaghyn dy bee-jee  seaghnit: son shegin da lheid y ve ayn, agh cha vel yn jerrey foast. 
					</seg>
					<seg id="b.MAR.13.8" type="verse">
						Son  nee ashoon girree-magh noi ashoon as reeriaght noi reeriaght: as bee craaghyn  thallooin ayns ymmodee ynnydyn, as gennaghyn as seaghyn: ad shoh toshiaght  trimshaghyn. 
					</seg>
					<seg id="b.MAR.13.9" type="verse">
						Agh jeeagh-jee shiuish diu hene: son livreyee ad shiu seose  gys coonceilyn; as ayns ny quaiyllyn vees shiu er nyn mwoalley, as ver ad lhieu  shiu kiongoyrt rish fir-reill as reeaghyn er y choontey aym's, dy ve son  feanishyn jeem's. 
					</seg>
					<seg id="b.MAR.13.10" type="verse">
						As shegin da'n sushtal ve hoshiaght er ny phreacheil  mastey dy chooilley ashoon. 
					</seg>
					<seg id="b.MAR.13.11" type="verse">
						Agh tra ver ad lhieu shiu dy ve currit  stiagh, ny smooinee-jee ro-laue cre nee shiu loayrt, chamoo bee-jee imneagh cre  dy ghra: agh cre-erbee vees er ny choyrt diu ayns yn oor cheddin, shen  loayr-jee; son cha nee shiuish ta loayrt, agh y Spyrryd Noo. 
					</seg>
					<seg id="b.MAR.13.12" type="verse">
						Eisht nee  braar e vraar y vrah gys baase, as yn ayr e vac: as nee cloan girree seose noi  nyn ayr as nyn moir, as bee ad feanishyn baaish daue. 
					</seg>
					<seg id="b.MAR.13.13" type="verse">
						As ver yn ymmodee  feoh diu er coontey yn ennym aym's: agh bee eshyn nee tannaghtyn firrinagh gys y  jerrey er ny hauail. 
					</seg>
					<seg id="b.MAR.13.14" type="verse">
						Agh traa hee shiu eajeeid y traartys ta loayrit  jeh liorish Daniel y phadeyr, ny hassoo raad nagh lhisagh eh, (eshyn ta lhaih  lhig da tastey ghoaill) eisht lhig dauesyn t'ayns Judea chea gys ny sleityn.  
					</seg>
					<seg id="b.MAR.13.15" type="verse">
						As eshyn t'er mullagh y thie, ny lhig da cheet neose, ny goll stiagh,  dy ghoaill marish nhee erbee ass e hie. 
					</seg>
					<seg id="b.MAR.13.16" type="verse">
						As ny lhig dasyn t'ayns y  vagher chyndaa back, dy chur lesh e gharmad. 
					</seg>
					<seg id="b.MAR.13.17" type="verse">
						Agh smerg dauesyn ta  torragh, as dauesyn ta cur keeagh ayns ny laghyn shen. 
					</seg>
					<seg id="b.MAR.13.18" type="verse">
						As guee-jee nagh  bee shiu eginit dy roie er-chea 'sy gheurey. 
					</seg>
					<seg id="b.MAR.13.19" type="verse">
						Son bee seaghyn ayns ny  laghyn shen, lheid as nagh row er-dy hoshiaght y theihll ta Jee er chroo, gys yn  earish shen, as lheid, as nagh bee arragh dy bragh. 
					</seg>
					<seg id="b.MAR.13.20" type="verse">
						As mannagh beagh y  Chiarn dy leah er n'ghoaill ny laghyn shen giare, cha beagh dooinney bio er ny  hauail: agh er graih e chloan reiht t'eh er n'yannoo giare ny laghyn: 
					</seg>
					<seg id="b.MAR.13.21" type="verse">
						As eisht my jir dooinney erbee riu, Cur-my-ner, ta Creest ayns shoh, ny  cur-my-ner, t'eh ayns shid; ny credjee eh. 
					</seg>
					<seg id="b.MAR.13.22" type="verse">
						Son nee Creestyn foalsey, as  phadeyr yn foalsey girree, as cowraghyn as yindyssyn y hoilshaghey, dy volley,  my oddagh eh ve, yn eer chloan reiht. 
					</seg>
					<seg id="b.MAR.13.23" type="verse">
						Agh gow-jee tastey: cur-jee  my-ner, ta mish er n'insh diu dy chooilley nhee ro-laue. 
					</seg>
					<seg id="b.MAR.13.24" type="verse">
						Agh ayns ny  laghyn cheddin, lurg y seaghyn shen, aasee yn ghrian dorraghey, as cha der yn  eayst e soilshey: 
					</seg>
					<seg id="b.MAR.13.25" type="verse">
						As tuittee ny rollageyn veih niau, as bee pooaraghyn  yn aer er nyn graa. 
					</seg>
					<seg id="b.MAR.13.26" type="verse">
						As eisht hee ad Mac y dooinney cheet ayns ny  bodjallyn, lesh pooar as ard-ghloyr. 
					</seg>
					<seg id="b.MAR.13.27" type="verse">
						As eisht ver eh magh e ainleyn, as  nee eh e chloan reiht y haglym cooidjagh veih ny kiare geayghyn, veih ny ardjyn  sodjey magh jeh'n ooir, gys ny ardjyn sodjey magh jeh'n aer. 
					</seg>
					<seg id="b.MAR.13.28" type="verse">
						Nish  ynsee-jee coraa-dorraghey jeh'n billey-figgagh: Tra ta'n banglane echey foast  oor, as cur magh duillagyn, ta fys eu dy vel y sourey er-gerrey: 
					</seg>
					<seg id="b.MAR.13.29" type="verse">
						Myr  shen myrgeddin shiuish, tra hee shiu ny reddyn shoh cheet gy kione, toig-jee dy  vel eh er-gerrey, dy jarroo ec ny dorryssyn. 
					</seg>
					<seg id="b.MAR.13.30" type="verse">
						Dy firrinagh ta mee gra  riu, roish my vees yn cheeloghe shoh harrish, dy bee dy chooilley nhee jeu shoh  er nyn gooilleeney 
					</seg>
					<seg id="b.MAR.13.31" type="verse">
						Nee yn aer as yn ooir cherraghtyn: agh my ghoan's  cha jean cherraghtyn. 
					</seg>
					<seg id="b.MAR.13.32" type="verse">
						Agh jeh'n laa as yn oor shen, cha vel fys ec dooinney  erbee, ny ec ny ainleyn t'ayns niau, ny ec y Mac, agh yn Ayr. 
					</seg>
					<seg id="b.MAR.13.33" type="verse">
						Gow-jee  tastey, bee-jee er nyn dwoaie as gow-jee padjer: son cha nione diu cuin ta'n  traa. 
					</seg>
					<seg id="b.MAR.13.34" type="verse">
						Son ta'n Mac dooinney myr fer va goll er jurnah foddey, as daag e  hie, as hug currym er e vooinjer, as da dy chooilley ghooinney e obbyr hene, as  doardee eh da'n porter dy reayll arrey. 
					</seg>
					<seg id="b.MAR.13.35" type="verse">
						Bee-jee shiuish er-y-fa shen er  nyn arrey (son cha vel fys eu cuin hig mainshter y thie; ayns yn astyr, ny ec  mean-oie, ny ec gerrym y chellee, ny ayns y voghrey). 
					</seg>
					<seg id="b.MAR.13.36" type="verse">
						Er-aggle dy jig  eh doaltattym, as dy vow eh shiu nyn gadley. 
					</seg>
					<seg id="b.MAR.13.37" type="verse">
						As ny ta mee dy ghra  riuish, ta mee dy ghra rish ooilley, Bee-jee er nyn arrey.  
					</seg>
				</div>
				<div id="b.MAR.14" type="chapter">
					<seg id="b.MAR.14.1" type="verse">
						Lurg daa laa va feailley ny Caisht as yn arran gyn  soorid: as va ny ard-saggyrtyn as ny scruderyn shegin er goaill eh dy follit, as  dy choyrt eh gy-baase. 
					</seg>
					<seg id="b.MAR.14.2" type="verse">
						Agh dooyrt ad, Cha nee er laa ny feailley,  er-aggle dy bee irree-magh ayn mastey'n pobble. 
					</seg>
					<seg id="b.MAR.14.3" type="verse">
						As myr v'eh ny hoie ec  bee, ayns Bethany, ayns thie Simon yn lourane, haink ben as box alabaster dy  ooil eck, jeh spikenard, feer chostal; as doshil ee yn box, as gheayrt ee eh er  y chione echey. 
					</seg>
					<seg id="b.MAR.14.4" type="verse">
						As va paart va mooaraghey shoh ayns nyn greeaghyn, gra,  Cre'n-fa va'n jummal shoh jeant er yn ooil? 
					</seg>
					<seg id="b.MAR.14.5" type="verse">
						Son oddagh eh v'er ny ve  creckit son ny smoo na three cheead ping, as shen baarit er ny boghtyn. As v'ad  jymmoosagh r'ee. 
					</seg>
					<seg id="b.MAR.14.6" type="verse">
						As dooyrt Yeesey, Faag-jee veue ee, cre'n eie t'eu  urree? t'ee er n'yannoo obbyr vie orrym's. 
					</seg>
					<seg id="b.MAR.14.7" type="verse">
						Son ta ny boghtyn eu kinjagh  meriu, as tra erbee dy nailliu, foddee shiu ve mie roo: agh mish cha vel eu dy  kinjagh. 
					</seg>
					<seg id="b.MAR.14.8" type="verse">
						T'ee er n'yannoo gys rere e pooar; t'ee er jeet ro-laue dy  ooillaghey my chorp cour my oanluckey.
					</seg>
					<seg id="b.MAR.14.9" type="verse">
						Dy firrinagh ta mee gra riu, Cre  theihll yn raad bee yn sushtal shoh er ny phreacheil, dy bee shoh t'eesh er  n'yannoo, er ny imraa ayns cooinaghtyn jeeish. 
					</seg>
					<seg id="b.MAR.14.10" type="verse">
						As hie Yuaase Iscariot,  fer jeh'n daa ostyl yeig, gys ny ard-saggyrtyn, dy vrah eh huc. 
					</seg>
					<seg id="b.MAR.14.11" type="verse">
						As tra  cheayll ad shoh, ghow ad boggey jeh, as ghiall ad argid da. As v'eh fieau er caa  dy vrah eh. 
					</seg>
					<seg id="b.MAR.14.12" type="verse">
						As er yn chied laa jeh'n arran caisht, tra v'ad marroo yn  Eayn-caisht, dooyrt e ostyllyn rish, Cre'n raad sailt shin dy gholl, as dy  yannoo aarloo dhyts, dy ee yn Eayn 
					</seg>
					<seg id="b.MAR.14.13" type="verse">
						As hug eh magh jees jeh e ostyllyn,  as dooyrt eh roo, Immee-jee gys yn ard-valley, as hig nyn guail dooinney cur  lesh saagh craie dy ushtey: eiyr-jee ersyn. 
					</seg>
					<seg id="b.MAR.14.14" type="verse">
						As raad erbee dy jed eh  stiagh, abbyr-jee rish y fer-thie, Ta'n Mainshter gra, Cre vel shamyr ny  goaldee, raad nee'm yn Eayn-caisht y ee marish my ostyllyn? 
					</seg>
					<seg id="b.MAR.14.15" type="verse">
						As jeeaghee  eh diu ard-shamyr mooar soit magh as jeant aarloo: ayns shen aarlee-jee er nyn  son.
					</seg>
					<seg id="b.MAR.14.16" type="verse">
						As jimmee ny ostyllyn rhymboo, as tra v'ad er jeet gys yn  ard-valley, hooar ad myr v'eh er ghra roo: as daarlee ad yn Eayn-caisht.  
					</seg>
					<seg id="b.MAR.14.17" type="verse">
						As ec yn astyr haink eh marish yn daa ostyl yeig. 
					</seg>
					<seg id="b.MAR.14.18" type="verse">
						As myr v'ad  nyn soie ec bee, dooyrt Yeesey, Dy firrinagh ta mee gra riu, Dy jean fer jiuish  ta gee marym mish y vrah. 
					</seg>
					<seg id="b.MAR.14.19" type="verse">
						As ren ad toshiaght dy ve trimshagh as dy  ghra rish, fer lurg fer, Nee mish eh? as dooyrt fer elley, Nee orrym's t'ou  cheet? 
					</seg>
					<seg id="b.MAR.14.20" type="verse">
						As dreggyr eh, as dooyrt eh roo, She fer jeh'n daa ostyl yeig  eh, ta cur e laue marym ayns y chlaare. 
					</seg>
					<seg id="b.MAR.14.21" type="verse">
						Ta Mac y dooinney dy jarroo  goll myr te scruit jeh: agh smerg da'n dooinney shen, liorish ta Mac y dooinney  er ny vrah; s'mie veagh eh er ve son y dooinney shen nagh beagh eh rieau er jeet  er y theihll. 
					</seg>
					<seg id="b.MAR.14.22" type="verse">
						As myr v'ad gee, ghow Yeesey arran, as vannee eh, as  vrish eh eh, as hug eh eh daue, gra, Gow-jee, ee-jee, shoh my chorp. 
					</seg>
					<seg id="b.MAR.14.23" type="verse">
						As  ghow eh yn cappan, as tra v'eh er chur booise, hug eh eh daue: as diu ad ooilley  jeh 
					</seg>
					<seg id="b.MAR.14.24" type="verse">
						As dooyrt eh roo, Shoh my uill's jeh'n conaant noa, t'er ny  gheayrtey son ymmodee. 
					</seg>
					<seg id="b.MAR.14.25" type="verse">
						Dy firrinagh ta mee gra riu, Nagh n'iuym arragh  jeh mess y villey-feeyney, derrey'n laa iu-ym eh ass-y-noa ayns reeriaght Yee.  
					</seg>
					<seg id="b.MAR.14.26" type="verse">
						As tra v'ad er ghoaill arrane-moyllee, hie ad magh gys cronk ny  Oliveyn. 
					</seg>
					<seg id="b.MAR.14.27" type="verse">
						As dooyrt Yeesey roo, Failee yn credjue euish ooilley noght  kyndagh rhym's: son t'eh scruit, Bwoaill-yms yn bochilley, as bee ny kirree er  nyn skeayley. 
					</seg>
					<seg id="b.MAR.14.28" type="verse">
						Agh erreish dou v'er n'irree reesht, hem reue gys  Galilee. 
					</seg>
					<seg id="b.MAR.14.29" type="verse">
						Agh dooyrt Peddyr rish, Ga dy vaill credjue dy chooilley  unnane, foast cha vaill my chredjue's. 
					</seg>
					<seg id="b.MAR.14.30" type="verse">
						As dooyrt Yeesey rish, Dy  firrinagh ta mee gra rhyt, Yn laa jiu, eer yn oie noght roish my gerr y kellagh  daa cheayrt, dy nob uss mish three keayrtyn. 
					</seg>
					<seg id="b.MAR.14.31" type="verse">
						Agh loayr eshyn ny  s'jeeanney, Dy beign dy gholl gy-baase mayrt, cha nobbin oo er coontey erbee. As  er yn aght cheddin loayr ad ooilley. 
					</seg>
					<seg id="b.MAR.14.32" type="verse">
						As haink ad gys ynnyd va enmyssit  Gethsemane: as dooyrt eh rish e ostyllyn, Soie-jee shiuish ayns shoh, choud as  hem's gys padjer. 
					</seg>
					<seg id="b.MAR.14.33" type="verse">
						As ghow eh marish Peddyr as Jamys as Ean, as ren eh  toshiaght dy ve mooar seaghnit as trome-chreeagh, 
					</seg>
					<seg id="b.MAR.14.34" type="verse">
						As dooyrt eh roo, Ta  my annym feer trimshagh eer gys y baase: fuirree-jee ayns shoh, as freill-jee  arrey. 
					</seg>
					<seg id="b.MAR.14.35" type="verse">
						As hie eh red beg er e hoshiaght, as huitt eh er y thalloo, as  ghow eh padjer, my oddys eh ve yn oor shen dy gholl shaghey. 
					</seg>
					<seg id="b.MAR.14.36" type="verse">
						As dooyrt  eh, Abba, Ayr, ta dy chooilley nhee ayns dty phooar, gow ersooyl yn cappan shoh  voym: ny-yeih cha nee my aigney's, agh dty aigney's dy row jeant. 
					</seg>
					<seg id="b.MAR.14.37" type="verse">
						As  haink eh as hooar eh ad nyn gadley as dooyrt eh rish Peddyr, Simon, vel uss dty  chadley? nagh voddagh oo arrey y reayll marym un oor? 
					</seg>
					<seg id="b.MAR.14.38" type="verse">
						Bee-jee er nyn  arrey, as gow-jee padjer nagh duitt shiu ayns miolagh: ta'n spyrryd eu dy jarroo  arryltagh, agh ta'n eill annoon.
					</seg>
					<seg id="b.MAR.14.39" type="verse">
						As hie eh roish reesht, as ghow eh  padjer, as loayr eh ny goan cheddin. 
					</seg>
					<seg id="b.MAR.14.40" type="verse">
						As tra haink eh reesht, hooar eh  ad nyn gadley reesht, (son va ny sooillyn oc trome) as cha row fys oc cre'n  ansoor dy chor da. 
					</seg>
					<seg id="b.MAR.14.41" type="verse">
						As haink eh yn trass cheayrt, as dooyrt eh roo,  Caddil-jee nish, as gow-jee nyn vea: s'liooar eh, ta'n oor er jeet; cur-my-ner  ta Mac y dooinney er ny vrah gys laueyn peccee. 
					</seg>
					<seg id="b.MAR.14.42" type="verse">
						Trog-jee erriu, lhig  dooin goll: cur-my-ner, ta eshyn er-gerrey dooin ta dy my vrah. 
					</seg>
					<seg id="b.MAR.14.43" type="verse">
						As  chelleeragh choud as v'eh foast loayrt, haink Yuaase, fer jeh'n daa ostyl yeig,  as marish va sheshaght vooar lesh cliwenyn as luirg, veih ny ard-saggyrtyn, as  ny scrudeyryn, as y chanstyr. 
					</seg>
					<seg id="b.MAR.14.44" type="verse">
						As hug eshyn v'er vrah eh cowrey daue,  gra, Quoi-erbee ver-yms paag da, shen eh; gow-jee eh, as leeid-jee e ersooyl dy  sauchey. 
					</seg>
					<seg id="b.MAR.14.45" type="verse">
						As cha leah as v'eh er jeet, hie eh chelleeragh huggey, as  dooyrt eh, Vainshter, vainshter; as phaag eh eh. 
					</seg>
					<seg id="b.MAR.14.46" type="verse">
						As hug ad nyn laueyn  er, as ghow ad eh. 
					</seg>
					<seg id="b.MAR.14.47" type="verse">
						As hayrn fer jeusyn va nyn shassoo marish cliwe, as  woaill eh fer-mooinjerey yn ard-saggyrt, as ghiare eh e chleaysh jeh. 
					</seg>
					<seg id="b.MAR.14.48" type="verse">
						As dreggyr Yeesey, as dooyrt eh roo, Vel shiu er jeet magh myr noi marliagh,  lesh cliwenyn as luirg dy my ghoaill? 
					</seg>
					<seg id="b.MAR.14.49" type="verse">
						Va mee meriu gagh laa ayns y  chiamble, gynsaghey, as cha ghow shiu mee: agh shegin da ny scriptyryn v'er nyn  gooilleeney. 
					</seg>
					<seg id="b.MAR.14.50" type="verse">
						As ren ny ostyllyn ooilley treigeil eh as cosney roue.  
					</seg>
					<seg id="b.MAR.14.51" type="verse">
						As deiyr er dooinney aeg dy row, nagh row monney agh brilleen mysh e  chorp; as haare ny deiney aegey greme er. 
					</seg>
					<seg id="b.MAR.14.52" type="verse">
						As daag eh yn vrilleen, as  chossyn eh voue rooisht. 
					</seg>
					<seg id="b.MAR.14.53" type="verse">
						As hug ad lhieu Yeesey ersooyl gys yn  ard-saggyrt: as marishyn v'er nyn jaglym cooidjagh ooilley ny ard-saggyrtyn as y  chanstyr, as ny scrudeyryn. 
					</seg>
					<seg id="b.MAR.14.54" type="verse">
						As deiyr Peddyr er foddey ny yei, gys eer  plaase yn ard-saggyrt: as hoie eh marish yn vooinjer, as hiow eh eh-hene ec yn  aile. 
					</seg>
					<seg id="b.MAR.14.55" type="verse">
						As va ny ard saggyrtyn as ooilley'n choonceil shirrey feanishyn  noi Yeesey dy chur eh gy-baase; as cha dooar ad veg. 
					</seg>
					<seg id="b.MAR.14.56" type="verse">
						Son dymmyrk  ymmodee feanish foalsey n'oi, agh cha row yn eanish oc coardail ry-cheilley.  
					</seg>
					<seg id="b.MAR.14.57" type="verse">
						As dirree shiartanse, as dymmyrk ad feanish foalsey n'oi, gra, 
					</seg>
					<seg id="b.MAR.14.58" type="verse">
						Cheayll shin eh gra, Lhieg-yms y chiamble shoh ta jeant lesh laueyn, as cheu  sthie jeh three laa, trog-ym chiamble elley vees jeant fegooish laueyn. 
					</seg>
					<seg id="b.MAR.14.59" type="verse">
						Agh myr shen hene cha row yn eanish oc coardail ry-cheilley. 
					</seg>
					<seg id="b.MAR.14.60" type="verse">
						As hass yn  ard-saggyrt seose ayns mean y cheshaght, as denee eh jeh Yeesey gra, Nagh vel oo  cur ansoor erbee? cre ta ny feanishyn shoh dy lhiassaghey dt'oi? 
					</seg>
					<seg id="b.MAR.14.61" type="verse">
						Agh  v'eh ny-host, as cha dug eh ansoor erbee, Reesht denee yn ard-saggyrt jeh, as  dooyrt eh rish, Nee uss yn Creest, Mac yn Er-vannit? 
					</seg>
					<seg id="b.MAR.14.62" type="verse">
						As dooyrt Yeesey,  She shen mee: as hee shiuish Mac y dooinney ny hoie er laue yesh y phooar, as  cheet ayns bodjallyn yn aer. 
					</seg>
					<seg id="b.MAR.14.63" type="verse">
						Eisht raip yn ard-saggyrt e eaddagh, as  dooyrt eh, Cre'n feme t'ain er feanishyn erbee sodjey? 
					</seg>
					<seg id="b.MAR.14.64" type="verse">
						Ta shiu er  chlashtyn ny goan-mollaghtagh. cre ta shiu smooinaghtyn? As hug ad ooilley  briwnys er, dy row eh toilchin baase. 
					</seg>
					<seg id="b.MAR.14.65" type="verse">
						As ren paart toshiaght dy cheau  shellaghyn er, as dy choodaghey yn eddin echey, as dy woalley eh, as dy ghra  rish, Jean phadeyrys: as woaill ny sidooryn e lesh nyn massyn 
					</seg>
					<seg id="b.MAR.14.66" type="verse">
						As myr va  Peddyr heese ayns halley yn ard-saggyrt, haink unnane jeh ny sharvaantyn,  
					</seg>
					<seg id="b.MAR.14.67" type="verse">
						As tra honnick ee Peddyr dy hiow eh-hene, yeeagh ee er, as dooyrt ee,  As v'ou uss neesht marish Yeesey dy Nazareth. 
					</seg>
					<seg id="b.MAR.14.68" type="verse">
						Agh dob eh, gra, Cha vel  fys ny toiggal aym, cre t'ou dy ghra. As hie eh magh ayns y phorch; as gherr y  kellagh. 
					</seg>
					<seg id="b.MAR.14.69" type="verse">
						As honnick ben-aeg elley eh reesht, as ren ee toshiaght dy  ghra rish y cheshaght, T'eh shoh fer jeu. 
					</seg>
					<seg id="b.MAR.14.70" type="verse">
						As dob eh reesht. As tammylt  ny lurg shen, dooyrt paart jeh'n cheshaght reesht rish Peddyr, Son shickyrys  t'ou uss fer jeu: son she Galilean oo, as ta dty ghlare dy hoilshaghey eh.  
					</seg>
					<seg id="b.MAR.14.71" type="verse">
						Agh ren eh toshiaght dy ghweeaghyn as dy loo, gra, Cha nione dou yn  dooinney shoh mychione ta shiu loayrt. 
					</seg>
					<seg id="b.MAR.14.72" type="verse">
						As ren y kellagh gerrym yn nah  cheayrt. As chooinee Peddyr er ny goan va Yeesey er loayrt rish, Roish my gerr y  kellagh daa cheayrt, nee uss mish y obbal three keayrtyn. As tra smooinee eh er  shen, ren eh keayney. 
					</seg>
				</div>
				<div id="b.MAR.15" type="chapter">
					<seg id="b.MAR.15.1" type="verse">
						As chelleeragh ayns y voghrey  hug ny ard-saggyrtyn, as y chanstyr, as ny scrudeyryn, as y slane coonceil, nyn  goyrle dy cheilley, as chiangle ad Yeesey, as leeid ad eh ersooyl, as livrey ad  eh gys Pilate. 
					</seg>
					<seg id="b.MAR.15.2" type="verse">
						As denee Pilate jeh, Nee uss ree ny Hewnyn? As dreggyr  eshyn as dooyrt eh rish, Ta mee ny t'ou uss dy ghra. 
					</seg>
					<seg id="b.MAR.15.3" type="verse">
						As ren ny  ard-saggyrtyn ymmodee reddyn y lhiassaghey n'oi, agh cha dreggyr eh gys nhee  erbee. 
					</seg>
					<seg id="b.MAR.15.4" type="verse">
						As denee Pilate jeh reesht, gra, Nagh vel oo cur ansoor erbee?  cur-my-ner cre whilleen red as t'ad shoh dy lhiassaghey dt'oi. 
					</seg>
					<seg id="b.MAR.15.5" type="verse">
						As cha  dug Yeesey ansoor erbee da myr shen dy ghow Pilate yindys. 
					</seg>
					<seg id="b.MAR.15.6" type="verse">
						Nish ec y  feailley shen ve (yn cliaghtey dy) eaysley daue un phryssoonagh ec yeearree yn  phobble. 
					</seg>
					<seg id="b.MAR.15.7" type="verse">
						As va fer va enmyssit Barabbas, va ny phryssoonagh maroosyn  v'er n'irree magh marish, as v'er n'yannoo dunverys ayns nyn irree-magh. 
					</seg>
					<seg id="b.MAR.15.8" type="verse">
						As dyllee yn pobble dy ard, as ren ad toshiaght dy ghuee er, Eh dy yannoo er nyn  son, myr v'eh rieau cliaghtey. 
					</seg>
					<seg id="b.MAR.15.9" type="verse">
						Agh dreggyr Pilate ad, gra, Nailliu mee  dy eaysley diu ree ny Hewnyn? 
					</seg>
					<seg id="b.MAR.15.10" type="verse">
						(Son va fys echey dy nee trooid goanlys  va ny ard-saggyrtyn er chur stiagh eh.) 
					</seg>
					<seg id="b.MAR.15.11" type="verse">
						Agh ghreinnee ny ard-saggyrtyn  y pobble, ad dy yeearree er my reih, eh dy eaysley daue Barabbas. 
					</seg>
					<seg id="b.MAR.15.12" type="verse">
						As  dreggyr Pilate, as dooyrt eh reesht roo, Cre bailliu mee eisht dy yannoo rishyn  ta shiu dy enmys ree ny Hewnyn? 
					</seg>
					<seg id="b.MAR.15.13" type="verse">
						As dyllee ad dy ard reesht, Jean y  chrossey eh. 
					</seg>
					<seg id="b.MAR.15.14" type="verse">
						Eisht dooyrt Pilate roo, Cre'n oyr, cre'n olk t'eh er  n'yannoo? as dyllee ad wheesh shen s'elgyssee, Jean y chrossey eh. 
					</seg>
					<seg id="b.MAR.15.15" type="verse">
						As  er shoh va Pilate booiagh nyn aigney y choyrt da'n pobble, as deayshil eh  Barabbas daue, agh livrey eh Yeesey, erreish da ve scuitchit, dy ve er ny  chrossey. 
					</seg>
					<seg id="b.MAR.15.16" type="verse">
						As hug ny sidooryn lhieu ersooyl eh gys yn halley va enmyssit  Pretorium; as deie ad er y slane sheshaght dy cheilley. 
					</seg>
					<seg id="b.MAR.15.17" type="verse">
						As hug ad er  coamrey gorrym-jiarg, as fee ad attey dy ghrineyn, as hug ad eh mysh y chione  echey. 
					</seg>
					<seg id="b.MAR.15.18" type="verse">
						As ren ad toshiaght dy oltaghey da, Dy vannee dhyt, Ree ny  Hewnyn. 
					</seg>
					<seg id="b.MAR.15.19" type="verse">
						As woaill ad eh er y chione lesh cuirtliagh, as cheau ad  shellaghyn er, as chroym ad nyn ghlioonyn kiongoyrt rish, as hug ad ooashley da.  
					</seg>
					<seg id="b.MAR.15.20" type="verse">
						As tra v'ad (myr shoh) er chraidey mysh, ghow ad yn coamrey purple jeh,  as hug ad e eaddagh hene er, as chur ad lhieu magh eh dy chrossey eh. 
					</seg>
					<seg id="b.MAR.15.21" type="verse">
						As d'eginee ad fer va enmyssit Simon Cyrenian va goll shaghey, cheet ass y  cheer, ayr Alexander as Rufus, dy ymmyrkey e chrosh. 
					</seg>
					<seg id="b.MAR.15.22" type="verse">
						As hug ad lhieu eh  gys yn ynnyd Golgotha, ta shen dy ghra 'sy ghlare ainyn, ynnyd bollag. 
					</seg>
					<seg id="b.MAR.15.23" type="verse">
						As hug ad da dy iu, feeyn as myrrh ny chione: agh cha ghow eh eh. 
					</seg>
					<seg id="b.MAR.15.24" type="verse">
						As  tra v'ad er chrossey eh, reynn ad e gharmadyn, tilgey lottyn orroo, son ayrn  dagh dooinney. 
					</seg>
					<seg id="b.MAR.15.25" type="verse">
						As ve yn trass oor tra ren ad y chrossey eh. 
					</seg>
					<seg id="b.MAR.15.26" type="verse">
						As  er-e-skyn va scruit oyr e vaaish, REE NY HEWNYN. 
					</seg>
					<seg id="b.MAR.15.27" type="verse">
						As marish ren ad daa  vaarliagh y chrossey; fer er e laue-yesh, as fer elley er e laue-chlare.  
					</seg>
					<seg id="b.MAR.15.28" type="verse">
						As shoh myr va'n scriptyr cooilleenit, ta dy ghra, As v'eh er ny earroo  marish ny drogh-yantee. 
					</seg>
					<seg id="b.MAR.15.29" type="verse">
						As loayr yn vooinjer va goll shaghey dy lunagh  n'oi, craa nyn ghing, as gra, Ah, uss ta lhieggal y chiamble, as dy hroggal eh  reesht ayns three laa, 
					</seg>
					<seg id="b.MAR.15.30" type="verse">
						Saue oo hene, as tar neose jeh'n chrosh.  
					</seg>
					<seg id="b.MAR.15.31" type="verse">
						Er yn aght cheddin neesht ren ny ard-saggyrtyn craidey mysh, gra ny  mast'oc hene marish ny scrudeyryn, Haue eh feallagh elley, agh eh-hene cha vod  eh sauail. 
					</seg>
					<seg id="b.MAR.15.32" type="verse">
						Lhig da Creest Ree Israel cheet neose nish jeh'n chrosh, dy  vod mayd fakin as credjal. As ren adsyn v'er nyn grossey marish, eh y oltooan,  
					</seg>
					<seg id="b.MAR.15.33" type="verse">
						As tra va'n cheyoo oor er jeet, va dorraghys harrish ooilley yn cheer,  gys yn nuyoo oor. 
					</seg>
					<seg id="b.MAR.15.34" type="verse">
						As ec yn nuyoo oor deie Yeesey lesh ard-choraa, gra,  ELOI, ELOI, LAMASABACH THANI? ta shen dy ghra 'sy ghlare ainyn, My Yee, My Yee,  cre'n-fa t'ou er my hreigeil 
					</seg>
					<seg id="b.MAR.15.35" type="verse">
						As dooyrt paart jeusyn va nyn shassoo ayns  shen, tra cheayll ad shoh, Cur-my-ner t'eh geamagh er Elias. 
					</seg>
					<seg id="b.MAR.15.36" type="verse">
						As roie  fer, as lhieen eh spunge lesh vinegar, as hug eh eh er cuirtliagh, as heeyn eh  huggey dy iu, gra, Faag-jee eh; hee mayd jig Elias dy ghoaill neose eh. 
					</seg>
					<seg id="b.MAR.15.37" type="verse">
						As deie Yeesey lesh ard-choraa, as ren eh paartail. 
					</seg>
					<seg id="b.MAR.15.38" type="verse">
						As va'n coodaghey  va eddyr y chiamble as yn ynnyd casherick raipit veih-my-cheilley, veih'n  vullagh gys y laare. 
					</seg>
					<seg id="b.MAR.15.39" type="verse">
						As tra honnick yn captan-keead va ny hassoo  kiongoyrt rish, dy row eh myr shen er n'eamagh, as er phaartail, dooyrt eh, Dy  firrinagh she Mac Yee va'n dooinney shoh. 
					</seg>
					<seg id="b.MAR.15.40" type="verse">
						Va myrgeddin ymmodee mraane  cur-my-ner veih foddey: nyn mast' oc va Moirrey Malaine, as Moirrey moir Yamys  by-loo as Joses as Salome; 
					</seg>
					<seg id="b.MAR.15.41" type="verse">
						Va myrgeddin er n'eiyrt er, as v'ad  shirveishagh da choud's v'eh ayns Galilee as maroosyn ymmodee mraane elley v'er  jeet seose marish gys Jerusalem. 
					</seg>
					<seg id="b.MAR.15.42" type="verse">
						As nish tra va'n fastyr er jeet (er-yn  oyr dy nee traa yn aarlaghey ve, ta shen, yn laa roish yn doonaght.) 
					</seg>
					<seg id="b.MAR.15.43" type="verse">
						Haink Joseph dy Arimathea, fer coyrlee ooasle, va myrgeddin eh-hene farkiaght  son reeriaght Yee, as cha ghow eh aggle, agh hie eh stiagh dy dunnal gys Pilate,  as ren eh aghin son corp Yeesey. 
					</seg>
					<seg id="b.MAR.15.44" type="verse">
						As ghow Pilate yindys my v'eh hannah  marroo: as deie eh er y centurion huggey, as denee eh jeh, row eh er ve foddey  marroo? 
					</seg>
					<seg id="b.MAR.15.45" type="verse">
						As tra hooar eh fys er veih'n centurion, hug eh yn corp da  Joseph. 
					</seg>
					<seg id="b.MAR.15.46" type="verse">
						As chionnee eh aanrit-keyl as ghow eh neose eh, as hoill eh eh  ayns yn aanrit, ass doanluck eh eh ayns oaie va cleight ayns creg, as rowll eh  clagh er beeal yn oaie. 
					</seg>
					<seg id="b.MAR.15.47" type="verse">
						As honnick Moirrey Malaine, as Moirrey moir  Voses, cre raad v'eh er ny oanluckey. 
					</seg>
				</div>
				<div id="b.MAR.16" type="chapter">
					<seg id="b.MAR.16.1" type="verse">
						As tra va'n  doonaght ec kione, va Moirrey Malaine, as Moirrey moir Yamys as Salome, er  chionnaghey spisyn millish, dy voddagh ad cheet dy ooillaghey eh. 
					</seg>
					<seg id="b.MAR.16.2" type="verse">
						As  feer voghey ayns y vadran, er y chied laa jeh'n chaghtin, haink ad gys yn oaie  ec irree ny greiney. 
					</seg>
					<seg id="b.MAR.16.3" type="verse">
						As dooyrt ad nyn mast'oc hene. Quoi rowlys ersooyl  yn chlagh jeh beeal yn oaie? 
					</seg>
					<seg id="b.MAR.16.4" type="verse">
						(As tra v'ad er yeeaghyn, honnick ad y  chlagh rowlit ersooyl) son v'ee feer vooar. 
					</seg>
					<seg id="b.MAR.16.5" type="verse">
						As hie ad stiagh ayns yn  oaie, as honnick ad dooinney aeg ny hoie er y cheu yesh, coamrit ayns coamrey  liauyr gial: as v'ad agglagh. 
					</seg>
					<seg id="b.MAR.16.6" type="verse">
						As dooyrt eh roo, Ny bee aggle erriu: ta  shiu shirrey Yeesey dy Nazareth, v'er ny chrossey: t'eh er n'irree; cha vel eh  ayns shoh: cur-jee my-ner shoh'n boayl v'eh oanluckit ayn. 
					</seg>
					<seg id="b.MAR.16.7" type="verse">
						Agh immee-jee  reue, insh-jee da e ostyllyn as da Peddyr, dy vel eh goll reue gys Galilee:  shen-y-raad hee shiu eh, myr dooyrt eh riu.
					</seg>
					<seg id="b.MAR.16.8" type="verse">
						As hie ad magh ayns siyr, as  roie ad roue veih'n oaie, son v'ad er-creau as atchimagh: chamoo loayr ad veg  rish dooinney erbee; son v'ad agglit. 
					</seg>
					<seg id="b.MAR.16.9" type="verse">
						Nish tra va Yeesey er n'irree er  moghrey yn chied laa jeh'n chiaghtin, hoilshee eh eh hene hoshiaght da Moirrey  Malaine, ass-jee v'eh er hilgey shiaght drogh-spyrrydyn.
					</seg>
					<seg id="b.MAR.16.10" type="verse">
						As hie ish as  dinsh ee yn naight dauesyn b'oallagh ve sheer marish, myr v'ad dobberan as  keayney. 
					</seg>
					<seg id="b.MAR.16.11" type="verse">
						As tra cheayll ad dy row eh bio, as dy row ish er vakin eh,  foast cha ren ad credjal. 
					</seg>
					<seg id="b.MAR.16.12" type="verse">
						Ny lurg shen hoilshee eh eh-hene ayns cummey  elley da jees jeu, myr v'ad shooyl er y raad, as goll er y cheer. 
					</seg>
					<seg id="b.MAR.16.13" type="verse">
						As  hie ad as dinsh ad eh da'n chooid elley jeh'n cheshaght: chamoo chred ad ad  shoh. 
					</seg>
					<seg id="b.MAR.16.14" type="verse">
						Ny lurg shen hoilshee eh eh-hene da'n un ostyl yeig, myr v'ad nyn  soie ec bee, as hooar eh foill daue son y vee-chredjue as y chreoghys cree oc,  er-yn-oyr nagh ren ad credjal adsyn v'er vakin eh, erreish da v'er n'irree.  
					</seg>
					<seg id="b.MAR.16.15" type="verse">
						As dooyrt eh roo, Immee-jee magh trooid ooilley yn seihll, as jean-jee  yn sushtal y phreacheil da dy chooilley chretoor. 
					</seg>
					<seg id="b.MAR.16.16" type="verse">
						Bee eshyn ta credjal  as ta bashtit, er ny hauail; agh bee eshyn nagh jean credjal er ny gheyrey.  
					</seg>
					<seg id="b.MAR.16.17" type="verse">
						As eiyree ny cowraghyn shoh orroosyn ta credjal; Ayns my ennym's nee ad  drogh spyrrydyn y chastey, loayree ad lesh chengaghyn noa, 
					</seg>
					<seg id="b.MAR.16.18" type="verse">
						Nee ad  loaghtey ard-nieughyn, as my iu-ys ad nhee erbee pushoonagh, cha jean eh  skielley daue; ver ad nyn laueyn er sleih chingey, as nee ad coural. 
					</seg>
					<seg id="b.MAR.16.19" type="verse">
						Myr shen erreish da'n Chiarn v'er loayrt roo, v'eh er ny ghoaill seose gys niau,  as hoie eh er laue yesh Yee. 
					</seg>
					<seg id="b.MAR.16.20" type="verse">
						As hie ad magh, as ren ad preacheil dy  chooilley raad, yn Chiarn gobbraghey maroo; as jannoo yn goo breeoil liorish ny  mirrillyn va goll lesh. Amen. /HTML
					</seg>
				</div>
			</div>
			<div id="b.LUK" type="book">
				<div id="b.LUK.1" type="chapter">
					<seg id="b.LUK.1.1" type="verse">
						Son wheesh as dy vel ymmodee er ghoaill ayns laue dy chur coontey cairagh jeh ny reddyn  ta dy firrinagh er nyn gredjal nyn mast'ain.  
					</seg>
					<seg id="b.LUK.1.2" type="verse">
						Eer myr hoilshee ad dooinyn ad, va er-dyn toshiaght nyn veanishyn sooilley as nyn  shirveishee jeh'n ghoo.  
					</seg>
					<seg id="b.LUK.1.3" type="verse">
						Ta mish myrgeddin er vakin eh mie, myr ta slane toiggal aym jeh dy chooilley nhee  er-dyn eer toshiaght, dy scrieu hoods ayns order, Theophilus smoo ooasle,  
					</seg>
					<seg id="b.LUK.1.4" type="verse">
						Dy vod tushtey share y ve ayd jeh firrinys ny reddyn shen, t'ou er ny ve ynsit ayndoo.   
					</seg>
					<seg id="b.LUK.1.5" type="verse">
						Rish lhing Heron ree Yudea, va saggyrt dy row enmyssit Zacharias, jeh coorse Abia;  as va'n ven echey jeh inneenyn Aaron, as yn ennym eck Elizabeth.  
					</seg>
					<seg id="b.LUK.1.6" type="verse">
						As v'ad ny-neesht cairagh kiongoyrt rish Jee, gimmeeaght ayns ooilley annaghyn as  oardaghyn y Chiarn gyn loght.  
					</seg>
					<seg id="b.LUK.1.7" type="verse">
						As cha row sluight oc, er-yn-oyr dy row Elizabeth gennish, as v'ad ny-neesht er  roie dy mie ayns eash.  
					</seg>
					<seg id="b.LUK.1.8" type="verse">
						As haink eh gy-kione, choud as v'eh cooilleeney oik y taggyrt kiongoyrt rish Jee,  myr va e choorse er jeet magh,   
					</seg>
					<seg id="b.LUK.1.9" type="verse">
						Cordail rish cliaghtey oik y taggyrt, dy haghyr eh dy ve yn currym echey dy lostey  oural-millish, tra v'eh goll stiagh ayns chiamble y Chiarn. 
					</seg>
					<seg id="b.LUK.1.10" type="verse">
						As va'n slane chaglym jeh'n pobble cheu-mooie ec padjer rish traa yn oural-millish.   
					</seg>
					<seg id="b.LUK.1.11" type="verse">
						As haink ainle y Chiarn, as hass eh er cheu yesh altar yn oural-millish.  
					</seg>
					<seg id="b.LUK.1.12" type="verse">
						As tra honnick Zacharias eh, v'eh seaghnit, as huitt aggle er.  
					</seg>
					<seg id="b.LUK.1.13" type="verse">
						Agh dooyrt yn ainle rish, Ny gow aggle Zacharias: son ta dty phadjer er ny chlashtyn,  as nee yn ven ayd Elizabeth mac y ymmyrkey dhyt, as nee oo genmys eh Ean.  
					</seg>
					<seg id="b.LUK.1.14" type="verse">
						As bee boggey as gerjagh ayd, as nee ymmodee boggey y ghoaill tra hig eh er y theihll.
					</seg>
					<seg id="b.LUK.1.15" type="verse">
						Son bee eh ooasle ayns shilley yn Chiarn, as cha n'iu eh feeyn ny jough lajer,  as bee eh er ny lhieeney lesh y Spyrryd Noo, veih eer brein e vayrey.  
					</seg>
					<seg id="b.LUK.1.16" type="verse">
						As ymmodee jeh cloan Israel nee eh y hyndaa gys y Chiarn y Jee oc.  
					</seg>
					<seg id="b.LUK.1.17" type="verse">
						As hed eh roishyn ayns spyrryd as pooar Elias, dy hyndaa creeaghyn ny ayragh yn  gys y chloan, as ny mee-viallee gys creenaght yn vooinjer chairal, dy yannoo aarloo  pobble kiarit son y Chiarn.  
					</seg>
					<seg id="b.LUK.1.18" type="verse">
						As dooyrt Zacharias rish yn ainle, Cre liorish vees fys aym's er shoh  son ta mee  shenn, as ta'n ven er roie dy mie ayns eash.                
					</seg>
					<seg id="b.LUK.1.19" type="verse">
						As dreggyr yn aile as dooyrt e rish, Mish Gabriel ta shirveish fenish Yee: as ta  mee-er my choyrt dy loayrt rhyt, as dy hoilshaghey dhyt ny naightyn mie shoh.  
					</seg>
					<seg id="b.LUK.1.20" type="verse">
						As cur-my-ner bee oo balloo, as cha jig dty ghlare lhiat, derrey yn laa vees ny  reddyn shoh cooilleenit, er-y-fa nagh vel oo er chredjal my ghoan's vees er nyn gooilleeney  ayns nyn imbagh cooie.  
					</seg>
					<seg id="b.LUK.1.21" type="verse">
						As va'n pobble fieau son Zacharias, as yindys orroo dy row eh cumrail choud ayns  y chiamble.  
					</seg>
					<seg id="b.LUK.1.22" type="verse">
						As tra haink eh magh, cha voddagh eh loayrt roo; as hoig ad dy row eh er vakin  ashlish ayns y chiamble: son v'eh jannoo signyn daue, as hannee eh balloo.
					</seg>
					<seg id="b.LUK.1.23" type="verse">
						As shen myr ve, tra v'eh er chooilleeney laghyn e hirveish, dy jimmee eh gys e  hie hene.  
					</seg>
					<seg id="b.LUK.1.24" type="verse">
						As lurg ny laghyn shen ren e ven Elizabeth giennaghtyn, as dollee ee ee-hene queig  meeghyn, gra,  
					</seg>
					<seg id="b.LUK.1.25" type="verse">
						Shoh myr ta'n Chiarn er n'yannoo er my hon tra yeeagh eh orrym, dy ghoaill ersooyl  my oltooan mastey deiney.  
					</seg>
					<seg id="b.LUK.1.26" type="verse">
						As ayns y cheyoo vee, va'n ainle Gabriel er ny choyrt veih Jee, gys ard-valley  dy Ghalilee, va enmyssit Nazareth,  
					</seg>
					<seg id="b.LUK.1.27" type="verse">
						Gys moidyn nasht rish dooinney enmyssit Joseph, jeh thie Ghavid; as va ennym y  voidyn Moirrey.  
					</seg>
					<seg id="b.LUK.1.28" type="verse">
						As haink yn ainle stiagh as dooyrt eh r'ee, Dy vannee dhyt's ta ayns ard-foayr  ta'n Chiarn mayrt; bannit t'ou uss mastey mraane.  
					</seg>
					<seg id="b.LUK.1.29" type="verse">
						As tra honnick ee eh, v'ee seaghnit ec y raa echey, as smooinee ee r'ee hene cre'n  monney dy vannaghey va shoh.   
					</seg>
					<seg id="b.LUK.1.30" type="verse">
						As dooyrt yn ainle r'ee, Ny bee aggle ort, O Voirrey; son t'ou er gheddyn foayr  veih Jee.  
					</seg>
					<seg id="b.LUK.1.31" type="verse">
						As cur-my-ner, nee oo giennaghtyn, as mac y ymmyrkey, as enmyssee oo yn ennym echey  Yeesey.  
					</seg>
					<seg id="b.LUK.1.32" type="verse">
						Bee eshyn cronnal, as enmyssit Mac yn Er-syrjey; as ver y Chiarn Jee dasyn stoyl-reeoil  e ayr David.
					</seg>
					<seg id="b.LUK.1.33" type="verse">
						As nee eh reill harrish thie Yacob gys earishyn foddey beayn, as er e reeriaght  cha bee jerrey erbee.   
					</seg>
					<seg id="b.LUK.1.34" type="verse">
						Eisht dooyrt Moirrey rish yn ainle, Kys oddys shoh y ve, fakin nagh nione dou dooinney?    
					</seg>
					<seg id="b.LUK.1.35" type="verse">
						As dreggyr yn ainle as dooyrt eh r'ee, Hig yn Spyrryd Noo neose ort, as bee  pooar  yn Er-syrjey er ny skeayley harryd: shen-y-fa bee yn sluight chasherick shen ver  oo son y theihll, enmyssit Mac Yee.  
					</seg>
					<seg id="b.LUK.1.36" type="verse">
						As cur-my-ner, dty ven-vooinjerey Elizabeth, t'eeish myrgeddin er ghiennaght yn  mac ayns ny shenn laghyn eck: as shoh yn cheyoo vee jeeish va raait dy ve gennish.   
					</seg>
					<seg id="b.LUK.1.37" type="verse">
						Son da Jee cha bee nhee erbee neu-phossible.  
					</seg>
					<seg id="b.LUK.1.38" type="verse">
						As dooyrt Moirrey, Cur-my-ner sharvaant y Chiarn, dy jig eh lhiam cordail rish  dty ghoo. As jimmee yn ainle voee.   
					</seg>
					<seg id="b.LUK.1.39" type="verse">
						As mysh ny laghyn shen hrog Moirrey urree lesh siyr dy gholl gys cheer ny liargagh,  gys ard-valley dy Yudah,   
					</seg>
					<seg id="b.LUK.1.40" type="verse">
						As hie ee stiagh ayns thie Zacharias as vannee ee da Elizabeth.   
					</seg>
					<seg id="b.LUK.1.41" type="verse">
						As haink eh gy-kione, tra cheayll Elizabeth bannaghey Moirrey, dy lheim yn oikan  ayns e brein, as va Elizabeth lhieent lesh y Spyrryd Noo.   
					</seg>
					<seg id="b.LUK.1.42" type="verse">
						As loayr ee lesh ard-choraa as dooyrt ee, Bannit t'ou uss mastey mraane, as bannit  ta sluight dty vreiuml;n.   
					</seg>
					<seg id="b.LUK.1.43" type="verse">
						As kys ta'n (ooashley) aym, dy vel moir my Hiarn er jeet dy my yeeaghyn?   
					</seg>
					<seg id="b.LUK.1.44" type="verse">
						Son cur-my-ner, cha leah as ren coraa dty vannaghey bingys ayns my chleayshyn,  lheim yn oikan ayns my vrein son boggey.   
					</seg>
					<seg id="b.LUK.1.45" type="verse">
						As bannit t'eeish ta er chredjal: son bee slane cooilleeney ny reddyn shen v'er  ny hoilshaghey jee liorish y Chiarn.   
					</seg>
					<seg id="b.LUK.1.46" type="verse">
						As dooyrt Moirrey, Ta m'annym cur ard-voylley da'n Chiarn.   
					</seg>
					<seg id="b.LUK.1.47" type="verse">
						As ta my spyrryd er ghoaill boggey ayns Jee my Haualtagh.   
					</seg>
					<seg id="b.LUK.1.48" type="verse">
						Son t'eh er chur tastey da stayd injil e harvaant: son cur-my-ner, maghey shoh  nee dy chooilley heeloghe mish y enmys bannit.   
					</seg>
					<seg id="b.LUK.1.49" type="verse">
						Son s'mooar ta'n Ooilley-niartal er n'yannoo er my hon, as s'casherick ta e ennym.    
					</seg>
					<seg id="b.LUK.1.50" type="verse">
						As ta e vyghin orroosyn ta goaill aggle roish, veih sheeloghe gys sheeloghe.    
					</seg>
					<seg id="b.LUK.1.51" type="verse">
						T'eh er hoilshaghey niart lesh e roih t'eh er skeayley ny moyrnee ayns mooaralys  nyn greeaghyn.   
					</seg>
					<seg id="b.LUK.1.52" type="verse">
						T'eh er lhieggal sheese ny treanee veih nyn stuill-reeoil, as er hoiaghey seose  ny imlee.   
					</seg>
					<seg id="b.LUK.1.53" type="verse">
						T'eh er lhieeney ny accryssee lesh reddyn mie, as ny berchee t'eh er chur follym  ersooyl.   
					</seg>
					<seg id="b.LUK.1.54" type="verse">
						T'eh er chooney lesh e harvaant Israel ayns cooinaghtyn jeh e vyghin.   
					</seg>
					<seg id="b.LUK.1.55" type="verse">
						(Myr loayr eh rish nyn shenn-ayryn, rish Abraham as e luight) er son dy bragh.    
					</seg>
					<seg id="b.LUK.1.56" type="verse">
						As duirree Moirrey macirc;ree mysh three meeghyn, as haink ee reesht gys e thie hene.    
					</seg>
					<seg id="b.LUK.1.57" type="verse">
						Nish va slane traa Elizabeth er jeet dy ve livreit, as hug ee mac son y theihll.    
					</seg>
					<seg id="b.LUK.1.58" type="verse">
						As cheayll ny naboonyn as y sleih mooinjerey eck, kys va'n Chiarn er hoilshaghey  ard-vyghin jee; as ghow ad boggey macirc;ree.   
					</seg>
					<seg id="b.LUK.1.59" type="verse">
						As haink eh gy-kione er yn hoghtoo laa dy daink ad dy ghiarey-chymmylt yn lhiannoo;  as denmys ad eh Zacharias, lurg ennym e ayrey.   
					</seg>
					<seg id="b.LUK.1.60" type="verse">
						As dreggyr e voir, as dooyrt ee, Cha nee; agh bee eh enmyssit Ean.   
					</seg>
					<seg id="b.LUK.1.61" type="verse">
						As dooyrt ad r'ee, Cha vel veg jeh dty chynney jeh'n ennym shen.   
					</seg>
					<seg id="b.LUK.1.62" type="verse">
						As ren ad signyn gys e ayr, cre'n ennym bailIishyn y ve er. 
					</seg>
					<seg id="b.LUK.1.63" type="verse">
						As hir eh boayrd-screeuee, as scrieu eh, gra, Ta'n ennym echey Ean. As ghow ad  ooilley yindys.   
					</seg>
					<seg id="b.LUK.1.64" type="verse">
						As er-y-chooyl va e veeal er ny osley, as e hengey er ny eaysley, as loayr eh,  as hug eh moylley da Jee.   
					</seg>
					<seg id="b.LUK.1.65" type="verse">
						As huitt aggle (arrymagh) er ooilley nyn naboonyn: as hie goo jeh ooilley ny reddyn  shoh magh trooid ooilley cheer sleitagh Yudea.   
					</seg>
					<seg id="b.LUK.1.66" type="verse">
						As adsyn ooilley cheayll shoh, hasht ad ayns nyn greeaghyn ad, gra, Cren monney  dy ghooinney vees eh shoh? as va laue yn Chiarn macirc;rish.   
					</seg>
					<seg id="b.LUK.1.67" type="verse">
						As va'n ayr echey Zacharias lhieent lesh y Spyrryd Noo, as ren eh phadeyrys, gra,    
					</seg>
					<seg id="b.LUK.1.68" type="verse">
						Bannit dy row yn Chiarn Jee Israel, son t'eh er yeeaghyn er, as er livrey e phobble,    
					</seg>
					<seg id="b.LUK.1.69" type="verse">
						As t'eh er hroggal seose saualtys niartal er nyn son, ayns thie e harvaant David;    
					</seg>
					<seg id="b.LUK.1.70" type="verse">
						Myr loayr eh liorish beeal e adeyryn crauee, t'er ny ve er-dy hoshiaght y theihll;    
					</seg>
					<seg id="b.LUK.1.71" type="verse">
						Dy hauail shin veih nyn noidyn, as veih'n lane ocsyn ooilley ta dwoaie oc orrin.    
					</seg>
					<seg id="b.LUK.1.72" type="verse">
						Dy chooilleeney yn vyghin va giallit da ny ayraghyn ain, as dy chooinaghtyn er  e chonaant casherick:   
					</seg>
					<seg id="b.LUK.1.73" type="verse">
						Eer yn breearrey ren eh gys yn ayr ain Abraham,   
					</seg>
					<seg id="b.LUK.1.74" type="verse">
						Dy giallagh eh dooinyn, dy beagh shin er nyn livrey veih laueyn nyn noidyn, as  shirveish eh fegooish aggle.   
					</seg>
					<seg id="b.LUK.1.75" type="verse">
						Ayns craueeaght as cairys kiongoyrt rish, ooilley laghyn nyn mea. 
					</seg>
					<seg id="b.LUK.1.76" type="verse">
						As bee uss lhiannoo enmyssit phadeyr yn Er-syrjey; son hed oo roish eddin y Chiarn,  dy yannoo aarloo e raaidyn;    
					</seg>
					<seg id="b.LUK.1.77" type="verse">
						Dy chur tushtey dy haualtys da e phobble, liorish leih nyn beccaghyn,   
					</seg>
					<seg id="b.LUK.1.78" type="verse">
						Trooid myghin meiygh yn Jee ain; liorish ta irree-ny-greiney veih yn yrjid er hoilshean  orrin   
					</seg>
					<seg id="b.LUK.1.79" type="verse">
						Dy chur soilshey dauesyn ta nyn soie ayns dorraghys as ayns scadoo yn vaaish, dy  leeideil ny cassyn ain ayns raad y chee.   
					</seg>
					<seg id="b.LUK.1.80" type="verse">
						As daase y lhiannoo, as v'eh er ny niartaghey 'sy spyrryd, as v'eh ayns ny faasaghyn,  derrey'n laa v'eh er ny hoilshaghey da Israel. 
					</seg>
				</div>
				<div id="b.LUK.2" type="chapter">
					<seg id="b.LUK.2.1" type="verse">
						As haink eh gy-kione ayns ny laghyn shen, dy jagh sarey magh veih Cesar Augustus,  dy beagh coontey er ny ghoaill jeh'n slane rheam.  
					</seg>
					<seg id="b.LUK.2.2" type="verse">
						(As va'n recortys shoh jeant magh roish my va Cyremus ny chiannoort er Syria.)   
					</seg>
					<seg id="b.LUK.2.3" type="verse">
						As hie ad ooilley dy chur stiagh nyn enmyn, dagh unnane gys e ard-valley hene.   
					</seg>
					<seg id="b.LUK.2.4" type="verse">
						As hie Joseph myrgeddin seose veih Galilee, veih ard-valley Nazareth, gys Judea,  gys ard-valley Ghavid, ta enmyssit Bethlehem (son dy row eh jeh thie as kynney Ghavid.)    
					</seg>
					<seg id="b.LUK.2.5" type="verse">
						Dy chur stiagh e ennym hene as ennym Moirrey yn ven va nasht rish, va trome torragh.    
					</seg>
					<seg id="b.LUK.2.6" type="verse">
						As shen myr ve, choud as v'ad ayns shen, dy row yn traa er jeet jeeish dy ve livreit.    
					</seg>
					<seg id="b.LUK.2.7" type="verse">
						As hug ee son y theihll yn chied mac rug jee, as hoill ee eh ayns aanrityn soiuml;llee,  as hug ee eh ny lhie ayns manjoor, er-y-fa nagh row room er nyn son ayns y thie-oast.    
					</seg>
					<seg id="b.LUK.2.8" type="verse">
						Nish v'ayns y cheer cheddin bochilley mooie er y vagher freayll arrey er nyn shioltaneyn  'syn oie.    
					</seg>
					<seg id="b.LUK.2.9" type="verse">
						As cur-my-ner haink ainle y Chiarn neose orroo, as ren gloyr y Chiarn soilshean  mygeayrt-y-moo; as v'ad fo aggle feer atchimagh.    
					</seg>
					<seg id="b.LUK.2.10" type="verse">
						As dooyrt yn ainle roo, Ny bee aggle erriu: son cur-my-ner, ta mish coyrt lhiam  hiu naightyn mie dy voggey mooar vees gys dy chooilley phobble.   
					</seg>
					<seg id="b.LUK.2.11" type="verse">
						Son diuish t'er ny ruggey jiu ayns ard valley Ghavid, Saualtagh, ta shen Creest  yn Chiarn.   
					</seg>
					<seg id="b.LUK.2.12" type="verse">
						As bee shoh son cowrey diu; Yiow shiu yn oikan ayns aanrityn soillee, as ny lhie  ayns manjoor.   
					</seg>
					<seg id="b.LUK.2.13" type="verse">
						As ayns y tullogh va marish yn ainle ymmodee jeh'n cheshaght flaunyssagh cur moylley  da Jee, as gra,   
					</seg>
					<seg id="b.LUK.2.14" type="verse">
						Gloyr dy row gys Jee ayns yn yrjid, as er y thalloo shee, aigney-mie gys deiney.    
					</seg>
					<seg id="b.LUK.2.15" type="verse">
						As haink eh gy-kione, cha leah as va ny ainleyn er n'gholl ersooyl voue gys niau,  dy dooyrt ny bochillyn yn derrey yeh rish y jeh elley, Lhig dooin goll nish derrey  Bethlehem, dy akin yn red shoh t'er jeet gy-kione, ta'n Chiarn er hoilshaghey dooin.    
					</seg>
					<seg id="b.LUK.2.16" type="verse">
						As haink ad lesh siyr, as hooar ad Moirrey as Joseph, as yn oikan ny lhie ayns  manjoor.   
					</seg>
					<seg id="b.LUK.2.17" type="verse">
						As tra honnick ad eh, hoilshee ad magh yn raa va er ny insh daue mychione y lhiannoo  shoh.   
					</seg>
					<seg id="b.LUK.2.18" type="verse">
						As ghow dy chooilley unnane cheayll eh, yindys jeh ny reddyn va inshit daue liorish  ny bochillyn.   
					</seg>
					<seg id="b.LUK.2.19" type="verse">
						Agh hasht Moirrey ooilley ny raaghyn shoh (ayns e haigney) as smooinee ee orroo  dy dowin ayns e cree.   
					</seg>
					<seg id="b.LUK.2.20" type="verse">
						As haink ny bochillyn roue, cur gloyr as moylley da Jee son dy chooilley nhee v'ad  er chlashtyn as er vakin, myr ve inshit daue.   
					</seg>
					<seg id="b.LUK.2.21" type="verse">
						As tra va hoght laa ec kione son giarey-chymmylt y lhiannoo, v'eh enmyssit YEESEY,  son shen yn ennym hug yn ainle er, roish my row eh er ny ghiennaghtyn 'sy vrein.     
					</seg>
					<seg id="b.LUK.2.22" type="verse">
						As tra va laghyn nyn ghlenney, cordail rish leigh Voses, er jeet, hug ad lhieu  eh gys Jerusalem, dy hebbal eh gys y Chiarn,   
					</seg>
					<seg id="b.LUK.2.23" type="verse">
						(Myr te scruit ayns leih yn Chiarn, Bee dy chooilley chied-ruggit yrrynagh er ny  chasherickey gys y Chiarn.)   
					</seg>
					<seg id="b.LUK.2.24" type="verse">
						As dy hebbal yn oural t'er ny harey ayns leigh yn Chiarn, Piyr dy chalmaneyn turtle,  ny daa chalmane aegey.   
					</seg>
					<seg id="b.LUK.2.25" type="verse">
						As cur-my-ner va dooinney ayns Jerusalem va enmyssit Simeon; as va'n dooinney cheddin  cairagh as crauee, farkiaght son gerjagh Israel: as va'n Spyrryd Noo ersyn.   
					</seg>
					<seg id="b.LUK.2.26" type="verse">
						As ve er ny hoilshaghey da liorish y Spyrryd Noo, nagh noghe eh baase, roish da  v'er vakin Creest yn Chiarn.   
					</seg>
					<seg id="b.LUK.2.27" type="verse">
						As haink eh liorish y Spyrryd stiagh ayns y chiamble: as tra va'n ayr as y voir  er chur lhieu yn lhiannoo Yeesey stiagh, dy yannoo er e hon, lurg cliaghtey yn leigh;    
					</seg>
					<seg id="b.LUK.2.28" type="verse">
						Eisht ghow eh seose eh ayns e roihaghyn, as hug eh moylley da Jee, as dooyrt eh,    
					</seg>
					<seg id="b.LUK.2.29" type="verse">
						Hiarn nish t'ou cur kied da dty harvaant paartail ayns she, cordail rish dty ghoo.    
					</seg>
					<seg id="b.LUK.2.30" type="verse">
						Son ta my hooillyn er vakin dty haualtys;   
					</seg>
					<seg id="b.LUK.2.31" type="verse">
						T'ou er chiarail dy ve er ny hoilshaghey fenish dy chooilley phobble;   
					</seg>
					<seg id="b.LUK.2.32" type="verse">
						Soilshey dy hoilshean er ny Ashoonee as gloyr dty phobble Israel.   
					</seg>
					<seg id="b.LUK.2.33" type="verse">
						As ghow Joseph as e voir yindys jeh ny reddyn va loayrit my-e-chione,   
					</seg>
					<seg id="b.LUK.2.34" type="verse">
						As vannee Simeon ad, as dooyrt eh rish Moirrey e voir, Cur-my-ner ta'n lhiannoo  shoh soit dy chur sheese as dy hoiaghey seose ymmodee ayns Israel; as son cowrey  dy oltooan.   
					</seg>
					<seg id="b.LUK.2.35" type="verse">
						(As dy jarroo hed cliwe trooid dty annym hene neesht) dy vod smooinaghtyn ymmodee  creeaghyn v'er ny chronnaghey.   
					</seg>
					<seg id="b.LUK.2.36" type="verse">
						As va myrgeddin phadeyrben enmyssit Anna, inneen Phanuel, jeh kynney Aser: v'ee  dy eash vooar, as v'ee er veaghey marish e sheshey shiaght bleeaney neayr as v'ee  ny moidyn.   
					</seg>
					<seg id="b.LUK.2.37" type="verse">
						As v'ee ny ben-treoghe mysh kiare feed as kiare bleeaney dy eash, as v'ee dy kinjagh  taaghey yn chiamble, shirveish Jee lesh trostey as padjeryn oie as laa.   
					</seg>
					<seg id="b.LUK.2.38" type="verse">
						As haink ish stiagh ec y traa cheddin, as hug ee booise myrgeddin da'n Chiarn,  as loayr ee jeh roosyn ooilley va jeeaghyn son livrey-ys ayns Jerusalem.   
					</seg>
					<seg id="b.LUK.2.39" type="verse">
						As tra v'ad er chooilleeney dy chooilley nhee cordail rish leigh yn Chiarn, haink  ad reesht gys Galilee, gys yn ard-valley oc hene Nazareth.   
					</seg>
					<seg id="b.LUK.2.40" type="verse">
						As daase y lhiannoo, as v'eh er ny niartaghey 'sy spyrryd, as lhieent lesh creenaght,  as va grayse Yee macirc;rish.   
					</seg>
					<seg id="b.LUK.2.41" type="verse">
						Nish va e ayr as e voir goll seose gys Jerusalem dy chooilley vlein ec feailley  ny caisht.   
					</seg>
					<seg id="b.LUK.2.42" type="verse">
						As tra v'eh daa vlein jeig dy eash, hie ad seose gys Jerusalem lurg cliaghtey ny  feailley. 
					</seg>
					<seg id="b.LUK.2.43" type="verse">
						As tra va ny laghyn harrish, as ad goll thie reesht, duirree yn lhiannoo Yeesey  nyn yei ayns Jerusalem, gyn-yss da Joseph as e voir.  
					</seg>
					<seg id="b.LUK.2.44" type="verse">
						Agh smooinaghtgn dy row eh ayns y cheshaght, hie ad jurnah laa; as v'ad briaght  er e hon mastey nyn gheiney mooinjerey as nyn ainjys.
					</seg>
					<seg id="b.LUK.2.45" type="verse">
						As tra nagh dooar ad eh, hie ad reesht gys Jerusalem shirrey er e hon.  
					</seg>
					<seg id="b.LUK.2.46" type="verse">
						As haink eh gy-kione, lurg three laa dy dooar ad eh ayns y chiamble, ny hoie mastey  ny fir-ynsee, chammah geaishtagh roo, as cur feyshtyn orroo.  
					</seg>
					<seg id="b.LUK.2.47" type="verse">
						As ghow ooilley ny va geaishtagh rish yindys jeh'n toiggal as jeh ny ansooryn echey.   
					</seg>
					<seg id="b.LUK.2.48" type="verse">
						As tra honnick ad eh, v'ad fo mooarane atchim; as dooyrt e voir rish, Vac, cre'n-fa  t'ou er n'yannoo myr shoh rooin? cur-my-ner, ta dty ayr as mish er ve briaght dy  trimshagh er dty hon.  
					</seg>
					<seg id="b.LUK.2.49" type="verse">
						As dooyrt eh roo, Kys dy row shiu briaght er my hon's? nagh row fys eu dy beign  dou ve mysh obbyr my Ayrey ?  
					</seg>
					<seg id="b.LUK.2.50" type="verse">
						As cha row toiggyl oc jeh'n raa loayr eh roo.  
					</seg>
					<seg id="b.LUK.2.51" type="verse">
						As hie eh sheese macirc;roo, as haink eh gys Nazareth, as v'eh biallagh daue: as hasht  e voir ooilley ny raaghyn shoh ayns e cree.  
					</seg>
					<seg id="b.LUK.2.52" type="verse">
						As ren Yeesey bishaghey ayns creenaght as aase, as ayns foayr rish Jee as dooinney.  
					</seg>
				</div>
				<div id="b.LUK.3" type="chapter">
					<seg id="b.LUK.3.1" type="verse">
						NISH ayns y wheiggoo vlein jeig jeh reill, Tiberius Cesar, tra va Pontius Pilate ny  chiannoort er Judea, as Herod ny hetrarch er Galilee, as e vraar Philip reill ayns  Iturea as cheer Trachonitis, as Lysanias reill ayns Abilene.  
					</seg>
					<seg id="b.LUK.3.2" type="verse">
						Tra va Annas as Caiaphas nyn ard-saggyrtyn, haink goo Yee gys Ean mac Zacharias  ayns yn aasagh.  
					</seg>
					<seg id="b.LUK.3.3" type="verse">
						As haink eh gys ooilley yn cheer my geayrt Jordan, preacheil bashtey arrys son leih  peccaghyn.  
					</seg>
					<seg id="b.LUK.3.4" type="verse">
						Myr te scruit ayns lioar goan Esaias yn phadeyr, gra, Coraa fer geamagh ayns yn  aasagh, Kiartee-jee raad y Chiarn, jean-jee ny cassanyn echey jeeragh.  
					</seg>
					<seg id="b.LUK.3.5" type="verse">
						Bee dy chooilley choan er ny lhieeney as dy chooilley slieau as cronk er nyn injillaghey,  as ny ynnydyn cammey er nyn yannoo jeeragh, as ny raaidyn garroo er nyn yannoo rea.   
					</seg>
					<seg id="b.LUK.3.6" type="verse">
						As hee dy chooilley eill saualtys Yee.  
					</seg>
					<seg id="b.LUK.3.7" type="verse">
						Eisht dooyrt eh rish y pobble v'er jeet magh huggey dy ve er nyn mashtey, O shiuish  heeloghe dy ard-nieughyn, quoi t'er chur raaue diu dy hea veih yn jymmoose ta ry-heet?
					</seg>
					<seg id="b.LUK.3.8" type="verse">
						Cur-jee magh nish er-y-fa shen messyn cooie dy arrys, as ny jean-jee toshiaght  dy ghra riu hene, Ta Abraham ain son nyn ayr: son ta mee gra riu, dy vel pooar ec  Jee eer jeh ny claghyn shoh cloan y hroggal seose da Abraham. 
					</seg>
					<seg id="b.LUK.3.9" type="verse">
						As nish hannah ta'n teigh er ny choyrt gys fraue ny biljyn: shen-y-fa ta dy chooilley  villey nagh vel gymmyrkey mess mie, dy ve giarit sheese as tilgit ayns yn aile.
					</seg>
					<seg id="b.LUK.3.10" type="verse">
						As denee yn pobble jeh, gra, Cre ta orrinyn dy yannoo?
					</seg>
					<seg id="b.LUK.3.11" type="verse">
						Dreggyr eh as dooyrt eh roo, Eshyn ta daa chooat echey, lhig da y choyrt dasyn  nagh vel cooat eddyr echey  as eshyn ta beaghey echey, lhig da jannoo er yn aght  cheddin.
					</seg>
					<seg id="b.LUK.3.12" type="verse">
						Eisht haink myrgeddin ny publicanee dy ve er nyn mashtey, as dooyrt ad rish, Vainshter,  cre ta orrinyn dy yannoo?
					</seg>
					<seg id="b.LUK.3.13" type="verse">
						As dooyrt eh roo, Ny trog-jee ny smoo na ta er nyn gurrym.
					</seg>
					<seg id="b.LUK.3.14" type="verse">
						As decirc;nee ny sidooryn myrgeddin, jeh, gra, As cre ta orrinyn dy yannoo? As dooyrt  eh roo, Ny jean-jee tranlaase er dooinney erbee, ny jean-jee cassid vreagagh er dooinney  erbee, as bee-jee booiagh lesh nyn vaill.
					</seg>
					<seg id="b.LUK.3.15" type="verse">
						As myr va'n pobble ayns imnea, as dy chooilley ghooinney smooinaghtyn ayns nyn  greeaghyn mychione Ean, nee eh va'n Creest mannagh nee;
					</seg>
					<seg id="b.LUK.3.16" type="verse">
						Dreggyr Ean as dooyrt eh roo ooilley, Ta mish dy jarroo bashtey shiu lesh ushtey;  agh ta fer s'pooaral na mish cheet kiangley ny braagyn echey cha vel mee feeu dy  eaysley: nee eshyn shiu y vashtey lesh y Spyrryd Noo, as lesh aile.
					</seg>
					<seg id="b.LUK.3.17" type="verse">
						Ta'n cleayst echey ayns e laue, as fasnee eh dy bollagh e laare-vooie, as gowee  eh yn churnaght stiagh ayns e hie tashtee; agh yn coau nee eh y lostey lesh aile  nagh bee er ny vooghey.
					</seg>
					<seg id="b.LUK.3.18" type="verse">
						As ymmodee dy reddyn elley ren eh y choyrlaghey as y phreacheil gys y pobble.
					</seg>
					<seg id="b.LUK.3.19" type="verse">
						Agh tra v'eh er choyrt oghsan da Herod yn Tetrarch kyndagh rish Herodias ben e  vraar Philip, as ooilley ny huilk va Herod er n'yannoo,
					</seg>
					<seg id="b.LUK.3.20" type="verse">
						Ren eh shoh marish y chooid elley, dy dug eh Ean ayns pryssoon.
					</seg>
					<seg id="b.LUK.3.21" type="verse">
						Nish tra va ooilley'n pobble er nyn mashtey, haink eh gy-kione dy row Yeesey myrgeddin  er ny vashtey, as ghow eh padjer, as va niau er ny osley; 
					</seg>
					<seg id="b.LUK.3.22" type="verse">
						As haink y Spyrryd Noo neose er, myr ayns cummey dooghyssagh calmane, as haink  coraa veih niau, gra, Oo my vac ennoil, jeed ta mee dy mooar soiaghey.
					</seg>
					<seg id="b.LUK.3.23" type="verse">
						As ghow Yeesey eh-hene toshiaght dy ve mysh jeih bleeaney as feed dy eash, as (goit  dy ve) mac Yoseph, mac Heli,
					</seg>
					<seg id="b.LUK.3.24" type="verse">
						Mac Matthat, mac Leyi, mac Melchi, mac Janna, mac Joseph,
					</seg>
					<seg id="b.LUK.3.25" type="verse">
						Mac Mattathias, mac Amos,mac Naum, mac Esli, mac Nagge,
					</seg>
					<seg id="b.LUK.3.26" type="verse">
						Mac Maath, mac Mattathias, mac Semei, mac Joseph, mac Juda,
					</seg>
					<seg id="b.LUK.3.27" type="verse">
						Mac Joanna, mac Rhesa, mac Zorobabel, mac Salathiel, mac Neri,
					</seg>
					<seg id="b.LUK.3.28" type="verse">
						Mac Melchi, mac Addi, mac Cosam, mac Elmodam, mac Er,
					</seg>
					<seg id="b.LUK.3.29" type="verse">
						Mac Jose, mac Eliezer, mac Jorim, mac Matthat, mac Levi,
					</seg>
					<seg id="b.LUK.3.30" type="verse">
						Mac Simeon, mac Juda, mac Joseph, mac Jonan, mac Eliakim,  
					</seg>
					<seg id="b.LUK.3.31" type="verse">
						Mac Melea, mac Menan, mac Mattatha, mac Nathan, mac David,   
					</seg>
					<seg id="b.LUK.3.32" type="verse">
						Mac Jesse, mac Obed, mac Booz, mac Salmon, mac Naasson,  
					</seg>
					<seg id="b.LUK.3.33" type="verse">
						Mac Aminadab, mac Aram, mac Esrom, mac Phares, mac Juda   
					</seg>
					<seg id="b.LUK.3.34" type="verse">
						Mac Jacob, mac Isaac, mac Abraham, mac Thara, mac Nachor,  
					</seg>
					<seg id="b.LUK.3.35" type="verse">
						Mac Saruch, mac Ragan, mac Phalec, mac Heber, mac Sala.  
					</seg>
					<seg id="b.LUK.3.36" type="verse">
						Mac Cainan, mac Arphaxad, mac Sem, mac Noe, mac Lamech,  
					</seg>
					<seg id="b.LUK.3.37" type="verse">
						Mac Mathusala. mac Enoch, mac Ja red, mac Maleleel, mac Cainan,  
					</seg>
					<seg id="b.LUK.3.38" type="verse">
						Mac Enos, mac Seth, mac Adam, mac Yee. 
					</seg>
				</div>
				<div id="b.LUK.4" type="chapter">
					<seg id="b.LUK.4.1" type="verse">
						As va Yeesey lane jeh'n Spyrryd Noo, as hyndaa eh veih Jordan, as v'eh er ny leeideil  liorish y Spyrryd gys yn aasagh,  
					</seg>
					<seg id="b.LUK.4.2" type="verse">
						As v'eh da-eed laa er ny violaghey liorish y drogh-spyrryd, as ayns ny laghyn shen  cha d'ee eh veg; as tra v'ad harrish, v'eh ny lurg shen accryssagh.  
					</seg>
					<seg id="b.LUK.4.3" type="verse">
						As dooyrt y drogh-spyrryd rish, My she Mac Yee oo, abbyr rish yn chlagh shoh dy  ve jeant ny arran.  
					</seg>
					<seg id="b.LUK.4.4" type="verse">
						As dreggyr Yeesey eh, gra, Te scruit, Nagh nee er arran ny-lomarcan nee dooinney  beaghey, agh liorish ooilley goan Yee.  
					</seg>
					<seg id="b.LUK.4.5" type="verse">
						As hug y drogh-spyrryd lesh seose eh gys mullagh slieau ard, as ayns y tullogh hug  eh shilley da jeh ooilley reeriaghtyn y theihll.  
					</seg>
					<seg id="b.LUK.4.6" type="verse">
						As dooyrt y drogh-spyrryd rish, Ooilley yn phooar shoh ver-ym dhyt's, as y ghloyr  oc; son ta shen er ny livrey dou, as da quoi-erbee saillym, ta mee dy choyrt eh.   
					</seg>
					<seg id="b.LUK.4.7" type="verse">
						My ver oo er-y-fa shen ooashley dou bee ooilley lhiat hene.  
					</seg>
					<seg id="b.LUK.4.8" type="verse">
						As dreggyr Yeesey as dooyrt eh rish, Ass my enish oo, Noid-ny-hanmey: son te scruit,  Ver oo ooashley da'n Chiarn dty Yee, as eshyn ynrycan nee oo y hirveish.   
					</seg>
					<seg id="b.LUK.4.9" type="verse">
						As hug eh lesh eh gys Jerusalem, as hoie eh eh er beinn toor syrjey yn chiamble,  as dooyrt eh rish, My she Mac Yee oo, tilg oo hene sheese veih shoh.  
					</seg>
					<seg id="b.LUK.4.10" type="verse">
						Son te scruit, Ver eh currym da e ainleyn harryd, dy dty reayll:  
					</seg>
					<seg id="b.LUK.4.11" type="verse">
						As ayns nyn laueyn nee ad oo y ymmyrkey, er-aggle ec traa erbee dy bwoaill oo dty  chass noi clagh.  
					</seg>
					<seg id="b.LUK.4.12" type="verse">
						As dreggyr Yeesey as dooyrt eh rish, Te er ny ghra, Cha jean oo daanys er y Chiarn  dty Yee.  
					</seg>
					<seg id="b.LUK.4.13" type="verse">
						As erreish da'n drogh-spyrryd v'er n'yannoo jerrey er ooilley yn violagh, daag  eh eh son earish.  
					</seg>
					<seg id="b.LUK.4.14" type="verse">
						As haink Yeesey reesht ayns pooar y spyrryd gys Galilee: as hie goo magh jeh  trooid ooilley yn cheer mygeayrt. 
					</seg>
					<seg id="b.LUK.4.15" type="verse">
						As dynsee eh ayns ny kialteenyn oc, as v'eh ayns ard-voylley rish y theay.  
					</seg>
					<seg id="b.LUK.4.16" type="verse">
						As haink eh gys Nazareth, raad v'eh er ny ve troggit: as hie eh, myr v'eh cliaghtey,  stiagh ayns y synagogue er laa yn doonaght, as hass eh seose dy lhaih.  
					</seg>
					<seg id="b.LUK.4.17" type="verse">
						As va lioar y phadeyr Esaias er ny livrey da, as tra v'eh er vosley yn lioar, hooar  eh yn ynnyd raad v'eh scruit,  
					</seg>
					<seg id="b.LUK.4.18" type="verse">
						Ta spyrryd y Chiarn orrym's, er-y-fa dy vel eh er my ooillaghey dy phreacheil y  sushtal gys ny boghtyn, t'eh er my choyrt dy laanaghey yn vooinjer hrome-chreeagh,  dy phreacheil livrey-ys gys ny cappeeyn, dy chur soilshey da ny doail, as reamys  dauesyn ta broojit, 
					</seg>
					<seg id="b.LUK.4.19" type="verse">
						Dy phreacheil blein eunyssagh y Chiarn.  
					</seg>
					<seg id="b.LUK.4.20" type="verse">
						As yeigh eh yn lioar, as hug eh ee reesht da'n chirveishagh, as hoie eh sheese:  as va sooillyn dy chooilley unnane v'ayns y synagogue dy jeean soit er.  
					</seg>
					<seg id="b.LUK.4.21" type="verse">
						As ren eh toshiaght dy ghra roo, Jiu ta'n scriptyr shoh cooilleenit ayns y chlashtyn  euish.  
					</seg>
					<seg id="b.LUK.4.22" type="verse">
						As dymmyrk ad ooilley feanish lesh, as ghow ad yindys jeh ny goan graysoil haink  ass y veeal echey. As dooyrt ad, Nagh nee shoh mac Yoseph?   
					</seg>
					<seg id="b.LUK.4.23" type="verse">
						As dooyrt eh roo, Jir shiu ayns shickyrys yn chenn raa shoh rhym, Er-lhee, jean  oo hene y lheihys: cre-erbee ta shin er chlashtyn va jeant ayns Capernaum, jean myrgeddin  ayns shoh ayns dty heer hene.  
					</seg>
					<seg id="b.LUK.4.24" type="verse">
						As dooyrt eh, Dy firrinagh ta mee gra riu, Nagh vel soiagh jeant jeh phadeyr erbee  ayns e heer hene.  
					</seg>
					<seg id="b.LUK.4.25" type="verse">
						Agh ta mee ginsh diu ayns firrinys, dy row ymmodee mraane treoghe ayns Israel rish  hing Elias, tra va'n aer jeight seose three bleeaney as shey meeghyn, tra va genney  vooar trooid ooilley yn cheer:  
					</seg>
					<seg id="b.LUK.4.26" type="verse">
						Agh gys unnane oc cha row Elias er ny choyrt, cheu mooie jeh gys Sarepta ard-valley  dy Sidon, gys ben-treoghe v'ayns shen.  
					</seg>
					<seg id="b.LUK.4.27" type="verse">
						As va ymmodee louranee ayns Israel rish traa Eliseus yn phadeyr, as cha row fer  jeu er ny ghlenney, cheu-mooie jeh Naaman yn Syrian.  
					</seg>
					<seg id="b.LUK.4.28" type="verse">
						As va ooilley ny v'ayns y synagogue tra cheayll ad ny goan shoh, lhieent lesh jymmoose,   
					</seg>
					<seg id="b.LUK.4.29" type="verse">
						As dirree ad, as deiyr ad eh magh ass yn ard-valley, as hug ad lhieu eh gys broogh  yn chronk (er va'n ard-valley oc troggit) ry-hoi tilgey sheese eh gour e vullee.   
					</seg>
					<seg id="b.LUK.4.30" type="verse">
						Agh hie eh magh trooid mean y cheshaght, as jimmee eh roish:  
					</seg>
					<seg id="b.LUK.4.31" type="verse">
						As haink eh neose gys Capernaum, ard-valley dy Ghalilee, as dynsee eh ad er laghyn  y doonaght.  
					</seg>
					<seg id="b.LUK.4.32" type="verse">
						As ghow ad yindys mooar jeh'n ynsaghey echey: son va e ghoo lesh pooar.  
					</seg>
					<seg id="b.LUK.4.33" type="verse">
						As ayns y synagogue va dooinney seaghnit lesh spyrryd neu-ghlen, as dyllee eh  lesh ard-choraa. 
					</seg>
					<seg id="b.LUK.4.34" type="verse">
						Gra, Faag shin; cre'n eie t'ayd orrin uss Yeesey dy Nazareth? vel oo er jeet dy  nyn stroie? ta fys aym quoi oo hene; Fer-casherick Yee.  
					</seg>
					<seg id="b.LUK.4.35" type="verse">
						As hug Yeesey oghsan da, gra Bee dty-host, as tar magh ass. As tra va'n drogh spyrryd  er hilgey neeal eh, haink eh magh ass, gyn assee da.  
					</seg>
					<seg id="b.LUK.4.36" type="verse">
						As v'ad ooilley fo atchim, as loayr ad ny mast' oc hene, gra, Cre'n fockle (vreeoil)  shoh? son lesh pooar as niart t'eh cur ny spyrrydyn neu ghlen fo harey, as t'ad cheet  magh.  
					</seg>
					<seg id="b.LUK.4.37" type="verse">
						As hie goo magh jeh trooid dy chooilley ard jeh'n cheer mygeayrt.  
					</seg>
					<seg id="b.LUK.4.38" type="verse">
						As hrog eh magh ass y synagogoe, as hie eh stiagh ayns thie Simon: as va moir  ben Simon feer ching ayns y chiassaghey; as ren ad aghin huggey er e son.  
					</seg>
					<seg id="b.LUK.4.39" type="verse">
						As hass eh er-e-skyn, as hug eh oghsan da'n chiassaghey, as daag eh ee. As chelleeragh  dirree ee seose, as ren ee shirveish orroo.  
					</seg>
					<seg id="b.LUK.4.40" type="verse">
						Nish ec lhie ny greiney, whilleen as va sleih chingey oc fo mooarane doghanyn  hug ad lhieu ad huggey; as hug eh e laueyn er dy chooilley unnane oc, as ren eh ad  y lheihys.  
					</seg>
					<seg id="b.LUK.4.41" type="verse">
						As haink drogh-spyrrydyn myrgeddin magh ass ymmodee, gyllagh as gra, Oo yn Creest  Mac Yee. As hug eh oghsan daue, as cha lhig eh daue loayrt; son va fys oc dy nee  eh va'n Creest.  
					</seg>
					<seg id="b.LUK.4.42" type="verse">
						As 'sy vadran, jimmee eh roish, as hie eh gys boayl er-lheh: as va'n pobble briaght  er e hon, as cheet huggey, as chionney er, eh dy uirriaght macirc;roo.            
					</seg>
					<seg id="b.LUK.4.43" type="verse">
						As dooyrt eh roo, Shegin dooys reeriaght Yee y phreacheil gys ard-valjyn elley  myrgeddin: son er yn oyr shen ta mee er my choyrt.  
					</seg>
					<seg id="b.LUK.4.44" type="verse">
						As ren eh preacheil ayns kialteenyn Ghalilee. 
					</seg>
				</div>
				<div id="b.LUK.5" type="chapter">
					<seg id="b.LUK.5.1" type="verse">
						As haink eh gy-kione myr va'n pobble chionney stiagh er dy chlashtyn goo Yee, as eh  ny hassoo liorish faarkey Ghennesareth,  
					</seg>
					<seg id="b.LUK.5.2" type="verse">
						As honnick eh daa lhong rish oirr y traie: agh va ny eeasteyryn er n'gholl assdoo,  as v'ad niee yn lieen.  
					</seg>
					<seg id="b.LUK.5.3" type="verse">
						As hie eh er-board unnane jeh ny lhongyn va lesh Simon, as ghuee eh er, eh dy heiy  magh tammylt veih yn thalloo: as hoie eh sheese, as dynsee eh yn pobble ass y lhong.   
					</seg>
					<seg id="b.LUK.5.4" type="verse">
						Nish tra v'eh erreish loayrt, dooyrt eh rish Simon, Ymmyrt-jee magh gys y diunid,  as cuir-jee yn lieen son tayrn.  
					</seg>
					<seg id="b.LUK.5.5" type="verse">
						As dreggyr Simon as dooyrt eh rish, Vainshter, ta shin er hooilleil fud ny hoie,  as cha vel shin er ghoaill monney: ny-yeih er dty ockle's cuir-yms yn lieen.
					</seg>
					<seg id="b.LUK.5.6" type="verse">
						As tra v'ad er n'yannoo shoh chruinnee ad dy cheilley lheid yn earroo mooar dy eeastyn;  dy row yn lieen oc brishey.  
					</seg>
					<seg id="b.LUK.5.7" type="verse">
						As chrie ad er ny parteeassyn oc v'ayns y lhong elley, ad dy heet dy chooney lhieu.  As haink ad, as lhieen ad y daa lhong, myr shen dy row ad ayns gaue goll fo.  
					</seg>
					<seg id="b.LUK.5.8" type="verse">
						Tra honnick Simon Peddyr shoh, huitt eh sheese ec glioonyn Yeesey, gra, Immee voym,  son ta mee my ghooinney peccoil, O Hiarn.   
					</seg>
					<seg id="b.LUK.5.9" type="verse">
						Son ghow eshyn, as ooilley ny va macirc;rish, yindys mooar jeh'n lught dy eeastyn v'ad  er ghoaill:   
					</seg>
					<seg id="b.LUK.5.10" type="verse">
						Myr ren neesht Jamys as Ean mec Zebedee, va nyn barteeassyn marish Simon. As dooyrt  Yeesey rish Simon, Ny bee aggle ort, veih shoh magh nee oo goaill deiney.
					</seg>
					<seg id="b.LUK.5.11" type="verse">
						As tra v'ad er chur lhieu nyn lhongyn gys thalloo, hreig ad ooilley, as deiyr ad  er. 
					</seg>
					<seg id="b.LUK.5.12" type="verse">
						As haink eh gy-kione, tra v'eh ayns ard-valley dy row, cur-my-ner, dooinney lane  jeh'n louraneys: as tra honnick eh Yeesey, huitt eh sheese er e eddin, jannoo aghin  huggey as gra, Hiarn, my she dty aigney eh, foddee oo mish y yannoo glen.   
					</seg>
					<seg id="b.LUK.5.13" type="verse">
						As heeyn eh magh e laue, as venn eh rish, gra, M'aigney's eh; bee er dty ghlenney.  As chelleeragh daag y louraneys eh.   
					</seg>
					<seg id="b.LUK.5.14" type="verse">
						As hug eh currym er gyn eh dy insh shoh da dooinney erbee: agh immee, as jeeagh  oo hene da'n taggyrt, as cheb son dty ghlenney, myr ta Moses er harey, dy ve son  feanish daue.   
					</seg>
					<seg id="b.LUK.5.15" type="verse">
						Agh wheesh shen smoo hie goo magh jeh: as haink earrooyn mooarey dy leih cooidjagh  dy chlashtyn, as dy ve er nyn lheihys liorish jeh nyn aslayntyn.   
					</seg>
					<seg id="b.LUK.5.16" type="verse">
						Agh hie eshyn eh-hene roish gys yn aasagh, dy ghoaill padjer.   
					</seg>
					<seg id="b.LUK.5.17" type="verse">
						As haink eh gy-kione laa dy row, myr v'eh gynsaghey, dy row Phariseeyn as fir-ynsee  yn leigh nyn soie liorish, v'er jeet magh ass ooilley baljyn Ghalilee, as Judea as  Jerusalem: as va pooar y Chiarn feer vreeoil macirc;rish ayns lheihys doghanyn.   
					</seg>
					<seg id="b.LUK.5.18" type="verse">
						As cur-my-ner, hug sleih lhieu ayns lhiabbee dooinney va ching jeh'n palsee:  as v'ad shirrey y chur lhieu stiagh eh, dy hoiaghey eh kiongoyrt rish   
					</seg>
					<seg id="b.LUK.5.19" type="verse">
						As tra nagh row saase erbee oc dy chur lhieu stiagh eh kyndagh rish chennid y phobble,  hie ad seose er mullagh y thie, as lhig ad sheese ny hrooid, eh-hene as e lhaibbee,  er y laare kiongoyrt rish Yeesey.   
					</seg>
					<seg id="b.LUK.5.20" type="verse">
						As tra hug eh tastey da'n chredjue oc, dooyrt eh rish, Ghooinney, ta dty pheccaghyn  er nyn leih dhyt.   
					</seg>
					<seg id="b.LUK.5.21" type="verse">
						As ren ny scrudeyryn as ny Phariseeyn toshiaght dy phleadeil ry-cheilley, gra,  Quoi eh shoh ta loayrt goan mollaghtagh? Quoi oddys peccaghyn y leih, agh Jee ny  lomarcan?
					</seg>
					<seg id="b.LUK.5.22" type="verse">
						Agh va fys ec Yeesey er ny smooinaghtyn oc, as dreggyr eh, as dooyrt eh roo, Cre  er ta shiu resooney ayns nyn greeaghyn?
					</seg>
					<seg id="b.LUK.5.23" type="verse">
						Quoi sassey dy ghra, Ta dty pheccagh yn er nyn leih dhyt, ny dy ghra, Irree seose  as shooill?   
					</seg>
					<seg id="b.LUK.5.24" type="verse">
						Agh dy vod fys y ve eu, dy vel pooar ec Mac y dooinney er y thalloo dy leih peccaghyn  (dooyrt eh rishyn va ching jeh'n chingys craa-ee.) Ta mee gra rhtt, Irree, as trog  seose dty lhiabbee, as gow royd gys dty hie.    
					</seg>
					<seg id="b.LUK.5.25" type="verse">
						As chelleeragh dirree eh seose kiongoyrt roo, as hrog eh shen v'eh ny lhie er,  as jimmee eh gys e hie, cur moylley da Jee.   
					</seg>
					<seg id="b.LUK.5.26" type="verse">
						As ghow ad ooilley lane yindys, as ren ad Jee y ghloyraghey, as v'ad lhieent lesh  aggle, gra, Ta shin er vakin reddyn yindyssagh jiu.   
					</seg>
					<seg id="b.LUK.5.27" type="verse">
						As ny lurg shoh hie eh magh, as honnick eh publican va enmyssit Levi, ny hoie ec  boayrd y cheesh: as dooyrt eh rish, Eiyr orrym's.   
					</seg>
					<seg id="b.LUK.5.28" type="verse">
						As daag eh ooilley as dirree eh seose, as deiyr eh er.   
					</seg>
					<seg id="b.LUK.5.29" type="verse">
						As ren Levi aarlaghey mooar er e hon ayns e hie hene: as va sheshaght vooar dy  phublicanee as dy eallagh elley nyn soie ec y voayrd macirc;roo.   
					</seg>
					<seg id="b.LUK.5.30" type="verse">
						Agh va ny scrudeyryn oc as ny Phariseeyn jymmoosagh rish e ynseydee, gra, Cre'n-fa  ta shiu gee as giu marish publicanee as peccee?   
					</seg>
					<seg id="b.LUK.5.31" type="verse">
						As dreggyr Yeesey as dooyrt eh roo, Cha vel feme ocsyn ta slane er yn er-lhee:  agh ec sleih chingey.   
					</seg>
					<seg id="b.LUK.5.32" type="verse">
						Cha daink mish dy eamagh er yn vooinjer chairagh, agh er peccee gys arrys.   
					</seg>
					<seg id="b.LUK.5.33" type="verse">
						As dooyrt ad roo, Cre'n-fa ta ynseydee Ean trostey dy mennick, as jannoo padjeryn,  as myrgeddin ynseydee ny Phariseeyn; agh ta'n vooinjer ayd's gee as giu?   
					</seg>
					<seg id="b.LUK.5.34" type="verse">
						As dooyrt eh roo, Bailliu mooinjer y chamyr-phoosee dy hrostey, choud as ta dooinney  yn phoosee macirc;roo?   
					</seg>
					<seg id="b.LUK.5.35" type="verse">
						Agh hig ny laghyn, tra vees dooinney yn phoosee er ny ghoaill ersooyl voue, as  eisht nee ad trostey ayns ny laghyn shen.   
					</seg>
					<seg id="b.LUK.5.36" type="verse">
						As loayr eh myrgeddin coraa-dorraghey roo, Cha vel dooinney erbee cur peesh dy  eaddagh noa er shenn gharmad: er-nonney, ta chammah yn noa raipey yn laane lesh,  as cha vel yn pheesh va goit ass yn noa coardail rish y chenn   
					</seg>
					<seg id="b.LUK.5.37" type="verse">
						As cha vel dooinney erbee cur feeyn noa ayns shenn voteilyn er-nonney scoltee yn  feeyn noa ny boteilyn, as bee eh deayrit, as bee ny boteilyn dy choayl er.   
					</seg>
					<seg id="b.LUK.5.38" type="verse">
						Agh shegin da feeyn noa v'er ny chur ayns boteilyn noa; as t'ad ny-neesht sauchey.    
					</seg>
					<seg id="b.LUK.5.39" type="verse">
						Chamoo ta dooinney erbee, erreish da v'er n'iu shenn feeyn, chelleeragh shirrey  feeyn noa: son t'eh gra, Ta'n shenn ny share. 
					</seg>
				</div>
				<div id="b.LUK.6" type="chapter">
					<seg id="b.LUK.6.1" type="verse">
						AS haink eh gy-kione er y chied doonaght lurg yn nah laa jeh'n chaisht, myr v'eh  goll trooid ny magheryn-arrooo dy ren e ynseydee ny jeeassyn y phluckey, as rubbey  yn arroo assdoo ayns nyn laueyn ren ad gee jeh.  
					</seg>
					<seg id="b.LUK.6.2" type="verse">
						As dooyrt shiartanse jeh ny Phariseeyn roo, Cre'n-fa ta shiu jannoo shen nagh vel  lowal dy ve jeant er laghyn y doonaght?  
					</seg>
					<seg id="b.LUK.6.3" type="verse">
						As dreggyr Yeesey ad, gra, Nagh vel shiu er lhaih wheesh shoh, cre ren David tra  v'eh hene as e heshaght accryssagh:  
					</seg>
					<seg id="b.LUK.6.4" type="verse">
						Kys hie eh stiagh ayns thie Yee, as ghow eh as d'ee eh yn arran casherick, as hug  eh eh myrgeddin dauesyn va marish, ga nagh row eh lowit dy ve eeit, agh liorish ny  sag gyrtyn ny-lomarcan?   
					</seg>
					<seg id="b.LUK.6.5" type="verse">
						As dooyrt eh roo, Dy row yn Mac dooinney ny Hiarn myrgeddin er y doonaght.  
					</seg>
					<seg id="b.LUK.6.6" type="verse">
						As haink eh gy-kione er doonaght elley, dy jagh eh stiagh ayns y synagogne, as dy  dynsee eh: as va dooinney ayns shen va'n laue yesh echey er shyrgaghey.  
					</seg>
					<seg id="b.LUK.6.7" type="verse">
						As va sooill gheyre ec ny scruderyn as ny Phariseeyn er, dy yeeaghyn jinnag eh eh  y lheihys er laa yn doonaght: dy voddagh cooish chassid 've oc n'oi.  
					</seg>
					<seg id="b.LUK.6.8" type="verse">
						Agh va fys echeysyn er ny smooinaghtyn oc, as dooyrt eh rish y dooinney lesh y laue  shyrgit, Irree seose as shass magh er y laare. As dirree eh, as hass eh magh.  
					</seg>
					<seg id="b.LUK.6.9" type="verse">
						Eisht dooyrt Yeesey roo, Fecirc;nyms un red jiuish, Vel eh lowal er laghyn y doonaght  dy yannoo mie, ny dy yannoo olk? dy hauail bioys, ny dy stroie eh?   
					</seg>
					<seg id="b.LUK.6.10" type="verse">
						As yeeagh eh mygeayrt orroo ooilley, as dooyrt eh rish y dooinney, Sheeyn magh  dty laue. As ren eh shen; as va'n laue echey er ny lheihys myr y laue elley.  
					</seg>
					<seg id="b.LUK.6.11" type="verse">
						As v'adsyn myr deiney baanrit; as hug ad nyn goyrle dy cheilley, cre dy yannoo  rish Yeesey.  
					</seg>
					<seg id="b.LUK.6.12" type="verse">
						As haink eh gy-kione ayns ny laghyn shen, dy jagh eh seose er slieau dy ghoaill  padjer, as dy ren eh tannaghtyn fud ny hoie ayns padjer gys Jee.   
					</seg>
					<seg id="b.LUK.6.13" type="verse">
						As tra va'n laa er hoilshagh, deiuml;e eh er e ynseydee huggey: as jeusyn reih eh  ghhaa-yeig, denmys eh myrgeddin nyn os tyllyn:  
					</seg>
					<seg id="b.LUK.6.14" type="verse">
						Simon (denmys eh myrgeddin Peddyr) as Andreays e vraar, Jamys as Ean, Philip as  Parlane,  
					</seg>
					<seg id="b.LUK.6.15" type="verse">
						Mian as Thomase, Jamys mac Alpheus, as Simon va enmyssit Zelotes  
					</seg>
					<seg id="b.LUK.6.16" type="verse">
						As Judas braar Yamys, as Yuaase Iscariot, va myrgeddin yn traitoor.  
					</seg>
					<seg id="b.LUK.6.17" type="verse">
						As haink eh neose maroo gys y cheer-rea, as haggil huggey sheshaght e eiyrtee,  as earroo mooar dy leih veih ooilley Judea as Jerusalem, as veih ardjyn ny marrey  Tyre as Sidon, haink dy eaishtagh rish, as dy ve er nyn lheihys jeh nyn ghoghanyn;    
					</seg>
					<seg id="b.LUK.6.18" type="verse">
						As adsyn va seaghnit lesh spyrrydyn neu-ghlen; as v'ad er nyn lheihys.   
					</seg>
					<seg id="b.LUK.6.19" type="verse">
						As va'n slane chaglym shirrey bentyn rish: son va bree goll magh ass, va dyn lheihys  ad ooilley.   
					</seg>
					<seg id="b.LUK.6.20" type="verse">
						As hrog eh seose e hooillyn er e eiyrtee, as dooyrt eh, Bannit ta shiuish voghtyn:  son lhieuish reeriaght Yee.   
					</seg>
					<seg id="b.LUK.6.21" type="verse">
						Bannit ta shiuish ta accryssagh nish: son bee shiu er nyn yannoo magh. Bannit ta  shiuish ta nish dobberan: son nee shiu garaghtee.   
					</seg>
					<seg id="b.LUK.6.22" type="verse">
						Bannit ta shiuish, tra ta deiney cur feoh diu, as tra nee ad nyn scarrey shiu voue,  as nyn oltooaney shiu, as nyn ennym y ghiarey magh myr olk, er coontey Mac y dooinney.    
					</seg>
					<seg id="b.LUK.6.23" type="verse">
						Bee-jee dy ghien mie ayns y laa shen, as lheim-jee son boggey son cur-my-ner, s'mooar  ta nyn leagh ayns niau: son er yn aght cheddin ren ny shenn-ayryn oc rish ny phadeyryn.    
					</seg>
					<seg id="b.LUK.6.24" type="verse">
						Agh smerg diuish verchee: son ta shiu er gheddyn nyn gherjagh.   
					</seg>
					<seg id="b.LUK.6.25" type="verse">
						Smerg diuish ta lane: son bee shiu accryssagh. Smerg diuish ta garaghtee nish:  son nee shiu dobberan as keayney.   
					</seg>
					<seg id="b.LUK.6.26" type="verse">
						Smerg diuish tra nee dy chooilley ghooinney loayrt dy mie jiu: son shen myr ren  ny ayraghyn oc jeh ny phadeyryn foalsey.   
					</seg>
					<seg id="b.LUK.6.27" type="verse">
						Agh ta mish gra riuish ta clashtyn, Bee-jee graihagh er nyn noidyn, bee-jee dooie  roosyn ta cur feoh diu:   
					</seg>
					<seg id="b.LUK.6.28" type="verse">
						Bannee-jee adsyn ta gwee mollaght diu, as gow-jee padjer er nyn son ocsyn ta cur  seaghyn erriu.   
					</seg>
					<seg id="b.LUK.6.29" type="verse">
						As huggeysyn woaillys oo er y derrey lieckan, chyndaa myrgeddin yn lieckan elley:  as eshyn ghoys ersooyl dty chloagey, ny bee noi dty chooat y lhiggey lesh myrgeddin.    
					</seg>
					<seg id="b.LUK.6.30" type="verse">
						Cur da dy chooilley ghooinney ta jannoo aghin hood; as jehsyn ta goaill ersooyl  dty chooid voiuml;d, ny shir ad reesht.   
					</seg>
					<seg id="b.LUK.6.31" type="verse">
						As myr bailliuish deiney dy yannoo riuish, jean-jee shiuish myrgeddin roosyn.    
					</seg>
					<seg id="b.LUK.6.32" type="verse">
						Son my ta shiu dooie dauesyn ta dooie riu, s'beg ta nyn mooise; son ta eer drogh-yantee  dooie dauesyn ta dooie roo.   
					</seg>
					<seg id="b.LUK.6.33" type="verse">
						As my ta shiu jannoo mie dauesyn ta jannoo mie diuish, cre'n booise ta nyn gour?  son ta ny eer drogh-yantee jannoo yn lheid cheddin.   
					</seg>
					<seg id="b.LUK.6.34" type="verse">
						As my ta shiu geeasaght dauesyn voue ta shiu jeeaghyn son cooilleeney, cre ta nyn  mooise? son ta eer drogh-sleih geeasaght da drogh-sleih; dy gheddyn wheesh cheddin  reesht.   
					</seg>
					<seg id="b.LUK.6.35" type="verse">
						Agh cur-jee graih da nyn noidyn, as jean-jee mie, as eeasee-jee, fegooish jerkal  rish veg y gheddyn reesht: as s'mooar vees nyn leagh! as bee shiu cloan yn Er-syrjey:  son t'eh dooie da'n vooinjer neu-wooisal as ny mee-chrauee.
					</seg>
					<seg id="b.LUK.6.36" type="verse">
						Bee-jee er-y-fa shen myghinagh, myr ta'n Ayr eu myrgeddin myghinagh.  
					</seg>
					<seg id="b.LUK.6.37" type="verse">
						Ny jean-jee briwnys, as cha bee shiu er nyn mriwnys: ny jean-jee deyrey, as cha  bee shiu er nyn gheyrey: leih-jee, as yiow shiu leih:  
					</seg>
					<seg id="b.LUK.6.38" type="verse">
						Jean-jee coyrt, as bee eh er ny choyrt diu; towse mie, jingit sheese, as criht  cooidjagh, as roie harrish, ver deiney diu ayns nyn oghrish. Son lesh y towse cheddin  ta shiu towse, bee eh er ny howse diu reesht.  
					</seg>
					<seg id="b.LUK.6.39" type="verse">
						As loayr eh coraa-dorraghey roo, Vod y doal shooyll kione y doal? as nagh duitt  ad ny-neesht ayns y jeeg?  
					</seg>
					<seg id="b.LUK.6.40" type="verse">
						Cha vel y schoillar erskyn e vainshter: agh bee dy chooilley unnane ta slane-ynsit,  corrym rish e vainshter.  
					</seg>
					<seg id="b.LUK.6.41" type="verse">
						As cre'n-fa t'ou cronnaghey yn brenneein t'ayns sooill dty vraarey, agh cha vel  oo gennaghtyn yn darrag t'ayns dty hooill hene?  
					</seg>
					<seg id="b.LUK.6.42" type="verse">
						Ny kys oddys oo gra rish dty vraar, Vraar, lhig dou yn brenneein y ghoaill ass  dty hooill's, tra nagh vel oo goaill tastey dy vel darrag ayns dty hooill hene? Er-crauee-oalsey,  tilg hoshiaght yn darrag ass dty hooill hene, eisht bee soilshey ayd dy ghoaill yn brenneein ass sooill dty vraarey.  
					</seg>
					<seg id="b.LUK.6.43" type="verse">
						Son cha vel billey mie tilgey drogh vess: ny drogh villey tilgey mess mie.  
					</seg>
					<seg id="b.LUK.6.44" type="verse">
						Son ta dy chooilley villey er ny chronnaghey liorish e vess: son cha vel mess y  villey figgagh er ny heiy jeh drineyn, ny mess y villey-feeyney jeh thammag-ghress.   
					</seg>
					<seg id="b.LUK.6.45" type="verse">
						Ta dooinney mie ass stoyr mie e chree, cur magh shen ny ta mie: as drogh-ghooinney  ass drogh stoyr e chree, gymmyrkey shen ny ta olk: son magh ass stoyr y chree ta'n  beeal loayrt.  
					</seg>
					<seg id="b.LUK.6.46" type="verse">
						As cre'n-fa ta shiu dy my enmys Hiarn, Hiarn, fegooish jannoo ny reddyn ta mee  dy ghra? 
					</seg>
					<seg id="b.LUK.6.47" type="verse">
						Quoi-erbee ta cheet hym's, as clashtyn my ghoan, as jannoo ymmyd mie jeu, jeeaghym's  diu quoi rish t'eh er ny hoylaghey.
					</seg>
					<seg id="b.LUK.6.48" type="verse">
						T'eh er ny hoylaghey rish dooinney ren thie y hroggal, as chleiy dy dowin, as hoie  yn undin er creg: as tra dhatt yn ushtey, vrish yn thooilley stiagh dy trome er y  thie shen, agh cha yiarg eh er y chraa eh; er-yn-oyr dy row yn undin echey er creg.    
					</seg>
					<seg id="b.LUK.6.49" type="verse">
						Agh eshyn ta clashtyn as nagh vel jannoo ymmyd mie jeh, t'eh goll-rish dooinney,  ren fegooish undin thie y hroggal er yn ooir, as ren y thooilley brishey stiagh dy  trome, as chelleeragh huitt eh, as s'mooar va toyrt-mow yn thie shen. 
					</seg>
				</div>
				<div id="b.LUK.7" type="chapter">
					<seg id="b.LUK.7.1" type="verse">
						NISH tra v'eh erreish ooilley ny goan shoh y loayrt ayns clashtyn y phobble, hie eh  stiagh ayns Calpernaum. 
					</seg>
					<seg id="b.LUK.7.2" type="verse">
						As va centurion dy row va fer-mooinjerey echey, v'eh dy mooar soiaghey jeh, as v'eh  ching, as raad y vaaish.   
					</seg>
					<seg id="b.LUK.7.3" type="verse">
						As tra cheayll eh jeh Yeesey, hug eh shanstyr ny Hewnyn huggey, guee er eh dy heet  dy laanaghey e er-mooinjerey.   
					</seg>
					<seg id="b.LUK.7.4" type="verse">
						As tra v'ad er jeet gys Yeesey, ren ad aghin huggey dy jeean, gra, Dy row eshyn  feeu v'eh dy yannoo shoh er y hon:   
					</seg>
					<seg id="b.LUK.7.5" type="verse">
						Son t'eh ny charrey da'n ashoon ain, as t'eh er hroggal synagogue dooin.   
					</seg>
					<seg id="b.LUK.7.6" type="verse">
						Eisht hie Yeesey macirc;roo. As tra v'eh er jeet er-gerrey da'n thie, hug y centurion  caarjyn huggey, gra rish, Hiarn, ny boir oo hene, son cha vel mish feeu oo dy heet  stiagh fo my chlea.   
					</seg>
					<seg id="b.LUK.7.7" type="verse">
						As er-yn-oyr shen cha yeeagh mee orrym pene dy ve feeu dy heet hood: agh loayr y  fockle, as nee my er-mooinjerey coural.   
					</seg>
					<seg id="b.LUK.7.8" type="verse">
						Son ta mish mee hene my ghooinney ayns pooar, as ta sidooryn aym foym, as ta mee  gra rish shoh, Immee, as t'eh goll: as rish fer elley, Tar, as t'eh cheet: as rish  my harvaant, Jean shoh, as t'eh dy yannoo eh.   
					</seg>
					<seg id="b.LUK.7.9" type="verse">
						Tra cheayll Yeesey shoh, ghow eh yindys, as hyndaa eh mygeayrt, as dooyrt eh rish  y pobble va geiyrt er, Ta mee gra riu, Lheid y credjue lajer shoh, cha vel mee er  gheddyn ayns Israel hene.    
					</seg>
					<seg id="b.LUK.7.10" type="verse">
						As tra haink ny chaghteryn reesht gys y thie, hooar ad dy row yn fer-mooinjerey  va ching dy slane er choural.   
					</seg>
					<seg id="b.LUK.7.11" type="verse">
						As haink eh gy-kione yn laa er-giyn dy jagh eh gys ard-valley va enmyssit Nain,  as hie ymmodee jeh e ynseydee marish, as mooarrane sleih.   
					</seg>
					<seg id="b.LUK.7.12" type="verse">
						Nish tra haink eh er-gerrey da giat yn ard-valley, cur-my-ner, va sleih cur lhieu  magh dooinney marroo, va ny ynrycan mac da e voir, as v'eeish ny ben-treoghe: as  va ymmodee jeh sleih yn ard-valley macirc;ree.    
					</seg>
					<seg id="b.LUK.7.13" type="verse">
						As tra honnick y Chiarn ee, va chymmey  echey urree, as dooyrt eh r'ee, Ny jean keayney.   
					</seg>
					<seg id="b.LUK.7.14" type="verse">
						As haink eh, as venn eh rish y carbyd (as hass adsyn va fo) as dooyrt eh, Ghooinney  aeg, ta mee gra rhyt, Irree.   
					</seg>
					<seg id="b.LUK.7.15" type="verse">
						As hoie yn dooinney marroo seose, as ren eh toshiaght dy loayrt: as livrey eh eh  gys e vo1r.   
					</seg>
					<seg id="b.LUK.7.16" type="verse">
						As haink aggle orroo ooilley: as hug ad moylley da Jee, gra, Ta phadeyr mooar er  n'irree seose ny mast' ain; as, Ta Jee er yeeaghyn er e phobble.   
					</seg>
					<seg id="b.LUK.7.17" type="verse">
						As hie yn goo shoh magh my-e-chione trooid ooilley Judea, as trooid ooilley yn  cheer mygeayrt.   
					</seg>
					<seg id="b.LUK.7.18" type="verse">
						As hug ynseydee Ean coontey da jeh ooilley ny reddyn shoh.   
					</seg>
					<seg id="b.LUK.7.19" type="verse">
						As deie Ean er jees jeh e ynseydee as hug eh ad er chaghteraght gys Yeesey, gra,  Nee uss Eh va ry-hoi cheet, ny vel shin dy yeeaghyn son fer elley? 
					</seg>
					<seg id="b.LUK.7.20" type="verse">
						Tra va ny deiney er jeet huggey, dooyrt ad, Ta Ean Bastey er nyn goyrt shin dy  ecirc;naght jeed, Nee uss Eh va ry-hoi cheet, ny vel shin dy yeeaghyn son fer elley?    
					</seg>
					<seg id="b.LUK.7.21" type="verse">
						As ayns yn oor cheddin v'eh lheihys ymmodee jeh ny aslayntyn as ny doghanyn, as  ny drogh-spyrrydyn oc, as da ymmodee va doal v'eh coyrt soilshey.   
					</seg>
					<seg id="b.LUK.7.22" type="verse">
						Eisht dregyr Yeesey as dooyrt eh roo, Immee-jee reue, as insh-jee da Ean cre y  reddyn ta shiu er vakin as er chlashtyn kys dy vel ny doail geddyn nyn soilshey,  ny croobee shooyll, ny louraanee er nyn ghlenney, ny beuyr clashtyn, ny merriu er  nyn mioghey, as y sushtal er ny phreacheil da ny boghtyn.   
					</seg>
					<seg id="b.LUK.7.23" type="verse">
						As bannit ta eshyn nagh jean beg y hoiaghey jeem's.    
					</seg>
					<seg id="b.LUK.7.24" type="verse">
						As tra va chaghteryn Ean er n'immeeaght, ren eh toshiaght dy ghra rish y pobble  mychione Ean, Cre hie shiu magh gys yn aasagh dy akin? Nee cuirtliagh criht lesh  y gheay.
					</seg>
					<seg id="b.LUK.7.25" type="verse">
						Agh cre hie shiu magh dy akin? Dooinney soit magh ayns coamrey moyrnagh! Cur-my-ner  t'adsyn ta ceau coamrey costal, as farrail dy seyr, ayns plaaseyn reeoil.   
					</seg>
					<seg id="b.LUK.7.26" type="verse">
						Agh cre hie shiu magh dy akin? Phadeyr? dy jarroo, ta mee gra riu, as fer s'ooasle  na phadeyr.   
					</seg>
					<seg id="b.LUK.7.27" type="verse">
						Shoh eh jeh te scruit, Cur-my-ner, ta mee cur my haghter magh royd, dy chiartaghey  yn raad kiongoyrt rhyt.   
					</seg>
					<seg id="b.LUK.7.28" type="verse">
						Son ta mee gra riu, Ny mast' oc syn t'er nyn ruggey jeh mraane, cha vel phadeyr  syrjey na Ean Bashtey: agh ta'n fer sloo t'ayns reeriaght Yee ny syrjey na eshyn.     
					</seg>
					<seg id="b.LUK.7.29" type="verse">
						As ren ooilley yn pobble cheayll eh as ny publicanee Jee y heyrey, as v'ad er nyn  mashtey lesh bashtey Ean.   
					</seg>
					<seg id="b.LUK.7.30" type="verse">
						Agh ren ny Phariseeyn as fir-ynsee yn leigh soiaghey beg jeh coyrle Yee nyn 'oiuml;  oc hene, as cha row ad er nyn mashtey liorish.   
					</seg>
					<seg id="b.LUK.7.31" type="verse">
						As dooyrt y Chiarn, Cre gys nee'm deiney yn cheeloghe shoh y hoylaghey? as cre  rish t'ad goll?   
					</seg>
					<seg id="b.LUK.7.32" type="verse">
						T'ad goll-rish cloan, ta nyn soie ayns ny margaghyn, geamagh yn derrey yeh gys  y jeh elley, as gra, Ta shin er n'yannoo bingys diu, as cha vel shiu er ghaunsin:  ta shin er hroggal bardoon diu, as cha vel shiu er ghobberan.   
					</seg>
					<seg id="b.LUK.7.33" type="verse">
						Son cha daink Ean Bashtey gee arran, ny giu feeyn; as ta shiu gra, Ta drogh spyrryd  echey.   
					</seg>
					<seg id="b.LUK.7.34" type="verse">
						Ta'n Mac dooinney er jeet gee as giu; as ta shiu gra, Cur-my-ner dooinney jollyssagh,  as iuder-feeyney, carrey dy phublicanee as dy pheccee.   
					</seg>
					<seg id="b.LUK.7.35" type="verse">
						Agh ta creenaght er ny heyrey liorish ooilley e cloan. 
					</seg>
					<seg id="b.LUK.7.36" type="verse">
						As chuir fer jeh ny Phariseeyn eh gys bee marish. As hie eh stiagh ayns thie  yn Pharisee, as hoie eh sheese gys bee.   
					</seg>
					<seg id="b.LUK.7.37" type="verse">
						As cur-my-ner va ben ayns yn ard-valley, va ny drogh yantagh, tra va fys eck dy  row Yeesey ny hoie ec bee ayns thie yn Pharisee, hug ee lh'ee box alabaster dy ooil  chostal.   
					</seg>
					<seg id="b.LUK.7.38" type="verse">
						As hass ee ec e chassyn cheu e chooylloo keayney, as ren ee toshiaght dy niee e  chassyn lesh jeir, as rub ee ad lesh folt e king, as phaag ee e chassyn, as ren ee  ad y ooillaghey lesh yn ooil.   
					</seg>
					<seg id="b.LUK.7.39" type="verse">
						Nish yn Pharisee ren y chuirrey eh, tra honnick eh shoh, loayr eh cheu-sthie jeh  hene, gra, Veagh fys er ve ec y dooinney shoh, dy beagh eh ny adeyr, quoi, as cre'n  monney dy ven ee shoh, ta bentyn rish: son t'ee ny ben pheccoil.   
					</seg>
					<seg id="b.LUK.7.40" type="verse">
						As dreggyr Yeesey, as dooyrt eh rish, Simon, ta red aym's dy ghra rhyt, As dooyrt  eh, Abbyr eh, vainshter.   
					</seg>
					<seg id="b.LUK.7.41" type="verse">
						Va dooinney dy row, as jees ayns lhiastynys da: va'n derrey yeh lhiastyn queig  cheead ping, as y jeh elley jeih pingyn as da-eed.   
					</seg>
					<seg id="b.LUK.7.42" type="verse">
						As tra nagh row oc dy eeck, leih eh daue ny-neesht dy arryltagh. Insh dou eisht,  quoi jeu s'booisal vees da?   
					</seg>
					<seg id="b.LUK.7.43" type="verse">
						Dreggyr Simon as dooyrt eh, Er-lhiam dy nee eshyn, da smoo ren eh leih. As dooyrt  eh rish, T'ou er vriwnys dy cairagh.   
					</seg>
					<seg id="b.LUK.7.44" type="verse">
						As hyndaa eh gys y ven, as dooyrt eh rish Simon, Vel oo cur-my-ner yn ven shoh?  Haink mee stiagh ayns dty hie's, as cha dug oo dou ushtey son my chassyn: agh t'eeish  er niee my chassyn lesh jeir, as er jyrmagh ad lesh folt e king.   
					</seg>
					<seg id="b.LUK.7.45" type="verse">
						Cha dug uss paag dou: agh ta'n ven shoh, er-dyn traa haink mee stiagh, er ve kinjagh  paagey my chassyn.   
					</seg>
					<seg id="b.LUK.7.46" type="verse">
						My chione lesh ooil cha ren oo y ooillaghey: agh ta'n ven shoh er n'ooillaghey  my chassyn lesh ooil.   
					</seg>
					<seg id="b.LUK.7.47" type="verse">
						Shen-y-fa ta mee gra rhyt, Ta ny peccaghyn eck ta ymmodee, er nyn leih jee: shen-y-fa  wheesh shen smoo ta yn ghraih eck: agh dasyn ta beggan er ny leih, cha vel e ghraih  agh beggan.   
					</seg>
					<seg id="b.LUK.7.48" type="verse">
						As dooyrt eh r'ee, Ta dty pheccaghyn er nyn leih dhyt.   
					</seg>
					<seg id="b.LUK.7.49" type="verse">
						As ren y vooinjer va nyn soie ec bee macirc;rish, toshiaght dy ghra cheu-sthie jeu hene,  Quoi eh shoh ta myrgeddin leih peccaghyn?   
					</seg>
					<seg id="b.LUK.7.50" type="verse">
						As dooyrt eh rish y ven, Ta dty chredjue er dty hauail; immee ayns shee. 
					</seg>
				</div>
				<div id="b.LUK.8" type="chapter">
					<seg id="b.LUK.8.1" type="verse">
						As haink eh gy-kione ny lurg shen, dy jagh eh trooid dy chooilley valley, mooar as  beg preacheil as soilshaghey sushtal gerjoilagh reeriaght Yee: as va'n daa ostyl  yeig marish:  
					</seg>
					<seg id="b.LUK.8.2" type="verse">
						As shiartanse dy vraane, v'er nyn lheihys jeh drogh-spyrrydyn, as aslayntyn, Moirrey  va enmyssit Malaine, ass-jee hie shiaght drogh-spyrrydyn,   
					</seg>
					<seg id="b.LUK.8.3" type="verse">
						As Joanna ben Chusa stiurt Herod, as Susanna, as ymmodee elley, v'er hirveish er  Jeh nyn gooid.   
					</seg>
					<seg id="b.LUK.8.4" type="verse">
						As tra va earroo mooar dy leih er nyn jaglym cooidjagh, as er jeet huggey ass dy  chooilley ard-valley; loayr eh liorish coraa dorraghey:   
					</seg>
					<seg id="b.LUK.8.5" type="verse">
						Hie correyder magh dy chuir e rass: as myr v'eh cuir, huitt paart rish oirr y raad,  as ve stampit sheese, as d'ee eeanlee yn aer eh.   
					</seg>
					<seg id="b.LUK.8.6" type="verse">
						As huitt paart er creg, as cha leah as ve er n'aase seose, hie eh naardey, er-yn-oyr  dy row eh laccal soo.   
					</seg>
					<seg id="b.LUK.8.7" type="verse">
						As huitt paart mastey drineyn, as daase ny drineyn seose macirc;rish, as phloogh ad eh.    
					</seg>
					<seg id="b.LUK.8.8" type="verse">
						As huitt cooid elley jeh ayns thalloo mie, as daase eh seose, as dymmyrk eh mess  keead-filley. As tra v'eh er ghra shoh, deiuml;e eh, Eshyn ta cleayshyn echey dy chlashtyn,  lhig da clashtyn.    
					</seg>
					<seg id="b.LUK.8.9" type="verse">
						As decirc;nee e ostyllyn jeh, gra, Cre ta er ny hoiggal liorish y coraa-dorraghey shoh?     
					</seg>
					<seg id="b.LUK.8.10" type="verse">
						As dooyrt eh, Diuish te er ny choyrt dy hoiggal folliaghtyn reeriaght Yee; agh  da feallagh elley ayns coraaghyn-dorraghey: ga t'ad fakin cha vel ad cur-my-ner,  as clashtyn cha vel ad toiggal.   
					</seg>
					<seg id="b.LUK.8.11" type="verse">
						Nish shoh bun y choraa-dorraghey: Yn rass goo Yee.    
					</seg>
					<seg id="b.LUK.8.12" type="verse">
						Shen rish oirr y raad, yn vooinjer ta clashtyn: eisht ta'n drogh-spyrryd cheet,  as goaill ersooyl yn goo ass ny creeaghyn oc, er-aggle dy jinnagh ad credjal, as  dy beagh ad er nyn sauail.   
					</seg>
					<seg id="b.LUK.8.13" type="verse">
						Adsyn er y chreg, yn vooinjer, tra t'ad er chlashtyn, ta goaill y goo dy arryltagh;  as cha vel fraue oc shoh, son tammylt t'ad credjal, agh ayns earish miolagh ta nyn  gredjue failleil.   
					</seg>
					<seg id="b.LUK.8.14" type="verse">
						As shen huitt mastey drineyn, yn vooinjer, tra t'ad er chlashtyn, ta goll magh  as ta plooghit lesh kiarail as berchys, as eunyssyn y vea shoh, as cha vel ad gymmyrkey  magh mess gys lhieeney vie.   
					</seg>
					<seg id="b.LUK.8.15" type="verse">
						Agh shen er y thalloo mie, yn vooinjer ta lesh creeaghyn onneragh as mie, er chlashtyn  yn goo, as ta dy reayll oc eh, as cur magh mess lesh meenid.   
					</seg>
					<seg id="b.LUK.8.16" type="verse">
						Cha vel doooinney erbee, tra t'eh er voaddey cainle, dy choodaghey ee lesh saagh  ny dy choyrt ee fo lhiabbee: agh soiaghey ee ayns cainleyr, dy vod adsyn ta cheet  stiagh yn soilshey y akin.   
					</seg>
					<seg id="b.LUK.8.17" type="verse">
						Son cha vel nhee erbee follit, nagh jig gys soilshey: ny nhee erbee kiellit, nagh  bee fys er, as nagh jig magh.   
					</seg>
					<seg id="b.LUK.8.18" type="verse">
						Cur-jee twoaee er-y-fa shen kys ta shiu clashtyn: son quoi-erbee ta echey, dasyn  vees er ny choyrt; as quoi-erbee nagh vel echey, veihsyn vees er ny ghoaill eer shen  hene er-lesh dy vel echey.
					</seg>
					<seg id="b.LUK.8.19" type="verse">
						Eisht haink huggey e voir as e vraaraghyn, as cha voddagh ad cheet n'aare, kyndagh  rish y chennid.  
					</seg>
					<seg id="b.LUK.8.20" type="verse">
						As va shoh er ny insh da, lioroosyn dooyrt, Ta dty voir as dty vraaraghyn nyn shassoo  mooie, geearee dy dty akin.  
					</seg>
					<seg id="b.LUK.8.21" type="verse">
						Agh dreggyr eh, as dooyrt eh roo, My voir as my vraaraghyn ad shoh ta clashtyn  goo Yee, as ta dy yannoo eh.  
					</seg>
					<seg id="b.LUK.8.22" type="verse">
						Nish haink eh gy-kione, er laa dy row, dy jagh eh er-board lhong marish e ostyllyn:  as dooyrt eh roo, Lhig dooin goll harrish gys y cheu elley jeh'n logh. As hie ad  magh son y cheayn.  
					</seg>
					<seg id="b.LUK.8.23" type="verse">
						Agh myr v'ad shiaulley, huitt eh ny chadley: as dirree sterrym mooar dy gheay er  y cheayn, as lhieen yn ushtey stiagh orroo, dy row ad ayns gaue.  
					</seg>
					<seg id="b.LUK.8.24" type="verse">
						As haink ad huggey as ghooisht ad eh, gra, Vainshter, vainshter, bee mayd caillit.  Eisht dirree eh, as smaghtee eh yn gheay as freaney ny tonnyn: as ghow ad fea, as  va kiuney ayn.  
					</seg>
					<seg id="b.LUK.8.25" type="verse">
						As dooyrt eh roo, Cre vel y credjue eu? As va aggle orroo, goaill yindys as gra  ry-cheilley, Cre'n monney dy ghooinney eh shoh? son t'eh cur ny eer geayghyn as yn  ushtey fo harey, as t'ad ayns biallys da.  
					</seg>
					<seg id="b.LUK.8.26" type="verse">
						As haink ad gys cheer ny Gadarenee ta harrish noi Galilee.  
					</seg>
					<seg id="b.LUK.8.27" type="verse">
						As tra v'eh er n'gholl er thalloo, haink ny whail ass yn ard-valley, dooinney dy  row va ry-foddey seaghnit lesh drogh-spyrrydyn, as cha row eh ceau eaddagh, chamoo  duirree eh ayns thie erbee, agh mastey ny hoaiaghyn.  
					</seg>
					<seg id="b.LUK.8.28" type="verse">
						Tra honnick eh Yeesey, dyllee eh, as huitt eh sheese kiongoyrt rish, as dooyrt  eh lesh ard-choraa, Cre'n eie t'ayd orrym Yeesey, Vac yn Jee smoo ard? Guee-ym ort  nagh jean oo my horchaghey.  
					</seg>
					<seg id="b.LUK.8.29" type="verse">
						(Son v'eh er harey yn spyrryd neu ghlen dy heet magh ass y dooinney. Son v'eh dy  mennick er hoiaghey er: as v'eh freilt kianlt lesh geulaghyn, as ayns yiarnyn; as  vrish eh ny geulaghyn, as v'eh er ny ve eiyrit liorish y drogh-spyrryd gys yn aasagh.)   
					</seg>
					<seg id="b.LUK.8.30" type="verse">
						As decirc;nee Yeesey jeh, gra, Cre'n ennym t'ort? As dooyrt eh, Legion: er-yn oyr dy  row ymmodee drogh-spyrrydyn er n'gholl stiagh ayn.  
					</seg>
					<seg id="b.LUK.8.31" type="verse">
						As ghuee ad er gyn eh dy oardaghey daue goll sheese gys y diunid.  
					</seg>
					<seg id="b.LUK.8.32" type="verse">
						As va griagh mooar dy vuckyn fo bochillyn er y clieau: as ghuee ad er, eh dy chur  kied daue goll stiagh ayndoo. As hug eh kied daue.  
					</seg>
					<seg id="b.LUK.8.33" type="verse">
						Eisht hie ny drogh-spyrrydyn ass y dooinney, as hie ad stiagh ayns ny muckyn: as  roie yn ghriagh gour nyn mullee lesh yn eaynee gys y cheayn, as v'ad plooghit.  
					</seg>
					<seg id="b.LUK.8.34" type="verse">
						Tra honnick ny bochillyn cre va jeant, roie ad roue, as hie ad as dinsh ad eh ayns  yn ard-valley, as trooid y cheer. 
					</seg>
					<seg id="b.LUK.8.35" type="verse">
						Eisht hie ad magh dy yeeaghyn cre va jeant; as haink ad gys Yeesey, as hooar ad  y dooinney, ass va ny drogh spyrrydyn er n'gholl, ny hoie ec cassyn Yeesey, as e  eaddagh er, as v'eh dy mie ayns e cheeayl: as ghow ad aggle.  
					</seg>
					<seg id="b.LUK.8.36" type="verse">
						Dinsh myrgeddin yn vooinjer honnick eh daue, kys va fer ny drogh-spyrrydyn er ny  lheihys. 
					</seg>
					<seg id="b.LUK.8.37" type="verse">
						Eisht ren y slane chaglym jeh cheer y Gadalenee mygeayrt, guee er eh dy gholl roish:  son va aggle mooar er duittym orroo: as hie eh er-board yn lhong, as hyndaa eh back  reesht.  
					</seg>
					<seg id="b.LUK.8.38" type="verse">
						Nish va'n dooinney ass va ny drogh spyrrydyn er n'immeeaght geearree dy ve marish:  agh hug Yeesey ersooyl eh, gra,  
					</seg>
					<seg id="b.LUK.8.39" type="verse">
						Gow royd gys dty hie hene, as soilshee cre ny reddyn mooarey ta Jee er n'yannoo  er dty hon. As hie eh roish, as dinsh eh magh trooid ooilley yn ard-valley, cre ny  reddyn mooarey va Yeesey er n'yannoo er e hon.  
					</seg>
					<seg id="b.LUK.8.40" type="verse">
						As haink eh gy-kione, tra va Yeesey er jeet back, dy ghow yn pobble lane boggey  jeh: son v'ad ooilley fieau er.  
					</seg>
					<seg id="b.LUK.8.41" type="verse">
						As cur-my-ner, haink dooinney va enmyssit Jairus, as v'eh fer jeh reiltee yn  synagogue: as huitt eh sheese ec cassyn Yeesey, as ghuee eh er, eh dy heet stiagh  ayns e hie:  
					</seg>
					<seg id="b.LUK.8.42" type="verse">
						Son va un ynrycan inneen echey, va mysh daa vlein jeig dy eash, as v'ee raad y  vaaish. (Agh myr v'eh goll, va'n pobble chionney er.  
					</seg>
					<seg id="b.LUK.8.43" type="verse">
						As va ben va roie foalley er ve eck rish daa vlein jeig, v'er vaarail ooilley  e cooid-seihlt er fir-lhee, as cha daink eh lesh veg jeu ee y lheihys,  
					</seg>
					<seg id="b.LUK.8.44" type="verse">
						Haink ee shoh cheu e chooylloo, as venn ee rish oirr e gharmad: as chelleeragh  hyrmee yn roie-foalley eck.
					</seg>
					<seg id="b.LUK.8.45" type="verse">
						As dooyrt Yeesey, Quoi venn rhym? Tra ren ooilley gobbal, dooyrt Peddyr, as adsyn  va marish, Vainshter, ta'n pohble chionney ort, as dy dty yingey, as t'ou uss gra,  Quoi venn rhym?  
					</seg>
					<seg id="b.LUK.8.46" type="verse">
						As dooyrt Yeesey, Ta peccagh ennagh er ventyn rhym: son ta mee gennaghtyn dy vel  bree er n'gholl ass-ym.  
					</seg>
					<seg id="b.LUK.8.47" type="verse">
						As tra honnick yn ven dy row ee cronnit, haink ee er-creau, as huitt ee sheese  ec e chassyn, as hoilshee ee da kiongoyrt rish ooilley yn pobble, cre'n oyr v'eck  dy ventyn rish, as er-y-chooyl kys v'ee er ny lheihys  
					</seg>
					<seg id="b.LUK.8.48" type="verse">
						As dooyrt eh r'ee, Inneen, bee dy ghien mie; ta dty chredjue er dty laanaghey:  immee ayns shee.)  
					</seg>
					<seg id="b.LUK.8.49" type="verse">
						Choud as v'eh foast loayrt, haink fer veih thie fer-reill yn synagogue, gra rish,  Ta dty inneen marroo; ny cur trubbyl sodjey da'n Vainshter.  
					</seg>
					<seg id="b.LUK.8.50" type="verse">
						Agh tra cheayll Yeesey shoh, dreggyr eh eh, gra, Ny bee aggle ort: cha vel ort  agh dy chredjal, as bee ee er ny lheihys. 
					</seg>
					<seg id="b.LUK.8.51" type="verse">
						As tra v'eh er jeet stiagh 'sy thie, cha lhig eh da dooinney erbee goll stiagh  marish, agh Peddyr, as Jamys, as Ean, as ayr as moir y ven-aeg.  
					</seg>
					<seg id="b.LUK.8.52" type="verse">
						As v'ad ooilley keayney, as jannoo dobberan er e son: agh dooyrt eshyn, Ny jean-jee  keayney; cha vel ee marroo, agh ny cadley.  
					</seg>
					<seg id="b.LUK.8.53" type="verse">
						Agh s'beg hoie ad jeh e raa, as fys oc son shickyrys dy row ee marroo.  
					</seg>
					<seg id="b.LUK.8.54" type="verse">
						As hug eh ad ooilley magh, as ghow eh ee er laue, as deie eh, gra, Ven-aeg, irree  seose.  
					</seg>
					<seg id="b.LUK.8.55" type="verse">
						As haink y spyrryd eck reesht, as dirree ee jeeragh: as doardee eh bee y chur jee.   
					</seg>
					<seg id="b.LUK.8.56" type="verse">
						As ghow yn ayr as y voir eck yindys mooar: agh hug eh currym daue gyn ad dy insh  da dooinney erbee cre va jeant. 
					</seg>
				</div>
				<div id="b.LUK.9" type="chapter">
					<seg id="b.LUK.9.1" type="verse">
						Eisht deie eh er y daa ostyl yeig cooidjagh, as hug eh daue pooar as eaghtyrys harrish  dy chooilley ghrogh-spyrryd, as dy lheihys doghanyn.   
					</seg>
					<seg id="b.LUK.9.2" type="verse">
						As hug eh ad magh dy phreacheil reeriaght Yee, as dy laanaghey sleih chingey.    
					</seg>
					<seg id="b.LUK.9.3" type="verse">
						As dooyrt eh roo, Ny cur-jee lhieu nhee erbee son nyn yurnah, chamoo luirg, ny spagey,  ny arran, ny argid; as ny lhig da daa chooat y pheesh y ve eu.   
					</seg>
					<seg id="b.LUK.9.4" type="verse">
						As thie erbee dy jed shiu stiagh ayn, gow-jee aaght ayns shen, derrey hed shiu reue.    
					</seg>
					<seg id="b.LUK.9.5" type="verse">
						As quoi-erbee nagh jean goaill riu, tra aagys shiu yn ard-valley shen, crie-jee  yn eer joan jeh ny cassyn eu, son feanish nyn 'oi    
					</seg>
					<seg id="b.LUK.9.6" type="verse">
						As hie ad magh, as jimmee ad trooid ny baljyn, preacheil yn sushtal, as lheihys  dy chooilley raad.   
					</seg>
					<seg id="b.LUK.9.7" type="verse">
						Nish va Herod yn tetrarch er chlasht yn jeh ooilley e yannoo: as v'eh seaghnit,  er-y-fa dy row paart gra, dy row Ean er n'irree veih ny merriu:   
					</seg>
					<seg id="b.LUK.9.8" type="verse">
						As paart, dy row Elias er jeet kionfenish: as feallagh elley, dy row fer jeh ny  sbenn adeyryn er n'irree reesht.    
					</seg>
					<seg id="b.LUK.9.9" type="verse">
						As dooyrt Herod, Jeh Ean ren mish yn kione y ghoaill; agh quoi eh shoh jeh ta mee  clashtyn lheid ny reddyn? As v'eh aggindagh dy akin eh.   
					</seg>
					<seg id="b.LUK.9.10" type="verse">
						tra va ny ostyllyn er jeet reesht, dinsh ad da [Yeesey] ooilley ny v'ad er  n'yannoo. As ghow eh ad, as hie eh dy lhiattee gys boayl er-lheh ayns yn aasagh,  bentyn gys ard-valley enmyssit Bethsaida
					</seg>
					<seg id="b.LUK.9.11" type="verse">
						As tra hooar y pobble fys er, deiyr ad er: as hug eh oltaghey daue, as loayr eh  roo jeh reeriaght Yee, as laanee eh adsyn va feme slaanaghey.   
					</seg>
					<seg id="b.LUK.9.12" type="verse">
						As tra va'n laa faggys ceaut, haink yn daa ostyl yeig as dooyrt ad rish, Lhig y  raad da'n pobble, dy vod ad goll roue gys ny baljyn as er y cheer mygeayrt, dy gheddyn  aaght as beaghey: son ta shin ayns shoh ayns boayl faasagh. 
					</seg>
					<seg id="b.LUK.9.13" type="verse">
						Agh dooyrt eh roo, Cur-jee shiuish bee daue. As dooyrt ad, Cha vel ain agh queig  bwilleenyn as daa eeast; mannagh jem mayd dy chionnaghey bee son ooilley yn pobble  shoh.   
					</seg>
					<seg id="b.LUK.9.14" type="verse">
						Son v'ad mysh queig thousane dooinney. As dooyrt eh rish e ostyllyn, Cur-jee orroo  soie sheese, jeih as da-eed ayns sheshaght.   
					</seg>
					<seg id="b.LUK.9.15" type="verse">
						As ren ad shen, as hug ad orroo ooilley soie sheese.   
					</seg>
					<seg id="b.LUK.9.16" type="verse">
						Eisht ghow eh ny queig bwilleenyn as y daa eeast, as yeeagh eh seose gys niau,  as vannee eh, as vrish eh, as hug eh ad da e ostyllyn dy hoiaghey roish y pobble.    
					</seg>
					<seg id="b.LUK.9.17" type="verse">
						As ren ad ooilley gee, as v'ad er nyn yannoo magh: as hrog ad jeh'n fooilliagh  daag ad, lane daa vaskad jeig.   
					</seg>
					<seg id="b.LUK.9.18" type="verse">
						As haink eh gy-kione, myr v'eh ec padjer ayns ynnyd er-lheh, as e ostyllyn marish:  dy denee eh jeu, gra, Cre ta'n pobble dy ghra my-mychione's, quoi mee?   
					</seg>
					<seg id="b.LUK.9.19" type="verse">
						Dreggyr adsyn, as dooyrt ad, Ean Bashtey: agh ta paart gra, Elias: as paart elley,  dy vel fer jeh ny shenn adeyryn er n'irree reesht.   
					</seg>
					<seg id="b.LUK.9.20" type="verse">
						Dooyrt eshyn roo, Agh quoi ta shiuish gra dy vel mee? Dreggyr Peddyr as dooyrt  eh, Yn Creest dy Yee.   
					</seg>
					<seg id="b.LUK.9.21" type="verse">
						As hug eh currym gyere orroo, gyn ad dy insh shen da dooinney erbee,  
					</seg>
					<seg id="b.LUK.9.22" type="verse">
						Gra, Shegin da Mac y dooinney ymmodee reddyn y hurranse, as ve beg soit jeh liorish  y chanstyr, as ny ard-saggyrtyn, as ny scrudeyryn, as ve er ny varroo, as girree  reesht yn trass laa.   
					</seg>
					<seg id="b.LUK.9.23" type="verse">
						As dooyrt eh roo ooilley, My ta dooinney erbee aggindagh geiyrt orrym's lhig  da eh-hene y obbal, as e chrosh y hroggal gagh laa, as geiyrt orrym.   
					</seg>
					<seg id="b.LUK.9.24" type="verse">
						Son quoi-erbee baillish e vioys y hauail, caillee eh eh: agh quoi-erbee chaillys  e vioys er my ghraih's, sauee eh shoh eh.   
					</seg>
					<seg id="b.LUK.9.25" type="verse">
						Son cre'n vondeish t'ec dooinney, my chosnys eh yn seihll ooilley, as eh-hene dy  ve caillit, ny ceaut ersooyl?   
					</seg>
					<seg id="b.LUK.9.26" type="verse">
						Son quoi-erbee ghoys nearey jeem's as jeh my ghoan, jehsyn ghoys yn Mac dooinney  nearey, tra hig eh ayns e ghloyr hene, as gloyr e Ayrey, as ny ainleyn casherick.    
					</seg>
					<seg id="b.LUK.9.27" type="verse">
						Agh ta mee ginsh diu ayns firrinys, dy vel paart nyn shassoo ayns shoh nagh jean  blashtyn er y baase, derrey hee ad reeriaght 
					</seg>
					<seg id="b.LUK.9.28" type="verse">
						As haink eh gy-kione mygeayrt hoght laa lurg ny raaghyn shoh, dy ghow eh marish,  Peddyr as Ean as Jamys, as dy jagh eh seose er slieau dy ghoaill padjer.   
					</seg>
					<seg id="b.LUK.9.29" type="verse">
						As myr v'eh ayns padjer, va cummey yn eddin echey er ny chaghlaa, as va'n coamrey  echey gial as follys.   
					</seg>
					<seg id="b.LUK.9.30" type="verse">
						As cur-my-ner va daa ghooinney taggloo rish, ta shen dy ghra Moses as Elias: 
					</seg>
					<seg id="b.LUK.9.31" type="verse">
						Haink kionfenish ayns gloyr, as loayr ad heh e vaase, v'eh dy hurranse ec Jerusalem.    
					</seg>
					<seg id="b.LUK.9.32" type="verse">
						Agh haink cadley trome er Peddyr as orroosyn va marish: as tra v'ad er ghoostey,  honnick ad yn ghloyr echey, as y daa ghooinney va nyn shassoo marish.  
					</seg>
					<seg id="b.LUK.9.33" type="verse">
						As haink eh gy-kione myr v'ad goll dy aagail eh, dy dooyrt Peddyr rish Yeesey,  Vainshter, s'mie dooin dy ve ayns shoh; as lhig dooin three cabbaneyn y yannoo, cabbane  er dty hon's, as cabbane son Moses, as cabbane son Elias: s'coan toiggal cre v'eh  dy ghra.  
					</seg>
					<seg id="b.LUK.9.34" type="verse">
						Choud as v'eh loayrt shoh, haink bodjal lesh scadoo harrystoo: as ghow ad aggle  myr va'n bodjal cheet moo.   
					</seg>
					<seg id="b.LUK.9.35" type="verse">
						As haink coraa ass y vodjal, gra, Shoh my vac graihagh; eaisht-jee rishyn.  
					</seg>
					<seg id="b.LUK.9.36" type="verse">
						As lurg y choraa, hooar ad Yeesey ny lomarcan: as dreill ad shoh oc hene, as cha  dinsh ad da dooinney erbee ayns ny laghyn shen, veg jeh ny reddyn v'ad er vakin.   
					</seg>
					<seg id="b.LUK.9.37" type="verse">
						As haink eh gy-kione yn nah laa tra v'ad er jeet neose jeh'n clieau, dy daink  ymmodee ny whail.  
					</seg>
					<seg id="b.LUK.9.38" type="verse">
						As cur-my-ner, deie dooinney jeh'n cheshaght, gra, Vainshter, ta mee guee ort jeeagh  er my vac, son she my ynrycan lhiannoo eh.  
					</seg>
					<seg id="b.LUK.9.39" type="verse">
						As cur-my-ner, ta spyrryd dy ghoaill eh, as doaltattym t'eh gyllagh; as tuittym  neeal, t'eh keshal, as s'coan t'eh cheet huggey hene, erreish da ve dy mooar broojit.   
					</seg>
					<seg id="b.LUK.9.40" type="verse">
						As ghuee mee er dty ostyllyn ad dy hilgey magh eh, agh cha daink eh lhieu.  
					</seg>
					<seg id="b.LUK.9.41" type="verse">
						As dreggyr Yeesey, gra, 0 heeloghe vee-chredjuagh as roonagh, caid ta mish dy ve  meriu, as dy hurranse diu? Cur lhiat dty vac ayns shoh.  
					</seg>
					<seg id="b.LUK.9.42" type="verse">
						As myr v'eh foast cheet, cheau yn drogh-spyrryd sheese eh ayns strepyn: agh vaggyr  Yeesey er y spyrryd neu-ghlen, as laanee eh yn lhiannoo, as livrey eh eh reesht gys  e ayr.  
					</seg>
					<seg id="b.LUK.9.43" type="verse">
						As v'ad ooilley ayns ard-yindys jeh pooar niartal Yee: Agh choud as va dy chooilley  unnane ayns ard-imnea mychione dagh nhee va Yeesey er n'yannoo, dooyrt eh rish e  ostyllyn,  
					</seg>
					<seg id="b.LUK.9.44" type="verse">
						Lhig da ny raaghyn shoh goll dowin ayns nyn glashtyn: son bee yn Mac dooinney er  ny livrey gys laueyn deiney.
					</seg>
					<seg id="b.LUK.9.45" type="verse">
						Agh cha hoig ad y raa shoh, as ve gyn yss daue, nagh row toiggal oc jeh: as va  aggle orroo fenaght jeh mychione y raa cheddin.   
					</seg>
					<seg id="b.LUK.9.46" type="verse">
						Eisht hie ad son argane ry-cheilley, quoi jeu syrjey veagh.  
					</seg>
					<seg id="b.LUK.9.47" type="verse">
						As Yeesey toiggal smooinaghtyn y chree oc, ghow eh lhiannoo, as hoie eh eh liorish,   
					</seg>
					<seg id="b.LUK.9.48" type="verse">
						As dooyrt eh roo, Quoi-erbee nee soiaghey jeh'n lhiannoo shoh ayns m'ennynn's,  t'eh jannoo soiaghey jeem's: as quoi-erbee nee soiaghey jeem's, t'eh soiaghey jehsyn  t'er my choyrt: son eshyn sloo ta nyn mast' eu ooilley, eshyn syrjey vees.  
					</seg>
					<seg id="b.LUK.9.49" type="verse">
						As dreggyr Ean as dooyrt eh, Vainshter, honnick shin fer castey drogh spyrrydyn  ayns dty ennym's; as liett shin eh, er-yn-oyr nagh vel eh geiyrt ort's marinyn.   
					</seg>
					<seg id="b.LUK.9.50" type="verse">
						As dooyrt Yeesey rish, Ny jean-jee eh y lhiettal: son, eshyn nagh vel nyn 'oi,  t'eh lhien.  
					</seg>
					<seg id="b.LUK.9.51" type="verse">
						As haink eh gy-kione, myr va'n traa tayrn er-gerrey dasyn dy ve goit seose, dy  row eh dy shickyr kiarit er soiaghey e eddin dy gholl gys Jerusalem.  
					</seg>
					<seg id="b.LUK.9.52" type="verse">
						As hug eh chaghteryn roish: as jimmee ad, as haink ad gys balley jeh ny Samaritanee  dy aarlaghey er e hon.  
					</seg>
					<seg id="b.LUK.9.53" type="verse">
						Agh cha dug adsyn oltaghey-bea da, er-yn-oyr dy dug ad my-ner dy row eh goll gys  Jerusalem.  
					</seg>
					<seg id="b.LUK.9.54" type="verse">
						As tra honnick e ostyllyn Jamys as Ean shoh, dooyrt ad, Hiarn, nailt shin dy harey  aile orroo veih niau, dy stroie ad, eer myr ren Elias?  
					</seg>
					<seg id="b.LUK.9.55" type="verse">
						Agh hyndaa eh, as hug eh oghsan daue, gra, Cha s'eu cre'n monney dy spyrryd ta  shiu jeh.  
					</seg>
					<seg id="b.LUK.9.56" type="verse">
						Son cha vel Mac yn dooinney er jeet dy stroie bioys deiney, agh dy nyn sauail.  As hie ad roue gys balley elley. 
					</seg>
					<seg id="b.LUK.9.57" type="verse">
						As haink eh gy-kione, myr v'ad goll er y raad, dy dooyrt dooinney dy row rish,  Hiarn, eiyr-yms ort raad erbee dy jed oo.  
					</seg>
					<seg id="b.LUK.9.58" type="verse">
						As dooyrt Yeesey rish, Ta tuill ec ny shynnee, as idd ec eeanlee yn aer, agh ec  Mac yn dooimley cha vel boayl, ayn dy chur e chione fo.  
					</seg>
					<seg id="b.LUK.9.59" type="verse">
						As dooyrt eh rish fer elley, Eiyr orrym: Agh dooyrt eshyn, Hiarn, cur kied dou  hoshiaeht goll thie dy oanluckey my ayr.  
					</seg>
					<seg id="b.LUK.9.60" type="verse">
						Dooyrt Yeesey rish, Lhig da ny me riu nyn merriu y oanluckey; agh gow uss royd  as jean reeriaght Yee y phreacheil.  
					</seg>
					<seg id="b.LUK.9.61" type="verse">
						As dooyrt fer elley myrgeddin rish Hiarn, eiyr-yms ort-agh lhig dou hoshiaght bannaght  y aagail ec y vooinjer t'ec my hie.  
					</seg>
					<seg id="b.LUK.9.62" type="verse">
						As dooyrt Yeesey rish, Dooinney erbee t'er chur e laue gys y cheeaght, as ta jeeaghyn  back, t'eh an-chooid son reeriaght Yee.         
					</seg>
				</div>
				<div id="b.LUK.10" type="chapter">
					<seg id="b.LUK.10.1" type="verse">
						Ny lurg shoh, doardee yn Chiarn three-feed as jeih elley, as hug eh ad magh jees as  jees roish hene, gys dy chooilley ard valley as ynnyd, raad v'eh hene ry-hoi cheet.    
					</seg>
					<seg id="b.LUK.10.2" type="verse">
						Shen-y-fa dooyrt eh roo, Ta'n fouyr dy jarroo mooar, agh ta ny labreeyn beggan:  guee-jee shiuish er-y-fa shen er Chiarn y fouyr, eh dy chur magh labreeyn gys y fouyr  echey.    
					</seg>
					<seg id="b.LUK.10.3" type="verse">
						Immee-jee eisht: cur-jee my-ner, ta mish dyn goyrt shiu magh myr eayin mastey moddee-oaldey.  
					</seg>
					<seg id="b.LUK.10.4" type="verse">
						Ny cur-jee lhieu sporran, ny spagey, ny braagyn: as ny jean-jee cumrail ayns goltaghey  dooinney erbee er y raad.  
					</seg>
					<seg id="b.LUK.10.5" type="verse">
						As thie erbee dy jed shiu stiagh ayn, abbyr-jee hoshiaght, Shee dy row gys y thie  shoh. 
					</seg>
					<seg id="b.LUK.10.6" type="verse">
						As my vees mac ny shee ayns shen, nee yn chee eu tannaghtyn er: mannagh vel, chyndaa-ee  eh hiu hene reesht.  
					</seg>
					<seg id="b.LUK.10.7" type="verse">
						As ayns y thie cheddin fuirree-jee, gee as giu lheid as ver ad reue: son ta'n labree  toilliu e aill. Ny gow-jee veih thie dy thie.  
					</seg>
					<seg id="b.LUK.10.8" type="verse">
						As ard-valley erbee dy jed shiu stiagh ayn, as ad dy oltaghey nyn mea, ee-jee lheid  as vees soit reue.   
					</seg>
					<seg id="b.LUK.10.9" type="verse">
						As slaanee-jee yn sleih chingey t'ayn, as abbyr-jee roo, Ta reeriaght Yee er jeet  er-gerrey diu.  
					</seg>
					<seg id="b.LUK.10.10" type="verse">
						Agh ard-valley erbee dy jed shiu stiagh ayn, as nagh jean goaill riu, gow-jee reue  magh ayns ny straidyn oc, as abbyr-jee,  
					</seg>
					<seg id="b.LUK.10.11" type="verse">
						Eer joan yn ard-valley eu, ta lhiantyn hooin, ta shin dy chraa j'in nyn 'oi eu:  ny yeih, bee-jee shickyr jeh shoh, dy vel reeriaght Yee er jeet er-gerrey diu.  
					</seg>
					<seg id="b.LUK.10.12" type="verse">
						Agh ta mish gra riu, dy bee eh ny sassey da Sodom ec y laa shen, na da'n ard valley  shen.  
					</seg>
					<seg id="b.LUK.10.13" type="verse">
						Smerg dhyt's Chorazin, smerg dhyt's Vethsaida: son dy beagh ny obbraghyn yindyssagh  er ve jeant ayns Tyre as Sidon, t'er ny ve jeant ayndiuish, veagh ad er ghoaill arrys  foddey er dy henney ayns aanrit-sack as leoie.  
					</seg>
					<seg id="b.LUK.10.14" type="verse">
						Agh bee kerraghey s'eddrym er ny choyrt er Tyre as Sidon ec y vriwnys, na vees  er ny choyrt erriuish.  
					</seg>
					<seg id="b.LUK.10.15" type="verse">
						As uss Chapernaum, ta dty ooash]ey roshtyn gys niau, bee oo er dty hilgey sheese  eys niurin.  
					</seg>
					<seg id="b.LUK.10.16" type="verse">
						Eshyn eaishtys riuish, t'eh geaishtagh rhym's: as eshyn ta soiaghey beg jiuish,  t'eh soiaghey beg jeem's: as eshyn ta soiaghey beg jeem's, t'eh soiaghey beg jehsyn  ta er mychoyrt.  
					</seg>
					<seg id="b.LUK.10.17" type="verse">
						As haink y three-feed as jeih huggey reesht lesh boggey, gra, Hiarn, ta ny eer  drogh-spyrrydyn biallagh dooin, trooid dty ennym's.  
					</seg>
					<seg id="b.LUK.10.18" type="verse">
						As dooyrt eh roo, Honnick mee Noid ny hanmey, myr tendreil, tuittym veih niau.   
					</seg>
					<seg id="b.LUK.10.19" type="verse">
						Cur-my-ner, ta mish coyrt diu pooar dy chur fo-chosh ard-nieughyn as scorpionee,  as ooilley pooar y noid; as cha jean nhee 'sy theihll, er aght erbee, skielley diu.   
					</seg>
					<seg id="b.LUK.10.20" type="verse">
						Ny-yeih ayns shoh ny gow-jee boggey, dy vel ny spyrrydyn biallagh diu: agh gow-jee  boggey smoo, dy vel ny enmyn eu scruit ayns niau.  
					</seg>
					<seg id="b.LUK.10.21" type="verse">
						Ayns yn oor cheddin ghow Yeesey boggey ayns e spyrryd, as dooyrt eh, Ta mee cur  booise dhyt, O Ayr Hiarn niau as thalloo, dy vel oo er cheiltyn ny reddyn shoh vouesyn  ta creeney as tushtagh, as dy vel oo er hoilshaghey ad da oikanyn: shen dy  jarroo  myr te, Ayr, sonshen myr ve mie ayns dty hilley's.  
					</seg>
					<seg id="b.LUK.10.22" type="verse">
						Ta dy chooilley nhee er ny livrey dooys liorish my Ayr: as cha vel fys ec unnane  erbee quoi yn Mac, agh yn Ayr; ny quoi yn Ayr, agh yn Mac, as eshyn da nee yn Mac  eh y hoilshaghey.  
					</seg>
					<seg id="b.LUK.10.23" type="verse">
						As hyndaa eh gys e ostyllyn, as dooyrt eh er-lheh, Bannit ta ny sooillyn ta fakin  ny reddyn ta shiuish dy akin.  
					</seg>
					<seg id="b.LUK.10.24" type="verse">
						Son ta mee ginsh diu, dy vel ymmodee phadeyryn as reeaghyn er ve aignagh dy akin  ny reddyn shen ta shiuish er vakin, as cha vel ad er vakin ad; as dy chlashtyn ny  reddyn ta shiuish dy chlashtyn, as cha vel ad er chlashtyn ad.  
					</seg>
					<seg id="b.LUK.10.25" type="verse">
						As cur-my-ner, hass fer-ynsee dy row jeh'n leigh seose, erchee y phrowal eh,  gra, Vainshter, cre t'orrym's dy yannoo dy vod eiraght y ve aym ayns y vea veayn?   
					</seg>
					<seg id="b.LUK.10.26" type="verse">
						Dooyrt eshyn rish, Cre ta scruit ayns y leigh? kys t'ou lhaih?  
					</seg>
					<seg id="b.LUK.10.27" type="verse">
						As dreggyr eshyn as dooyrt eh, Ver oo graih da'n Chiarn dty Yee lesh ooilley dty  chree, as lesh ooilley dty annym, as lesh ooilley dty niart, as lesh ooilley dty  aigney  as da dty naboo myr dhyt hene.  
					</seg>
					<seg id="b.LUK.10.28" type="verse">
						As dooyrt eh rish, T'ou er n'ansoor dy mie: jean shoh, as yiow yn vea.  
					</seg>
					<seg id="b.LUK.10.29" type="verse">
						Agh v'eshyn booiagh eh-hene y heyrey, as dooyrt eh rish Yeesey, As quoi my naboo?  
					</seg>
					<seg id="b.LUK.10.30" type="verse">
						As dreggyr Yeesey, gra, Hie dooinney dy row sheese veih Jerusalem gys Jericho,  as huitt eh mastey maarlee, rooisht eh jeh e choamrey, as lhott ad eh, as hie ad  rhymboo, erreish daue y er vaagail eh lieh-varroo.  
					</seg>
					<seg id="b.LUK.10.31" type="verse">
						As haghyr eh da saggyrt dy row goll sheese y raad shen; as tra honnick eh eh, hie  eh shaghey er y derrey heu jeh.  
					</seg>
					<seg id="b.LUK.10.32" type="verse">
						As myrgeddin Levite, tra v'eh ec yn ynnyd, haink eh as yeeagh eh er, as hie eh  shaghey er y cheu elley. 
					</seg>
					<seg id="b.LUK.10.33" type="verse">
						Agh haink Samaritan dy row, myr v'eh er e yurnah, raad v'eh: as tra honnick eh  eh, va chymmey echey er.  
					</seg>
					<seg id="b.LUK.10.34" type="verse">
						As hie eh huggey, as chiangle eh seose ny lhottyn echey, niee ad lesh ooil as feeyn,  as hoie eh eh er e vaagh hene, as hug eh lesh eh gys thie-oast, as ghow eh kiarail  jeh.   
					</seg>
					<seg id="b.LUK.10.35" type="verse">
						As laa ny vairagh tra v'eh goll roish ghow eh daa pheesh dy argid as hug eh ad  da mainshter y thie-oast as dooyrt eh rish, Gow kiarail jeh; as cre-erbee smoo vaarys  oo er, eeck-ym dhyt eh, tra hig-ym reesht.
					</seg>
					<seg id="b.LUK.10.36" type="verse">
						Quoi nish jeu shoh nyn droor, t'ou  uss dy smooinaghtyn, va ny naboo dasyn huitt mastey ny maarlee?  
					</seg>
					<seg id="b.LUK.10.37" type="verse">
						As dooyrt eh rish, Eshyn ren myghin y hoilshaghey er, Eisht dooyrt Yeesey rish,  Immee, as jean uss er yn aght cheddin.  
					</seg>
					<seg id="b.LUK.10.38" type="verse">
						Nish haink eh gy-kione, myr vad goll, dy jagh ad stiagh ayns balley beg dy row:  as ren ben v'ayns shen enmyssit Martha, eh y chuirrey gys y thie eck. 
					</seg>
					<seg id="b.LUK.10.39" type="verse">
						As va shuyr eck enmyssit Moirrey hoie myrgeddin ec cassyn Yeesey, clashtyn e ghoo.   
					</seg>
					<seg id="b.LUK.10.40" type="verse">
						Agh va Martha tooillit lesh y phreish vooar vurree, as haink ee huggey, as dooyrt  ee, Hiarn, nee dty aighey's eh dy vel my huyr er n'aagail y currym orryms my lomarcan  dy hirveish er y cheshaght? abbyr r'ee er-y-fa shen, ee dy chooney lhiam.  
					</seg>
					<seg id="b.LUK.10.41" type="verse">
						As dreggyr Yeesey, as dooyrt eh ree, Martha, Martha, t'ou ro-imneagh as seaghnit  mysh ymmodee nheeghyn:  
					</seg>
					<seg id="b.LUK.10.42" type="verse">
						Agh un red ta ymmyrchagh. As ta Moirrey er reih yn ayrn vie shen, nagh bee er ny  ghoaill ersooyl vo'ee.
					</seg>
				</div>
				<div id="b.LUK.11" type="chapter">
					<seg id="b.LUK.11.1" type="verse">
						As haink eh gy-kione, myr v'eh ec padjer ayns ynnyd dy row, tra daag eh jeh, dy dooyrt  fer jeh e ostyllyn rish, Hiarn ynsee dooinyn dy ghoaill padjer, myr dynsee Ean myrgeddin  da ny ynseydee echeysyn.  
					</seg>
					<seg id="b.LUK.11.2" type="verse">
						As dooyrt eh, Tra ghoys shiu padjer, abbyr-jee, Ayr ain t'ayns niau, Casherick dy  row dty ennym. Dy jig dty reeriaght. Dty aigney dy row jeant er y thalloo, myr te  ayns niau.
					</seg>
					<seg id="b.LUK.11.3" type="verse">
						Cur dooin laa Iurg laa nyn arran gagh laa.   
					</seg>
					<seg id="b.LUK.11.4" type="verse">
						As leih dooin nyn beccaghyn; son ta shinyn myrgeddin leih da dy chooilley unnane  ta ayns lhiastynys dooin. As ny leeid shin ayns miolagh, agh livrey shin veih olk.    
					</seg>
					<seg id="b.LUK.11.5" type="verse">
						As dooyrt eh roo, Quoi jiuish vees carrey echey, as hed huggey ec main-oie, as jir  rish, Charrey, eeasee dou three bwilleenyn;   
					</seg>
					<seg id="b.LUK.11.6" type="verse">
						Son ta dooinney-mooinjerey dou, va er e yurnah, er jeet hym, as cha vel monney aym  dy hoiaghey roish:   
					</seg>
					<seg id="b.LUK.11.7" type="verse">
						As freggyr-ee eshyn veih cheu-sthie gra, Ny boir mee: ta'n dorrys nish jeight, as  ta my chloan 'sy lhiabbee marym; cha voddym girree dy chur dhyt.   
					</seg>
					<seg id="b.LUK.11.8" type="verse">
						Ta mee gra riu, Ga nagh n'irree eh dy chur da, er-coontey dy nee e charrey eh: ny-yeih  kyndagh rish yn jeeanid echey, irree eh, as ver eh da whilleen as vees eh ny eme.    
					</seg>
					<seg id="b.LUK.11.9" type="verse">
						As ta mish gra riuish, Yeearree-jee, as yiow shiu: shir-jee, as nee shiu feddyn:  bee-jee aignagh fosley y gheddyn, as bee eh er ny osley diu.
					</seg>
					<seg id="b.LUK.11.10" type="verse">
						Son ta dy chooilley  unnane ta geearree, geddyn: as y fer ta shirrey, feddyn: as eshyn ta aignagh fosley  y gheddyn, bee eh er ny osley da.   
					</seg>
					<seg id="b.LUK.11.11" type="verse">
						My nee mac arran y hirrey er fer jiuish ta ny ayr, nee clagh ver eh da? ny my hirrys  eh eeast, jean eh ayns ynnyd eeast ard-nieu y chur da?   
					</seg>
					<seg id="b.LUK.11.12" type="verse">
						Ny my hirrys eh ooh, jeb eh scorpion da?   
					</seg>
					<seg id="b.LUK.11.13" type="verse">
						My ta toiggal er-y-fa shen euish, ta olk, kys dy choyrt giootyn mie da nyn gloan;  cre-woad smoo nee yn Ayr flaunyssagh eu yn Spyrryd Noo y choyrt dauesyn ta jannoo  aghin huggey?  
					</seg>
					<seg id="b.LUK.11.14" type="verse">
						As v'eh tilgey magh drogh-spyrryd, as v'eh balloo. As haink eh gy-kione, tra  va'n drogh-spyrryd er gholl ass dy loayr y balloo: as ghow yn pobble yindys.  
					</seg>
					<seg id="b.LUK.11.15" type="verse">
						Agh dooyrt paart jeu, She liorish Beelzebub, yn ard drogh-spyrryd, t'eh castey  drogh-spyrrydyn.  
					</seg>
					<seg id="b.LUK.11.16" type="verse">
						As va feallagh elley er-chee prowal eh shirrey er cowrey veih niau.  
					</seg>
					<seg id="b.LUK.11.17" type="verse">
						Agh eshyn toiggal ny smooinaghtyn oc dooyrt roo, Ta dy chooilley reeriaght ta girree-magh  n'oi hene, er ny choyrt mow: as thie ta n'oi hene goll naardey.  
					</seg>
					<seg id="b.LUK.11.18" type="verse">
						As my ta'n jouyl girree-magh n'oi hene, kys nee yn reeriaght echey shassoo? er-y-fa  dy vel shiu gra, dy nee liorish Beelzebub ta mish castey drogh-spyrrydyn.  
					</seg>
					<seg id="b.LUK.11.19" type="verse">
						As my ta mish liorish Beelzebub castey drogh-spyrrydyn, quoi liorish ta ny mec  eu hene dy chastey ad? bee adsyn er-y-fa shen ny briwnyn eu.  
					</seg>
					<seg id="b.LUK.11.20" type="verse">
						Agh my ta mish liorish mair Yee tilgey magh drogh-spyrrydyn, fegooish dooyt ta  reeriaght Yee er jeet erriuish.  
					</seg>
					<seg id="b.LUK.11.21" type="verse">
						Tra ta dooinney-caggee eillit freayll arrey er e hie, ta e chooid sauchey.  
					</seg>
					<seg id="b.LUK.11.22" type="verse">
						Agh tra ta fer stroshey na eh soiaghey er, as geddyn yn varriaght, t'eh goaill  veih ooilley e eilley, huggey v'eh treishteil, as t'eh rheynn e chooid.  
					</seg>
					<seg id="b.LUK.11.23" type="verse">
						Eshyn nagh vel lhiam, t'eh m'oi; as eshyn nagh vel chymsaghey marym, t'eh skeayley.   
					</seg>
					<seg id="b.LUK.11.24" type="verse">
						Tra ta'n spyrryd neu-ghlen er gholl ass dooinney, t'eh shooyll trooid faasaghyn  fadaneagh, chee aash, agh ayns fardail, eisht t'eh gra, Hem reesht gys my hie, veih  haink mee.  
					</seg>
					<seg id="b.LUK.11.25" type="verse">
						As tra t'eh cheet, t'eh dy gheddyn eh sceabit as soit magh dy stooamey.  
					</seg>
					<seg id="b.LUK.11.26" type="verse">
						Eisht t'eh goll as goaill marish shiaght spyrrydyn elley, ny smessey na eh-hene,  as t'ad goll stiagh as cummal ayns shen: as ta stayd yerrinagh yn dooinney shen ny  s'doogh na'n toshiaght.  
					</seg>
					<seg id="b.LUK.11.27" type="verse">
						As haink eh gy-kione, myr v'eh loayrt ny goan shoh, dy hrog ben dy row jeh'n  cheshaght seose e coraa, as dooyrt ee rish, Bannit ta'n vrein ren oo y ymmyrkey,  as ny keeaghyn t'ou er yiole.  
					</seg>
					<seg id="b.LUK.11.28" type="verse">
						Agh dooyrt eshyn, Dy jarroo foddey s'bannee t'adsyn ta clashtyn goo Yee, as freayll  eh.  
					</seg>
					<seg id="b.LUK.11.29" type="verse">
						As tra va'n pobble er nyn jaglym chion dy cheilley, ghow eh toshiaght dy ghra,  s'drogh y cheeloghe shoh: t'ad shirrey cowrey, as cha bee cowrey er ny choyrt daue,  agh cowrey yn phadeyr Jonas.  
					</seg>
					<seg id="b.LUK.11.30" type="verse">
						Son myr va Jonas ny chowrey da ny Nineviteyn, er yn aght cheddin neesht vees Mac  y dooinney da'n cheeloghe shoh.  
					</seg>
					<seg id="b.LUK.11.31" type="verse">
						Nee ben-rein y jiass girree seose ayns briwnys noi deiney yn cheeloghe shoh, as  ad y gheyrey: son haink ish veih ardjyn sodjey magh y thallooin dy chlashtyn creenaght  Solomon; as cur-my-ner, ta fer syrjey na Solomon ayns shoh.  
					</seg>
					<seg id="b.LUK.11.32" type="verse">
						Nee deiney Nineveh girree seose ayns briwnys, as y cheeloghe shoh y gheyrey: son  ghow adsyn arrys ec preacheil Yonas; as cur-my-ner, ta fer syrjey na Jonas ayns shoh.   
					</seg>
					<seg id="b.LUK.11.33" type="verse">
						Cha vel dooinney erbee, tra t'eh er voaddey cainle, dy choyrt ee ayns ynnyd follit,  ny fo saagh; agh ayns cainleyr, dy vod adsyn ta cheet stiagh yn soilshey y akin.   
					</seg>
					<seg id="b.LUK.11.34" type="verse">
						Yn tooill ta cur soilshey da'n chorp: shen-y-fa tra ta dty hooill glen, bee dty  chorp ooilley ayns slane soilshey: agh tra ta lheamys er dty hooill, bee dty chorp  myrgeddin ayns slane dorraghys.   
					</seg>
					<seg id="b.LUK.11.35" type="verse">
						Cur twoaie er-y-fa shen nagh bee yn soilshey ta aynyd ny ghorraghys.  
					</seg>
					<seg id="b.LUK.11.36" type="verse">
						My ta ooilley dty chorp er-y-fa shen ayns slane soilshey, gyn dorraghys ayns ayrn  erbee, bee yn clane sollys, myr t'ou, tra ta soilshey sollys ayd veih cainle,  
					</seg>
					<seg id="b.LUK.11.37" type="verse">
						As myr v'eh loayrt, chuir Pharisee dy row eh gys jinnair marish: as hie eh stiagh,  as hoie eh sheese gys bee.  
					</seg>
					<seg id="b.LUK.11.38" type="verse">
						As tra honnick yn Pharisee shoh, ghow eh yindys nagh niee eh (e laueyn) roish jinnair.   
					</seg>
					<seg id="b.LUK.11.39" type="verse">
						As dooyrt y Chiarn rish, Nish ta shiuish Phariseeyn glenney yn cappan as y claare  er cheu-mooie: agh ta'n cheu-sthie eu lane dy hranlaase as dy olkys.  
					</seg>
					<seg id="b.LUK.11.40" type="verse">
						Gheiney vee-cheaylagh, nagh nee eshyn ren y cheu-mooie, ren y cheu-sthie myrgeddin?   
					</seg>
					<seg id="b.LUK.11.41" type="verse">
						Agh cur-jee lheid as t'eu da ny boghtyn: as cur-my-ner, bee dy chooilley nhee glen  diu.  
					</seg>
					<seg id="b.LUK.11.42" type="verse">
						Agh smerg diuish Phariseeyn: son ta shiu jagheenys mynthey, rue, as dy chooilley  horch dy lossreeyn, agh s'beg ta shiu soiaghey jeh briwnys as graih Yee: ad shoh  lhisagh shiu v'er n'yannoo, gyn faagail y chooid elley gyn jannoo.  
					</seg>
					<seg id="b.LUK.11.43" type="verse">
						Smerg diuish Phariseeyn: son shynney lhieu ny ard-stuill ayns ny kialteenyn, as  sleih dy vannaghey diu ayns ny margaghyn.  
					</seg>
					<seg id="b.LUK.11.44" type="verse">
						Smerg diuish scrudeyryn as Phariseeyn, chrauee-oalsey: son ta shiu myr oaiaghyn  nagh vel ry-akin, as ny deiney ta shooyl harrystoo, cha vel fys oc dy vel ad ayn.   
					</seg>
					<seg id="b.LUK.11.45" type="verse">
						Eisht dreggyr fer jeh fir-ynsee yn leigh, as dooyrt eh rish, Vainshter, liorish  shen y ghra, t'ou dy oltooan shinyn myrgeddin.  
					</seg>
					<seg id="b.LUK.11.46" type="verse">
						As dooyrt eh, Smerg diuish neesht fir-ynsee yn leigh son ta shiu laadey deiney  lesh erraghyn doillee dy ve er nyn ymmyrkey, as cha vel shiu hene bentyn rish ny  er raghyn lesh unnane jeh nyn meir.
					</seg>
					<seg id="b.LUK.11.47" type="verse">
						Smerg diuish: son ta shiu troggal lhiaghtyn ny phadeyryn, as ny ayraghyn eu ren  y varroo ad.
					</seg>
					<seg id="b.LUK.11.48" type="verse">
						Dy firrinagh ta shiu gymmyrkey feanish dy vel shiu lowal jeh jannoo ny ayraghyn  eu: son ren adsyn dy jarroo y varroo ad, as ta shiuish coamrey ny lhiaghtyn oc.   
					</seg>
					<seg id="b.LUK.11.49" type="verse">
						As shoh yn oyr ta creenaght Yee er ghra, Ver-ym huc phadeyryn, as ostyllyn, as  paart jeu nee ad y varroo, as tranlaase y yannoo orroo:  
					</seg>
					<seg id="b.LUK.11.50" type="verse">
						Dy vod fuill ooilley ny phadeyryn v'er ny gheayrtey er-dy hoshiaght y theihll v'er  ny chooilleeney er y cheeloghe shoh   
					</seg>
					<seg id="b.LUK.11.51" type="verse">
						Veih fuill Abel gys fuill Zacharias ren cherraghtyn eddyr yn altar as y chiamble:  dy firrinagh ta mee gra riu, dy bee eh er ny chooilleeney er y cheeloghe shoh.  
					</seg>
					<seg id="b.LUK.11.52" type="verse">
						Smerg diu fir-ynsee yn leigh: son ta shiu er ghoaill ersooyl ogher yn ysseree:  cha jagh shiu stiagh shiu hene, as adsyn va goll stiagh, ren shiu y lhiettal.  
					</seg>
					<seg id="b.LUK.11.53" type="verse">
						As tra v'eh er ghra ny reddyn shoh roo, ren ny scrudeyryn as ny Phariseeyn toshiaght  dy eginaghey, as dy ghreinnaghey eh dy loayrt jeh ymmodee reddyn:  
					</seg>
					<seg id="b.LUK.11.54" type="verse">
						Lhie ayns farkiaght er e hon, as shegin er tayrtyn red ennagh ass e veeal son oyr  plaiynt n'oi.                
					</seg>
				</div>
				<div id="b.LUK.12" type="chapter">
					<seg id="b.LUK.12.1" type="verse">
						Nish mysh y traa shen va ymmodee erskyn-earroo dy leih er nyn jaglym cooidjagh, ayns  wheesh as dy row ad stampey yn derrey yeh er yn jeh elley, ghow eh toshiaght dy ghra  rish e ostyllyn, Erskyn ooilley bee-jee twoaiagh jeh soorid ny Phariseeyn, ta shen  dy ghra, craueeaght oalsey.  
					</seg>
					<seg id="b.LUK.12.2" type="verse">
						Son cha vel nhee erbee follit nagh jig gys soilshey; ny kiellit, nagh jig er-ash.   
					</seg>
					<seg id="b.LUK.12.3" type="verse">
						Shen-y-fa cre-erbee ta shiuish er loayrt ayns y dorraghys, bee eh er ny chlashtyn  ayns y toilshey: as shen ta shiu er ghra myr hannish, ayns shamyryn, bee eh er ny  ockley magh er mullagh ny dhieyn.  
					</seg>
					<seg id="b.LUK.12.4" type="verse">
						As ta mee gra riuish, my chaarjyn, Ny gow-jee aggle rouesyn varrys y corp, as ny  lurg shen nagh vel arragh oc oddys ad y vannoo.  
					</seg>
					<seg id="b.LUK.12.5" type="verse">
						Agh ver-yms raaue diu quoi roish ghoys shiu aggle: Gow-jee aggle roishyn, echey  ta pooar, erreish da v'er varroo dy hilgey ayns niurin; dy jarroo ta mee dy ghra  riu, Gow jee aggle roishyn.  
					</seg>
					<seg id="b.LUK.12.6" type="verse">
						Nagh vel queig sperriu er nyn greck son daa farling, as cha vel unnane oc jarroodit  kiongoyrt rish Jee?  
					</seg>
					<seg id="b.LUK.12.7" type="verse">
						Agh ta eer renaigyn nyn ghing ooilley er nyn earroo. Ny gow-jee aggle er-y-fa shen:  ta ny smoo dy ve soit jiuish, na jeh ymmodee sperriu.  
					</seg>
					<seg id="b.LUK.12.8" type="verse">
						Myrgeddin ta mee gra riu, Quoi-erbee ghoys rhyms kiongoyrt rish deiney, nee yn Mac  dooinney myrgeddin goaill rishyn kiongoyrt rish ainleyn Yee. 
					</seg>
					<seg id="b.LUK.12.9" type="verse">
						Agh bee eshyn obbys mie fenish deiney, er ny obbal fenish ainleyn Yee.  
					</seg>
					<seg id="b.LUK.12.10" type="verse">
						As  quoi-erbee loayrys fockle noi Mac y dooinney, bee eh er ny leih da: agh dasyn ta  loayrt goan-mollaghtagh noi yn Spyrryd Noo, cha bee eh er ny leih.   
					</seg>
					<seg id="b.LUK.12.11" type="verse">
						As tra ver ad lhieu shiu gys ny quaiylyn, as gys fir-reill as pooaraghyn, ny bee-jee  imneagh kys ny cre nee shiu y reggyrt, ny cre nee shiu y ghra:   
					</seg>
					<seg id="b.LUK.12.12" type="verse">
						Son ynsee yn Spyrryd Noo diu, ayns yn oor cheddin cre lhisagh shiu y ghra.  
					</seg>
					<seg id="b.LUK.12.13" type="verse">
						As dooyrt fer jeh'n cheshaght rish Vainshter, loayr rish my vraar eh dy rheynn  yn eiraght rhym.  
					</seg>
					<seg id="b.LUK.12.14" type="verse">
						As dooyrt eh rish, Ghooinney, quoi t'er my hoiaghey's seose son briw ny rheynneyder  harrishdiu?  
					</seg>
					<seg id="b.LUK.12.15" type="verse">
						As dooyrt eh roo, Gow-jee tastey, as cur-jee twoaie jeh saynt: son cha vel maynrys  bea yn dooinney lhie ayns mooarane e chooid-seihlt.  
					</seg>
					<seg id="b.LUK.12.16" type="verse">
						As loayr eh coraa-dorraghey roo, gra, Ren thalloo dooinney berchagh dy row mess  y chur magh dy palchey.  
					</seg>
					<seg id="b.LUK.12.17" type="verse">
						As smooinee eh rish hene, gra, Cre share dou jannoo, tra nagh vel boayl tashtee  aym dy ghoaill my hroar?  
					</seg>
					<seg id="b.LUK.12.18" type="verse">
						Eisht dooyrt eh, Shoh nee'm y yannoo: Lhieg-ym my hoaltyn, as trog-ym soaltyn smoo;  as shen y raad nee'm ooilley my vess as my chooid y hashtey.  
					</seg>
					<seg id="b.LUK.12.19" type="verse">
						As jir-ym rish my annym, O my annym, ta mooarane cooid ayd tashtit seose cour ymmodee  bleeantyn: gow dty aash, ee, iu, as bee gennal.  
					</seg>
					<seg id="b.LUK.12.20" type="verse">
						Agh dooyrt Jee rish, Uss ommydan yn oie noght vees dty annym er ny ghoaill void:  quoi lesh eisht vees yn chooid shen t'ou uss er jaglym?  
					</seg>
					<seg id="b.LUK.12.21" type="verse">
						Myr shoh ta eshyn ta tashtey seose berchys ny chour hene, as nagh vel berchagh  ass lieh Yee.  
					</seg>
					<seg id="b.LUK.12.22" type="verse">
						As dooyrt eh rish e ostyllyn, Shen y fa ta mish gra riuish, Ny bee-jee imneagh  son nyn mea, cre nee shiu y ee: ny son nyn girp, cre ver shiu miu.  
					</seg>
					<seg id="b.LUK.12.23" type="verse">
						Ta'n vea ny smoo dy ve soit jeh na beaghey, as y corp na coamrey.  
					</seg>
					<seg id="b.LUK.12.24" type="verse">
						Smooinee-jee er ny fee: son cha vel ad cuirr, ny buinn: cha vel thie stoyr ny soalt  oc, as ta Jee dyn meaghey ad: As nagh vel shiuish foddey share na ny eeanlee?  
					</seg>
					<seg id="b.LUK.12.25" type="verse">
						Quoi jiuish liorish smooinaghtyn dy imneagh oddys un chubit y chur gys e yrjid  hene?  
					</seg>
					<seg id="b.LUK.12.26" type="verse">
						Mannagh vod shiuish wheesh shen hene y yannoo, cre'n-fa ta shiu imneagh son y chooid  elley?  
					</seg>
					<seg id="b.LUK.12.27" type="verse">
						Gow-jee tastey jeh lileeyn ny magher agh kys t'ad gaase, cha vel ad tooilleil,  chamoo t'ad sneeu: as foast ta mee gra riu, nagh row Solomon ayns ooilley e ghloyr  er ny choamrey myr unnane jeu shoh.  
					</seg>
					<seg id="b.LUK.12.28" type="verse">
						My ta Jee eisht myr shoh coamrey blaa ny magheragh, ta jiu 'sy vagher, as mairagh  ceaut ayns yn oghe: nagh jean eh foddey smoo er nyn son euish, O gheiney faase-chredjuagh?   
					</seg>
					<seg id="b.LUK.12.29" type="verse">
						As ny bee-jee seaghnit mysh cre ee-ys, ny cre iu-ys shiu, chamoo bee-jee jeh aigney  imneagh nagh bee eh twoaiagh jeh, as giaree eh eh veih my-cheilley, as pointee eh  e chronney marish y vooinjer vee-chredjuagh. 
					</seg>
					<seg id="b.LUK.12.30" type="verse">
						Son er ooilley ny reddyn shoh ta ashoonyn y theihll dy jeean aggindagh: agh ta  fys ec yn Ayr eu dy vel shiu feme ny reddyn shoh.  
					</seg>
					<seg id="b.LUK.12.31" type="verse">
						Agh shir-jee hoshiaght reeriaght Yee, as bee shiu jeant magh lesh ooilley ny  reddyn shoh.  
					</seg>
					<seg id="b.LUK.12.32" type="verse">
						Ny gow-jee aggle my hioltane veg; son she aigney-mie nyn Ayr eh; dy chur diuish  yn reeriaght.  
					</seg>
					<seg id="b.LUK.12.33" type="verse">
						Creck-jee ny t'eu, as cur-jee da ny boghtyn: kiare-jee diu hene sporranyn nagh  naase shenn, berchys ayns ny niaughyn nagh vel failleil, raad nagh vel y maarliagh  cheet er-gerrey, ny'n lhemeen cur mow.  
					</seg>
					<seg id="b.LUK.12.34" type="verse">
						Son raad ta nyn merchys, shen y raad vees y cree eu myrgeddin.
					</seg>
					<seg id="b.LUK.12.35" type="verse">
						Lhig da ny meeghyn eu ve cryssit, as ny cainleyn eu foaddit;  
					</seg>
					<seg id="b.LUK.12.36" type="verse">
						As shiu hene goll-rish deiney ta farkiaght son cheet-thie nyn Jiarn veih'n vannish,  ec y cheet echey tra nee eh cronkal dy vod ad fosley da chelleeragh.  
					</seg>
					<seg id="b.LUK.12.37" type="verse">
						Bannit ta ny sharvaantyn shen yiow yn Chiarn er nyn arrey, tra hig eh: dy firrinagh  ta mee gra riu, dy gryss eh e gharmad mysh, as dy der eh orroo soie sheese gys bee,  as dy jig eh magh dy hirveish orroo.  
					</seg>
					<seg id="b.LUK.12.38" type="verse">
						As my hig eh ayns yn nah arrey, ny my hig eh ayns y trass arrey, as ad y gheddyn  myr shen, bannit ta'n vooinjer cheddin.  
					</seg>
					<seg id="b.LUK.12.39" type="verse">
						As shoh toig-jee, dy beagh fys er ve ec mainshter y thie cre'n oor veagh y maarliagh  er jeet, veagh eh er ve er e arrey, as cha lhiggagh eh da e hie v'er ny vrishey stiagh.   
					</seg>
					<seg id="b.LUK.12.40" type="verse">
						Bee-jee shiuish myrgeddin er-y-fa shen er nyn arrey: son hig Mac y dooinney ec  oor nagh vel shiu smooinaghtyn er.  
					</seg>
					<seg id="b.LUK.12.41" type="verse">
						Eisht dooyrt Peddyr rish, Hiarn nee orrinyn t'ou cheet 'sy choraa-dorraghey shoh,  ny myrgeddin er ooilley?  
					</seg>
					<seg id="b.LUK.12.42" type="verse">
						As dooyrt y Chiarn, Quoi eisht yn stiurt firrinagh as creeney shen nee e hiarn  y yannoo ny er-reill er lught e hie, dy hirveish orroo nyn meaghey ayns traa cooie?   
					</seg>
					<seg id="b.LUK.12.43" type="verse">
						S'maynrey yn charvaant cheddin, yiow e hiarn tra hig eh jannoo myr shen.  
					</seg>
					<seg id="b.LUK.12.44" type="verse">
						Ayns firrinys ta mee gra riu, dy der eh da yn stiurtys er ooilley e chooid.  
					</seg>
					<seg id="b.LUK.12.45" type="verse">
						Agh my jir y charvaant shen ayns e chree, Ta my hiarn lhiggey shaghey dy heet;  as goaill er dy woalley ny fir-vooinjerey, as ny inneenyn, as dy ee, as dy iu, as  dy ve er meshtey.  
					</seg>
					<seg id="b.LUK.12.46" type="verse">
						Hig chiarn y charvaant shen ec laa nagh bee eh jeeaghyn er e hon, as ayns oor  nagh bee eh twoaiagh jeh, as giaree ehe eh veih my-cheilley, as pointee eh e chronney  marish y vooinjer vee-chredjuagh. 
					</seg>
					<seg id="b.LUK.12.47" type="verse">
						As y charvaant shen va toiggal aigney e hiarn, as nagh dooar eh-hene aarloo, as  nagh ren cordail rish e aigney, s'mooar vees y kerraghey echey. 
					</seg>
					<seg id="b.LUK.12.48" type="verse">
						Agh eshyn nagh row toiggal, as ren foiljyn va toilliu kerraghey, cha bee yn kerraghey  echey cha trome. Son da quoi erbee ta mooarane er ny choyrt, ersyn vees mooarane  er ny hirrey: as da quoi-erbee ta lane currit er e churrym, veihsyn nee sleih jeeaghyn son ny smoo 
					</seg>
					<seg id="b.LUK.12.49" type="verse">
						Haink mish dy chur aile er y thalloo, as cre ta my yeearree, agh dy bee eh hannah  er ny oaddey?  
					</seg>
					<seg id="b.LUK.12.50" type="verse">
						Agh ta bashtey ayms dy ve er my vashtey lesh, as kys ta mee eginit, derrey vees  eh er ny chooilleeney?  
					</seg>
					<seg id="b.LUK.12.51" type="verse">
						Vel shiu smooinaghtyn dy daink mish dy chur shee er y thalloo? Cha nee, ta mee  gra riu, agh anvea.  
					</seg>
					<seg id="b.LUK.12.52" type="verse">
						Son veih shoh magh bee queig ayns un thie noi-ry-hoi, three noi jees, as jees noi  three.  
					</seg>
					<seg id="b.LUK.12.53" type="verse">
						Bee yn ayr noi yn mac, as y mac noi yn ayr; yn voir noi yn inneen, as yn inneen  noi yn voir yn voir-'sy-leigh noi e ben chleuin, as y ven-chleuin noi e moir-'sy-leigh.   
					</seg>
					<seg id="b.LUK.12.54" type="verse">
						As dooyrt eh myrgeddin rish y pobble, Tra heeys shiu bodjal troggal ass y sheear;  chelleeragh ta shiu gra, Ta frass cheet; as shen myr te.  
					</seg>
					<seg id="b.LUK.12.55" type="verse">
						As tra ta'n gheay-jiass sheidey, ta shiu gra, Bee chiass ayn, as te cheet gy-kione.   
					</seg>
					<seg id="b.LUK.12.56" type="verse">
						Chrauee-oalsey, ta shiu son baght y ghoaill jeh neeal yn aer as y thalloo: agh  kys te nagh vel shiu goaill baght jeh'n earish shoh? 
					</seg>
					<seg id="b.LUK.12.57" type="verse">
						As cre'n-fa myrgeddin nagh vel shiu eer j'iu hene briwnys shen ny ta cairagh?    
					</seg>
					<seg id="b.LUK.12.58" type="verse">
						Tra t'ou goll fenish yn er-reill marishyn ta ec streeu rhyt, jean ny oddys oo  er y raad dy gheddyn rea rish; er-aggle dy dayrn eh lesh oo gys y vriw, as dy livrey  yn briw oo da'n tidoor, as dy dilg eh shen oo ayns pryssoon.  
					</seg>
					<seg id="b.LUK.12.59" type="verse">
						Ta mee ginsh dhyt, nagh jig oo magh ass shen derrey t'ou er n'eeck yn farling s'jerree.
					</seg>
				</div>
				<div id="b.LUK.13" type="chapter">
					<seg id="b.LUK.13.1" type="verse">
						Va kionfenish ec y traa shen paart dinsh  y da mychione ny Galileanee, yn uill oc  va Pilate er gheayrtey maStey (filill) ny ourallyn oc.  
					</seg>
					<seg id="b.LUK.13.2" type="verse">
						As dreggyr Yeesey as dooyrt eh roo, Vel shiuish sheiltyn dy row ny Galileanee shoh  nyn beccee erskyn ooilley ny Galileanee, er-y-fa dy duillee ad lheid y baase?  
					</seg>
					<seg id="b.LUK.13.3" type="verse">
						Ta mee ginsh diu, Nagh row: agh mannagh gow shiuish arrys, nee shiu ooilley myrgeddin  cherraghtyn.  
					</seg>
					<seg id="b.LUK.13.4" type="verse">
						Ny yn hoght-jeig shen, orroo ren y toor nyns Siloam tuittym, as ad y varroo, vel  shiu smooinaghtyn dy row ad nyn beccee erskyn ooilley cummaltee Yerusalem?   
					</seg>
					<seg id="b.LUK.13.5" type="verse">
						Ta mee ginsh diu, Nagh row: agh mannagh gow shiuish arrys, nee shiu ooilley myrgeddin  cherraghtyn.   
					</seg>
					<seg id="b.LUK.13.6" type="verse">
						Loayr eh myrgeddin yn coraa-dorraghey shoh: va dooinoey dy row va billey-figgagh  echey soit ayns e gharey-feeyney, as haink eh dy yeeaghyn row mess er, as cha dooar  eh veg.   
					</seg>
					<seg id="b.LUK.13.7" type="verse">
						Eisht dooyrt eh rish y ghareyder, Cur-my-ner, ny three bleeaney shoh ta mee er jeet  dy yeeaghyn voin mess er y villey-figgagh shoh, as cha vel mee geddyn veg: giare  sheese eh, cha vel eh agh goaill seose room hallooin.   
					</seg>
					<seg id="b.LUK.13.8" type="verse">
						As dreggyr eshyn as dooyrt eh rish, Hiarn, lhig da shassoo blein elley, derrey neem's  reurey mygeayrt y mysh as lhiassaghey eh.   
					</seg>
					<seg id="b.LUK.13.9" type="verse">
						As my nee eh mess y ymmyrkey, s'mie shen: as mannagh jean, foddee oo ny lurg shen  y ghiarey sheese eh.    
					</seg>
					<seg id="b.LUK.13.10" type="verse">
						As v'eh gynsaghey ayns unnane jeh ny synagogueyn er y doonaght.   
					</seg>
					<seg id="b.LUK.13.11" type="verse">
						As cur-my-ner va ben ayns shen seaghnit lesh spyrryd doghanagh rish hoght bleeaney  jeig, as v'ee crybbit dy cheilley, as cha dod ee er aght erbee ec hene y yeeraghey.    
					</seg>
					<seg id="b.LUK.13.12" type="verse">
						As tra honnick Yeesey ee, deie eh urree huggey, as dooyrt eh r'ee, Ven, t'ou er  dty eaysley veih dty ghoghan.   
					</seg>
					<seg id="b.LUK.13.13" type="verse">
						As hug eh e laueyn urree; as er-y chooyl v'ee er ny yannoo jeeragh, as ren ee Jee  y ghloyraghey.   
					</seg>
					<seg id="b.LUK.13.14" type="verse">
						As dreggyr fer-reill yn synagogue lesh jymmoose, er-yn-oyr dy row Yeesey er lheihys  er laa yn doonaght, as dooyrt eh rish y pobble, Ta shey laa ayn ry-hoi gobbraghey:  er ny laghyn shen er-y-fa shen tar-jee dy ve er nyn lheihys, as cha nee er laa yn  doonaght.   
					</seg>
					<seg id="b.LUK.13.15" type="verse">
						Eisht dreggyr y Chiarn eh, gra, Er crauee-oalsey, nagh vel dagh fer jiuish er y  doonaght feaysley e ghow ny e assyl veih'n staik, as dy chur lesh magh dy ushtaghey  eh?   
					</seg>
					<seg id="b.LUK.13.16" type="verse">
						As nagh lhisagh y ven shoh ta ny hinneen da Abraham, ee ta satan er chiangley,  cur-my-ner ny hoght bleeaney jeig shoh, ve er ny eaysley veih yn vondiaght shoh er  laa yn doonaght?    
					</seg>
					<seg id="b.LUK.13.17" type="verse">
						As tra v'eh er loayrt ny goan shoh, ghow ooilley e noidyn nearey: agh va ooilley  yn pobble ayns ard-voggey son ooilley ny reddyn gloyroil va jeant liorishyn.   
					</seg>
					<seg id="b.LUK.13.18" type="verse">
						Eisht dooyrt eh, Cre ta reeriaght Yee goll-rish? as cre gys nee'm y hoylaghey  eh?   
					</seg>
					<seg id="b.LUK.13.19" type="verse">
						Te goll-rish grine dy rass mustard, ren dooinney y ghoaill, as y hilgey ayns e  gharey, as daase eh, as haink eh dy ve ny villey vooar: as ren eeanlee yn aer fastee  y ghoaill ayns ny banglaneyn echey. 
					</seg>
					<seg id="b.LUK.13.20" type="verse">
						As reesht dooyrt eh, Cre gys nee'm reeriaght Yee y hoylaghey?  
					</seg>
					<seg id="b.LUK.13.21" type="verse">
						Te goll-rish soorid, ren ben y ghoaill as follaghey ayns three towseyn dy veinn,  derrey va'n clane soorit.  
					</seg>
					<seg id="b.LUK.13.22" type="verse">
						As hie eh magh trooid ny ard-valjyn as ny baljyn-cheerey, gynsaghey as goll er  e hoshiaght gys Jerusalem.  
					</seg>
					<seg id="b.LUK.13.23" type="verse">
						Eisht dooyrt fer rish, Hiarn, nee beggan ta er nyn sauail? As dooyrt eh roo.  
					</seg>
					<seg id="b.LUK.13.24" type="verse">
						Streeu-jee shiuush dy gholl stiagh er y ghiat coon: son nee ymmodee, ta mee gra  riu, shirrey goll stiagh, agh cha jig eh lhieu. 
					</seg>
					<seg id="b.LUK.13.25" type="verse">
						Keayrt dy vel mainshter y thie er n'irree, as y dorrys dooint, as dy jean shiuish  toshiaght dy hassoo er cheu-mooie, as dy chronkal ec y dorrys, gra, Hiarn, Hiarn,  foshil dooin; as freggyree eshyn as jir eh riu, Cha nione dou shiu, cre veih ta shiu:   
					</seg>
					<seg id="b.LUK.13.26" type="verse">
						Eisht gowee shiuish toshiaght dy ghra, Ta shin er n'ee as er n'iu ayns dty enish,  as t'ou er n'ynsaghey ayns ny straidyn ain.  
					</seg>
					<seg id="b.LUK.13.27" type="verse">
						Agh jir eshyn, Ta mee ginsh diu, nagh nione dou shiu, cre veih ta shiu: ersooyl-jee  voym ooilley shiuish ghrogh-yantee.  
					</seg>
					<seg id="b.LUK.13.28" type="verse">
						Shen-y-raad vees keayney as snaggeraght feeacklyn, tra hee shiu Abraham, aa Isaac  as Jacob as ooilley ny phadeyryn ayns reeriaght Yee, as shiu hene er nyn yioolaey  magh.  
					</seg>
					<seg id="b.LUK.13.29" type="verse">
						As hig ad veih'n niar, as veih'n neear, as veih'n twoaie as veih'n jiass, as soie-ee  ad sheese ayns reeriaght-Yee.  
					</seg>
					<seg id="b.LUK.13.30" type="verse">
						As cur-my-ner, ta er-jerrey vees hoshiaght, as ta hoshiaght vees er-jerrey.  
					</seg>
					<seg id="b.LUK.13.31" type="verse">
						Yn laa cheddin, haink shiartanse jeh ny Phariseeyn, as dooyrt ad rish, Fow ersooyl,  as immee royd veih shoh; son ta Herod sleeuit er dty rioys y ghoaill.   
					</seg>
					<seg id="b.LUK.13.32" type="verse">
						As dooyrt eh roo, Immee-jee shiuish as insh-jee da'n shynnagh shen, Cur-my-ner,  ta mee castey drogh-spyrrydyn, as lheihys doghanyn jiu as mairagh, as y trass laa  bee'm er my ghloyraghey.  
					</seg>
					<seg id="b.LUK.13.33" type="verse">
						Ny yeih, Shegin dou shooyl jiu as mairagh, as y laa er-giyn: son s'coan oddys phadeyr  cherraghtyn agh ayns Jerusalem.  
					</seg>
					<seg id="b.LUK.13.34" type="verse">
						O Yerusalem, Yerusalem, ta cur dy baase ny phadeyryn, as dyn glaghey adsyn t'er  nyn goyrt er chaghteraght hood: cre cha mennick as va mish aggindagh v'er hagIym  dty chloan cooidjagh, myr ta kiark clussaghey e aalagh fo my skianyn, agh cha bailliu  shen!  
					</seg>
					<seg id="b.LUK.13.35" type="verse">
						Cur-my-ner, ta'n thie eu faagit diu follym-faase: as dy firrinagh ta mee gra riu,  nagh vaik shiu mish maghey shoh, derrey hig yn traa dy jir shiu, Bannit ta eshyn  ta cheet ayns ennym y Chiarn. 
					</seg>
				</div>
				<div id="b.LUK.14" type="chapter">
					<seg id="b.LUK.14.1" type="verse">
						As haink eh gy-kione, tra v'eh er gholl stiagh ayns thie fer jeh ny ard Phariseeyn  dy ee arran er y doonaght, dy row sooill oc er. 
					</seg>
					<seg id="b.LUK.14.2" type="verse">
						As cur-my-ner, va dooinney kionfenish, va'n dropsee er.  
					</seg>
					<seg id="b.LUK.14.3" type="verse">
						As dreggyr Yeesey, as loayr eh rish fir-ynsee yn leigh as rish ny Phariseeyn, gra,  Vel eh lowal dy lheihys er laayn doonaght? 
					</seg>
					<seg id="b.LUK.14.4" type="verse">
						As v'ad nyn-dhost. As ghow eh as laanee eh eh, as lhig eh yn raad da:  
					</seg>
					<seg id="b.LUK.14.5" type="verse">
						As dreggyr eh ad, gra, Quoi j'iu vees dow ny assyl echey er huittym ayns jeeg, nagh  jean jeeragh y hayrn ass eh er y doonaght?  
					</seg>
					<seg id="b.LUK.14.6" type="verse">
						As cha row ansoor erbee oc dy choyrt gys ny goan shoh.  
					</seg>
					<seg id="b.LUK.14.7" type="verse">
						As loayr eh coraa-dorraghey rish ny goaldee, tra hug eh tastey kys v'ad reih ny  stuill byrjey; gra roo,  
					</seg>
					<seg id="b.LUK.14.8" type="verse">
						Tra t'ou cuirt liorish dooinney erbee gys bannish, ny soie sheese er y stoyl syrjey;  er-aggle dy bee dooinney s'ooasle na uss er ny chuirrey liorish;   
					</seg>
					<seg id="b.LUK.14.9" type="verse">
						As dy jig eshyn ren shiu nyn neesht y chuirrey, as dy jir eh rhyt, Cur raad da'n  dooinney shoh; as dy jean oo toshiaght lesh nearey dy ghoaill y stoyl s'inshley.    
					</seg>
					<seg id="b.LUK.14.10" type="verse">
						Agh tra vees oo cuirt, immee, as soie sheese er y stoyl s'inshley; tra hig eshyn  ren dty chuirrey, dy vod eh gra rhyt, Charrey, gow seose ny syrjey: eisht bee ooashley  ayd ayns yn enish ocsyn ta nyn soie ec bee mayrt:  
					</seg>
					<seg id="b.LUK.14.11" type="verse">
						Son quoi-erbee ta dy hoiaghey eh-hene seose, bee eh er ny injillaghey; as eshyn  ta dy injillaghey eh-hene, bee eh er ny hoiaghey seose.  
					</seg>
					<seg id="b.LUK.14.12" type="verse">
						Eisht dooyrt eh rishyn ren y chuirrey eh, Tra t'ou jannoo jinnair ny shibber,  ny cuir dty chaarjyn, ny dty vraaraghyn, ny dty gheiney-mooinjerey, ny dty naboonyn  berchagh; er-aggle dy jean adsyn oo y chuirrey reesht, as dy bee lhiassaghey er ny  yannoo dhyt.   
					</seg>
					<seg id="b.LUK.14.13" type="verse">
						Agh tra t'ou jannoo cuirraghyn, eie er ny boghtyn, ny baccee, ny croobee, as ny  doail:  
					</seg>
					<seg id="b.LUK.14.14" type="verse">
						As bee oo bannit; son cha vod adsyn cooilleeney 'chur dhyt: son bee oo cooilleenit  ec irree-reesht y chloan chairagh.  
					</seg>
					<seg id="b.LUK.14.15" type="verse">
						As tra cheayll fer jeusyn va nyn soie ec bee marish ny goan shoh, dooyrt eh rish,  Bannit ta eshyn ee-ys arran ayns reeriaght Yee.  
					</seg>
					<seg id="b.LUK.14.16" type="verse">
						Eisht dooyrt eh rish, Ren dooinney dy row shibber vooar, as chuir eh ymmodee:   
					</seg>
					<seg id="b.LUK.14.17" type="verse">
						As hug eh magh e harvaant ec traa shibberagh dy ghra rish ny goaldee, Tar-jee,  son ta dy chooilley nhee nish aarloo.  
					</seg>
					<seg id="b.LUK.14.18" type="verse">
						As ren ad ooilley toshiaght lesh un aigney dy yannoo leshtalyn. Dooyrt y chied  er, Ta mee er chionnaghey peesh dy halloo, as shegin dou goll dy yeeaghyn er: guee-ym  ort, jean my leshtal.  
					</seg>
					<seg id="b.LUK.14.19" type="verse">
						As dooyrt fer elley, Ta mee er chionnaghey queig chubbil dy ghew, as ta mee goll  dy phowal ad: ta mee guee ort jean my leshtal. 
					</seg>
					<seg id="b.LUK.14.20" type="verse">
						As dooyrt fer elley, Ta mee er phoosey ben, as er-y-fa shen cha voddym cheet.   
					</seg>
					<seg id="b.LUK.14.21" type="verse">
						Myr shen haink y charvaant cheddin, as hoilshee eh da e hiarn ny reddyn shoh. Eisht  va mainshter y thie jymmoosagh, as dooyrt eh rish e harvaant, Gow magh dy tappee  gys straidyn as raaidyn yn ard-valley, as cur lhiat stiagh ayns shoh ny boghtyn,  as ny baccee, as ny croobee, as ny doail:  
					</seg>
					<seg id="b.LUK.14.22" type="verse">
						As dooyrt y charvaant, Hiarn, te jeant myr t'ou er harey, as foast ta room.  
					</seg>
					<seg id="b.LUK.14.23" type="verse">
						As dooyrt y chiarn rish y charvaant, Gow magh gys ny raaidyn mooarey as ny cleigh,  as guee orroo dy heet stiagh, dy vod my hie ve er ny lhieeney.  
					</seg>
					<seg id="b.LUK.14.24" type="verse">
						Son ta mee gra riu, nagh jean fer jeh ny deiney va cuirt, blashtyn jeh my hibber,   
					</seg>
					<seg id="b.LUK.14.25" type="verse">
						As hie earrooyn mooarey dy leih marish: as hyndaa eh, as dooyrt eh roo,  
					</seg>
					<seg id="b.LUK.14.26" type="verse">
						My hig dooinney erbee hym's, as nagh vel graih sloo echey er e ayr as e voir, as  e ven, as e chloan, as e vraaraghyn, as e hayraghyn, dy jarroo, as er e vioys hene  (na orrym's) cha vod eh dy firrinagh gynsaghey voym's.  
					</seg>
					<seg id="b.LUK.14.27" type="verse">
						As quoi-erbee nagh vel gymmyrkey e chrosh, as cheet geiyrt orrym's, cha vod eh  ve ny eiyrtyssagh dooys.  
					</seg>
					<seg id="b.LUK.14.28" type="verse">
						Quoi jiuish ta kiarail toor y hroggal, nagh vel soie sheese hoshiaght, as coontey  yn cost, vel wheesh echey as ver mullagh er?  
					</seg>
					<seg id="b.LUK.14.29" type="verse">
						Er-aggle erreish da yn undin y boiaghey, as nagh vel yn fort echey dy chur kione  er, dy jean ooilley nee fakin eh toshiaght dy chraidey mysh,  
					</seg>
					<seg id="b.LUK.14.30" type="verse">
						Gra, Ren y dooinney shoh toshiaght dy vuildal, as cha row fort echey kione y cur  er e obbyr.  
					</seg>
					<seg id="b.LUK.14.31" type="verse">
						Ny cre'n ree ragh dy yannoo caggey noi ree elley, nagh soiagh sheese hoshiaght  dy ghoaill coyrle, vel eh son goll magh lesh jeih thousaneyn ny whail echeysyn ta  cheet n'oi lesh feed thousane?  
					</seg>
					<seg id="b.LUK.14.32" type="verse">
						Er-nonney, choud as ta'n ree elley foddey veih, t'eh cur chaghteraght huggey, as  chebbal conaantyn shee.  
					</seg>
					<seg id="b.LUK.14.33" type="verse">
						Myr shen myrgeddin quoi-erbee jiuish, nagh vel treigeil ooilley ny t'echey, cha  vod eh ve ny eiyrtyssagh dooys.  
					</seg>
					<seg id="b.LUK.14.34" type="verse">
						Ta sollan mie: agh my ta'n sollan er choayl e vlass, kys hig e vree ayn reesht?   
					</seg>
					<seg id="b.LUK.14.35" type="verse">
						Cha vel ymmyd ayn son y thalloo, ny foast son y torran; agh ta deiney dy cheau  magh eh. Eshyn ta cleayshyn echey dy chlashtyn, lhig da clashtyn.
					</seg>
				</div>
				<div id="b.LUK.15" type="chapter">
					<seg id="b.LUK.15.1" type="verse">
						Eisht haink er-gerrey da ooilley ny publicanee as ny peccee dy eaishtagh; rish.  
					</seg>
					<seg id="b.LUK.15.2" type="verse">
						As ren ny Phariseeyn as ny scrudeyryn tallagh, gra, Ta'n dooinney shoh goaill rish  peccee, as gee maroo.
					</seg>
					<seg id="b.LUK.15.3" type="verse">
						as loayr eh yn coraa-dorraghey shoh roo, gra,  
					</seg>
					<seg id="b.LUK.15.4" type="verse">
						Quoi yn dooinney ny mast' euish ta keead keyrrey echey, as coayl unnane jeu nagh  vel eh faagail yn chiare-feed as yn nuy jeig ayns yn aasagh, as goll dy hirrey yn  cheyrrey chailjey, derrey t'eh dy gheddyn ee?  
					</seg>
					<seg id="b.LUK.15.5" type="verse">
						As tra t'eh er gheddyn ee, t'eh dy choyrt ee er e gheayltyn, goaill boggey.  
					</seg>
					<seg id="b.LUK.15.6" type="verse">
						As tra t'eh cheet thie, t'eh geamagh er e chaarjyn as e naboonyn cooidjagh, as gra  roo, Gow-Jee boggey marym, son ta mee er gheddyn my cheyrrey va caillit.  
					</seg>
					<seg id="b.LUK.15.7" type="verse">
						Ta mee gra riu, dy bee boggey myrgeddin ayns niau, jeh un pheccagh ta goaill arrys,  ny smoo na jeh kiare-feed as nuy persoonyn jeig cairagh, nagh vel feme arrys.  
					</seg>
					<seg id="b.LUK.15.8" type="verse">
						Ny cre'n ven ta jeih peeshyn dy argid eck, as ee dy choayl un pheesh, nagh vel  ee foaddey cainle, as sceabey yn thie, as shirrey dy kiaralagh, derrey t'ee dy gheddyn  eh?   
					</seg>
					<seg id="b.LUK.15.9" type="verse">
						As tra t'ee er gheddyn eh, t'ee geamagh er e caarjyn as e naboonyn cooidjagh, gra,  Gow-jee boggey marym, son ta mee er gheddyn yn pheesh ren mee y choayl.   
					</seg>
					<seg id="b.LUK.15.10" type="verse">
						Myrgeddin ta mee gra riu, dy vel boggey ayns fenish ainleyn Yee jeh un pheccagh  ta goaill arrys.  
					</seg>
					<seg id="b.LUK.15.11" type="verse">
						As dooyrt eh, Va daa vac ec dooinney dy row:  
					</seg>
					<seg id="b.LUK.15.12" type="verse">
						A s dooyrt y fer saa rish e ayr, Ayr, cur dooys yn ayrn dy chooid ta my chour.   As rheynn eh e eh chooid orroo.  
					</seg>
					<seg id="b.LUK.15.13" type="verse">
						As laghyn ny lurg shen, hymsee yn mac saa ooilley cooidjagh as ghow eh jurnah gys  cheer foddey, as ayns shen hug eh jummal er e chooid liorish baghey rouanagh.  
					</seg>
					<seg id="b.LUK.15.14" type="verse">
						As tra va ooilley baarit echey, dirree genney vooar ayns y cheer shen; as ren eh  toshiaght dy ve ayns feme.  
					</seg>
					<seg id="b.LUK.15.15" type="verse">
						As hie eh as daill eh eh-hene rish cummaltagh jeh'n cheer shen; as hug eshyn eh  magh gys ny magheryn echey dy ve son bochilley muickey.  
					</seg>
					<seg id="b.LUK.15.16" type="verse">
						As by-vian lesh e volg y lhieeney lesh ny bleaystyn va ny muckyn dy ee: as cha  row dooinney erbee hug cooney da.  
					</seg>
					<seg id="b.LUK.15.17" type="verse">
						As tra v'eh er jeet huggey hene, dooyrt eh, Nagh nhimmey sharvaant failt t'ec my  ayr ta nyn saie arran oc, as fooilliagh, as ta mish goll mow laccal beaghey!  
					</seg>
					<seg id="b.LUK.15.18" type="verse">
						Trog-ym orrym, as hem roym gys my ayr, as jir-ym rish, Ayr, ta mee er n'yannoo  peccah noi niau, as kiongoyrt rhyt's,  
					</seg>
					<seg id="b.LUK.15.19" type="verse">
						As cha vel mee ny-sodjey feeu dy ve enmyssit dty vac: dell rhym myr
					</seg>
					<seg id="b.LUK.15.19" type="verse">
						rish fer jeh dty harvaantyn sailt.  
					</seg>
					<seg id="b.LUK.15.20" type="verse">
						As hrog eh er, as haink eh gys e ayr. Agh tra v'eh foast foddey veih, honnick e  ayr eh, as va chymmey echey er, as roie eh, as ghow eh eh ayns e roihaghyn as phaag  eh eh.
					</seg>
					<seg id="b.LUK.15.21" type="verse">
						As dooyrt y mac rish, Ayr, ta mee er n'yannoo peccah noi niau, as ayns dty hilley's,  as cha vel mee ny-sodjey feeu dy ve enmyssit dty vac.  
					</seg>
					<seg id="b.LUK.15.22" type="verse">
						Agh dooyrt yn ayr rish e harvaantyn, Cur-jee lhieu magh yn coamrey share, as cur-jee  er eh, as cur-jee fainey er e laue, as braagyn er e chassyn.  
					</seg>
					<seg id="b.LUK.15.23" type="verse">
						As cur-jee lhieu ayns shoh yn lheiy beiyht, as marr-jee eh; as lhig dooin gee as  ve gennal.  
					</seg>
					<seg id="b.LUK.15.24" type="verse">
						Son v'eh shoh my vac marroo, as t'eh bio reesht; v'eh caillit, as t'eh er ny gheddyn  reesht. As ren ad toshiaght dy yannoo gien mie.  
					</seg>
					<seg id="b.LUK.15.25" type="verse">
						Nish va'n mac shinney mooie 'sy vagher: as tra haink eh er-gerrey da'n thie, cheayll  eh kiaulleeaght as daunsin.  
					</seg>
					<seg id="b.LUK.15.26" type="verse">
						As deie eh er fer jeh'n vooinjer, as denee eh cre son va shoh.  
					</seg>
					<seg id="b.LUK.15.27" type="verse">
						As dooyrt eh rish, Ta dty vraar er jeet thie; as ta dty ayr er varroo yn lheiy  beiyht, er-yn-oyr dy vel eh er jeet thie huggey slane follan.  
					</seg>
					<seg id="b.LUK.15.28" type="verse">
						As v'eh feer chorree, as cha baillish goll stiagh: shen-y-fa haink e ayr magh,  as vreag eh eh.  
					</seg>
					<seg id="b.LUK.15.29" type="verse">
						As dreggyr eshyn, as dooyrt eh rish e ayr, Cur-my-ner, ta mish rish whilleen blein  shen ayns dty hirveish, chamoo ren mee rieau noi dty aigney, as foast cha dug oo  dou rieau wheesh mannan, dy yannoo gien marish my gheiney-mooinjerey:  
					</seg>
					<seg id="b.LUK.15.30" type="verse">
						Agh cha leah as v'eh shoh dty vac er jeet, ta er vaarail dty chooid er streebeeyn  t'ou er varroo er e hon yn lheiy beiyht.  
					</seg>
					<seg id="b.LUK.15.31" type="verse">
						As dooyrt eh rish, Vac, t'ou er ny ve kinjagh marym, as lhiat's ooilley ny t'aym.   
					</seg>
					<seg id="b.LUK.15.32" type="verse">
						Ve cooie dooin ve gennal, as boggey y ghoaill: son v'eh shoh dty vraar marroo as  t'eh bio reesht: v'eh caillit, as t'eh er ny gheddyn.
					</seg>
				</div>
				<div id="b.LUK.16" type="chapter">
					<seg id="b.LUK.16.1" type="verse">
						AS dooyrt eh myrgeddin rish e ostyllyn, Va dooinney berchagh dy row as stiurt echey,  va er ny chassid huggey son jummal e chooid.  
					</seg>
					<seg id="b.LUK.16.2" type="verse">
						As deie eh er, as dooyrt eh rish, Kys dy vel mee clashtyn shoh jeed? cur coontey  jeh dty stiurtys: son cha vod oo ve ny sodjey dty stiurt,  
					</seg>
					<seg id="b.LUK.16.3" type="verse">
						Eisht dooyrt y stiurt rish hene, Cre nee'm? son ta my hiarn goaill y stiurtys voym:  cha voddym reurey, as dy huill ny dhieyn ta nearey orrym.  
					</seg>
					<seg id="b.LUK.16.4" type="verse">
						Shoh ta mee kiarail dy yannoo tra chaill-ym y stiurtys, dy vod paart jeu goaill  mee stiagh ayns ny thieyn oc.  
					</seg>
					<seg id="b.LUK.16.5" type="verse">
						Er shoh deie eh orroosyn ooilley v'ayns lhiastynys da e hiarn, as dooyrt eh rish  y chied er, Cre-woad t'ou uss dy lhiastyn dy my hiarn?  
					</seg>
					<seg id="b.LUK.16.6" type="verse">
						As dooyrt eh, Keead towse dy ooil As dooyrt eh rish, Gow dty lioar, as soie sheese-dy  tappee, as scrieu jeih as da-eed.  
					</seg>
					<seg id="b.LUK.16.7" type="verse">
						As doogrt eh rish fer elley, As cre-woad t'ou uss dy lhiastyn? As dooyrt eh, Keead  owse dy churnaght. As dooyrt eh rish,Gow dty lioar as scrieu kiare-feed.
					</seg>
					<seg id="b.LUK.16.8" type="verse">
						As voyll y chiarn y stiurt neu-chairagh, er-y-fa dy row eh er n'yannoo  dy creeney:  son ta cloan y theihll shoh ayns nyn sheeloghe ny s'creeney na cloan y toilshey.
					</seg>
					<seg id="b.LUK.16.9" type="verse">
						As ta mee gra riu, Jean-jee diu hene caarjyn liorish y mammon molteyragh; tra nee  shiu failleil dy vod ad shiu y ghoaill stiagh gys ny ynnydyn vaghee dy bragh farraghtyn.
					</seg>
					<seg id="b.LUK.16.10" type="verse">
						Eshyn ta ynrick ayns yn nhee s'fardalee, t'eh ynrick myrgeddin ayns mooarane: as  eshyn ta neu-charragh ayns y nhee s'fadalee, t'eh neu-chairagh myrgeddin ayns mooarane.
					</seg>
					<seg id="b.LUK.16.11" type="verse">
						Mannagh vel shiu er-y-fa shen er ve ynrick ayns y mammon molteyragh, quoi ver yn  verchys firrinagh fo nyn gurrym?
					</seg>
					<seg id="b.LUK.16.12" type="verse">
						As mannagh vel shiu er ve firrinagh ayns ny ta lesh dooinney elley, quoi ver diu  ny vees lhieu hene?
					</seg>
					<seg id="b.LUK.16.13" type="verse">
						Cha vod sharvaant erbee daa vainshter y hirveish: son eddyr ver eh feoh da'n  derrey yeh as graih da'n jeh elley; er nonney cummee eh gys y derrey yeh, as soie-ee  eh beg jeh'n jeh elley. Cha vod shiu Jee as mammon y hirveish.
					</seg>
					<seg id="b.LUK.16.14" type="verse">
						As cheayll ny Phariseeyn myrgeddin va sayntoilagh, ooilley ny reddyn shoh: as ren  ad gannidys er.
					</seg>
					<seg id="b.LUK.16.15" type="verse">
						As dooyrt eh roo, Shiuish yn vooinjer ta dy heyrey shiu hene kiongoyrt rish deiney:  agh ta fys ec Jee er ny creeaghyn eu: son ta shen ta dy mooar soit jeh mastey deiney,  feohdoil ayns shilley Yee.
					</seg>
					<seg id="b.LUK.16.16" type="verse">
						Va'n leigh as ny phadeyryn derrey Ean: er-dyn traa shen, ta reeriaght Yee er ny  phreacheil, as ta dy chooilley ghooinney chionney stiagh huggey.
					</seg>
					<seg id="b.LUK.16.17" type="verse">
						Agh te ny sassey da'n aer as da'n thalloo dy herraghtyn, na da un floag jeh'n leigh  dy ailleil.
					</seg>
					<seg id="b.LUK.16.18" type="verse">
						Quoi-erbee scarrys rish e ven, as phoosys ben elley, t'eh brishey poosey: as quoi-erbee  phoosys ish ta scarrit veih e sheshey, t'eh brishey poosey.
					</seg>
					<seg id="b.LUK.16.19" type="verse">
						Va dooinney berchagh dy row va coamrit ayns gorrym-jiarg, as sheeidey, as farrail  dy soaillagh dy chooilley laa.
					</seg>
					<seg id="b.LUK.16.20" type="verse">
						As va boght dy row va enmyssit Lazarus, va ny lhie ec y ghiat echey lane dy hingyn,
					</seg>
					<seg id="b.LUK.16.21" type="verse">
						As geearree dy ve jeant magh lesh y vrooillagh va tuittym jeh boayrd y dooinney  berchagh: agh haink ny eer moddee as sliee ad ny chingyn echey.
					</seg>
					<seg id="b.LUK.16.22" type="verse">
						As haink eh gy-kione, dy dooar y dooinney boght baase, as dy dug dy ainleyn lhieu  eh gys oghrish Abraham: hooar y dooinney berchagh myrgeddin baase, as v'eh er ny  oanluckey.
					</seg>
					<seg id="b.LUK.16.23" type="verse">
						As ayns niurin, raad v'eh er ny horchaghey, hrog eh seose e hooillyn, as honnick  eh Abraham foddey veih, as Lazarus ayns e oghrish. 
					</seg>
					<seg id="b.LUK.16.24" type="verse">
						As deie eh as dooyrt eh, Ayr Abraham, jean myghin orrym, as cur Lazarus, dy vod  eh baare e vair y hummey ayns ushtey, as my hengey y eayraghey; son ta mee er my  horchaghey ayns y lossey shoh.  
					</seg>
					<seg id="b.LUK.16.25" type="verse">
						Agh dooyrt Abrabam, Vac, cooinee uss ayns earish dty vea dy row ayd's dy chooilley  nhee mie, as myrgeddin ec Lazarus cha row monney agh seaghyn: agh nish t'eshyn er  ny gherjaghey, as t'ou uss er dty horchaghey,  
					</seg>
					<seg id="b.LUK.16.26" type="verse">
						As marish shoh ooilley, ta eddyr shinyn as shiuish diunid vooar soit: myr shen  adsyn ta aignagh dy gholl yeih shoh hiuish, cha vod ad; chamoo oddys adsyn cheet  hooinyn bailliu cheet veih shen.  
					</seg>
					<seg id="b.LUK.16.27" type="verse">
						Eisht dooyrt eh, Ta mee guee ort er-y-fa shen, ayr, dy choyrt eh gys thie my ayrey:   
					</seg>
					<seg id="b.LUK.16.28" type="verse">
						Son ta queig braaraghyn aym; dy vod eh feanish y ymmyrkey daue, nagh jig adsyn  myrgeddin gys y boayl shoh dy horchagh.  
					</seg>
					<seg id="b.LUK.16.29" type="verse">
						Dooyrt Abraham rish, Ta Moses as ny phadeyryn oc; lhig daue clashtyn adsyn.  
					</seg>
					<seg id="b.LUK.16.30" type="verse">
						As dooyrt eh, Cha nee, O ayr Abraham: agh dy ragh chaghter huc veih ny merriu,  ghoghe ad arrys.  
					</seg>
					<seg id="b.LUK.16.31" type="verse">
						As dooyrt eh rish, Mannagh der ad geill da Moses as ny phadeyryn, cha greidjagh  ad, ga dy n'irragh fer veih ny merriu. 
					</seg>
				</div>
				<div id="b.LUK.17" type="chapter">
					<seg id="b.LUK.17.1" type="verse">
						Eisht dooyrt eh rish e ostyllyn, Cha  vod eh ve, agh dy bee oyryn peccah ayn: agh  smerg dasyn liorish hig ad.  
					</seg>
					<seg id="b.LUK.17.2" type="verse">
						Veagh eh ny bare dasyn clagh-wyllin ve croghit mysh e wannal, as eh dy ve baiht  ayns y cheayn, na eh dy hayrn gys peccah unnane jeh'n vooinjer veggey shoh.  
					</seg>
					<seg id="b.LUK.17.3" type="verse">
						Cur-jee twoaie diu hene: My nee dty vraar aggair dhyt, cur oghsan da; us my ghoys  eh arrys, leih da.  
					</seg>
					<seg id="b.LUK.17.4" type="verse">
						As my nee eh peccah dt'oi shiaght keayrtyn 'sy laa, as shiaght keayrtyn 'sy laa  chyndaa reesht hood as gra, Ta mee goaill arrys; te ort leih da.  
					</seg>
					<seg id="b.LUK.17.5" type="verse">
						As dooyrt ny ostyllyn rish y Chiarn, Bishee yn credjue ainyn.  
					</seg>
					<seg id="b.LUK.17.6" type="verse">
						As dooyrt y Chiarn, Dy beagh credjue eu myr grine dy rass mustard, oddagh shiu gra  rish y billey-sycamine shoh, Bee er dty hayrn ass ny fraueyn, as bee er dty hoiaghey  ayns y cheayn; as yinnagh eh biallys diu.  
					</seg>
					<seg id="b.LUK.17.7" type="verse">
						Agh quoi eu ta sharvaant echey traaue, ny bochillagh ollagh, jirrys rish chelleeragh,  tra vees eh er jeet veih'n vagher, Immee as soie gys y voayrd?  
					</seg>
					<seg id="b.LUK.17.8" type="verse">
						As nagh jir hoshiaght rish, Fow aarloo my hibber, as kiartee oo hene dy hirveish  orrym's, derrey vee'm erreish gee as giu, us ny lurg shen nee uss gee as giu?   
					</seg>
					<seg id="b.LUK.17.9" type="verse">
						Vel booise er da'n charvaant shen, Son jannoo myr v'eh oardit? Er-lhiam nagh vel.
					</seg>
					<seg id="b.LUK.17.10" type="verse">
						Myr shen neesht shiuish tra vees shiu er n'yannoo ooilley ny t'er ny harey diu,  abbyr jee. She sharvaantyn neu-frioosagh shin: ta shin er n'yannoo ynrycan ny va  orrin dy yannoo.
					</seg>
					<seg id="b.LUK.17.11" type="verse">
						As haink eh gy-kione, myr v'eh er e vurnah gys Jerusalem, dy jimmee eh trooid  mean Samaria as Galilee. 
					</seg>
					<seg id="b.LUK.17.12" type="verse">
						As myr v'eh goll stiagh ayns balley dy row, haink ny whail jeih deiney va nyn louranee,  as hass ad foddey veih: 
					</seg>
					<seg id="b.LUK.17.13" type="verse">
						As hrog ad seose nyn goraa, as dooyrt ad, Yeesey, Vainshter, jean myghin orrin.
					</seg>
					<seg id="b.LUK.17.14" type="verse">
						As tra v'eh er jeeaghyn orroo, dooyrt eh roo, Immee-jee as jeeagh-jee shiu hene  da ny saggyrtyn. As haink eh gy-kione, myr v'ad goll, dy row ad er nyn ghlenney.
					</seg>
					<seg id="b.LUK.17.15" type="verse">
						As hyndaa fer jeu back, tra honnick eh dy row eh er ny laanaghey, as lesh ard choraa  hug eh moylley da Jee,
					</seg>
					<seg id="b.LUK.17.16" type="verse">
						As huitt eh sheese er e eddin ec ny cassyn echey, cur booise da: as v'eh ny Samaritan.
					</seg>
					<seg id="b.LUK.17.17" type="verse">
						As dreggyr Yeesey, gra, Nagh row jeih er ny ghlenney? agh cre vel yn nuy?
					</seg>
					<seg id="b.LUK.17.18" type="verse">
						Cha vel er nyn gheddyn t'er jyndaa dy chur gloyr da Jee, agh yn ynrycan joarree  shoh.
					</seg>
					<seg id="b.LUK.17.19" type="verse">
						As dooyrt eh rish, Irree, immee royd; ta dty chredjue er dty laanaghey.
					</seg>
					<seg id="b.LUK.17.20" type="verse">
						As tra denee ny Phariseeyn jeh, cre'n traa harragh reeriaght Yee? dreggyt eh  ad, gra, Cha jig reeriaght Yee lesh stayd chronnal.
					</seg>
					<seg id="b.LUK.17.21" type="verse">
						Chamoo jir ad, Jeeagh shoh, ny jeeagh shid: son cur-my-ner, ta reeriaght Yee  cheu-sthie  jeu.
					</seg>
					<seg id="b.LUK.17.22" type="verse">
						As dooyrt eh rish e ostyllyn, Hig y traa dy bee shiu aignagh dy akin unnane jeh  laghyn Mac y dooinney, as cha vaik shiu eh.
					</seg>
					<seg id="b.LUK.17.23" type="verse">
						As jir ad riu, jeeagh-jee ayns shoh, as jeeagh-jee ayns shid: ny roie-jee geiyrt  orroo, as ny lhian-jee roo.
					</seg>
					<seg id="b.LUK.17.24" type="verse">
						Son myr ta'n tendreil soilshean veih ard dy ard fo yn aer: myr shen myrgeddin vees  Mac y dooinney ayns y laa echeysyn.
					</seg>
					<seg id="b.LUK.17.25" type="verse">
						Agh hoshiaght shegin da ymmodee seaghyn y hurranse, as ve beg soit jeh liorish  y sheeloghe shoh.
					</seg>
					<seg id="b.LUK.17.26" type="verse">
						As myr ve rish lhing Noe, shen myr vees eh neesht ayns laghyn Mac y dooinney.
					</seg>
					<seg id="b.LUK.17.27" type="verse">
						V'ad gee, v'ad giu, v'ad poosey, v'ad er nyn goyrt ayns poosey, derrey'n laa hie  Noe stiagh ayns yn arg: as haink y thooilley as vaih eh ad ooilley.
					</seg>
					<seg id="b.LUK.17.28" type="verse">
						As er yn aght cheddin myr ve ayns laghyn Lot, v'ad gee, v'ad giu v'ad kionnaghey,  v'ad creck, v'ad soiaghey biljyn, v'ad troggal thieyn:
					</seg>
					<seg id="b.LUK.17.29" type="verse">
						Agh er yn eer laa hie Lot magh ass Sodom, gheayrt neose orroo aile as brimstone  veih niau, as ren eh ad ooilley y stroie: 
					</seg>
					<seg id="b.LUK.17.30" type="verse">
						Eer er yn aght cheddin vees eh er y laa vees yn Mac dooinney er ny hoilshaghey.
					</seg>
					<seg id="b.LUK.17.31" type="verse">
						Ayns y laa shen, eshyn vees er mullagh y thie, as e chooid sthie, ny lhig da cheet  neose dy chur lesh eh: as eshyn ta ayns y vagher, ny lhig dasyn myrgeddin chyndaa  back
					</seg>
					<seg id="b.LUK.17.32" type="verse">
						Cooinee-jee er ben Lot.
					</seg>
					<seg id="b.LUK.17.33" type="verse">
						Quoi-erbee ta shirrey e vioys y hauail caillee eh eh: as quoi-erbee nee e vioys  y choayl, saue-ee eh eh.  
					</seg>
					<seg id="b.LUK.17.34" type="verse">
						Ta mee ginsh diu, ayns yn oie shen dy bee daa ghooinney ayns un lhiabbee: as bee  yn derrey yeh goit, as y jeh elley faagit.  
					</seg>
					<seg id="b.LUK.17.35" type="verse">
						Bee daa ven blieh cooidjagh, bee yn derrey yeh goit, as y jeh elley faagit.  
					</seg>
					<seg id="b.LUK.17.36" type="verse">
						Bee daa ghooinney ayns y vagher; bee yn derrey yeh goit, as y jeh elley faagit.   
					</seg>
					<seg id="b.LUK.17.37" type="verse">
						As dreggyr ad, as dooyrt ad rish, C'raad, Hiarn? As dooyrt eshyn roo, Raad erbee  dy vel yn convayrt, shen-y-raad vees ny urlee er nyn jaglym cooidjagh.
					</seg>
				</div>
				<div id="b.LUK.18" type="chapter">
					<seg id="b.LUK.18.1" type="verse">
						Aa loayr eh coraa-dorraghey roo, dy lhisagh deiney kinjagh padjer y ghoaill, as gyn  ad y ve lhiastey;  
					</seg>
					<seg id="b.LUK.18.2" type="verse">
						Gra, Va ayns ard-valley dy row briw nagh row ayns aggle roish Jee, ny soiaghey jeh  deiney.  
					</seg>
					<seg id="b.LUK.18.3" type="verse">
						As va ben-treoghe ayns yn ard-valley cheddin, haink huggey, gra, Jean cairys dou  er my noid.  
					</seg>
					<seg id="b.LUK.18.4" type="verse">
						As son tammylt cha dug eh geill jee: agh ny lurg shen dooyrt eh rish hene, Ga nagh  vel mee goaill aggle roish Jee, ny jannoo soiaghey jeh dooinney:  
					</seg>
					<seg id="b.LUK.18.5" type="verse">
						Ny-yeih er-y-fa dy vel y ven-treoghe shoh dy my voirey, ver-ym cairys jee, er-aggle  liorish cheet cha kinjagh dy jean ee skee jee'm.  
					</seg>
					<seg id="b.LUK.18.6" type="verse">
						As dooyrt y Chiarn, Clasht-jee cre ta'n briw neu-chairagh dy ghra.  
					</seg>
					<seg id="b.LUK.18.7" type="verse">
						As nagh jean Jee cooilleeney ass lieh e chloan reiht hene, ta geamagh huggey oie  as laa, ga dy vel eh foddey lhiggey shaghey?  
					</seg>
					<seg id="b.LUK.18.8" type="verse">
						Ta mee ginsh diu dy jean eh dy tappee goaill cooilleeney er nyn son. Ny-yeih tra  hig Mac y dooinney, vow eh credjue er y thalloo?   
					</seg>
					<seg id="b.LUK.18.9" type="verse">
						As loayr eh yn coraa-dorraghey shoh rish shiartanse va treishteil ayndoo hene dy  row ad cairagh, agh soiaghey beg jeh feallagh elley:   
					</seg>
					<seg id="b.LUK.18.10" type="verse">
						Hie daa ghooinney seose gys y chiamble dy ghoaill padjer; va'n derrey yeh ny Pharisee,  as y jeh elley ny Phublican.  
					</seg>
					<seg id="b.LUK.18.11" type="verse">
						Hass y Pharisee as ghow eh padjer myr shoh rish hene, Yee, ta mee cur booise dhyt,  nagh vel mish myr deiney elley, tranlaasee, neu-chairagh, brishey-poosey, ny foast  myr y publican shoh.  
					</seg>
					<seg id="b.LUK.18.12" type="verse">
						Ta mee trostey daa cheayrt 'sy chiaghtin, ta mee cur jaghee jeh ooilley ny t'ayns  my chummal.
					</seg>
					<seg id="b.LUK.18.13" type="verse">
						As hass y publican foddey veih, as cha b'lhoys da wheesh as e hooillyn y hroggal  seose gys niau, agh woaill eh er e chleeau, gra, Dy row Jee myghinagh dooys ta my  ghooinney peccoil.
					</seg>
					<seg id="b.LUK.18.14" type="verse">
						Ta mee ginsh diu, dy jagh y dooinney shoh sheese gys e hie er ny heyrey roish y  jeh elley: son bee dy chooilley er ta dy hoiaghey eh-hene seose er ny injillaghey  as bee eshyn ta dy injillaghey eh-hene, er ny hoiaghey seose.  
					</seg>
					<seg id="b.LUK.18.15" type="verse">
						As hug ad lhieu huggey myrgeddin cloan aegey, dy ventyn roo: agh tra honnick e  ostyllyn shoh, hooar ad foill.  
					</seg>
					<seg id="b.LUK.18.16" type="verse">
						Agh deie Yeesey orroo huggey, as dooyrt eh, Lhig-jee da ny paitchyn cheet hym's,  as ny jean-jee ad y lhiettal: son jeh nyn lheid ta reeriaght Yee.  
					</seg>
					<seg id="b.LUK.18.17" type="verse">
						Dy firrinagh ta mee gra riu, Quoi-erbee nagh jean goaill-rish reeriaght Yee myr  lhiannoo beg, cha jed eh er aght erbee stiagh ayn.  
					</seg>
					<seg id="b.LUK.18.18" type="verse">
						As denee fer-reill dy row jeh, gra, Vainshter vie, cre t'orrym dy yannoo dy vod  eiraght y ve aym ayns y vea veayn?  
					</seg>
					<seg id="b.LUK.18.19" type="verse">
						As dooyrt Yeesey rish, Cre'n-fa t'ou genmys mish mie? cha vel ayn ny ta mie, agh  unnane, ynrycan Jee.  
					</seg>
					<seg id="b.LUK.18.20" type="verse">
						Shione dhyt ny annaghyn, Ny jean poosey y vrishey, Ny jean dunverys, Ny jean geid,  Ny jean feanish foalsey y ymmyrkey, Cur arrym da dty ayr as da dty voir.  
					</seg>
					<seg id="b.LUK.18.21" type="verse">
						As dooyrt eh, Ooilley shoh ta mee er vreayll veih my aegid.  
					</seg>
					<seg id="b.LUK.18.22" type="verse">
						Nish tra cheayll Yeesey shoh, dooyrt eh rish, Ta foast ort un red y yannoo: creck  as rheynn ooilley ny t'ayd er ny boghtyn, as bee berchys ayd ayns niau: as tar, as  eiyr orrym's.  
					</seg>
					<seg id="b.LUK.18.23" type="verse">
						As tra cheayll eh shoh, daase eh feer trimshagh, son v'eh feer verchagh. 
					</seg>
					<seg id="b.LUK.18.24" type="verse">
						As tra honnick Yeesey dy row eh feer trimshagh, dooyrt eh, Cre cha doillee as te  dauesyn ta berchys oc, goll stiagh ayns reeriaght Yee!  
					</seg>
					<seg id="b.LUK.18.25" type="verse">
						Son te ny sassey da camel goll trooid croae snaidey, na da dooinney berchagh dy  gholl stiagh ayns reeriaght Yee.
					</seg>
					<seg id="b.LUK.18.26" type="verse">
						As dooyrt adsyn cheayll eh, Quoi eisht oddys v'er ny hauail?  
					</seg>
					<seg id="b.LUK.18.27" type="verse">
						As dooyrt eh, Ta ny reddyn shoh neu phossible da deiney, agh t'ad possible da Jee.   
					</seg>
					<seg id="b.LUK.18.28" type="verse">
						Eisht dooyrt Peddyr, Cur-my-ner, ta shinyn er dreigeil ooilley, as er n'eiyrt ort's.   
					</seg>
					<seg id="b.LUK.18.29" type="verse">
						As dooyrt eh roo, Dy firrinagh ta mee gra riu, Nagh vel dooinney erbee t'er dreigeil  thie, ny ayr ny moir, ny braaraghyn, ny ben, ny cloan, er graih reeriaght Yee,  
					</seg>
					<seg id="b.LUK.18.30" type="verse">
						Nagh vow ymmodee fillee smoo 'sy traa t'ayn nish, as ayns y theihll ta ry-heet  yn vea dy bragh farraghtyn.  
					</seg>
					<seg id="b.LUK.18.31" type="verse">
						Eisht ghow eh huggey yn daa ostyl yeig, as dooyrt eh roo, Cur-my-ner ta shin  goll seose gys Jerusalem, as bee dy chooilley nhee ta scruit liorish ny phadeyryn,  my chione yn Mac dooinney, er ny chooilleeney.  
					</seg>
					<seg id="b.LUK.18.32" type="verse">
						Son bee eh er ny vrah gys ny Ashoonee, as nee ad craidey mysh, as dellal dy roonagh  rish, as ceau shellaghyn er;  
					</seg>
					<seg id="b.LUK.18.33" type="verse">
						As scuitchee ad eh, as ver ad eh gy baase; as y trass laa nee eh girree reesht.    
					</seg>
					<seg id="b.LUK.18.34" type="verse">
						As cha hoig ad veg jeh ny reddyn va fys oc er ny reddyn va loayrit. 
					</seg>
					<seg id="b.LUK.18.35" type="verse">
						As haink eh gy-kione, tra v'eh er jeet er gerrey da Jericho, dy row dooinney  doal dy row ny hoie rish lhiattee yn raad, shirrey jeirk.  
					</seg>
					<seg id="b.LUK.18.36" type="verse">
						As tra cheayll eh yn pobble goll shaghey, denee eh cre v'ayn.  
					</seg>
					<seg id="b.LUK.18.37" type="verse">
						As dinsh ad da, dy row Yeesey dy Nazateth goll shaghey.  
					</seg>
					<seg id="b.LUK.18.38" type="verse">
						As dyllee eh, gra, Yeesey, vac Ghavid, jean myghin orrym.  
					</seg>
					<seg id="b.LUK.18.39" type="verse">
						As hug y vooinjer hie roish oghsan da dy ve ny-host: agh dyllee eshyn wheesh shen  smoo, Vac Ghavid, jean myghin orrym.  
					</seg>
					<seg id="b.LUK.18.40" type="verse">
						As hass Yeesey, as doardee eh yn dooinney dy ve er ny choyrt lesh huggey: as tra  v'eh er jeet er-gerrey, denee eh jeh,  
					</seg>
					<seg id="b.LUK.18.41" type="verse">
						Gra, Cre bailt mee dy yannoo er dy hon? As dooyrt eh, Hiarn, dy voddym my hoilshey  y gheddyn.  
					</seg>
					<seg id="b.LUK.18.42" type="verse">
						As doogrt Yeesey rish, Dty hoilshey dy row ayd: ta dty chredjue er dty hauail.   
					</seg>
					<seg id="b.LUK.18.43" type="verse">
						As chelleeragh hooar eh e hoilshey, as deiyr eh er, cur gloyr da Jee: ooilley yn  pobble, tra honnick ad eh, hug ad moylley da Jee. 
					</seg>
				</div>
				<div id="b.LUK.19" type="chapter">
					<seg id="b.LUK.19.1" type="verse">
						As hie Yeesey stiagh, as jimmee eh trooid  Jericho.  
					</seg>
					<seg id="b.LUK.19.2" type="verse">
						As cur-my-ner, va dooinney va enmyssit Zaccheus, va ny ard-ghooinney mastey ny publicanee,  as v'eh berchagh.  
					</seg>
					<seg id="b.LUK.19.3" type="verse">
						As v'eh shirrey Yeesey y akin quoi v'eh, as cha dod eh kyndagh rish y pobble, son  v'eh ny ghooinney giare.  
					</seg>
					<seg id="b.LUK.19.4" type="verse">
						As roie eh roish, as hie eh seose er billey-sycamore dy gheddyn shilley jeh; son  v'eh dy gholl shaghey yn raad shen.  
					</seg>
					<seg id="b.LUK.19.5" type="verse">
						As tra va Yeesey er jeet gys yn ynnyd, yeeagh eh seose, as honnick eh eh, as dooyrt  eh rish, Zaccheus, jean siyr, as tar neose; son jiu ta mish dy ghoaill aght ec dty  hie.  
					</seg>
					<seg id="b.LUK.19.6" type="verse">
						As ren eh siyr, as haink eh neose, as hug eh oltaghey-bea gennal da.  
					</seg>
					<seg id="b.LUK.19.7" type="verse">
						As tra honnick ad shoh, v'ad ooilley jymmoosagh, gra, Dy row eh er gholl stiagh  dy ee as dy iu marish dooinney dy ghrogh vea.  
					</seg>
					<seg id="b.LUK.19.8" type="verse">
						As hass Zaccheus magh, as dooyrt eh rish y Chiarn, Cur-my-ner, Hiarn, yn derrey  lieh jeh my chooid ta mee dy choyrt da ny boghtyn: as my ta mee er ghoaill red erbee  dy molteyragh veih dooinney erbee, ta mee jannoo lhiassaghey kiare-filley da.   
					</seg>
					<seg id="b.LUK.19.9" type="verse">
						As dooyrt Yeesey rish, Jiu ta saualtys er jeet gys y thie shoh, ayns wheesh as dy  vel eshyn myrgeddin ny vac da Abraham.   
					</seg>
					<seg id="b.LUK.19.10" type="verse">
						Son ta Mac y dooinney er jeet dy hirrey as dy hauail shen ny va caillit.  
					</seg>
					<seg id="b.LUK.19.11" type="verse">
						As erreish daue shoh y chlahtyn, hie eh ny sodjey er e hoshiaght, as loayr eh coraa-dorraghey  er-y-fa dy row eh er-gerrey da Jerusalem, as liorish dy row ad smooinaghtyn dy beagh  reeriaght Yee dy gerrit er ny hoilshaghey:
					</seg>
					<seg id="b.LUK.19.12" type="verse">
						Dooyrt eh er-y-fa shen, Hie dooinney ooasle dy row gys cheer foddey, dy gheddyn  da hene reeriaght, as dy heet back reesht.   
					</seg>
					<seg id="b.LUK.19.13" type="verse">
						As deie eh er ny jeih sharvaantyn echey, as livrey eh daue jeih puint, as dooyrt  eh roo, Jean-jee dellal derrey hig-ym.   
					</seg>
					<seg id="b.LUK.19.14" type="verse">
						Agh dirree yn theay shen magh n'oi as hug ad chaghteraght geiyrt er, gra, Cha naill-lhieu  yn dooinney shoh dy reill harrin.   
					</seg>
					<seg id="b.LUK.19.15" type="verse">
						As haink eh gy-kione, tra v'eh er jeet reesht, erreish da yn reeriaght y gheddyn,  dy doardee eh ny sharvaantyn shen dy ve eit huggey, daue v'eh er choyrt yn argid,  dy gheddyn fys cre-woad va dy chooilley ghooinney er chosney liorish e ghellal.     
					</seg>
					<seg id="b.LUK.19.16" type="verse">
						Eisht haink y chied er, gra, Hiarn, ta dty phunt er chosney jeih puint.   
					</seg>
					<seg id="b.LUK.19.17" type="verse">
						As dooyrt eh rish, S'mie shen, harvaant vie: er-yn-oyr dy vel oo er ve firrinagh  ayns red feer fardalagh, gow uss yn reill er jeih ard-valjyn.   
					</seg>
					<seg id="b.LUK.19.18" type="verse">
						As haink yn nah er, gra, Hiarn, ta dty phunt er chosney queig puint.   
					</seg>
					<seg id="b.LUK.19.19" type="verse">
						As dooyrt eh myrgeddin rishyn, Gow uss yn reill neesht er queig ard-valjyn.   
					</seg>
					<seg id="b.LUK.19.20" type="verse">
						As haink fer elley, gra, Hiarn, cur-my ner, shoh dty phunt, t'er ny ve aym's tashtit  ayns naptin:   
					</seg>
					<seg id="b.LUK.19.21" type="verse">
						Son va mee ayns aggle royd, er-y-fa dy nee dooinney creoi oo: t'ou troggal shen  nagh dug oo sheese, as buinn shen nagh ren oo cuirr.   
					</seg>
					<seg id="b.LUK.19.22" type="verse">
						As dooyrt eh rish, Ass dty veeal hene nee'm oo y vriwnys, uss ghrogh harvaant,  Va fys ayd dy row mee my ghooinney creoi, troggal shen nagh dug mee sheese, as buinn  shen nagh chuirr mee:   
					</seg>
					<seg id="b.LUK.19.23" type="verse">
						Cre'n-fa nagh dug oo my argid magh er use, tra harrin thie, dy voddin v'er droggal  my chooid hene lesh bishaghey.   
					</seg>
					<seg id="b.LUK.19.24" type="verse">
						As dooyrt eh roosyn,va kionfenish Gow-jee yn punt voishyn as cur-jee eh da fer  ny jeih puint.    
					</seg>
					<seg id="b.LUK.19.25" type="verse">
						(As dooyrt ad rish, Hiarn, ta jeih puint echey shen.)   
					</seg>
					<seg id="b.LUK.19.26" type="verse">
						Son ta mee gra riu, Da dy chooilley unnane ta echey, vees er ny choyrt, as eshyn  nagh vel echey, bee shen hene ny ta echey er ny ghoaill veih.   
					</seg>
					<seg id="b.LUK.19.27" type="verse">
						Agh ad shen my noidyn nagh bailliu mish dy reill harrystoo, cur-jee lhieu ad ayns  shoh, as cur-jee ad gy-baase kiongoyrt rhym.   
					</seg>
					<seg id="b.LUK.19.28" type="verse">
						As tra v'eh er ghra shoh, hie eh rhymboo, myr v'ad goll seose gys Jerusalem,    
					</seg>
					<seg id="b.LUK.19.29" type="verse">
						As haink eh gy-kione, tra v'ad er jeet er-gerrey da Bethphage as Bethany, ec y  chronk va enmyssit cronk ny oliveyn, dy dug eh jees jeh e ostyllyn er chaghteraght,    
					</seg>
					<seg id="b.LUK.19.30" type="verse">
						Gra, Gow-jee gys y balley-beg ta rhymbiu; as tra hig shiu gys shen, yiow shiu lhiy  er-eistyr, er nagh ren rieau dooinney markiagh: feayshil-jee as cur-jee lhieu eh  gys shoh.    
					</seg>
					<seg id="b.LUK.19.31" type="verse">
						As my enys dooinney erbee j'iu, Cre'n fa ta shiu dy eaysley eh? Shoh myr nee shiu  gra rish, Er-y-fa dy ve feme ec y Chiarn er.   
					</seg>
					<seg id="b.LUK.19.32" type="verse">
						As hie ny chaghteryn rhymboo, as hooar ad eh myr v'eh er ghra roo.   
					</seg>
					<seg id="b.LUK.19.33" type="verse">
						As myr v'ad feaysley yn lhiy, dooyrt y vooinjer by-liesh eh roo, Cre'n-fa ta shiu  feaysley yn lhiy?   
					</seg>
					<seg id="b.LUK.19.34" type="verse">
						As dooyrt adsyn, Ta feme ec y Chiarn er.   
					</seg>
					<seg id="b.LUK.19.35" type="verse">
						As hug ad lhieu eh gys Yeesey: as hilg ad nyn gharmadyn er y lhiy, as hug ad Yeesey  ny hoie orroo.   
					</seg>
					<seg id="b.LUK.19.36" type="verse">
						As myr v'eh goll, skeayll ad nyn eaddagh er y raad.   
					</seg>
					<seg id="b.LUK.19.37" type="verse">
						As tra v'eh er jeet er-gerrey, eer ec goll-sheese cronk ny oliveyn, ghow yn slane  sheshaght jeh e eiyrtyssee toshiaght dy ghoaill boggey, as dy chur moylley da Jee  lesh ard-choraa, son ooilley ny obbraghyn mirrillagh v'ad er n'akin,   
					</seg>
					<seg id="b.LUK.19.38" type="verse">
						Gra, Bannit dy row yn Ree ta cheet ayns ennym y Chiarn: shee ayns niau, as gloyr  ayns yn yrjid.   
					</seg>
					<seg id="b.LUK.19.39" type="verse">
						As dooyrt paart jeh ny Phariseeyn rish veih mastey yn pobble, Vainshter, cur oghsan  da dty eiyrtyssee.   
					</seg>
					<seg id="b.LUK.19.40" type="verse">
						As dreggyr eshyn, as dooyrt eh roo, Ta mee ginsh diu, my chummagh ad shoh nyn jengey,  dy jinnagh ny eer claghyn troggal seose nyn goraa.   
					</seg>
					<seg id="b.LUK.19.41" type="verse">
						As tra v'eh er jeet er-gerrey, yeeagh eh er yn ard-valley, as cheayn eh harrish.    
					</seg>
					<seg id="b.LUK.19.42" type="verse">
						Gra, Dy beagh toiggal er ve ayd's, dy jarroo ayd's, ayns dty laa shoh hene, jeh  ny reddyn ta bentyn rish dty hee! agh nish t'ad follit veih dty hooillyn.   
					</seg>
					<seg id="b.LUK.19.43" type="verse">
						Son hig ny laghyn ort, tra nee dty noidyn jeeg y yannoo mood, as soie-ee ad ad-hene  mygeayrt, as cruinnee ad oo stiagh er dy chooilley heu.   
					</seg>
					<seg id="b.LUK.19.44" type="verse">
						As lhieggee ad oo kiart rish y thalloo, as dty chloan cheu-sthie jeed; as cha vaag  ad aynyd un chlagh er clagh elley: er-yn-oyr nagh dug oo tastey da'n earish haink  mish dy dty yeeaghyn.   
					</seg>
					<seg id="b.LUK.19.45" type="verse">
						As hie eh stiagh ayns y chiamble, as ren eh toshiaght dy eiyrt magh yn vooinjer  va creck as kionnaghey ayn   
					</seg>
					<seg id="b.LUK.19.46" type="verse">
						Gra roo, Te scruit, Ta my hie's thie yn phadjer: agh ta shiuish er n'yannoo eh  ny ooig dy vaarlee.
					</seg>
					<seg id="b.LUK.19.47" type="verse">
						As v'eh gynsagh ad gagh laa ayns y chiamble. Agh va ny ard-saggyrtyn, as ny scrudeyryn,  as leeideilee yn phobble shirrey eh y stroie,  
					</seg>
					<seg id="b.LUK.19.48" type="verse">
						As cha row fys oc kys dy heet my geayrt-y-mysh; son va ooilley yn pobble feer aggindagh  er clashtyn eh. 
					</seg>
				</div>
				<div id="b.LUK.20" type="chapter">
					<seg id="b.LUK.20.1" type="verse">
						AS haink eh gy-kione er unnane jeh ny laghyn shen, myr v'eh gynsaghey  yn pobble ayns  y chiamble as preacheil y sushtal, dy ren ny ard-saggrtyn as ny scrudeyryn soiaghey  er, marish y chanstyr, 
					</seg>
					<seg id="b.LUK.20.2" type="verse">
						As loayr ad rish, gra, Insh dooin, Cre'n phooar t'ayd dy yannoo ny reddyn shoh?  ny quoi eh hug y phooar shoh dhyt?   
					</seg>
					<seg id="b.LUK.20.3" type="verse">
						As dreggyr eshyn as dooyrt eh roo, Fenyms jiuish myrgeddin un red; as freggyr-jee  mee:   
					</seg>
					<seg id="b.LUK.20.4" type="verse">
						Bashtey Ean, nee veih niau ve, ny veih deiney?   
					</seg>
					<seg id="b.LUK.20.5" type="verse">
						As loayr ad nyn mast' oc hene, gra, My jir mayd, Veih niau; jir eshyn, Cre'n-fa  eisht nagh chred shiu eh?   
					</seg>
					<seg id="b.LUK.20.6" type="verse">
						Agh my jir mayd, Veih deiney; nee ooilley yn pobble nyn glaghey shin; son t'ad dy  shickyr credjal Ean dy ve ny adeyr.   
					</seg>
					<seg id="b.LUK.20.7" type="verse">
						As dreggyr ad, nagh voddagh ad ginsh cre voish v'eh.   
					</seg>
					<seg id="b.LUK.20.8" type="verse">
						As dooyrt Yeesey roo, Chamoo insh yms diuish cre'n phooar t'aym dy yannoo ny reddyn  shoh.    
					</seg>
					<seg id="b.LUK.20.9" type="verse">
						Eisht hie eh er e hoshiaght dy loayrt rish y pobble yn coraa-dorraghey shoh: Va  dooinney dy row ren garey-feeyney y hoiaghey, as hoie eh eh rish, eirinnee, as hie  eh gys cheer foddey son choud shen dy hraa.    
					</seg>
					<seg id="b.LUK.20.10" type="verse">
						As ec yn imbagh, hug eh fer-mooinjerey gys ny eirinnee, dy choyrt da jeh mess y  gharey-feeyney: agh woaill ny eirinnee eh, as hug ad eh ersooyl follym.   
					</seg>
					<seg id="b.LUK.20.11" type="verse">
						As reesht hug eh fer-mooinjerey elley; as woaill ad eshyn myrgeddin, as ghell ad  dy scammyltagh rish, as hug ad eh ersooyl follym.   
					</seg>
					<seg id="b.LUK.20.12" type="verse">
						As reesht hug eh yn trass; as vroo ad eshyn myrgeddin, as deiyr ad eh ersooyl.    
					</seg>
					<seg id="b.LUK.20.13" type="verse">
						Eisht dooyrt chiarn y gharey-feeyney Cre nee'm? Ver-ym huc my vac graihagh foddee  dy der ad arrym da tra hee-ys ad eh.   
					</seg>
					<seg id="b.LUK.20.14" type="verse">
						Agh tra honnick ny eirinnee eh, loayr ad eddyr ad-hene, gra, Shoh yn eirey: tar-jee,  lhig dooin eh y varroo, dy vod yn eiraght ve lhien hene.   
					</seg>
					<seg id="b.LUK.20.15" type="verse">
						Myr shen cheau ad eh magh ass y gharey-feeyney, as varr ad eh. Cre nee Chiarn y  gharey-feeyney er-y-fa shen roo?   
					</seg>
					<seg id="b.LUK.20.16" type="verse">
						Hig eh as stroie-ee eh ny eirinnee shoh, as ver eh yn garey-feeyney da feallagh  elley. As tra cheayll ad shen, dooyrt ad, Nar lhig eh Jee.   
					</seg>
					<seg id="b.LUK.20.17" type="verse">
						As yeeagh eh orroo, as dooyrt eh, Cre shoh eisht ta scruit, Ta'n chlagh ren ny  masoonee y vee-lowal, er jeet dy ve yn ard-chlagh chorneilagh?   
					</seg>
					<seg id="b.LUK.20.18" type="verse">
						Quoi-erbee huittys er y chlagh shen, hee eh er ny vroo: agh er quoi-erbee huittys  y chlagh shen, nee ee cha meen as joan jeh.    
					</seg>
					<seg id="b.LUK.20.19" type="verse">
						As va ny ard-saggyrtyn as ny scrudeyryn ayns yn oor cheddin shirrey eh y ghoaill;  agh ghow ad aggle roish y pobble: son dennee ad dy row eh er loayrt yn coraa-dorraghey  shoh nyn noisyn.   
					</seg>
					<seg id="b.LUK.20.20" type="verse">
						As va sooill oc er, as hug ad magh peeikearyn va dy lhiggey orroo dy ve deiney  cairagh, er-chee tayrtyn eh nyns e ghlare, as myr shen dy livrey eh gys pooar as  reill y chiannoort.    
					</seg>
					<seg id="b.LUK.20.21" type="verse">
						As denee ad jeh, gra, Vainshter, ta fys ain dy vel oo loayrt as gynsaghey cairagh;  chamoo t'ou soiaghey jeh persoon erbee, agh gynsaghey raad Yee dy firrinagh  
					</seg>
					<seg id="b.LUK.20.22" type="verse">
						Vel eh lowal dooin keesh y eeck da Cesar, mannagh vel?  
					</seg>
					<seg id="b.LUK.20.23" type="verse">
						Agh dennee eh yn foalsaght oc, as dooyrt eh roo, Cre'n-fa ta shiu shirrey da my  ghoaill ayns ribbey?  
					</seg>
					<seg id="b.LUK.20.24" type="verse">
						Jeeagh-jee dou ping: quoi ta'n jalloo as y scrieu t'er cowraghey? Dreggyr ad as  dooyrt ad, Cesar.  
					</seg>
					<seg id="b.LUK.20.25" type="verse">
						As dooyrt eh roo, Eeck-jee er-y-fa shen da Cesar shen ny ta bentyn gys Cesar; as  da Jee shen ny ta bentyn gys Jee.  
					</seg>
					<seg id="b.LUK.20.26" type="verse">
						As cha voddagh ad greme y ghoaill er e ghoan kiongoyrt rish y pobble: as ghow ad  yindys jeh'n ansoor echey, as chum ad nyn jengey.  
					</seg>
					<seg id="b.LUK.20.27" type="verse">
						Eisht haink huggey shiartanse jeh ny Sadduceeyn (ta gobbal yn irree-seose-reesht  veih ny merriu) as denee ad jeh,  
					</seg>
					<seg id="b.LUK.20.28" type="verse">
						Gra, Vainshter, ta Moses er scrieu dooin, My ta braar dooinney erbee geddyn baase,  as ben echey, as eh dy gheddyn baase gyn chloan, dy vel e vraar dy phoosey yn ven  echey, as dy hroggal seose sluight gys e vraar.  
					</seg>
					<seg id="b.LUK.20.29" type="verse">
						Va er-y-fa shen shiaght braaraghyn: as hooar y braar shinney, tra v'eh er phoosey  ben, baase gyn chloan.  
					</seg>
					<seg id="b.LUK.20.30" type="verse">
						As ghow yn nah vraar ee son ben, as hooar eshyn baase dyn chloan.  
					</seg>
					<seg id="b.LUK.20.31" type="verse">
						As ghow yn trass ee: as er yn aght cheddin yn chiaght. As cha daag ad cloan, as  hooar ad baase.  
					</seg>
					<seg id="b.LUK.20.32" type="verse">
						Er-jerrey ooilley hooar y ven ee hene baase myrgeddin.  
					</seg>
					<seg id="b.LUK.20.33" type="verse">
						Ec yn irree-reesht er-y-fa shen, quoi jeu vees ee echey son ben? son v'ee ny ben  da'n chiaght.  
					</seg>
					<seg id="b.LUK.20.34" type="verse">
						As dreggyr Yeesey as dooyrt eh roo, Ta cloan y theihll shoh poosey, as er nyn goyrt  ayns poosey:  
					</seg>
					<seg id="b.LUK.20.35" type="verse">
						Agh adsyn vees coontit feeu jeh'n theihll shen, as jeh yn irree-reesht veih ny  merriu, cha vel ad poosey, ny er nyn goyrt ayns poosey.  
					</seg>
					<seg id="b.LUK.20.36" type="verse">
						Chamoo oddys ad baase y gheddyn arragh; son t'ad corrym rish ny ainleyn, as nyn  gloan dy Yee, liorish dy vel ad cloan yn irree-seose reesht.  
					</seg>
					<seg id="b.LUK.20.37" type="verse">
						Nish dy n'irree ny merriu, hoilshee Moses hene ec y thammag, tra t'eh genmys y  Chiarn, Jee Abraham, as Jee Isaac, as Jee Yacob.  
					</seg>
					<seg id="b.LUK.20.38" type="verse">
						Son cha nee Jee ny merriu eh, agh Jee ny bioee: son ta ooilley bio huggeysyn.   
					</seg>
					<seg id="b.LUK.20.39" type="verse">
						Eisht dreggyr shiartanse jeh ny scrudeyryn as doo~yt ad, Vainshter, t'ou er ghra  dy mie.  
					</seg>
					<seg id="b.LUK.20.40" type="verse">
						As ny lurg shen cha by-lhoys daue question erbee sodjey y chur huggey.  
					</seg>
					<seg id="b.LUK.20.41" type="verse">
						As dooyrt eh roo, Kys t'ad gra dy nee Creest mac Ghavid?  
					</seg>
					<seg id="b.LUK.20.42" type="verse">
						As dy vel David eh hene ayns lioar ny psalmyn gra, Dooyrt y Chiarn rish my Hiarn's,  Soie uss er my laue yesh,
					</seg>
					<seg id="b.LUK.20.43" type="verse">
						Derrey ver-ym dty noidyn son stoyl dty choshey.
					</seg>
					<seg id="b.LUK.20.44" type="verse">
						Ta David er-y-fa shen genmys eh ny Hiarn, kys t'eh eisht yn mac echey?
					</seg>
					<seg id="b.LUK.20.45" type="verse">
						Eisht ayns clashtyn ooilley yn pobble, dooyrt eh rish e ostyllyn,
					</seg>
					<seg id="b.LUK.20.46" type="verse">
						Bee-jee er nyn dwoaie jeh ny scrudeyryn, ta geearree shooyll ayns coamraghyn liauyrey,  as shynney lhieu dy vannaghey daue ayns ny margaghyn, as ny stuill syrjey y ve oc  ayns kialteenyn, as ny ard ynnydn-soie ec cuirraghyn.
					</seg>
					<seg id="b.LUK.20.47" type="verse">
						T'ad cur-mow thieyn mraane-treoghe, as son scaa dy chraueeaght lhiggey orroo dy  ve mennick ayns padjer: ta briwnys strimmey nyn gour oc shoh. 
					</seg>
				</div>
				<div id="b.LUK.21" type="chapter">
					<seg id="b.LUK.21.1" type="verse">
						As yeeagh eh seose, as honnick eh ny berchee tilgey ny giootyn oc ayns kishtey yn  stoyr.  
					</seg>
					<seg id="b.LUK.21.2" type="verse">
						As honnick eh myrgeddin ben voght treoghe dy row, tilgey ayn daa vite.  
					</seg>
					<seg id="b.LUK.21.3" type="verse">
						As dooyrt eh, Ayns firrinys ta mee gra riu, dy vel y ven voght treoghe shoh er hilgey  ayn ny smoo na ad ooilley.  
					</seg>
					<seg id="b.LUK.21.4" type="verse">
						Son t'ad shoh ooilley ayns nyn balchey er chur gys ourallyn Yee: agh t'eeish myr  s'boght ee, er choyrt ayn ooilley ny v'eck dy veaghey er.  
					</seg>
					<seg id="b.LUK.21.5" type="verse">
						As myr va paart loayrt jeh'n chiamble, kys ve er ny hoiaghey magh lesh clagh yn  aalin, as giootyn, dooyrt eh,  
					</seg>
					<seg id="b.LUK.21.6" type="verse">
						Son ny reddyn shoh ta shiu dy akin hig ny laghyn, tra nagh bee faagit un chlagh  er clagh elley nagh bee er ny lhieggal.  
					</seg>
					<seg id="b.LUK.21.7" type="verse">
						As denee ad jeh, gra, Vainshter, agh cuin vees ny reddyn shoh? as cre vees yn cowrey  tra hig ny reddyn shoh gy-kione?  
					</seg>
					<seg id="b.LUK.21.8" type="verse">
						As dooyrt eh, Cur-jee twoaie nagh bee shiu er nyn molley: son hig ymmodee ayns m'ennym's,  gra, Mish Creest; as ta'n traa tayrn er-gerrey: ny gow-jee shiuish er-y-fa shen geiyrt  orroo.  
					</seg>
					<seg id="b.LUK.21.9" type="verse">
						Agh tra chlinnys shiu jeh caggaghyn as irree-magh, ny bee aggle erriu: son shegin  da ny reddyn shoh hoshiaght cheet gy-kione, agh cha bee yn jerrey foast.   
					</seg>
					<seg id="b.LUK.21.10" type="verse">
						Eisht dooyrt eh roo, Nee ashoon girree-magh noi ashoon, as reeriaght noi reeriaght.   
					</seg>
					<seg id="b.LUK.21.11" type="verse">
						As bee craaghyn-thallooin mooar ayns ymmodee ynnydyn, as gennaghyn, as crampyn,  as shillaghyn agglagh, as bee cowraghyn mooarey veih niau.  
					</seg>
					<seg id="b.LUK.21.12" type="verse">
						Agh roish ooilley shoh gowee ad shiu, ss nee ad tranlaase erriu, as livrey ee ad  shiu seose gys quaiylyn, as gys pryssoonyn, as bee shiu er nyn goyrt fenish reeaghyn  as fir-reill er coontey yn ennym aym's  
					</seg>
					<seg id="b.LUK.21.13" type="verse">
						As myr shoh hig shiuish dy ve son feanishyn dooys.   
					</seg>
					<seg id="b.LUK.21.14" type="verse">
						Kiare-jee eh- er-y-fa shen ayns nyn gree, gyn shiu dy smooinaghtyn ro-laue cre  nee shiu y reggyrt.
					</seg>
					<seg id="b.LUK.21.15" type="verse">
						Son ver-yms diu beeal as creenaght, nagh bee ooilley nyn noidyn son loayrt ny shassoo  magh n'oi.  
					</seg>
					<seg id="b.LUK.21.16" type="verse">
						As bee shiu er nyn mrah chammah liorish ayraghyn as moiraghyn, as braaragh yn as  deiney mooinjerey, as caarjyn; as ver ad er paart eu ve er nyn goyrt gy-baase.                                           
					</seg>
					<seg id="b.LUK.21.17" type="verse">
						As ver yn ymmodee feoh diu er coontey yn ennym aym's. 
					</seg>
					<seg id="b.LUK.21.18" type="verse">
						Agh cha jed wheesh reuaig jeh nyn ghing naardey.  
					</seg>
					<seg id="b.LUK.21.19" type="verse">
						Fo ooilley nyn seaghyn cum-jee seose nyn gree.  
					</seg>
					<seg id="b.LUK.21.20" type="verse">
						As tra hee shiu sheshaghtyn-caggee mygeayrt Jerusalem, eisht toig-jee dy vel y  traartys eck er-gerrey.  
					</seg>
					<seg id="b.LUK.21.21" type="verse">
						Eisht lhig dauesyn ta ayns Judea, chea gys ny sleityn; as lhig dauesyn ta cheu-sthie  jee, cosney ass-jee; as ny lhig dauesyn ta mooie er y cheer cheet stiagh aynjee.   
					</seg>
					<seg id="b.LUK.21.22" type="verse">
						Son t'ad shoh laghyn y chooilleeney, son jannoo mie dy chooilley nhee ta scruit.   
					</seg>
					<seg id="b.LUK.21.23" type="verse">
						Agh smerg dauesyn ta torragh, as dauesyn ta cur keeagh ayns ny laghyn shen: son  bee trimshey mooar ayns y cheer, as corree noi yn pobble shoh.  
					</seg>
					<seg id="b.LUK.21.24" type="verse">
						As tuittee ad er foyr y chliwe, as bee ad er nyn ghoaill ersooyl nyn gappeeyn gys  dy chooilley ashoon: as bee Jerusalem er ny stampey sheese liorish ny Ashoonee, derrey  vees traa ny Ashoonee er ny chooilleeney.  
					</seg>
					<seg id="b.LUK.21.25" type="verse">
						As bee cowraghyn ayns y ghrian, as ayns ny rollageyn: as er y thalloo seaghyn er  ashoonyn, as angaish; yn faarkey, as ny tonnyn freaney;  
					</seg>
					<seg id="b.LUK.21.26" type="verse">
						Creeaghyn deiney gannooinaghey lesh aggle, as lesh jeeaghyn jei ny reddyn ta ry  heet er y thalloo: son bee pooaraghyn yn aer er nyn graa.   
					</seg>
					<seg id="b.LUK.21.27" type="verse">
						As eisht hee ad Mac y dooinney cheet ayns bodjal lesh pooar as ard-ghloyr.  
					</seg>
					<seg id="b.LUK.21.28" type="verse">
						As tra ghoys ny reddyn shoh toshiaght dy heet gy-kione, eisht jeeagh-jee shiuish  seose, as trog-jee nyn ghing; son ta'n livrey-ys eu tayrn er-gerrey.  
					</seg>
					<seg id="b.LUK.21.29" type="verse">
						As loayr eh roo coraa-dorraghey. Cur-jee my-ner yn billey-figgagh as ooilley ny  billjn;  
					</seg>
					<seg id="b.LUK.21.30" type="verse">
						Tra t'ad nish cur magh duillagyn, ta shiu fakin as toiggal jiu hene, dy vel y sourey  er-gerrey.  
					</seg>
					<seg id="b.LUK.21.31" type="verse">
						Myr shen shiuish neesht, tra hee shiu ny reddyn shoh cheet gy-kione, toig-jee dy  vel reeriaght Yee er-gerrey.  
					</seg>
					<seg id="b.LUK.21.32" type="verse">
						Dy firrinagh ta mee gra riu, Nagh bee yn cheeloghe shoh ec kione, derrey vees ooilley  shoh er ny chooilleeney.  
					</seg>
					<seg id="b.LUK.21.33" type="verse">
						Nee yn aer as yn ooir cherraghtyn, agh my ghoan's cha jean cherraghtyn.  
					</seg>
					<seg id="b.LUK.21.34" type="verse">
						As cur-jee twoaie diu hene, er-aggle ec traa erbee dy bee ny creeaghyn eu rouyr  laadit lesh jooid as meshtyrys, as kiarailyn y vea shoh, as myr shoh yn laa shen  dy heet erriu doaltattym.  
					</seg>
					<seg id="b.LUK.21.35" type="verse">
						Son myr ribbey hig eh er ooilley cummaltee ny hooirey.  
					</seg>
					<seg id="b.LUK.21.36" type="verse">
						Bee-jee er nyn dwoaie er-y-fa shen, as bee-jee kinjagh ayns padjer, dy vod shiu  ve coontit feeu dy scapail ooilley ny reddyn shoh hig gy-kione, as dy hassoo kiongoyrt  rish Mac y dooinney.  
					</seg>
					<seg id="b.LUK.21.37" type="verse">
						As ayns y laa v'eh gynsagh 'sy chiamble, as ec yn oie goll magh as goaill aaght  ec y chronk ta enmyssit cronk ny Oliveyn.  
					</seg>
					<seg id="b.LUK.21.38" type="verse">
						As va ooilley yn pobble cheet huggey dy moghey gys y chiamble, dy eaishtagh rish.  
					</seg>
				</div>
				<div id="b.LUK.22" type="chapter">
					<seg id="b.LUK.22.1" type="verse">
						ISH va feuilley yn arran-millish tayrn er-gerrey, ta enmyssit y Chaisht.  
					</seg>
					<seg id="b.LUK.22.2" type="verse">
						As va ny ard-saggyrtyn as ny scrudeyryn shirrey kys oddagh ad eh y choyrt gy-bause;  son v'adayns sggle roish y pobble.  
					</seg>
					<seg id="b.LUK.22.3" type="verse">
						Eisht hie yn drogh-spyrryd stiagh ayns Yuaase va slennooit Iscariot, va jeh earroo  yn daa ostyl yeig.  
					</seg>
					<seg id="b.LUK.22.4" type="verse">
						As hie eh roish, as loayr eh rish ny ard saggyrtyn as ny captanyn mychione eh y  vrah daue.  
					</seg>
					<seg id="b.LUK.22.5" type="verse">
						As ghow adsyn boggey jeh, as ren ad conaant dy chur argid da.  
					</seg>
					<seg id="b.LUK.22.6" type="verse">
						As hug eh gialdyn, as v'eh shirrey caa dy vrah eh tra nagh beagh y pobble marish.   
					</seg>
					<seg id="b.LUK.22.7" type="verse">
						Eisht haink laa yn arran-millish, tra va'n Eayn-caisht dy ve er ny varroo.  
					</seg>
					<seg id="b.LUK.22.8" type="verse">
						As hug eh magh Peddyr as Ean, gra, Immee-jee, as aarlee-jee yn Eayn-caisht dy vod  mayd gee.   
					</seg>
					<seg id="b.LUK.22.9" type="verse">
						As dooyrt ad rish, C'raad sailt shin dy yannoo aarloo?   
					</seg>
					<seg id="b.LUK.22.10" type="verse">
						As dooyrt eh roo, Cur-my-ner, tra vees shiu er gholl stiagh ayns yn ard valley  hig dooinney nyn guail lesh saagh-craie dy ushtey; eiyr-jee er gys y thie hed eh  stiagh ayn.   
					</seg>
					<seg id="b.LUK.22.11" type="verse">
						As abbyr-jee tish y fer-thie, Ta'n mainshter gra rhyt, Cre vel shamyr ny goaldee,  raad nee'm yn Eayn-caisht y ee marish my ostyllyn?  
					</seg>
					<seg id="b.LUK.22.12" type="verse">
						As jeeaghee eh diu ard-room mooar vees soit magh: ayns shen jean-jee aarloo.  
					</seg>
					<seg id="b.LUK.22.13" type="verse">
						As hie ad as hooar ad myr v'eh er ghra roo: as daarlee ad yn Eayn-caisht.  
					</seg>
					<seg id="b.LUK.22.14" type="verse">
						As tra va'n oor er jeet, hoie eh sheese as y daa ostyl yeig marish.  
					</seg>
					<seg id="b.LUK.22.15" type="verse">
						As dooyrt eh roo, Lesh yeearree jeean ta mee er ve aignagh yn Eayn-caisht shoh  y ee meriu roish my jean-ym surranse.  
					</seg>
					<seg id="b.LUK.22.16" type="verse">
						Son ta mee gra riu, Nagh n'ee-ym maghey shoh jeh, derrey vees eh cooilleenit ayns  reeriaght Yee.   
					</seg>
					<seg id="b.LUK.22.17" type="verse">
						As ghow eh yn cappan, as hug eh booise, as dooyrt eh, Gow-jee shoh, as rheynn-jee  eh ny mast' eu hene.  
					</seg>
					<seg id="b.LUK.22.18" type="verse">
						Son ta mee gra riu, Nagh n'iu-ym jeh mess y villey-feeyney, derrey hig reeriaght  Yee.
					</seg>
					<seg id="b.LUK.22.19" type="verse">
						As ghow eh arran, as hug eh booise, as vrish eh eh, as hug eh eh daue, gra, Shoh  my chorp t'er ny choyrt er nyn son eu shoh jean-jee ayns cooinaghtyn jeem's.
					</seg>
					<seg id="b.LUK.22.20" type="verse">
						As er yn aght cheddin yn cappan lurg shibber, gra, Yn cappan shoh yn conaant noa  ayns my uill's, t'er ny gheayrtey er ny son eu.  
					</seg>
					<seg id="b.LUK.22.21" type="verse">
						Agh cur-my-ner, ta'n laue echeysyn ta dy my vrah, marym er y voayrd.  
					</seg>
					<seg id="b.LUK.22.22" type="verse">
						As dy firrinagh ta'n Mac dooinney goll myr ve kiarit: agh smerg da'n dooinney shen  liorish t'eh er ny vrah.  
					</seg>
					<seg id="b.LUK.22.23" type="verse">
						As ren ad toshiaght dy vriaght nyn mast' oc hene, quoi jeu yinnagh shoh.  
					</seg>
					<seg id="b.LUK.22.24" type="verse">
						Nish va streeu myrgeddin nyn mast' oc, quoi jeu syrjey veagh coontit.  
					</seg>
					<seg id="b.LUK.22.25" type="verse">
						As dooyrt eh roo, Ta reeaghyn ny Ashoonee gymmyrkey reill harrystoo: as as t'adsyn  t'ayns pooar nyn mastey, enmyssit deiney ooasle.  
					</seg>
					<seg id="b.LUK.22.26" type="verse">
						Agh cha bee shiuish myr shen: agh quoi-erbee shinney ta nyn mast eu, lhig da ve  myr y fer saa; as eshyn syrjey ta, myr y fer ta shirveish.  
					</seg>
					<seg id="b.LUK.22.27" type="verse">
						Son quoi syrjey, eshyn ta ny hoie ec bee, ny'n fer ta shirveish? nagh nee eshyn  ta ny hoie ec bee? agh ta mish nyn mast' eu myr y fer ta shirveish.  
					</seg>
					<seg id="b.LUK.22.28" type="verse">
						She shiuish t'er hannaghtyn marym ayns my heaghyn.  
					</seg>
					<seg id="b.LUK.22.29" type="verse">
						As ta mee pointeil diu reeriaght, myr ta my Ayr er phointeil dooys.  
					</seg>
					<seg id="b.LUK.22.30" type="verse">
						Dy vod shiu gee as giu ec my voayrd ayns my reeriaght, as soie er stuill-reeoil,  briwnys daa heeloghe yeig Israel.  
					</seg>
					<seg id="b.LUK.22.31" type="verse">
						As dooyrt y Chiarn, Simon, Simon, cur-my-ner, ta Satan er yeearree shiuish y  ghoaill, dy chreearey shiu myr curnaght:  
					</seg>
					<seg id="b.LUK.22.32" type="verse">
						Agh ta mish er ghuee er dty hon's, nagh jean dty chredjue failleil; as tra vees  oo er jyndaa, niartee dty vraaraghyn.  
					</seg>
					<seg id="b.LUK.22.33" type="verse">
						As dooyrt eh rish, Hiarn, ta mish aarloo dy gholl mayrt chammah gys pryssoon, as  gys baase.  
					</seg>
					<seg id="b.LUK.22.34" type="verse">
						As dooyrt eh, Ta mee ginsh dhyt, Pheddyr roish gerrym y chellee jiu dy jean uss  gobbal three keayrtyn dy nhione dhyt mee.  
					</seg>
					<seg id="b.LUK.22.35" type="verse">
						As dooyrt eh roo, Tra hug mee shiu magh fegooish sporran, as spagey, as braagyn,  row nhee erbee dy laccal erriu? As dooyrt ad, Cha row nhee erbee.  
					</seg>
					<seg id="b.LUK.22.36" type="verse">
						Eisht dooyrt eh roo, Agh nish eshyn ta sporran echey, lhig da y ghoaill eh, as  myrgeddin e spaagey: as eshyn nagh vel cliwe echey, lhig da creck e gharmad, as cliwe  y chionnaghey.  
					</seg>
					<seg id="b.LUK.22.37" type="verse">
						Son ta mee gra riu, Dy nhegin da shoh ny ta scruit, ve foast cooilleenit aynym's,  As v'eh er ny earroo marish ny drogh yantee: son ta jerrey er ny reddyn ta my mychione's.   
					</seg>
					<seg id="b.LUK.22.38" type="verse">
						As dooyrt ad, Hiarn, cur-my-ner ta daa chliwe ayns shoh. As dooyrt eh roo, Te dy  liooar. 
					</seg>
					<seg id="b.LUK.22.39" type="verse">
						As haink eh magh, as hie eh myr v'eh cliaghtey, gys cronk ny Oliveyn; as deiyr  ny ostyllyn myrgeddin er.
					</seg>
					<seg id="b.LUK.22.40" type="verse">
						As tra v'eh ec yn ynnyd, dooyrt eh roo, Gow-jee padjer, nagh duitt shiu ayns miolagh.   
					</seg>
					<seg id="b.LUK.22.41" type="verse">
						As hie eh voue, mysh choud as hilgagh fer clagh, as huitt eh er e ghlioonyn, as  ghow eh padjer  
					</seg>
					<seg id="b.LUK.22.42" type="verse">
						Gra, Ayr, my she dty aigney eh, scugh yn cappan shoh voym: ny-yeih cha nee my aigney's,  agh dt'aigney's dy row jeant.  
					</seg>
					<seg id="b.LUK.22.43" type="verse">
						As haink huggey ainle veih niau, dy niartaghey eh,  
					</seg>
					<seg id="b.LUK.22.44" type="verse">
						As v'eh ayns angaish vooar, as ghow eh padjer ny s'jeeaney: as va'n ollish echey  myr bineyn mooarey folley tuittym gys y thalloo.  
					</seg>
					<seg id="b.LUK.22.45" type="verse">
						As tra v'eh er n'irree veih padjer, as er jeet gys e ostyllyn, hooar eh ad nyn  gadley lesh trimshey,   
					</seg>
					<seg id="b.LUK.22.46" type="verse">
						As dooyrt eh roo, Cre'n-fa ta shiu cadley? irree-jee as gow-jee padjer, nagh duitt  shiu ayns miolagh.  
					</seg>
					<seg id="b.LUK.22.47" type="verse">
						As choud as v'eh foast loayrt, cur-my-ner haink sheshaght vooar, as eshyn va  enmyssit Yuaase, fer jeh'n daa ostyl yeig, nyn leeideilagh, as hayrn eh er-gerrey  da Yeesey dy chur paag da.  
					</seg>
					<seg id="b.LUK.22.48" type="verse">
						Agh dooyrt Yeesey rish, Yuaase, vel oo brah Mac y dooinney lesh paag?  
					</seg>
					<seg id="b.LUK.22.49" type="verse">
						Tra honnick adsyn va mygeayrt-y-mysh cre va ry-heet, dooyrt ad rish, Hiarn, bwoaill  mayd lesh y chliwe?  
					</seg>
					<seg id="b.LUK.22.50" type="verse">
						As woaill fer jeu fer-mooinjerey yn ard-saggyrt, as ghiare eh yn chleaysh yesh  jeh.  
					</seg>
					<seg id="b.LUK.22.51" type="verse">
						As dreggyr Yeesey, as dooyrt eh, Slioar shoh hene. As venn eh rish e chleaysh,  as laanee eh eh.  
					</seg>
					<seg id="b.LUK.22.52" type="verse">
						Eisht dooyrt Yeesey rish ny ard saggyrtyn as captanyn y chiamble, as y chanstyr  v'er jeet magh huggey, Vel shiu er jeet magh, myr noi maarliagh, lesh cliwenyn as  luirg?
					</seg>
					<seg id="b.LUK.22.53" type="verse">
						Tra va mee meriu gagh laa ayns y chiamble, cha heeyn shiu magh laue m'oi: agh shoh  yn oor eu, as pooar y dorraghys.  
					</seg>
					<seg id="b.LUK.22.54" type="verse">
						Eisht ghow ad eh, as leeid ad ersooyl eh, as hug ad lhieu eh gys thie yn ard-saggyrt.  As deiyr Peddyr er foddey ny yei.  
					</seg>
					<seg id="b.LUK.22.55" type="verse">
						As tra v'ad er voaddey aile ayns mean ny halley, as er hoie sheese cooidjagh, hoie  Peddyr sheese ny mast' oc.  
					</seg>
					<seg id="b.LUK.22.56" type="verse">
						Agh hug ben-aeg dy row tastey da, myr v'eh ny hoie ec yn aile, as yeeagh ee dy  gyere er, as dooyrt ee, v'eh shoh myrgeddin marish.
					</seg>
					<seg id="b.LUK.22.57" type="verse">
						As dob eh, gra, Ven, cha vel enney aym er.  
					</seg>
					<seg id="b.LUK.22.58" type="verse">
						As tammylt ny lurg shen, honnick fer elley eh, as dooyrt eh, She fer jeu myrgeddin  uss. As dooyrt Peddyr, Ghooinney, cha nee.  
					</seg>
					<seg id="b.LUK.22.59" type="verse">
						As mysh oor ny lurg shen, hass fer elley er dy creoi, gra, Ayns firrinys v'eh shoh  myrgeddin marish; son she Galilean eh,
					</seg>
					<seg id="b.LUK.22.60" type="verse">
						As dooyrt Peddyr, Ghooinney, cha s'aym cre t'ou dy ghra. As chelleeragh, choud  as v'eh foast loayrt, gherr y kellagh.  
					</seg>
					<seg id="b.LUK.22.61" type="verse">
						As hyndaa yn Chiarn, as yeeagh eh er Peddyr; as chooinee Peddyr er yn ockle va'n  Chiarn er ghra rish, Roish gerrym y chellee, nee uss mish y obbal three keayrtyn.   
					</seg>
					<seg id="b.LUK.22.62" type="verse">
						As hie Peddyr magh, as cheayn eh dy sharroo.   
					</seg>
					<seg id="b.LUK.22.63" type="verse">
						As ren ny deiney v'er ghoaill Yeesey gannidys er, as y woalley eh.  
					</seg>
					<seg id="b.LUK.22.64" type="verse">
						As tra v'ad er choodaghey ny sooillyn echey, woaill ad eh er yn eddin, as denee  ad jeh, gra, Jean phadeyrys, quoi ta dy dty woalley?
					</seg>
					<seg id="b.LUK.22.65" type="verse">
						As ymmodee reddyn elley loayr ad dy mollaghtagh n'oi.  
					</seg>
					<seg id="b.LUK.22.66" type="verse">
						As cha leah as va'n laa rish, haink shanstyr yn phobble, as ny ard-saggyrtyn  as ny scrudeyryn cooidjagh, as hug ad lhieu eh gys y choonceil oc,  
					</seg>
					<seg id="b.LUK.22.67" type="verse">
						Gra, Nee oo yn Creest? insh dooin. As dooyrt eh roo, My inshym diu, cha jean shiu  credjal.  
					</seg>
					<seg id="b.LUK.22.68" type="verse">
						As my neem's myrgeddin shiuish y qhuestional, cha jean shiu my reggyrt, ny lhiggey  yn raad dou.  
					</seg>
					<seg id="b.LUK.22.69" type="verse">
						Ny lurg shoh nee Mac y dooinney soie er laue yesh pooar Yee.  
					</seg>
					<seg id="b.LUK.22.70" type="verse">
						Eisht dooyrt ad ooilley, Nee oo eisht Mac Yee? As dooyrt eh roo, Ta shiuish gra  ny ta mee.  
					</seg>
					<seg id="b.LUK.22.71" type="verse">
						As dooyrt ad, Cre'n feme sodjey t'ain er feanishyn? son ta shin hene er chlashtyn  veih'n veeal echey hene.
					</seg>
				</div>
				<div id="b.LUK.23" type="chapter">
					<seg id="b.LUK.23.1" type="verse">
						As dirree yn slane sheshaght jea, as hug ad lhieu eh gys Pilate.  
					</seg>
					<seg id="b.LUK.23.2" type="verse">
						As ren ad toshiaght dy loayrt n'oi, gra, Hooar shin eh shoh cur yn ashoon ain er  shaghryn, as lhiettal sleih veih geeck keesh da Cesar, gra, Dy nee eh-hene Creest  yn ree.  
					</seg>
					<seg id="b.LUK.23.3" type="verse">
						As denee Pilate jeh, ghra, Nee ree ny Hewnyn oo? As dreggyr eh, as dooyrt eh, T'ou  uss dy ghra eh.  
					</seg>
					<seg id="b.LUK.23.4" type="verse">
						Eisht dooyrt Pilate rish ny ard-saggyrt yn as rish y pobble, Cha vel mish er gheddyn  foill erbee ayns y dooinney shoh.  
					</seg>
					<seg id="b.LUK.23.5" type="verse">
						As v'ad wheesh shen s'chenney er, gra, T'eh boirey yn pobble, gynsaghey trooid ooilley  Judea, goaill toshiaght veih Galilee derrey shoh.  
					</seg>
					<seg id="b.LUK.23.6" type="verse">
						Tra cheayll Pilate jeh Galilee, denee eh nee Galilean va'n dooinney.  
					</seg>
					<seg id="b.LUK.23.7" type="verse">
						As cha leah as hooar eh fys dy nee gys reill Herod v'eh bentyn, hug eh eh gys Herod,  va myrgeddin eh-hene ec Jerusalem ec y traa shen.  
					</seg>
					<seg id="b.LUK.23.8" type="verse">
						As tra honnick Herod Yeesey, v'eh feer wooiagh: son v'eh aignagh ry-foadey dy  akin eh, er-yn-oyr dy row eh er chlashtyn ymmodee reddyn jeh; as dy row eh jerkal  dy akin mirril ennagh jeant liorish. 
					</seg>
					<seg id="b.LUK.23.9" type="verse">
						Eisht denee en ymmodee questionyn jeh; agh cha dug eh ansoor erbee da.   
					</seg>
					<seg id="b.LUK.23.10" type="verse">
						As hass ny ard-sagggrtyn as ny scrudeyryn as loayr ad dy elgyssagh-n'oi.  
					</seg>
					<seg id="b.LUK.23.11" type="verse">
						As ren Herod as e gheiney-caggee beg y hoiaghey jeh, as chraid ad mysh, as choamree  ad eh lesh coamrey moyrnagh, as hug ad eh reesht gys Pilate. 
					</seg>
					<seg id="b.LUK.23.12" type="verse">
						As y laa cheddin va coardail er ny yannoo eddyr Pilate as Herod; son roie v'ad  ayns noidys ry-cheilley.  
					</seg>
					<seg id="b.LUK.23.13" type="verse">
						As dele Pilate er ny ard-saggyrtyn cooidjagh, as er ny fir-reill as y pobble.       
					</seg>
					<seg id="b.LUK.23.14" type="verse">
						As dooyrt eh roo, Ta shiu er chur lhieu yn dooinney shoh hym's, myr fer ta cur  shaghrynys er y pobble: as cur-my-ner ta mish er veysht eh kiongoyrt riu, as cha  vel mee er gheddyn foill erbee ayns y dooinney shoh, mychione ny reddyn ta shiuish  cur ny lieh; 
					</seg>
					<seg id="b.LUK.23.15" type="verse">
						Chamoo ta Herod: son hug mee shiu huggeysyn, as cur-my-ner, cha vel nhee erbee  ta toilchin baase er ny cherraghey er. 
					</seg>
					<seg id="b.LUK.23.16" type="verse">
						Smaghtee-ym eh er-y-fa shen, as lhiggym y raad da.  
					</seg>
					<seg id="b.LUK.23.17" type="verse">
						Son beign da fer y eaysley daue ec y feailley.  
					</seg>
					<seg id="b.LUK.23.18" type="verse">
						As deie ooilley yn cheshaght, gra, Ersooyl lesh y dooinney shoh, as feayshil dooin  Barabbas:
					</seg>
					<seg id="b.LUK.23.19" type="verse">
						(Va son irree-magh dy row, va jeant ayns yn ard-valley, as son dunverys tilgit  ayns pryssoon).
					</seg>
					<seg id="b.LUK.23.20" type="verse">
						Va Pilate er-y-fa shen aggindagh dy choyrt feaysley da Yeesey, as loayr eh reesht  roo.   
					</seg>
					<seg id="b.LUK.23.21" type="verse">
						Agh dyllee adsyn, gra, Jean y chrossey eh, jean y chrossey eh.   
					</seg>
					<seg id="b.LUK.23.22" type="verse">
						As dooyrt eh roo yn trass cheayrt Cammah, cre'n olk t'eh er n'yannoo? cha vel mish  er gheddyn oyr baaish erbee ayn: smaghtee-ym eh er-y-fa shen, as lhiggym y raad da    
					</seg>
					<seg id="b.LUK.23.23" type="verse">
						As loayr ad ny s'jeeaney lesh ard choraaghyn, guee dy beagh eh er ny chrossey:  as ren y coraa ocsyn as coraa ny ard-saggyrtyn raad y ghoaill.   
					</seg>
					<seg id="b.LUK.23.24" type="verse">
						As hug Pilate briwnys cordail rish nyn aigney.   
					</seg>
					<seg id="b.LUK.23.25" type="verse">
						As deayshil eh daue, eshyn va son irree-magh as dunverys tilgit ayns pryssoon eh  v'ad hene er n'yeearree; agh livrey eh Yeesey gys nyn aigney.   
					</seg>
					<seg id="b.LUK.23.26" type="verse">
						As myr v'ad dy chur lhieu eh, haare ad greme er Simon Cyrenian dy row, myr v'eh  cheet jeh'n cheer, as ersyn hug ad y chrosh, dy ymmyrkey eh geiyrt er Yeesey.   
					</seg>
					<seg id="b.LUK.23.27" type="verse">
						As deiyr er earroo mooar dy leih as dy vraane, va myrgeddin-keayney as jannoo  dobberan er e hon.
					</seg>
					<seg id="b.LUK.23.28" type="verse">
						Agh hyndaa Yeesey huc, as dooyrt eh Inneenyn Yerusalem, ny keayn-jee er my hon's,  agh keayn-jee er nyn son hene, as son nyn gloan.  
					</seg>
					<seg id="b.LUK.23.29" type="verse">
						Son cur-my-ner, ta ny laghyn cheet, tra jir ad, Bannit ta ny mraane gennish, as  ny breinyn nagh ren gymmyrkey, as ny keeaghyn nagh dug bainney.   
					</seg>
					<seg id="b.LUK.23.30" type="verse">
						Eisht nee ad toshiaght dy ghra rish ny sleityn, Tuitt-jee orrin; as rish ny cruink,  Coodee-jee shin.   
					</seg>
					<seg id="b.LUK.23.31" type="verse">
						Son my t'ad jannoo ny reddyn shoh rish y billey oor, cre vees er ny yannoo rish  y billey creen? 
					</seg>
					<seg id="b.LUK.23.32" type="verse">
						As va myrgeddin daa chimmagh elley er nyn leeideil magh marish, dy ve er nyn goyrt  gy-baase.   
					</seg>
					<seg id="b.LUK.23.33" type="verse">
						As tra v'ad er jeet gys yn ynnyd ta enmyssit Calvary, ayns shen ren ad eshyn y  chrossey, as ny kimmee; yn derrey yeh er y laue yesh, as y jeh elley er y laue chiare.    
					</seg>
					<seg id="b.LUK.23.34" type="verse">
						Eisht dooyrt Yeesey, Ayr jean leih daue; son cha vel fys oc cre t'ad dy yannoo.  As rheynn ad e choamrey, as hilg ad lottyn.  
					</seg>
					<seg id="b.LUK.23.35" type="verse">
						As va'n pobble nyn shassoo cur-my-ner: as maroo ren ny fir-reill myrgeddin gannidys  er, as gra, Haue eh feallagh elley; lhig da eh-hene y hauail my she Creest fer reiht  Yee eh.   
					</seg>
					<seg id="b.LUK.23.36" type="verse">
						As va ny sidooryn myrgeddin jannoo faghid er, cheet huggey, as chebbal da vinegar,    
					</seg>
					<seg id="b.LUK.23.37" type="verse">
						As gra, My she ree ny Hewnyn oo, saue oo hene.   
					</seg>
					<seg id="b.LUK.23.38" type="verse">
						As va'n scrieu shoh myrgeddin soit erskyn e chione, ayns letteryn dy Ghreek as  dy Latin, as dy Hebrew, SHOH REE NY HEWNYN.   
					</seg>
					<seg id="b.LUK.23.39" type="verse">
						As ren fer jeh ny kimmee v'er nyn groghey loayrt dy lunagh n'oi, gra, My she oo  yn Creest, saue oo hene as shinyn.   
					</seg>
					<seg id="b.LUK.23.40" type="verse">
						Agh dreggyr y jeh elley, cur oghsan da, as gra, Nagh vel aggle ort roish Jee, fakin  dy vel uss fo yn vriwnys cheddin?   
					</seg>
					<seg id="b.LUK.23.41" type="verse">
						As shinyn dy jarroo dy cairagh; son ta shin er gheddyn toilchinys cooie yn jannoo  ain: agh cha vel y dooinney shoh er n'yannoo aggair erbee.    
					</seg>
					<seg id="b.LUK.23.42" type="verse">
						As dooyrt eh rish Yeesey, Hiarn, cooinee orryms tra hig oo gys dty reeriaght.    
					</seg>
					<seg id="b.LUK.23.43" type="verse">
						As dooyrt Yeesey rish, Dy firrinagh ta mee gra rhyt, Dy bee uss marym's jiu ayns  Paradise.   
					</seg>
					<seg id="b.LUK.23.44" type="verse">
						As ve mysh y cheyoo oor, as va dorraghys harrish ooilley yn cheer gys yn nuyoo  oor.   
					</seg>
					<seg id="b.LUK.23.45" type="verse">
						As va'n ghrian dorraghey, as va curtan scarree yn chiamble raipit veih-my cheilley.    
					</seg>
					<seg id="b.LUK.23.46" type="verse">
						As tra va Yeesey er n'eamagh lesh ard-choraa, dooyrt eh, Ayr, gys dty laueyn  ta mish chymney my spyrryd: as tra v'eh er ghra shoh, phaart eh.   
					</seg>
					<seg id="b.LUK.23.47" type="verse">
						Nish tra honnick y centurion cre va er jeet gy-kione, hug eh moylley da Jee, gra,  Ayns firrinys v'eh shoh ny ghooinney cairagh.   
					</seg>
					<seg id="b.LUK.23.48" type="verse">
						As ooilley yn pobble v'er jeet cooidjagh gys y shilley shen, hug ad my-ner ny reddyn  va jeant, as goaill ad nyn gleeau, haink ad rhymboo.
					</seg>
					<seg id="b.LUK.23.49" type="verse">
						As ooilley e ainjyssee, as ny mraane deiyr er veih Galilee, hass ad foddey jeh  cur-my-ner ny reddyn shoh.  
					</seg>
					<seg id="b.LUK.23.50" type="verse">
						As cur-my-ner va dooinney va enmyssit Joseph, va ny er-coyrlee, as ny ghooinney  mie as cairagh:  
					</seg>
					<seg id="b.LUK.23.51" type="verse">
						(Cha row ayrt ny paart echey shoh ayns y choyrle ny yn jannoo oc) v'eh veih Arimathea,  ard-valley jeh ny Hewnyn, (va myrgeddin eh-hene farkiaght son reeriaght Yee.)  
					</seg>
					<seg id="b.LUK.23.52" type="verse">
						Hie yn dooinney shoh gys Pilate, as yeearree eh corp Yeesey,  
					</seg>
					<seg id="b.LUK.23.53" type="verse">
						As ghow eh neose eh, as hoiII eh eh ayns aanrit, as doanluck eh eh ayns oaie va  cleight ayns creg, raad nagh row rieau dooinney oanluckit roie.  
					</seg>
					<seg id="b.LUK.23.54" type="verse">
						As va shen laa yn aarlaghey, as va yn doonaght tayrn er-gerrey.  
					</seg>
					<seg id="b.LUK.23.55" type="verse">
						As hie ny mraane myrgeddin haink marish veih Galilee geiyrt er y corp, as hug ad  my-ner yn oaie, as kys va'n corp er ny oanluckey.  
					</seg>
					<seg id="b.LUK.23.56" type="verse">
						As haink ad rhymboo, as hooar ad aarloo spisyn as ooilyn; as ghow ad fea er laa  yn doonaght cordail rish yn anney. 
					</seg>
				</div>
				<div id="b.LUK.24" type="chapter">
					<seg id="b.LUK.24.1" type="verse">
						Nish er y chied laa jeh'n chiaghtin, eer sy vadran, haink ad gys yn oaie, cur lhieu  ny spisyn v'ad er gheddyn aarloo, as mraane elley maroo.  
					</seg>
					<seg id="b.LUK.24.2" type="verse">
						As hooar ad y chlagh rowlit ersooyl jeh'n oaie.  
					</seg>
					<seg id="b.LUK.24.3" type="verse">
						As hie ad stiagh, as cha dooar ad corp y Chiarn Yeesey.  
					</seg>
					<seg id="b.LUK.24.4" type="verse">
						As haink eh gy-kione, myr v'ad ayns imnea mooar son shoh, cur-my-ner hass daa ghooinney  lioroo ayns coamrey sollys.  
					</seg>
					<seg id="b.LUK.24.5" type="verse">
						As myr v'ad ayns aggle, as croymmey sheese lesh nyn eddin gys y thalloo, dooyrt  ad roo, Cre'n-fa ta shiu shirrey yn vio mastey ny merriu?  
					</seg>
					<seg id="b.LUK.24.6" type="verse">
						Cha vel eh ayns shoh, agh t'eh er n'irree: cooinee-jee cre dooyrt eh-hene riu choud's  v'eh foast ayns Galilee,  
					</seg>
					<seg id="b.LUK.24.7" type="verse">
						Gra, Shegin da'n Mac dooinney v'er ny lirrey gys laueyn deiney peccoil, as ve er  ny chrossey, as girree reesht er y trsss laa.   
					</seg>
					<seg id="b.LUK.24.8" type="verse">
						As chooinee ad er e ghoan,
					</seg>
					<seg id="b.LUK.24.9" type="verse">
						As haink ad back veih yn oaie, as dinsh ad ooilley shoh da'n un ostyl yeig, as da  ooilley yn vooinjer elley.  
					</seg>
					<seg id="b.LUK.24.10" type="verse">
						She Moirrey Malaine, as Joanna as Moirrey moir Yamys, as mraane elley va maroo,  dinsh ny reddyn shoh da ny ostjllyn,  
					</seg>
					<seg id="b.LUK.24.11" type="verse">
						As ghow ad y ghlare oc myr skeeal branlaadee, a cha dug ad geill daue.  
					</seg>
					<seg id="b.LUK.24.12" type="verse">
						Eisht dirree Peddyr as roie eh gys yn oaie, as chroym eh sheese, as honnick eh  ny aanrityn nyn lhie er-lheh, as jimmee eh roish, goaill yindys ec ny va er daghyrt.
					</seg>
					<seg id="b.LUK.24.13" type="verse">
						As cur-my-ner hie Jees jeu yn laa cheddin gys balley va enmyssit Emmaus, va mysh  shiaght veeilley veih Jerusalem. 
					</seg>
					<seg id="b.LUK.24.14" type="verse">
						As v'ad taggloo ry-cheilley mychione dy chooilley nhee v'er daghyrt.  
					</seg>
					<seg id="b.LUK.24.15" type="verse">
						As haink eh gy-kione, choud as v'ad taggloo as resooney ry-cheilley, dy daink Yeesey  hene er-gerrey, as dy jagh eh maroo.  
					</seg>
					<seg id="b.LUK.24.16" type="verse">
						As va ny sooillyn oc er ny lhiettal nagh dug ad enney er.  
					</seg>
					<seg id="b.LUK.24.17" type="verse">
						As dooyrt eh roo, Cre ny naightyn shoh ta shiu dy insh yn derrey yeh da'n jeh elley,  myr ta shiu shooyll dy trimshagh er y raad? 
					</seg>
					<seg id="b.LUK.24.18" type="verse">
						As dreggyr fer jeu, va'n ennym echey Cleopas, as dooyrt eh rish, Vel uss agh joarree  ayns Jerusalem, as gyn fys ayd er ny reddyn t'ayns shen er jeet gy-kione er ny laghyn  shoh?  
					</seg>
					<seg id="b.LUK.24.19" type="verse">
						As dooyrt eh, Cre ny reddyn? As dooyrt adsyn rish, Mychione Yeesey dy Nazareth,  va ny adeyr, as pooaral ayns jannoo as goo, kiongoyrt rish Jee; as ooilley yn pobble:   
					</seg>
					<seg id="b.LUK.24.20" type="verse">
						As kys ren ny ard-saggyrtyn as ny fir-reill ain y livrey eh dy ve er ny gheyrey  gys baase, as t'ad er chrossey eh.  
					</seg>
					<seg id="b.LUK.24.21" type="verse">
						Agh va shinyn treishteil dy nee eshyn veagh er chur livrey-ys da Israel: as marish  shoh ooilley, jiu yn trass laa neayr as hie ny reddyn shoh er jannoo.  
					</seg>
					<seg id="b.LUK.24.22" type="verse">
						Myrgeddin va shiartanse dy vraane jeh'n cheshaght ain, hug orrin lane yindys y  ghoaill, liorish dy row ad dy moghey ec yn oaie:  
					</seg>
					<seg id="b.LUK.24.23" type="verse">
						As tra nagh dooar ad yn corp echey, haink ad as dooyrt ad, dy row ad er vakin ashlish  dy ainleyn dinsh daue dy row eh bio.  
					</seg>
					<seg id="b.LUK.24.24" type="verse">
						As hie shiartanse jeusyn va marinyn gys yn oaie, as hooar ad eh eer myr va ny mraane  er ghra; agh eh-hene cha vaik ad.  
					</seg>
					<seg id="b.LUK.24.25" type="verse">
						Eisht dooyrt eh roo, O shiuish gheiney mee hushtagh, as faase-chredjuagh, nagh  vel goaill baght jeh ooilley ny ta ny phadeyryn er loayrt!   
					</seg>
					<seg id="b.LUK.24.26" type="verse">
						Nagh beign da Creest ny reddyn shoh y hurranse as goll stiagh ayns e ghloyr?  
					</seg>
					<seg id="b.LUK.24.27" type="verse">
						As goaill toshiaght ec Moses, as ooilley ny phadeyryn, hug eh bun daue er ooilley  ny scriptyryn jeh dy chooilley nhee va bentyn rish hene.  
					</seg>
					<seg id="b.LUK.24.28" type="verse">
						As haink ad er-gerrey da'n balley, raad v'ad goll: as v'eh myr dy beagh eh kiarit  dy gholl ny-sodjey.  
					</seg>
					<seg id="b.LUK.24.29" type="verse">
						Agh lhie ad er, gra, Fuirree marin, son ta'n fastyr er, as bunnys y laa ceaut.  As hie eh stiagh dy uirriaght maroo.  
					</seg>
					<seg id="b.LUK.24.30" type="verse">
						As haink eh gy-kione, myr v'eh ny hoie ec bee maroo, dy ghow eh arran, as vannee  eh, as vrish eh, as hirveish eh orroo eh.  
					</seg>
					<seg id="b.LUK.24.31" type="verse">
						As va ny sooillyn oc er nyn vosley, as hug ad enney er; as skell eh ersooyl ass  nyn shilley.  
					</seg>
					<seg id="b.LUK.24.32" type="verse">
						As dooyrt y derrey yeh jeu rish y jeh elley, Nagh row ny creeaghyn ain lossey cheu-sthie  j'in, choud as v'eh taggloo rooin er y raad, as choud as v'eh fosley dooin ny scriptyryn?  
					</seg>
					<seg id="b.LUK.24.33" type="verse">
						As hrog ad orroo yn oor cheddin, as hyndaa ad gys Jerusalem, as hooar ad yn un  ostyl yeig er nyn jaglym cooidjagh, as y cheshaght va maroo.  
					</seg>
					<seg id="b.LUK.24.34" type="verse">
						Dooyrt roo, Ta'n Chiarn er n'irree son shickyrys, as v'eh er ny akin liorish Simon.   
					</seg>
					<seg id="b.LUK.24.35" type="verse">
						Eisht dinsh adsyn cre ny reddyn va jeant er y raad, as kys hug ad enney er, liorish  brishey arran.  
					</seg>
					<seg id="b.LUK.24.36" type="verse">
						As myr v'ad myr shoh loayrt, hass Yeesey hene ayns y vean oc, as dooyrt eh roo,  Shee dy row hiu.  
					</seg>
					<seg id="b.LUK.24.37" type="verse">
						Agh v'ad seaghnit ayns nyn aigney as agglit, as heill ad dy nee scaan v'ad dy akin.   
					</seg>
					<seg id="b.LUK.24.38" type="verse">
						As dooyrt eh roo, Cre'n-fa ta shiu seaghnit, as cre'n-fa ta mee-ourys troggal ayns  nyn greeaghyn?  
					</seg>
					<seg id="b.LUK.24.39" type="verse">
						Jeeagh-jee er my laueyn as my chassyn dy nee mish mee-hene t'ayn: loaghtee-jee  mee, as jeeagh-jee, son cha vel feill as craueyn ec scaan, myr hee shiu aym's.  
					</seg>
					<seg id="b.LUK.24.40" type="verse">
						As tra v'eh er ghra shoh, yeeagh eh daue e laueyn as e chassyn.  
					</seg>
					<seg id="b.LUK.24.41" type="verse">
						As choud as nagh row ad foast credjal son boggey, agh goaill yindys, dooyrt eh  roo, Vel veg y veaghey eu ayns shoh?  
					</seg>
					<seg id="b.LUK.24.42" type="verse">
						As hug ad da peesh dy eeast roast as dy chere-volley.   
					</seg>
					<seg id="b.LUK.24.43" type="verse">
						As ghow eh, as d'ee eh kiongoyrt roo. 
					</seg>
					<seg id="b.LUK.24.44" type="verse">
						As dooyrt eh roo, Shoh ny goan loayr mish riu, choud as va mee foast meriu dy beign  da dy chooilley nhee ve cooilleenit va scruit ayns leigh Voses, as ayns ny phadeyryn,  as ayns ny psalmyn my-mychione's.  
					</seg>
					<seg id="b.LUK.24.45" type="verse">
						Eisht doshil eh yn tushtey oc, dy voddagh ad ny scriptyryn, y hoiggal,  
					</seg>
					<seg id="b.LUK.24.46" type="verse">
						As dooyrt eh roo, Shoh myr te scruit, as shoh myr ve kiarit da Creest dy hurranse,  as dy irree yn trass laa veih ny merriu:  
					</seg>
					<seg id="b.LUK.24.47" type="verse">
						As arrys as leih peccaghyn dy ve er nyn breacheil ayns yn ennym echey, mastey dy  chooilley ashoon, goaill toshiaght ec Jerusalem.  
					</seg>
					<seg id="b.LUK.24.48" type="verse">
						As ta shiuish nyn veanishyn jeh ny reddyn shoh.  
					</seg>
					<seg id="b.LUK.24.49" type="verse">
						As cur-my-ner, ver-yms hiu gialdyn my Ayrey: agh fuirree-jee ayns ard-valley  Yerusalem, derrey vees shiu coamrit lesh pooar veih'n yrjid.  
					</seg>
					<seg id="b.LUK.24.50" type="verse">
						As hug eh lesh magh ad choud as gys Bethany: as hrog eh seose e laueyn as vannee  eh ad.  
					</seg>
					<seg id="b.LUK.24.51" type="verse">
						As haink eh gy-kione, choud as v'eh dy vannaghey ad, dy row eh er ny scarrey voue,  as er ny hroggal seose gys niau.  
					</seg>
					<seg id="b.LUK.24.52" type="verse">
						As hug ad ooashley da, as hyndaa ad gys Jerusalem lesh boggey mooar: 
					</seg>
					<seg id="b.LUK.24.53" type="verse">
						As v'ad kinjagh ayns y chiamble, cur moylley as gloyr da Jee.
					</seg>
				</div>
			</div>
			<div id="b.JOH" type="book">
				<div id="b.JOH.1" type="chapter">
					<seg id="b.JOH.1.1" type="verse">
						Ayns y toshiaght va'n Goo, as va'n Goo marish Jee, as va'n Goo Jee.   
					</seg>
					<seg id="b.JOH.1.2" type="verse">
						Va'n Goo cheddin ayns y toshiaght marish Jee.   
					</seg>
					<seg id="b.JOH.1.3" type="verse">
						Liorishyn va dy chooilley nhee er ny yannoo; as n'egooish cha row nhee erbee jeant va er ny yannoo;   
					</seg>
					<seg id="b.JOH.1.4" type="verse">
						Aynsyn va bea, as va'n vea soilshey deiney.   
					</seg>
					<seg id="b.JOH.1.5" type="verse">
						As ren y soilshey soilshean ayns y dorraghys, as cha ren y dorraghys goaill-rish.   
					</seg>
					<seg id="b.JOH.1.6" type="verse">
						Va dooinney er ny choyrt veih Jee va enmyssit Ean.   
					</seg>
					<seg id="b.JOH.1.7" type="verse">
						Haink eh shoh son feanish, dy ymmyrkey feanish jeh'n toilshey, liorishyn dy vod dagh dy chooilley ghooinney credjal.   
					</seg>
					<seg id="b.JOH.1.8" type="verse">
						Cha nee eh va'n soilshey shen, agh v'eh er ny choyrt dy ymmyrkey feanish jeh'n toilshey shen.   
					</seg>
					<seg id="b.JOH.1.9" type="verse">
						Shen va'n soilshey firrinagh, ta soilshean ayns dy chooilley ghooinney ta cheet er y theihll.
					</seg>
					<seg id="b.JOH.1.10" type="verse">
						V'eh ayns y theihll as va'n seihll er ny yannoo liorishyn, as y seihll cha dug enney er.   
					</seg>
					<seg id="b.JOH.1.11" type="verse">
						Haink eh gys e vooinjer hene, agh cha ren e vooinjer hene soiaghey jeh. 
					</seg>
					<seg id="b.JOH.1.12" type="verse">
						Agh whilleen as ren soiaghey jeh, dauesyn hug eh pooar dy ve nyn mec dy Yee, eer dauesyn ta credjal ayns yn ennym echey:   
					</seg>
					<seg id="b.JOH.1.13" type="verse">
						Va er nyn ruggey, cha nee jeh fuill, ny jeh aigney ny foalley, ny jeh aigney dooinney, agh jeh Jee.   
					</seg>
					<seg id="b.JOH.1.14" type="verse">
						As ghow yn Goo er dooghys ny foalley, as ren eh baghey nyn mast' ain (as hug shin my-ner yn ghloyr echey, yn ghloyr myr jeh'n ynrycan Mac er-ny-gheddyn jeh'n Ayr) lane dy ghrayse as dy irrinys. 
					</seg>
					<seg id="b.JOH.1.15" type="verse">
						(Dymmyrk Ean feanish jeh, as deie eh, gra, Shoh eh jeh ren mish loayrt, T'eshyn ta cheet my yei er ny hoiaghey roym; son v'eh roym)   
					</seg>
					<seg id="b.JOH.1.16" type="verse">
						As jeh'n slane towse echey ta shin ooilley er gheddyn ayrn, as grayse er grayse.   
					</seg>
					<seg id="b.JOH.1.17" type="verse">
						Son va'n leigh er ny choyrt liorish Moses agh haink grayse as firrinys liorish Yeesey Creest.   
					</seg>
					<seg id="b.JOH.1.18" type="verse">
						Cha vel unnane erbee er vakin Jee ec traa erbee; yn ynrycan Mac v'er ny-gheddyn, ta ayns oghrish yn Ayr, eshyn t'er hoilshaghey eh.   
					</seg>
					<seg id="b.JOH.1.19" type="verse">
						As shoh feanish Ean, tra hug ny Hewnyn saggyrtyn as Leyiteyn veih Jerusalem dy enaght jeh, Quoi oo hene? 
					</seg>
					<seg id="b.JOH.1.20" type="verse">
						As ghow eh rish, as cha dob eh; agh ghow eh rish, Cha nee mish yn Creest.   
					</seg>
					<seg id="b.JOH.1.21" type="verse">
						As denee ad jeh, Quoi eisht? Nee oo Elias? As dooyrt eshyn, Cha nee. Nee oo yn phadeyr shen? As dansoor eh, Cha nee.   
					</seg>
					<seg id="b.JOH.1.22" type="verse">
						Eisht dooyrt ad rish, Quoi oo? dy vod mayd ansoor y choyrt dauesyn t'er choyrt shin: Cre t'ou gra my-dty-chione hene?   
					</seg>
					<seg id="b.JOH.1.23" type="verse">
						Dooyrt eh, Mish coraa fer fockley magh ayns yn aasagh, Kiartee-jee raad y Chiarn, myr dooyrt y phadeyr Esaias.   
					</seg>
					<seg id="b.JOH.1.24" type="verse">
						As v'adsyn v'er nyn goyrt, jeh ny Phariseeyn.   
					</seg>
					<seg id="b.JOH.1.25" type="verse">
						As denee ad jeh, as dooyrt ad rish, Cre'n-fa t'ou bashtey eisht mannagh  nee oo yn Creest, ny Elias, ny'n phadeyr shen?   
					</seg>
					<seg id="b.JOH.1.26" type="verse">
						Dreggyr Ean ad, gra, Ta mish bashtey lesh ushtey: agh ta fer shassoo nyn mast' eu, nagh vel enney eu er;   
					</seg>
					<seg id="b.JOH.1.27" type="verse">
						Eshyn eh ta cheet my yei, agh t'er ny hoiaghey roym, kiangley ny braagyn echey cha vel mish feeu dy eaysley.   
					</seg>
					<seg id="b.JOH.1.28" type="verse">
						Va ny reddyn shoh jeant ayns Bethabara er cheu elley jeh Jordan, raad va Ean bashtey   
					</seg>
					<seg id="b.JOH.1.29" type="verse">
						Yn nah laa honnick Ean Yeesey cheet ny whail, as dooyrt eh, Cur-my-ner Eayn Yee, ta goaill ersooyl peccah yn theihll.   
					</seg>
					<seg id="b.JOH.1.30" type="verse">
						Shoh eshyn mychione dooyrt mee, My yei ta dooinney cheet, t'er ny hoiaghey roym; son v'eh roym.   
					</seg>
					<seg id="b.JOH.1.31" type="verse">
						As cha row enney aym's er: agh dy beagh eh er ny hoilshaghey da Israel, shen-y-fa haink mish bashtey lesh ushtey. 
					</seg>
					<seg id="b.JOH.1.32" type="verse">
						As dymmyrk Ean feanish, gra, Honnick mee yn Spyrryd cheet neose veih niau myr calmane, as tannaghtyn er.   
					</seg>
					<seg id="b.JOH.1.33" type="verse">
						As cha dug mish enney er: agh eshyn ren mish y choyrt dy vashtey lesh ushtey, dooyrt eh shen rhym, Ersyn hee oo yn Spyrryd cheet neose as tannaghtyn er, shen eh ta bashtey lesh y Spyrryd Noo.   
					</seg>
					<seg id="b.JOH.1.34" type="verse">
						As honnick mee eh, as dymmyrk mee feanish, dy nee shoh Mac Yee.   
					</seg>
					<seg id="b.JOH.1.35" type="verse">
						Yn nah laa reesht va Ean ny hassoo, as jees jeh e ynseydee:   
					</seg>
					<seg id="b.JOH.1.36" type="verse">
						As yeeagh eh er Yeesey, myr v'eh shooyl, as dooyrt eh, Cur-my-ner Eayn Yee.  
					</seg>
					<seg id="b.JOH.1.37" type="verse">
						As cheayll yn daa ynseydagh eh loayrt, as deiyr ad er Yeesey.   
					</seg>
					<seg id="b.JOH.1.38" type="verse">
						Eisht hyndaa Yeesey, as honnick eh ad geiyrt er, as dooyrt eh roo, Cre ta shiu dy hirrey? Dooyrt adsyn rish, Rabbi (ta shen dy ghra, 'sy ghlare ainyn,Vainshter) cre raad t'ou baghey?   
					</seg>
					<seg id="b.JOH.1.39" type="verse">
						Dooyrt eh roo, Tar-jee as hee shiu. Haink ad as honnick ad c'raad v'eh baghey, as duirree ad marish yn laa shen: son ve mysh y jeihoo oor.   
					</seg>
					<seg id="b.JOH.1.40" type="verse">
						Eer jeh'n jees cheayll Ean loayrt, as deiyr er, va Andreays, braar Simon Peddyr. 
					</seg>
					<seg id="b.JOH.1.41" type="verse">
						Hooar eshyn hoshiaght e vraar hene Simon, as dooyrt eh rish, Ta shin er gheddyn yn Messias ta shen dy ghra, Yn Creest.   
					</seg>
					<seg id="b.JOH.1.42" type="verse">
						As hug eh lesh eh gys Yeesey. As tra honnick Yeesey eh, dooyrt eh, Uss Simon mac Jona: bee oo enmyssit Cephas, ta shen dy ghra Peddyr.   
					</seg>
					<seg id="b.JOH.1.43" type="verse">
						Yn laa er-giyn she aigney Yeesey ve dy gholl magh gys Galilee, as hooar eh Philip, as dooyrt eh rish, Eiyr orrym.   
					</seg>
					<seg id="b.JOH.1.44" type="verse">
						Nish va Philip veih Bethsaida, ard valley Andreays as Peddyr.   
					</seg>
					<seg id="b.JOH.1.45" type="verse">
						Veeit Philip rish Nathanael, as dooyrt eh rish, Ta shin er gheddyn eshyn, jeh ren Moses ayns y leigh, as ny phadeyryn scrieu, Yeesey dy Nazareth, mac Yoseph. 
					</seg>
					<seg id="b.JOH.1.46" type="verse">
						As dooyrt Nathanael rish, Vod nhee erbee mie cheet magh ass Nazareth? Dooyrt Philip rish, Tar royd as hee oo.   
					</seg>
					<seg id="b.JOH.1.47" type="verse">
						Honnick Yeesey Nathanael cheet ny whail, as dooyrt eh jehsyn, Cur-my-ner Israelite firrinagh, ayn nagh vel molteyrys erbee.   
					</seg>
					<seg id="b.JOH.1.48" type="verse">
						Dooyrt Nathanael rish, Cre'n enney t'ayd orrym's? Dreggyr Yeesey as dooyrt eh rish, Roish my deie Philip ort, tra v'ou fo yn villey-figgagh, honnick mee oo.   
					</seg>
					<seg id="b.JOH.1.49" type="verse">
						Dreggyr Nathanael as dooyrt eh rish, Rabbi, oo mac Yee, oo ree Israel.   
					</seg>
					<seg id="b.JOH.1.50" type="verse">
						Dreggyr Yeesey as dooyrt eh rish, Er-y-fa dy dooyrt mee rhyt, dy vaik mee oo fo'n villey-figgagh, vel oo credjal? hee oo reddyn smoo na ad shoh.   
					</seg>
					<seg id="b.JOH.1.51" type="verse">
						As dooyrt eh rish, Dy firrinagh firrinagh ta mee gra riu, Ny lurg shoh hee shiu niau foshlit, as ainleyn Yee goll seose as cheet neose er Mac y dooinney.
					</seg>
				</div>
				<div id="b.JOH.2" type="chapter">
					<seg id="b.JOH.2.1" type="verse">
						AS er y trass laa va poosey ayns Cana dy Ghalilee; as va moir Yeesey ayns shen.   
					</seg>
					<seg id="b.JOH.2.2" type="verse">
						As va chammah Yeesey cuirt, as e ynseydee, gys y vannish.   
					</seg>
					<seg id="b.JOH.2.3" type="verse">
						As tra v'ad laccal feeyn, dooyrt moir Yeesey rish, Cha vel feeyn oc.   
					</seg>
					<seg id="b.JOH.2.4" type="verse">
						Dooyrt Yeesey r'ee, Ven, cre t'ain dy yannoo rish shen? cha vel my oor foast er jeet.
					</seg>
					<seg id="b.JOH.2.5" type="verse">
						Dooyrt e voir rish y vooinjer, Jean-jee shiuish cre-erbee jir eh riu.   
					</seg>
					<seg id="b.JOH.2.6" type="verse">
						As va soit ayns shen shey siyn cloaie ry-hoi ushtey, lurg cliaghtey ny Hewnyn son glenney, cummal ghaa ny three dy firkinyn y pheesh.   
					</seg>
					<seg id="b.JOH.2.7" type="verse">
						Dooyrt Yeesey roo, Lhieen-jee ny siyn lesh ushtey. As lhieen ad ad seose gys yn oirr.   
					</seg>
					<seg id="b.JOH.2.8" type="verse">
						As dooyrt eh roo, Tayrn-jee nish, as cur-jee lhieu gys mainshter ny cuirraghyn. As hug ad lhieu eh.   
					</seg>
					<seg id="b.JOH.2.9" type="verse">
						Tra va mainshter ny cuirraghyn er vlashtyn er yn ushtey va chyndait gys, feeyn, as nagh row fys echey cre voish ve (agh va fys ec ny sharvaantyn va tayrn yn ushtey~ deie mainshter ny cuirraghyn er y dooinney phoosee    
					</seg>
					<seg id="b.JOH.2.10" type="verse">
						As dooyrt eh rish, Ta dy chooilley ghooinney ec y toshiaght soiaghey magh feeyn mie; as tra ta deiney er n'iu dy mie, eisht feeyn smessey: agh t'ou uss er vreayll y feeyn mie derrey nish.    
					</seg>
					<seg id="b.JOH.2.11" type="verse">
						Yn toshiaght shoh dy virrilyn ren Yeesey ayns Cana dy Ghalilee, as hoilshee eh magh e ghloyr; as ren e ynseydee credjal ayn.    
					</seg>
					<seg id="b.JOH.2.12" type="verse">
						Ny lurg shen, hie eh-hene, as e voir, as e vraaraghyn, as e ynseydee sheese gys Capernaum; as cha nhimmey laa duirree ad ayns shen.    
					</seg>
					<seg id="b.JOH.2.13" type="verse">
						As va Caisht ny Hewnyn er-gerrey, as hie Yeesey seose gys Jerusalem,    
					</seg>
					<seg id="b.JOH.2.14" type="verse">
						As hooar eh ayns y chiamble feallagh va creck dew, as kirree, as calmaneyn, as y vooinjer va caghlaa argid nyn soie:    
					</seg>
					<seg id="b.JOH.2.15" type="verse">
						As tra v'eh er n'yannoo kip dy choyrdyn keylley, deiyr eh ad ooilley ass y chiamble, as ny kirree, as ny dew; as spreih eh magh yn argid ocsyn va caghlaa, as hilg eh harrish ny buird;   
					</seg>
					<seg id="b.JOH.2.16" type="verse">
						As dooyrt eh roosyn va creck calmaneyn, Ersooyl-jee lesh ny reddyn shoh, ny jean-jee thie my Ayrey ny hie margee.    
					</seg>
					<seg id="b.JOH.2.17" type="verse">
						As chooinee e ynseydee dy row eh scruit, Ta graih jeean dty hie er my chur mow.    
					</seg>
					<seg id="b.JOH.2.18" type="verse">
						Eisht dreggyr ny Hewnyn, as dooyrt ad rish, Cre'n cowrey t'ou dy yeeaghyn dooin, fakin dy vel oo jannoo ny reddyn 
					</seg>
					<seg id="b.JOH.2.19" type="verse">
						Dreggyr Yeesey as dooyrt eh roo, Lhieg-jee yn chiamble shoh, as trog-yms eh reesht ayns three laa.   
					</seg>
					<seg id="b.JOH.2.20" type="verse">
						Eisht dooyrt ny Hewnyn, Shey bleeaney as da-eed va'n chiamble shoh dy hroggal, as Jean uss troggal eh ayns three laa?   
					</seg>
					<seg id="b.JOH.2.21" type="verse">
						Agh mychione chiamble e chorp hene loayr eshyn.   
					</seg>
					<seg id="b.JOH.2.22" type="verse">
						Shen-y-fa tra v'eh er n'irree veih ny merriu, chooinee ny ynseydee dy row eh er ghra shoh roo: as chred ad yn scriptyr, as y raa va Yeesey er loayrt.   
					</seg>
					<seg id="b.JOH.2.23" type="verse">
						Nish tra v'eh ec Jerusalem ec y chaisht, rish earish ny feailley, ren ymmodee credjal ayns yn ennym echey, tra honnick ad y mirrilyn v'eh er n'yannoo.   
					</seg>
					<seg id="b.JOH.2.24" type="verse">
						Agh cha hreisht Yeesey eh-hene orroo, er-yn-oyr dy row enney echey er dy chooilley ghooinney,   
					</seg>
					<seg id="b.JOH.2.25" type="verse">
						As nagh row feme echey er unnane erbee dy ymmyrkey feanish jeh dooinney: son va ys echey cre va ayns dooinney. 
					</seg>
				</div>
				<div id="b.JOH.3" type="chapter">
					<seg id="b.JOH.3.1" type="verse">
						VA dooinney jeh ny Phariseeyn enmyssit Nicodemus, Dy ard-ghooinney mastey ny Hewnyn: 
					</seg>
					<seg id="b.JOH.3.2" type="verse">
						Haink eh shoh gys Yeesey ayns yn oie, as dooyrt eh rish, Rabbi, ta fys ain dy nee fer-ynsee as t'er jeet veih Jee: son cha vod dooinney erbee ny mirrilyn shen y yannoo t'ou uss dy yannoo, mannagh bee Jee marish.   
					</seg>
					<seg id="b.JOH.3.3" type="verse">
						Dreggyr Yeesey as dooyrt eh rish, Dy firrinagh firrinagh ta mee gra rhyt, Mannagh bee dooinney er ny ruggey reesht, cha vod eh reeriaght Yee y akin.   
					</seg>
					<seg id="b.JOH.3.4" type="verse">
						Dooyrt Nicodemus rish, Kys oddys dooinney v'er ny ruggey tra t'eh shenn? vod eh goll stiagh yn nah cheayrt ayns brein, e vayrey, as cheet er y theihll? 
					</seg>
					<seg id="b.JOH.3.5" type="verse">
						Dreggyr Yeesey, Dy firrinagh firrinagh ta mee gra rhyt, Mannagh bee dooinney er ny ruggey jeh ushtey as jeh'n spyrryd, cha vod eh goll stiagh ayns reeriaght Yee.   
					</seg>
					<seg id="b.JOH.3.6" type="verse">
						Shen t'er ny ruggey jeh'n eill, te foalley; as shen t'er ny ruggey jeh'n Spyrryd, te spyrrydoil.   
					</seg>
					<seg id="b.JOH.3.7" type="verse">
						Ny gow yindys dy dooyrt mee rhyt, Shegin diu v'er nyn ruggey reesht.   
					</seg>
					<seg id="b.JOH.3.8" type="verse">
						Ta'n gheay sheidey raad saillee, as t'ou clashtyn y sheean eck, agh cha s'ayd cre voish t'ee cheet, ny cre'n raad t'ee goll: myr shen ta dy chooilley unnane t'er ny ruggey Jeh'n Spyrryd.   
					</seg>
					<seg id="b.JOH.3.9" type="verse">
						Dreggyr Nicodemus as dooyrt eh rish, Kys oddys ny reddyn shoh y ve?   
					</seg>
					<seg id="b.JOH.3.10" type="verse">
						Dreggyr Yeesey as dooyrt eh rish, Vel uss dty er-ynsee ayns Israel, as nagh vel toiggal ayd jeh ny reddyn shoh?   
					</seg>
					<seg id="b.JOH.3.11" type="verse">
						Dy firrinagh firrinagh ta mee gra rhyt, ta shin loayrt shen ta fys ain er, as gymmyrkey feanish Jeh ny ta shin er vakin; as cha vel shiu soiaghey jeh'n eanish ain.   
					</seg>
					<seg id="b.JOH.3.12" type="verse">
						My ta mish er loayrt riu jeh reddyn seihltagh, as nagh vel shiu dy my chredjal, kys nee shiu my chredjal my loayr-ym riu jeh reddyn flaunyssagh?   
					</seg>
					<seg id="b.JOH.3.13" type="verse">
						As cha vel dooinney erbee er gholl seose gys niau, agh eshyn haink neose veih niau, eer yn Mac dooinney ta ayns niau.   
					</seg>
					<seg id="b.JOH.3.14" type="verse">
						As myr ren Moses yn ard-nieu y hroggal seose ayns yn aasagh, myr shen shegin da Mac y dooinney v'er ny hroggal seose:   
					</seg>
					<seg id="b.JOH.3.15" type="verse">
						Nagh jean quoi-erbee ta credjal ayn cherraghtyn, agh dy bee yn vea ta dy bragh farraghtyn echey.   
					</seg>
					<seg id="b.JOH.3.16" type="verse">
						Son lheid y ghraih shen hug Jee da'n theihll, dy dug eh e ynrycan Vac v'er ny gheddyn, nagh jinnagh quoi-erbee chred jagh aynsyn cherraghtyn, agh yn vea ta dy bragh farraghtyn y chosney.   
					</seg>
					<seg id="b.JOH.3.17" type="verse">
						Son cha dug Jee e vac gys y theihll, dy gheyrey yn seihll; agh dy voddagh y seihll liorishyn v'er ny hauail.   
					</seg>
					<seg id="b.JOH.3.18" type="verse">
						Eshyn ta credjal ayn, cha vel eh er ny gheyrey: agh eshyn nagh vel credjal ayn, t'eh er ny gheyrey hannah, er-yn-oyr nagh vel eh er chredjal ayns ennym yn ynrycan Mac v'er ny gheddyn dy Yee.   
					</seg>
					<seg id="b.JOH.3.19" type="verse">
						As shoh yn vriwnys, dy vel soilshey er jeet gys y theihll, as dy row deiney ny s'graihee er y dorraghys (na er y toilshey, er-y fa dy row nyn obbraghyn olk.
					</seg>
					<seg id="b.JOH.3.20" type="verse">
						Son ta dy chooilley unnane ta jannoo dy holk, cur feoh da'n toilshey, chamoo t'eh cheet gys y toilshey, son nagh jig brah er ny obbraghyn echey.    
					</seg>
					<seg id="b.JOH.3.21" type="verse">
						Agh eshyn ta jannoo firrinys, t'eh cheet gys y toilshey, dy vod e obbraghyn v'er nyn soilshaghey magh, dy vel ad er nyn obbraghey ayns Jee.    
					</seg>
					<seg id="b.JOH.3.22" type="verse">
						Ny lurg shoh haink Yeesey as e ynseydee gys cheer Yudea, as duirree eh ayns shen maroo, as ren eh bashtey.    
					</seg>
					<seg id="b.JOH.3.23" type="verse">
						As va Ean myrgeddin bashtey ayns Enon, er-gerrey da Salem, er-y-fa dy row palchey dy ushtey ayns shen: as haink ad as v'ad er nyn mashtey.  
					</seg>
					<seg id="b.JOH.3.24" type="verse">
						Son cha row Ean foast tilgit ayns pryssoon.    
					</seg>
					<seg id="b.JOH.3.25" type="verse">
						Eisht dirree question eddyr paart jeh ynseydee Ean as ny Hewnyn, mychione bashtey. 
					</seg>
					<seg id="b.JOH.3.26" type="verse">
						As haink ad gys Ean, as dooyrt ad rish Rabbi, eshyn va mayrt er cheu elley dy Yordan, da ren oo feanish y ymmyrkey, cur my-ner, t'eshyn bashtey, as ta dy chooilley ghooinney cheet huggey.    
					</seg>
					<seg id="b.JOH.3.27" type="verse">
						Dreggyr Ean as dooyrt eh, Cha vod dooinney nhee erbee y ghoaill er hene, mannagh bee eh er ny choyrt da veih niau.    
					</seg>
					<seg id="b.JOH.3.28" type="verse">
						Ren shiuish shiu hene feanish y ymmyrkey lhiam, dy dooyrt mee, Cha nee mish yn Creest, agh dy vel mee er my choyrt roish.    
					</seg>
					<seg id="b.JOH.3.29" type="verse">
						Eshyn dooinney yn phoosee ta ben y phoosee echey: agh ta carrey dooinney yn phoosee ta ny hassoo as geaishtagh rish, goaill boggey mooar jeh coraa yn dooinney poosee: ta shoh my voggey's er-y-fa shen jeant magh.    
					</seg>
					<seg id="b.JOH.3.30" type="verse">
						Shegin dasyn bishaghey, agh shegin dooys parail.    
					</seg>
					<seg id="b.JOH.3.31" type="verse">
						Eshyn ta cheet veih'n yrjid, t'eh er skyn ooilley: eshyn ta jeh yn thalloo, t'eh thallooinagh, as loayrt jeh'n thalloo: eshyn ta cheet veih niau, t'eh erskyn ooilley.    
					</seg>
					<seg id="b.JOH.3.32" type="verse">
						As y red t'eh er vakin as er chlashtyn, shen t'eh gymmyrkey feanish jeh; as cha vel dooinney erbee soiaghey jeh'n eanish echey. 
					</seg>
					<seg id="b.JOH.3.33" type="verse">
						Eshyn t'er n'yannoo soiaghey jeh'n eanish echey, t'eh er chur y seal echey huggey, dy vel Jee firrinagh.
					</seg>
					<seg id="b.JOH.3.34" type="verse">
						Son t'eshyn ta Jee er choyrt, loayrt goan Yee: son cha nee liorish towse ta Jee cur y Spyrryd da.
					</seg>
					<seg id="b.JOH.3.35" type="verse">
						Ta'n Ayr graihagh er y Mac, as t'eh er chur dy chooilley nhee fo yn laue echey.
					</seg>
					<seg id="b.JOH.3.36" type="verse">
						Eshyn ta credjal ayns y Mac, ta'n vea ta dy bragh farraghtyn echey: as eshyn nagh vel credjal yn Mac, cha vaik eh yn vea, agh nee Jymmoose Yee tannaghtyn er.
					</seg>
				</div>
				<div id="b.JOH.4" type="chapter">
					<seg id="b.JOH.4.1" type="verse">
						TRA va fys ec y Chiarn er-y-fa shen, kys va ny Phariseeyn er chlashtyn dy row Yeesey jannoo as bashtey ny sliee dy eiyrtyssee na va Ean.   
					</seg>
					<seg id="b.JOH.4.2" type="verse">
						(Ga nagh row Yeesey hene bashtey, agh e ynseydee)   
					</seg>
					<seg id="b.JOH.4.3" type="verse">
						Daag eh Judea, as jimmee eh reesht gys Galilee.   
					</seg>
					<seg id="b.JOH.4.4" type="verse">
						As beign da goll trooid Samaria.   
					</seg>
					<seg id="b.JOH.4.5" type="verse">
						Eisht haink eh gys ard-valley dy Samaria, ta enmyssit Sychar, er-gerrey da'n pheesh dy halloo hug Jacob da e vac Joseph.   
					</seg>
					<seg id="b.JOH.4.6" type="verse">
						Nish va chibbyr Yacob ayns shen. Myr va Yeesey er-y-fa shen skee lesh e yurnah, hoie eh sheese ayns shen liorish y chibbyr: as ve mysh y cheyoo oor.   
					</seg>
					<seg id="b.JOH.4.7" type="verse">
						Haink ben dy Samaria dy hayrn ushtey: dooyrt Yeesey r'ee, Cur dou jough.   
					</seg>
					<seg id="b.JOH.4.8" type="verse">
						Son va ny ostyllyn er n'gholl gys y valley dy chionnaghey beaghey.   
					</seg>
					<seg id="b.JOH.4.9" type="verse">
						Eisht dooyrt y ven dy Samaria rish,Kys dy vel uss, ta dty Hew, shirrey jough orrym's, ta my ven dy Samaria? son cha vel veg y dellal ec ny Hewnyn rish ny Samaritanee. 
					</seg>
					<seg id="b.JOH.4.10" type="verse">
						Dreggyr Yeesey, as dooyrt eh r'ee, Dy beagh fys ayd's er gioot Yee, as quoi eh ta gra rhyt, Cur jough dou! veagh oo er hirrey ersyn, as veagh eh er chur dhyt ushtey bio.   
					</seg>
					<seg id="b.JOH.4.11" type="verse">
						Dooyrt y ven rish, Vainshter, cha vel red erbee ayd dy hayrn lesh, as ta'n chibbyr dowin: cre voish eisht ta'n ushtey bio shen ayd?  
					</seg>
					<seg id="b.JOH.4.12" type="verse">
						Vel uss ny s'ooasle na'n ayr ain Jacob, hug dooin y chibbyr shoh, as diu j'ee eh hene, as e chloan, as y maase echey?   
					</seg>
					<seg id="b.JOH.4.13" type="verse">
						Dreggyr Yeesey as dooyrt eh r'ee, Quoi-erbee iu-ys jeh'n ushtey shoh bee eh paagh reesht:   
					</seg>
					<seg id="b.JOH.4.14" type="verse">
						Agh quoi-erbee iu-ys jeh'n ushtey ver-yms da, cha bee eh dy bragh paagh: agh bee yn ushtey ver-ym da ny farrane ushtey ayn nee geill gys y vea ta dy bragh farraghtyn.   
					</seg>
					<seg id="b.JOH.4.15" type="verse">
						Dooyrt y ven rish, Vainshter, cur dooys yn ushtey shoh, nagh bee'm paagh, as nagh jig-ym ayns shoh dy hayrn.   
					</seg>
					<seg id="b.JOH.4.16" type="verse">
						Dooyrt Yeesey r'ee, Immee as eie er dty heshey, as tar ayns shoh.   
					</seg>
					<seg id="b.JOH.4.17" type="verse">
						Dreggyr y ven as dooyrt ee, Cha vel sheshey aym. Dooyrt Yeesey r'ee, t'ou er ghra dy mie, Cha vel sheshey aym:   
					</seg>
					<seg id="b.JOH.4.18" type="verse">
						Son ta queig deiney er ny ve ayd, as eshyn t'ayd nish, cha nee dty heshey-poost eh: ayns shen t'ou er ghra yn irriney,   
					</seg>
					<seg id="b.JOH.4.19" type="verse">
						Dooyrt y ven rish, Vainshter, ta mee cur tastey dy nee phadeyr oo.   
					</seg>
					<seg id="b.JOH.4.20" type="verse">
						Ren ny ayraghyn ain ooashlaghey Jee er y clieau shoh; as ta shiuish gra, dy nee ayns Jerusalem ta'n boayl raad lhisagh sleih ooashlaghey.   
					</seg>
					<seg id="b.JOH.4.21" type="verse">
						Dooyrt Yeesey r'ee, Ven, cred mish, ta'n oor cheet tra nagh jean shiu er y clieau shoh, ny foast ec Jerusalem ooashley 'choyrt da'n Ayr.
					</seg>
					<seg id="b.JOH.4.22" type="verse">
						Ta shiuish cur ooashley da, cha s'eu cre: ta fys ainyn cre ta shin cur ooashley da; son ta saualtys jeh ny Hewnyn.   
					</seg>
					<seg id="b.JOH.4.23" type="verse">
						Agh ta'n oor cheet, as nish ayn dy jean ny ooashleyderyn firrinagh ooashlaghey yn Ayr ayns Spyrryd as ayns firrinys: son ta'n Ayr shirrey nyn lheid oc shoh dy chur ooashley da.   
					</seg>
					<seg id="b.JOH.4.24" type="verse">
						Ta Jee ny Spyrryd, as shegin dauesyn ta ooashlaghey eh, ooashley y choyrt da ayns Spyrryd as ayns firrinys.   
					</seg>
					<seg id="b.JOH.4.25" type="verse">
						Dooyrt y ven rish, Ta fys aym dy vel Messias cheet ta enmyssit Creest: tra hig eshyn, inshee eh dooin dy chooilley nhee.   
					</seg>
					<seg id="b.JOH.4.26" type="verse">
						Dooyrt Yeesey r'ee, She mish ta loayrt rhyt eh shen. 
					</seg>
					<seg id="b.JOH.4.27" type="verse">
						As er shen haink e ostyllyn, as ghow ad yindys dy row eh taggloo rish y ven: foast cha dooyrt dooinney erbee, Cre t'ou dy hirrey? ny, Cre'n-fa t'ou taggloo r'ee? 
					</seg>
					<seg id="b.JOH.4.28" type="verse">
						Daag yn ven eisht yn saagh-ushtey eck, as hie ee rhymbee gys y valley, as dooyrt ee rish ny deiney   
					</seg>
					<seg id="b.JOH.4.29" type="verse">
						Tarjee as hee shiu dooinney t'er n'insh dou ooilley ny ren mee rieau: nagh nee shoh yn Creest?   
					</seg>
					<seg id="b.JOH.4.30" type="verse">
						Eisht hie ad magh ass y valley as haink ad huggey.   
					</seg>
					<seg id="b.JOH.4.31" type="verse">
						Ayns y traa shen ghuee e ostyllyn er, gra, Vainshter, gow beaghey.   
					</seg>
					<seg id="b.JOH.4.32" type="verse">
						Agh dooyrt eshyn roo, Ta bee aym's dy ee nagh vel fys euish er.   
					</seg>
					<seg id="b.JOH.4.33" type="verse">
						Shen-y-fa dooyrt ny ostyllyn yn derrey yeh rish y jeh elley, Vel dooinney erbee er chur lesh nhee erbee huggey dy ee?   
					</seg>
					<seg id="b.JOH.4.34" type="verse">
						Dooyrt Yeesey roo, Yn beaghey aym's eh, dy yannoo yn aigney echeysyn t'er my choyrt, as dy chooilleeney yn obbyr echey.   
					</seg>
					<seg id="b.JOH.4.35" type="verse">
						Nagh vel shiu gra, dy vel kiare meeghyn foast, as eisht ta'n fouyr cheet? cur-my ner ta mish gra riu, Trog-jee seose nyn sooillyn, as jeeagh-jee er ny magheryn; son t'ad bane hannah son y fouyr.   
					</seg>
					<seg id="b.JOH.4.36" type="verse">
						As ta'n beaynee geddyn faill, as chaglym mess gys y vea veayn: dy vod chammah yn correyder as y beaynee boggey y ghoaill cooidjagh.   
					</seg>
					<seg id="b.JOH.4.37" type="verse">
						As ayns shoh ta'n raa shen firrinagh, Ta fer cuirr, as fer elley buinn.   
					</seg>
					<seg id="b.JOH.4.38" type="verse">
						Hug mish shiu magh dy vuinn cooid nagh ren shiu y laboragh: ta deiney elley er laboragh, as ta shiuish er gholl stiagh er y laboraght oc.   
					</seg>
					<seg id="b.JOH.4.39" type="verse">
						As ren ymmodee jeh Samaritanee yn ard-valley shen credjal ayn, kyndagh rish raa yn ven, ren feanish y ymmyrkey, Dinsh eh dou ooilley ny ren mee rieau.   
					</seg>
					<seg id="b.JOH.4.40" type="verse">
						Myr shoh tra va ny Samaritanee el jeet huggey, ghuee ad er, eh dy uirriaght maroo: as duirree eh ayns shen daa laa.   
					</seg>
					<seg id="b.JOH.4.41" type="verse">
						As ren ymmodee elley credjal ayn e coontey e ghoo hene; 
					</seg>
					<seg id="b.JOH.4.42" type="verse">
						As dooyrt ad rish y ven, Nish ta shin credjal, cha nee son y raa ayd's; son ta shiu hene er chlashtyn eh, as ta fys ain, dy nee shoh dy jarroo yn Creest Saualtagh y theihll.   
					</seg>
					<seg id="b.JOH.4.43" type="verse">
						Nish lurg daa laa jimmee eh veih shen, as hie eh roish gys Galilee:   
					</seg>
					<seg id="b.JOH.4.44" type="verse">
						Son ren Yeesey hene feanish y ymmyrkey, nagh vel ooashley ec phadeyr ayns e heer hene,   
					</seg>
					<seg id="b.JOH.4.45" type="verse">
						Tra v'eh eisht er jeet gys Galilee, ren ny Galileanee mooar jeh, liorish dy row ad er vakin ooilley ny ren eh ec Jerusalem, ec y feailley: son v'adsyn er ve ec y feailley. 
					</seg>
					<seg id="b.JOH.4.46" type="verse">
						Myr shen haink Yeesey reesht gys Cana ayns Galilee, raad v'eh er hyndaa yn ushtey gys feeyn. As va chiarn dy row, va'n mac echey ching ec Capernaum.   
					</seg>
					<seg id="b.JOH.4.47" type="verse">
						Tra cheayll eh dy row Yeesey er jeet veih Judea gys Galilee, hie eh huggey, as ghuee eh er, eh dy heet neose dy lheihys e vac: son v'eh raad y vaaish.   
					</seg>
					<seg id="b.JOH.4.48" type="verse">
						Eisht dooyrt Yeesey rish, Mannagh vaik shiu cowraghyn as yindyssyn, cha jean shiu credjal.   
					</seg>
					<seg id="b.JOH.4.49" type="verse">
						Dooyrt y chiarn rish, Vainshter, tar neose roish my vow my lhiannoo baase.   
					</seg>
					<seg id="b.JOH.4.50" type="verse">
						Dooyrt Yeesey rish, Immee royd; ta dty vac bio. As chred y dooinney yn ockle va Yeesey er loayrt rish, as hie eh roish.   
					</seg>
					<seg id="b.JOH.4.51" type="verse">
						As tra v'eh nish goll sheese, haink ny sharvaantyn echey ny whail, as dinsh ad da, gra, Ta dty vac bio.   
					</seg>
					<seg id="b.JOH.4.52" type="verse">
						Eisht denee eh jeu cre'n oor ren eh toshiaght dy choural: as dooyrt ad rish, Jea ec y chiaghtoo oor daag y chiassaghey eh.   
					</seg>
					<seg id="b.JOH.4.53" type="verse">
						Myr shen va fys ec yn ayr dy nee ayns yn oor cheddin va Yeesey er ghra rish, Ta dty vac bio; as ren eh-hene credjal as ooilley e hie.   
					</seg>
					<seg id="b.JOH.4.54" type="verse">
						Shoh neesht yn nah virril ren Yeesey, tra v'eh er jeet veih Judea gys Galilee. 
					</seg>
				</div>
				<div id="b.JOH.5" type="chapter">
					<seg id="b.JOH.5.1" type="verse">
						NY lurg shoh va feailley ny Hewnyn, as hie Yeesey seose gys Jerusalem.   
					</seg>
					<seg id="b.JOH.5.2" type="verse">
						Nish ta ec Jerusalem liorish giat ny geyrragh, loghan, ta enmyssit ayns y ghlare Hebrewnagh Bethesda, ta queig porchyn er.   
					</seg>
					<seg id="b.JOH.5.3" type="verse">
						Ayndoo shoh va nyn lhie ymmodee dy leih dourinagh, doail, baccee, shirgeydee, as v'ad fieau er gleashaght yn ushtey.   
					</seg>
					<seg id="b.JOH.5.4" type="verse">
						Son va ainle goll sheese ec lheid y traa shen ayns yn ushtey, as seiy yn ushtey: quoi erbee eisht va hoshiaght goll sheese lurg seiy yn ushtey, v'eh er ny laanaghey jeh doghan erbee dy row er.   
					</seg>
					<seg id="b.JOH.5.5" type="verse">
						As va ayns shen dooinney dy row, va doghan er ve er rish hoght bleeaney jeig as feed.   
					</seg>
					<seg id="b.JOH.5.6" type="verse">
						Tra honnick Yeesey eh ny lhie, as fys echey dy row eh er ve myr shen ry-foddey dy hraa, dooyrt eh rish, Nailt ve er dty laanaghey?   
					</seg>
					<seg id="b.JOH.5.7" type="verse">
						Dreggyr yn annooinagh eh, Vainshter, cha vel dooinney erbee aym, tra ta'n ushtey seiyt, dy my cur sheese ayns y loghan: agh choud as ta mee cheet, ta fer elley goll sheese roym.   
					</seg>
					<seg id="b.JOH.5.8" type="verse">
						Dooyrt Yeesey rish, Trog ort, gow seose dty lhiabbee as jean shooyll.   
					</seg>
					<seg id="b.JOH.5.9" type="verse">
						As er-y-chooyl va'n dooinney er ny lheihys, as ghow eh seose e lhiabbee, as huill eh: as er y laa shen va'n doonaght.   
					</seg>
					<seg id="b.JOH.5.10" type="verse">
						Dooyrt ny Hewnyn er-y-fa shen rishyn v'er ny lheihys, She laa yn doonaght t'ayn; cha vel eh lowal dhyt gymmyrkey dty lhiabbee.   
					</seg>
					<seg id="b.JOH.5.11" type="verse">
						Dreggyr eshyn ad, Eshyn ren m'y laanaghey, dooyrt eh shen rhym, Trog dty lhiabbee as shooill.   
					</seg>
					<seg id="b.JOH.5.12" type="verse">
						Eisht denee ad jeh, Quoi va yn dooinney shen dooyrt rhyt, Trog dty lhiabbee as shooill?   
					</seg>
					<seg id="b.JOH.5.13" type="verse">
						As cha row fys echeysyn v'er ny lheihys, quoi v'eh: son va Yeesey er gholl dy lhiattee, liorish dy row chaglym mooar dy leih ayns y voayl shen.   
					</seg>
					<seg id="b.JOH.5.14" type="verse">
						Ny lurg shen hooar Yeesey eh ayns y chiamble, as dooyrt eh rish, Cur-my-ner, t'ou er dty laanaghey: ny jean peccah ny smoo, er-aggle dy jig red smessey ort.   
					</seg>
					<seg id="b.JOH.5.15" type="verse">
						Jimmee yn dooinney roish, as dinsh eh da ny Hewnyn dy nee Yeesey v'er laanaghey eh.   
					</seg>
					<seg id="b.JOH.5.16" type="verse">
						As er-yn-oyr shen ren ny Hewnyn tranlaase er Yeesey, as v'ad shirrey eh y choyrt gy-baase, er-y-fa dy row eh er n'yannoo ny red dyn shoh er laa yn doonaght.   
					</seg>
					<seg id="b.JOH.5.17" type="verse">
						Agh dreggyr Yeesey ad, Ta my Ayr gobbraghey derrey nish: as ta mish gobbraghey.   
					</seg>
					<seg id="b.JOH.5.18" type="verse">
						Shen-y-fa va ny Hewnyn wheesh shen smoo shleeuit er cur dy baase eh; er-yn-oyr dy row eh cha nee ynrycan er vrishey yn doonaght, agh er ghra myrgeddin dy nee Jee va'n Ayr echey, jannoo eh-hene corrym rish Jee. 
					</seg>
					<seg id="b.JOH.5.19" type="verse">
						Eisht dreggyr Yeesey, as dooyrt eh roo, Dy firrinagh firrinagh ta mee gra riu, Cha vod y Mac nhee erbee y yannoo jeh hene, agh ny t'eh fakin yn Ayr dy yannoo: son cre-erbee t'eshyn dy yannoo, ta'n Mac jannoo myrgeddin.   
					</seg>
					<seg id="b.JOH.5.20" type="verse">
						Son ta'n Ayr graihagh er y Mac, as t'eh soilshaghey da dy chooilley nhee t'eh hene dy yannoo: as soilshee eh da obbragh yn smoo na ad shoh, dy vod shiu yindys y ghoaill.   
					</seg>
					<seg id="b.JOH.5.21" type="verse">
						Son myr ta'n Ayr troggal seose, as cur bioys da ny merriu: eer myr shen ta'n Mac bioghey yn vooinjer saillish.   
					</seg>
					<seg id="b.JOH.5.22" type="verse">
						Son cha vel yn Ayr briwnys dooinney erbee; agh t'eh er livrey dy chooilley vriwnys gys y Mac:   
					</seg>
					<seg id="b.JOH.5.23" type="verse">
						Dy voddagh dy chooilley ghooinney ooashley y choyrt da'n Mac, myr t'ad cur ooashley da'n Ayr. Eshyn nagh vel cur ooashley da'n Mac, cha vel eh coyrt ooashley da'n Ayr ren y choyrt eh.   
					</seg>
					<seg id="b.JOH.5.24" type="verse">
						Dy firrinagh firrinagh ta mee gra riu, Eshyn ta clashtyn my ghoo's, as credjal ayn syn t'er my choyrt, ta'n vea ta dy bragh farraghtyn echey, as cha jig eh gys coayl-anmey: agh t'eh er gholl veih baase gys bea.   
					</seg>
					<seg id="b.JOH.5.25" type="verse">
						Dy firrinagh firrinagh ta mee gra riu, Ta'n oor cheet, as nish ayn, tra nee ny merriu clashtyn coraa Mac Yee: as bee adsyn chlinnys er nyn mioghey.   
					</seg>
					<seg id="b.JOH.5.26" type="verse">
						Son 'naght myr ta ec yn Ayr bioys ayn hene; myr shen t'eh er choyrt da'n Mac bioys y ve echey ayn hene;   
					</seg>
					<seg id="b.JOH.5.27" type="verse">
						As t'eh er choyrt da pooar dy yannoo briwnys myrgeddin, er-y-fa dy nee Mac y dooinney eh.   
					</seg>
					<seg id="b.JOH.5.28" type="verse">
						Ny gow-jee yindys jeh shoh: son ta'n oor cheet, tra chlinnys ooilley ny t'ayns ny oaiaghyn e choraa, 
					</seg>
					<seg id="b.JOH.5.29" type="verse">
						As hig ad magh; adsyn t'er n'yannoo dy mie, gys irree-seose-reesht y vea; as adsyn t'er n'yannoo dy olk, gys irree-seose reesht y choayl-anmey.   
					</seg>
					<seg id="b.JOH.5.30" type="verse">
						Cha voddym jee'm pene nhee erbee y yannoo: myr ta mee clashtyn, ta mee briwnys: as ta my vriwnys cairagh, er-yn-oyr nagh vel mee shirrey my aigney hene, agh aigney yn Ayr t'er my choyrt. 
					</seg>
					<seg id="b.JOH.5.31" type="verse">
						My ta mee gymmyrkey feanish jee'm pene, cha vel my eanish firrinagh.   
					</seg>
					<seg id="b.JOH.5.32" type="verse">
						Ta fer elley ta gymmyrkey feanish jee'm, as ta fys aym dy vel yn eanish t'eh dy ymmyrkey jee'm firrinagh.   
					</seg>
					<seg id="b.JOH.5.33" type="verse">
						Hug shiuish fys gys Ean, as dymmyrk eh feanish gys yn irriney. 
					</seg>
					<seg id="b.JOH.5.34" type="verse">
						Agh cha vel mish goaill fenish veih dooinney: agh shoh ta mee dy ghra, dy vod shiu v'er nyn sauail.   
					</seg>
					<seg id="b.JOH.5.35" type="verse">
						V'eshyn ny hoilshey gial as sollys: as va shiu booiagh son earish boggey 'ghoaill ayns y soilshey echey.   
					</seg>
					<seg id="b.JOH.5.36" type="verse">
						Agh ta feanish stroshey aym's na Ean: son ny obbraghyn hug my Ayr dou dy chooilleeney, ny obbraghyn cheddin ta mee dy yannoo, t'ad gymmyrkey feanish jee'm, dy vel yn Ayr er my choyrt.   
					</seg>
					<seg id="b.JOH.5.37" type="verse">
						As ta'n Ayr hene t'er my choyrt, er n'ymmyrkey feanish jee'm. Cha vel shiuish er chlashtyn e choraa ec traa erbee, ny er vakin e chaslys.   
					</seg>
					<seg id="b.JOH.5.38" type="verse">
						As cha vel eu yn goo echeysyn tannaghtyn ayndiu: son eshyn t'eh er choyrt, aynsyn cha vel shiu credjal.   
					</seg>
					<seg id="b.JOH.5.39" type="verse">
						Ronsee-jee ny scriptyryn, son ayndoosyn ta shiu smooinaghtyn dy vel y vea veayn eu, as she ad shen ta gymmyrkey feanish jeem's.   
					</seg>
					<seg id="b.JOH.5.40" type="verse">
						As cha vel shiu booiagh cheet hym's, dy vod yn vea y ve eu. 
					</seg>
					<seg id="b.JOH.5.41" type="verse">
						Cha vel mish soiaghey jeh ooashley deiney.   
					</seg>
					<seg id="b.JOH.5.42" type="verse">
						Agh ta toiggal aym jiuish, nagh vel graih Yee ayndiu.   
					</seg>
					<seg id="b.JOH.5.43" type="verse">
						Ta mish er jeet ayns ennym my Ayrey, as cha vel shiu goaill rhym: my hig fer elley ayns e ennym hene, rishyn nee shiu goaill. 
					</seg>
					<seg id="b.JOH.5.44" type="verse">
						Kys oddys shiuish credjal ta geddyn ooashley yn derrey yeh veih yn jeh elley, as nagh vel shirrey yn ooashley ta veih Jee ny lomarcan?   
					</seg>
					<seg id="b.JOH.5.45" type="verse">
						Ny smooinee-jee dy jean-yms plaiynt erriu gys yn Ayr: ta ayn ta plaiynt nyn 'oi eu, eer Moses, ayn ta shiu treishteil.   
					</seg>
					<seg id="b.JOH.5.46" type="verse">
						Son dy beagh shiu er chredjal Moses, veagh shiu er chredjal aynym's; son scrieu eh jeem's.   
					</seg>
					<seg id="b.JOH.5.47" type="verse">
						Agh mannagh gred shiu ny screeuyn echeysyn, kys nee shiu credjal ny goan aym's?
					</seg>
				</div>
				<div id="b.JOH.6" type="chapter">
					<seg id="b.JOH.6.1" type="verse">
						NY lurg shoh hie Yeesey harrish faarkey Ghalilee, ny Tiberias.   
					</seg>
					<seg id="b.JOH.6.2" type="verse">
						As deiyr earroo mooar dy leih er, er-y-fa dy vaik ad ny mirrilyn ren eh orroosyn va doghanit.   
					</seg>
					<seg id="b.JOH.6.3" type="verse">
						As hie Yeesey seose er slieau, as hoie eh ayns shen marish e ostyllyn.   
					</seg>
					<seg id="b.JOH.6.4" type="verse">
						As va'n Chaisht, feailley ny Hewnyn er gerrey.   
					</seg>
					<seg id="b.JOH.6.5" type="verse">
						Tra va Yeesey eisht er hroggal seose e hooillyn, as fakin earroo mooar dy leih cheet huggey, dooyrt eh rish Philip, Cre-voish oddys mayd arran y chionnaghey, dy yannoo magh ad shoh?   
					</seg>
					<seg id="b.JOH.6.6" type="verse">
						(As shoh dooyrt eh dy phrowal eh: son v'eh hene kiarit cre dy yannoo.)   
					</seg>
					<seg id="b.JOH.6.7" type="verse">
						Dreggyr Philip eh, Cha bee feeagh daa cheead ping dy arran dy liooar daue, dy vod dagh unnane oc kuse y ghoaill.   
					</seg>
					<seg id="b.JOH.6.8" type="verse">
						Dooyrt fer jeh ny ostyllyn echey, Andreays, braar Simon Peddyr, rish,   
					</seg>
					<seg id="b.JOH.6.9" type="verse">
						Ta scollag ayns shoh ta queig bwilleenyn oarn echey, as daa eeast veggey; agh cre t'ad shen mastey whilleen? 
					</seg>
					<seg id="b.JOH.6.10" type="verse">
						As dooyrt Yeesey, Cur-jee er ny deiney soie sheese. Nish va lane faiyr ayns yn ynnyd. Myr shen hoie ny deiney sheese ayns earroo mysh queig thousaneyn.   
					</seg>
					<seg id="b.JOH.6.11" type="verse">
						As ghow Yeesey ny bwilleenyn, as tra v'eh er chur booise, rheynn eh ad er e ostyllyn, as rheynn adsyn ad orroosyn myr v'ad soie; as myrgeddin jeh ny eeastyn wheesh as bailloo.  
					</seg>
					<seg id="b.JOH.6.12" type="verse">
						Tra v'ad jeant magh, dooyrt eh rish e ostyllyn, Jean-jee yn vrooilliagh ta er-mayrn y haglym cooidjagh nagh bee nhee erbee caillit.   
					</seg>
					<seg id="b.JOH.6.13" type="verse">
						Er shen ren ad eh y haglym, as lhieen ad daa vaskad jeig lesh fooilliagh ny queig bwilleenyn oarn, va er-mayrn erreish daue v'er n'ee.   
					</seg>
					<seg id="b.JOH.6.14" type="verse">
						Eisht dooyrt ny deiney shen, tra v'ad er vakin y mirril va Yeesey er n'yannoo. She shoh ayns firrinys yn phadeyr shen va ry-hoi cheet gys y theihll. 
					</seg>
					<seg id="b.JOH.6.15" type="verse">
						Tra dennee Yeesey er-y-fa shen dy darragh ad, as dy goghe ad eh er-niart, dy yannoo eh ny ree, hie eh seose reesht er slieau eh-hene ny-lomarcan.   
					</seg>
					<seg id="b.JOH.6.16" type="verse">
						As tra va'n fastyr er, hie e ostyllyn sheese gys y cheayn.  
					</seg>
					<seg id="b.JOH.6.17" type="verse">
						As ghow ad lhuingys, as haink ad harrish y cheayn gys Capernaum: as ve nish dorraghey, as cha row Yeesey er jeet huc.   
					</seg>
					<seg id="b.JOH.6.18" type="verse">
						As dhatt y keayn lesh niart stermagh ny geayee.   
					</seg>
					<seg id="b.JOH.6.19" type="verse">
						Myr shen tra v'ad er n'ymmyrt mysh kiare veeilley, honnick ad Yeesey shooyl er y cheayn, as tayrn er-gerrey da'n lhong: as ghow ad aggle.   
					</seg>
					<seg id="b.JOH.6.20" type="verse">
						Agh dooyrt eshyn roo, She mish t'ayn, ny bee aggle erriu.   
					</seg>
					<seg id="b.JOH.6.21" type="verse">
						Eisht ghow ad eh dy arryltagh stiagh ayns y lhong: as chelleeragh va'n lhong ec y thalloo raad v'ad goll.   
					</seg>
					<seg id="b.JOH.6.22" type="verse">
						Yn laa er-giyn, tra honnick yn pobble va nyn shassoo cheu elley jeh'n cheayn nagh row baatey erbee elley ayns shen, cheu-mooie jeh'n un vaatey shen va ny ostyllyn er n'ghoaill, as nagh jagh Yeesey maroosyn ayns y vaatey, agh dy row ny ostyllyn er n'gholl ersooyl nyn-lomarcan:   
					</seg>
					<seg id="b.JOH.6.23" type="verse">
						(Ny-yeih va baatyn elley er jeet veih Tiberias, er-gerrey da'n boayl ren ad arran y ee ayn, erreish da'n Chiarn v'er chur booise.)   
					</seg>
					<seg id="b.JOH.6.24" type="verse">
						Tra honnick y pobble er-y-fa shen nagh row Yeesey ayns shen, ny e ostyllyn, ghow adsyn myrgeddin lhuingys, as haink ad gys Capernaum, briaght son Yeesey.   
					</seg>
					<seg id="b.JOH.6.25" type="verse">
						As tra hooar ad eh er y cheu elley jeh'n cheayn, dooyrt ad rish, Rabbi, cuin haink oo ayns shoh?   
					</seg>
					<seg id="b.JOH.6.26" type="verse">
						Dreggyr Yeesey ad, as dooyrt eh, Dy firrinagh firrinagh ta mee gra riu, Ta shiu dy my hirrey's, cha nee er-yn-oyr dy vaik shiu ny mirrilyn, agh son dy d'ee shiu jeh ny bwilleenyn, as dy row shiu jeant magh.   
					</seg>
					<seg id="b.JOH.6.27" type="verse">
						Ny bee-jee imneagh son y beaghey ta cherraghtyn, agh son y beaghey shen ta tannaghtyn gys y vea veayn, nee yn Mac dooinney y choyrt diu: son eshyn ta Jee yn Ayr er chowraghey.   
					</seg>
					<seg id="b.JOH.6.28" type="verse">
						Eisht dooyrt ad rish, Cre nee mainyn, dy vod mayd obbraghyn Yee y yannoo?   
					</seg>
					<seg id="b.JOH.6.29" type="verse">
						Dreggyr Yeesey as dooyrt eh roo, Shoh obbyr Yee, shiu dy chredjal aynsyn t'eh er choyrt. 
					</seg>
					<seg id="b.JOH.6.30" type="verse">
						Dooyrt ad er-y-fa shen rish, Cre'n cowrey t'ou dy yeeaghyn eisht, dy vod mayd fakin as credjal aynyd? cre ta dty obbyr?   
					</seg>
					<seg id="b.JOH.6.31" type="verse">
						D'ee ny ayraghyn ain manna ayns yn aasagh; myr te scruit, Hug eh daue arran veih niau dy ee.   
					</seg>
					<seg id="b.JOH.6.32" type="verse">
						Eisht dooyrt Yeesey roo, Dy firrinagh firrinagh ta mee gra riu, Cha dug Moses diu yn arran shen veih niau, agh my Ayr ta coyrt diu yn arran firrinagh veih niau.   
					</seg>
					<seg id="b.JOH.6.33" type="verse">
						Son arran Yee eshyn ta cheet neose veih niau, as ta cur e vioys son y theihll.   
					</seg>
					<seg id="b.JOH.6.34" type="verse">
						Eisht dooyrt ad rish, Cur dooinyn dy bragh yn arran shoh.   
					</seg>
					<seg id="b.JOH.6.35" type="verse">
						As dooyrt Yeesey roo, Mish arran y vea: eshyn ta cheet hym's, cha bee eh dy bragh accryssagh; as eshyn ta credjal aynym, cha bee eh dy bragh paagh. 
					</seg>
					<seg id="b.JOH.6.36" type="verse">
						Agh ta mish er ghra riu, dy vel shiu myrgeddin er my akin's, as nagh vel shiu credjal.    
					</seg>
					<seg id="b.JOH.6.37" type="verse">
						Hig adsyn ooilley hym's ta'n Ayr dy chur dou; as eshyn ta cheet hym, cha jeanym er aght erbee y yiooldey voym.    
					</seg>
					<seg id="b.JOH.6.38" type="verse">
						Son haink mish neose veih niau, cha nee dy yannoo my aigney hene, agh yn aigney echeysyn ren m'y choyrt.    
					</seg>
					<seg id="b.JOH.6.39" type="verse">
						As shoh aigney yn Ayr ta er my choyrt, jeh ooilley ny hug eh dou nagh gaillin veg, agh dy droggin eh seose reesht ec y laa jerrinagh.    
					</seg>
					<seg id="b.JOH.6.40" type="verse">
						As shoh yn aigney echeysyn ta er my choyrt, dy chooilley unnane ta fakin y Mac as credjal ayn, yn vea dy bragh farraghtyn dy ve echey: as trog-yms seose eh ec y laa jerrinagh.    
					</seg>
					<seg id="b.JOH.6.41" type="verse">
						Eisht va ny Hewnyn jymmoosagh rish, er-y-fa dy dooyrt eh, Mish arran y vea haink neose veih niau.    
					</seg>
					<seg id="b.JOH.6.42" type="verse">
						As dooyrt ad, Nagh nee shoh Yeesey Mac Yoseph, yn ayr as y voir echey shione dooin? kys eisht dy vel eh gra, Haink mee neose veih niau?    
					</seg>
					<seg id="b.JOH.6.43" type="verse">
						Dreggyr Yeesey er-y-fa shen as dooyrt eh roo, Ny lhig da jymmoose ve ny mast' eu.    
					</seg>
					<seg id="b.JOH.6.44" type="verse">
						Cha vod dooinney erbee cheet hym's, mannagh jean yn Ayr t'er my choyrt y hayrn eh: as trog-yms seose eh ec y laa jerrinagh. 
					</seg>
					<seg id="b.JOH.6.45" type="verse">
						Te scruit ayns ny phadeyryn, As bee ad ooilley ynsit liorish Jee. Dy chooilley ghooinney er-y-fa shen t'er chlashtyn, as er n'ynsaghey veih yn Ayr, t'eh cheet hym's. 
					</seg>
					<seg id="b.JOH.6.46" type="verse">
						Cha nee dy vel dooinney erbee er va kin yn Ayr, cheu-mooie jehsyn ta veih Jee, t'eh shen er vakin yn Ayr.    
					</seg>
					<seg id="b.JOH.6.47" type="verse">
						Dy firrinagh firrinagh ta mee gra riu, Eshyn ta credjal ayn-yms ta'n vea ta dy bragh farraghtyn echey.    
					</seg>
					<seg id="b.JOH.6.48" type="verse">
						Mish arran y vea.   
					</seg>
					<seg id="b.JOH.6.49" type="verse">
						D'ee ny ayraghyn euish manna ayns yn aasagh, as t'ad marroo.   
					</seg>
					<seg id="b.JOH.6.50" type="verse">
						Shoh yn arran ta cheet neose veih niau, dy vod dooinney gee jeh, as gyn baase y gheddyn.   
					</seg>
					<seg id="b.JOH.6.51" type="verse">
						Mish yn arran bio, haink neose veih niau: my ee-ys dooinney erbee jeh'n arran shoh, bee eh bio son dy bragh: as yn arran neem's y choyrt, she my eill eh, ver-yms son bioys y theihll. 
					</seg>
					<seg id="b.JOH.6.52" type="verse">
						Va ec ny Hewnyn er-y-fa shen argane nyn mast oc hene, gra, Kys oddys y dooinney shoh cur dooin e eill dy ee?   
					</seg>
					<seg id="b.JOH.6.53" type="verse">
						Eisht dooyrt Yeesey roo, Dy firrinagh focklagh ta mee gra riu, Mannagh jean shiu feill yn Mac dooinney y ee, as e uill y iu, cha vel y vea eu ayndiu.   
					</seg>
					<seg id="b.JOH.6.54" type="verse">
						Eshyn ta gee my eill, as giu my uill, ta'n vea veayn echey, as trog-yms seose eh ec y laa jerrinagh.   
					</seg>
					<seg id="b.JOH.6.55" type="verse">
						Son dy firrinagh she bee my eill, as dy firrinagh she jough my uill.   
					</seg>
					<seg id="b.JOH.6.56" type="verse">
						Eshyn ta gee my eill as giu my uill, t'eh baghey aynym's, as mish aynsyn   
					</seg>
					<seg id="b.JOH.6.57" type="verse">
						Myr ta'n Ayr bio er my choyrt's, as ta mee bio liorish yn Ayr: myr shen neesht vees eshyn ta dy my ee's, bio liorym.   
					</seg>
					<seg id="b.JOH.6.58" type="verse">
						Shoh yn arran haink neese veih niau; cha nee myr ren ny ayraghyn eu manna y ee, as t'ad marroo: bee eshyn ta gee jeh'n arran shoh, bio son dy bragh.   
					</seg>
					<seg id="b.JOH.6.59" type="verse">
						Ny goan shoh loayr eh ayns y synagogue, myr v'eh gynsaghey ayns Capernaum.    
					</seg>
					<seg id="b.JOH.6.60" type="verse">
						Dooyrt ymmodee er-y-fa shen jeh e eiyrtee, tra cheayll ad shoh, Shoh raa creoi, quoi oddys y chlashtyn eh?    
					</seg>
					<seg id="b.JOH.6.61" type="verse">
						Tra va fys ec Yeesey ayn hene dy row e eiyrtee jymmoosagh son shoh, dooyrt eh roo, Vel shoh cheet ayns raad y chredjue eu?    
					</seg>
					<seg id="b.JOH.6.62" type="verse">
						Cre my hee shiu Mac y dooinney goll seose raad v'eh roie?    
					</seg>
					<seg id="b.JOH.6.63" type="verse">
						She yn spyrryd ta bioghey, cha vel yn eill jannoo veg y vie: ny goan ta mish dy loayrt riu, t'ad spyrryd as t'ad bea.    
					</seg>
					<seg id="b.JOH.6.64" type="verse">
						Agh ta paart jiuish nagh vel credjal. Son va fys ec Yeesey er-dyn toshiaght, quoi v'ad nagh row credjal, as quoi yinnagh eh y vrah. 
					</seg>
					<seg id="b.JOH.6.65" type="verse">
						As dooyrt eh, Shen-y-fa dooyrt mish riu, nagh vod dooinney erbee cheet hym's mannagh bee eh er ny choyrt da liorish my Ayr.    
					</seg>
					<seg id="b.JOH.6.66" type="verse">
						Veih yn traa shen hie ymmodee jeh e eiyrtee back, as cha huill ad arragh marish.    
					</seg>
					<seg id="b.JOH.6.67" type="verse">
						Eisht dooyrt Yeesey rish y daa ostyl yeig, Jed shiuish myrgeddin reue?    
					</seg>
					<seg id="b.JOH.6.68" type="verse">
						Eisht dreggyr Simon Peddyr eh, Hiarn, quoi gys hem mayd? ayd's ta goan y vea veayn.    
					</seg>
					<seg id="b.JOH.6.69" type="verse">
						As ta shin credjal, as shickyr jeh dy nee uss yn Creest, Mac y Jee bio.    
					</seg>
					<seg id="b.JOH.6.70" type="verse">
						Dreggyr Yeesey ad, Nagh vel mish er reih shiuish yn ghaa-yeig, as ta fer j'iu ny youyl?    
					</seg>
					<seg id="b.JOH.6.71" type="verse">
						Loayr eh jeh Yuaase Iscariot mac Simon: son eshyn eh va dy vrah eh, as v'eh fer jeh'n daa ostyl yeig. 
					</seg>
				</div>
				<div id="b.JOH.7" type="chapter">
					<seg id="b.JOH.7.1" type="verse">
						NY lurg shoh duirree Yeesey ayns Galillee: son cha row eh booiagh cummal ayns Judea, er-yn-oyr dy row ny Hewnyn shirrey eh y varroo.    
					</seg>
					<seg id="b.JOH.7.2" type="verse">
						Nish va feailley cabbaneyn ny Hewnyn er-gerrey.    
					</seg>
					<seg id="b.JOH.7.3" type="verse">
						Dooyrt e vraaraghyn er-y-fa shen rish, Faag y voayl shoh, as immee gys Judea, dy vod ny eiyrtee t'ayd ayns shen myrgeddin fakin ny obbraghyn t'ou dy yannoo.    
					</seg>
					<seg id="b.JOH.7.4" type="verse">
						Son cha vel dooinney erbee freayll e obbraghyn follit, as eh-hene shirrey dy ve cronnal: My t'ou jannoo ny reddyn shoh soilshee oo hene da'n theihll.    
					</seg>
					<seg id="b.JOH.7.5" type="verse">
						Son chamoo ren e vraaraghyn hene credjal ayn.    
					</seg>
					<seg id="b.JOH.7.6" type="verse">
						Eisht dooyrt Yeesey roo, Cha vel my hraa's foast er jeet: agh ta'n traa euish dy kinjagh jesh diu.    
					</seg>
					<seg id="b.JOH.7.7" type="verse">
						Cha vod y seihll dwoaie y chur diuish, agh dooys te cur dwoaie; er-yn-oyr dy vel mee gymmyrkey feanish jeh, dy vel ny obbraghyn echey olk.    
					</seg>
					<seg id="b.JOH.7.8" type="verse">
						Immee-jee shiuish seose gys y feailley shoh: cha vel mish son goll seose foast gys y feailley shoh, er-yn-oyr nagh vel my hraa foast er jeet.    
					</seg>
					<seg id="b.JOH.7.9" type="verse">
						Tra v'eh er ghra ny goan shoh roo duirree eh myr v'eh ayns Galilee. 
					</seg>
					<seg id="b.JOH.7.10" type="verse">
						Agh tra va e vraaraghyn er gholl seose, eisht hie eshyn myrgeddin seose gys y feailley, cha nee dy foshlit, agh myr dy beagh eh dy follit.
					</seg>
					<seg id="b.JOH.7.11" type="verse">
						Eisht va ny Hewnyn briaght er e hon ec y feailley, as dooyrt ad, Cre vel eh?   
					</seg>
					<seg id="b.JOH.7.12" type="verse">
						As va lane argane mastey yn pobble mychione echey: son va paart gra, She dooinney mie eh: as feallagh elley gra, Cha nee; agh t'eh molley yn pobble.    
					</seg>
					<seg id="b.JOH.7.13" type="verse">
						Ny-yeih, cha loayr dooinney erbee dy foshlit jeh, goaill aggle roish ny Hewnyn.    
					</seg>
					<seg id="b.JOH.7.14" type="verse">
						Nish mysh mean y feailley, hie Yeesey seose gys y chiamble, as dynsee eh.    
					</seg>
					<seg id="b.JOH.7.15" type="verse">
						As ghow ny Hewnyn yindys, gra, Kys ta lheid yn ynsagh ec y dooinney shoh, nagh row eh-hene rieau ynsit?    
					</seg>
					<seg id="b.JOH.7.16" type="verse">
						Dreggyr Yeesey ad, as dooyrt eh, Cha vel my ynsagh lhiam pene, agh leshyn t'er my choyrt.    
					</seg>
					<seg id="b.JOH.7.17" type="verse">
						My vees dooinney erbee aggindagh yn aigney echeysyn y yannoo, yiow eh toiggal jeh'n ynsagh, nee veih Jee te, ny vel mee loayrt jee'm pene.    
					</seg>
					<seg id="b.JOH.7.18" type="verse">
						Eshyn ta loayrt jeh hene, t'eh shirrey e ooashley hene: agh eshyn ta shirrey yn ooashley echeysyn t'er choyrt eh, t'eh shen firrinagh, as cha vel neu-chairys erbee ayn.    
					</seg>
					<seg id="b.JOH.7.19" type="verse">
						Nagh dug Moses yn leigh diu, as cha vel fer j'iu freayll yn leigh? Cre'n-fa ta shiu shirrey my vioys y ghoaill?   
					</seg>
					<seg id="b.JOH.7.20" type="verse">
						Dreggyr y pobble eh, as dooyrt ad, Ta drogh-spyrryd breagagh aynyd: Quoi ta shirrey dty vioys y ghoaill?    
					</seg>
					<seg id="b.JOH.7.21" type="verse">
						Dreggyr Yeesey as dooyrt eh roo, Ta mish er n'yannoo yn un obbyr shoh, as ta shiu ooilley goaill yindys.    
					</seg>
					<seg id="b.JOH.7.22" type="verse">
						Hug Moses er-y-fa shen yn giarey chymmylt diu, (cha nee son dy vel eh jeh Moses, agh jeh ny ayraghyn) as ta shiu er laa yn doonaght giarey-chymmylt dooinney.    
					</seg>
					<seg id="b.JOH.7.23" type="verse">
						My ta dooinney er y doonaght goaill giarey chymmylt, son nagh bee leigh Voses er ny vrishey; vel shiuish jymmoosagh rhym's, son dy vel mee er n'yannoo dooinney ooilley magh slane er y doonaght?    
					</seg>
					<seg id="b.JOH.7.24" type="verse">
						Ny jean-jee briwnys rere yn caslys, agh jean-jee briwnys cairagh. 
					</seg>
					<seg id="b.JOH.7.25" type="verse">
						Eisht dooyrt paart jeusyn va veih Jerusalem, Nagh nee shoh eh t'ad shirrey dy varroo?    
					</seg>
					<seg id="b.JOH.7.26" type="verse">
						Agh cur-my-ner, t'eh loayrt dy foshlit, as cha vel ad gra veg n'oi: vel dy jarroo fys ec ny firreill dy nee shoh yn Creest firrinagh?    
					</seg>
					<seg id="b.JOH.7.27" type="verse">
						Ny-yeih ta enney ain er y dooinney shoh cre-voish t'eh: agh tra hig Creest, cha bee fys ec dooinney erbee cre-voish t'eh.   
					</seg>
					<seg id="b.JOH.7.28" type="verse">
						Eisht deie Yeesey ayns y chiamble myr v'eh gynsaghey, gra, Ta chammah enney eu orrym's, aa ta fys eu cre-voish ta mee: as cha vel mish er jeet jee'm pene, agh t'eshyn t'er ny choyrt firrinagh, eshyn cha nione diu.   
					</seg>
					<seg id="b.JOH.7.29" type="verse">
						Agh shione dooys eh, son ta mee veih, as t'eh er my choyrt.   
					</seg>
					<seg id="b.JOH.7.30" type="verse">
						Eisht v'ad shirrey y ghoaill eh: agh cha dug dooinney erbee laue er, son nagh row yn oor echey foast er jeet.   
					</seg>
					<seg id="b.JOH.7.31" type="verse">
						As ren ymmodee jeh'n pobble credjal ayn, as dooyrt ad, Tra hig Creest, jean eh ny shlee mirril na ad shoh ta'n dooinney shoh er n'yannoo?   
					</seg>
					<seg id="b.JOH.7.32" type="verse">
						Cheayll ny Phariseeyn dy row yn pobble tallagh myr shoh my-e-chione: as hug ny  Phariseeyn as ny ard-saggyrtyn magh sidooryn dy ghoaill eh.   
					</seg>
					<seg id="b.JOH.7.33" type="verse">
						Eisht dooyrt Yeesey roo, Foast tammylt beg ta mish meriu, as eisht ta mee goll huggeysyn t'er my choyrt.   
					</seg>
					<seg id="b.JOH.7.34" type="verse">
						Shirree shiu mee agh cha vow shiu mee: as y raad ta mish, cha vod shiuish cheet.   
					</seg>
					<seg id="b.JOH.7.35" type="verse">
						Eisht dooyrt ny Hewnyn nyn mast' oc hene, C'raad hed eh, nagh vow mayd eh? jed eh gys ny Hewnyn t'er nyn skeayley mastey ny Ashoonee, as adsyn y ynsaghey .   
					</seg>
					<seg id="b.JOH.7.36" type="verse">
						Cre'n monney dy raa shoh t'eh er loayrt, Shirree shiu mee, agh cha vow shiu mee: as y raad ta mish cha vod shiuish cheet? 
					</seg>
					<seg id="b.JOH.7.37" type="verse">
						Er y laa s'jerree, laa mooar ny feailley, hass Yeesey, as deie eh, gra, My ta dooinney erbee paagh, lhig da cheet hym's as giu.   
					</seg>
					<seg id="b.JOH.7.38" type="verse">
						Eshyn ta credjal aynym's, myr ta'n scriptyr er ghra, Ass y chree echeysyn roieys strooanyn dy ushtey bio.   
					</seg>
					<seg id="b.JOH.7.39" type="verse">
						(Agh shoh loayr eh jeh'n Spyrryd, v'adsyn va credjal ayn ry-hoi gheddyn: son cha row yn Spyrryd Noo foast er ny choyrt, er yn-oyr nagh row Yeesey foast er ny ghloyraghey.)
					</seg>
					<seg id="b.JOH.7.40" type="verse">
						Dooyrt ymmodee jeh'n phobble er-y fa shen, tra cheayll ad y raa shoh, Ayns firrinys shoh yn phadeyr.   
					</seg>
					<seg id="b.JOH.7.41" type="verse">
						Dooyrt feallagh elley, She shoh yn Creest. Agh dooyrt paart, Jig Creest ass Galilee?   
					</seg>
					<seg id="b.JOH.7.42" type="verse">
						Nagh vel y scriptyr er ghra, dy vel Creest dy heet jeh sluight Ghavid, as ass y balley Bethlehem, raad ruggyr David?   
					</seg>
					<seg id="b.JOH.7.43" type="verse">
						Myr shen va streeu mastey'n pobble mychione echey.   
					</seg>
					<seg id="b.JOH.7.44" type="verse">
						As va paart jeu son goaill eh; agh cha dug dooinney jeu laue er.   
					</seg>
					<seg id="b.JOH.7.45" type="verse">
						Eisht haink ny sidooryn gys ny ard saggyrtyn as ny Phariseeyn, dooyrt roo, Cre'n-fa nagh dug shiu lhieu eh?   
					</seg>
					<seg id="b.JOH.7.46" type="verse">
						Dreggyr ny sidooryn, Cha ren rieau dooinney loayrt myr y dooinney shoh.   
					</seg>
					<seg id="b.JOH.7.47" type="verse">
						Eisht dreggyr ny Phariseeyn ad, Vel shiuish myrgeddin er nyn molley? 
					</seg>
					<seg id="b.JOH.7.48" type="verse">
						Vel veg jeh ny fir-reill, as jeh ny Phariseeyn er chredjal ayn?
					</seg>
					<seg id="b.JOH.7.49" type="verse">
						Agh ta'n pobble shoh, nagh vel toiggal yn leigh, fo mollaght.
					</seg>
					<seg id="b.JOH.7.50" type="verse">
						Dooyrt Nicodemus roo (eh haink gys Yeesey ayns yn oie, v'eh fer jeusyn.)
					</seg>
					<seg id="b.JOH.7.51" type="verse">
						Vel y leigh ainyn deyrey dooinney erbee roish clashtyn y choyrt da, as prowal oc n'oi cre t'eh er n'yannoo?
					</seg>
					<seg id="b.JOH.7.52" type="verse">
						Dreggyr adsyn, as dooyrt ad rish, Nee ass Galilee t'ou uss myrgeddin? jean-jee ronsaghey as jeeaghyn: son cha vel phadeyr erbee er droggal ayns Galilee.
					</seg>
					<seg id="b.JOH.7.53" type="verse">
						As jimmee dy chooilley ghooinney roish gys e hie hene.
					</seg>
				</div>
				<div id="b.JOH.8" type="chapter">
					<seg id="b.JOH.8.1" type="verse">
						HIE Yeesey gys cronk ny Oliveyn. 
					</seg>
					<seg id="b.JOH.8.2" type="verse">
						As dy moghey laa-ny-vairagh hie eh reesht gys y chiamble, as haink ooilley yn phobble huggey; as hoie eh sheese, as dynsee eh ad.
					</seg>
					<seg id="b.JOH.8.3" type="verse">
						As hug ny scrudeyryn as ny Phariseeyn lhieu huggey ben va goit ayns brishey-poosey; as tra v'ad er hoiaghey ee kiongoyrt rish,
					</seg>
					<seg id="b.JOH.8.4" type="verse">
						Dooyrt ad rish, Vainshter, va'n ven shoh goit ayns brishey-poosey, ayns yn eer peccah.
					</seg>
					<seg id="b.JOH.8.5" type="verse">
						Nish ta Moses ayns y leigh er chur sarey dooin, e lheid dy ve er ny claghey, agh cre t'ou uss dy ghra?
					</seg>
					<seg id="b.JOH.8.6" type="verse">
						Shoh dooyrt ad dy phrowal eh, dy vod dagh cooish chassid y ve oc n'oi. Agh chroym Yeesey sheese, as lesh e vair scrieu eh er y laare, myr nagh beagh eh dy nyn glashtyn.
					</seg>
					<seg id="b.JOH.8.7" type="verse">
						As myr lhie ad er son ansoor, hrog eh eh-hene seose, as dooyrt eh roo, Lhig dasyn ta fegooish peccah nyn mast'eu tilgey yn chied chlagh urree.
					</seg>
					<seg id="b.JOH.8.8" type="verse">
						As chroym eh sheese reesht, as scrieu eh er y laare.
					</seg>
					<seg id="b.JOH.8.9" type="verse">
						As v'adsyn cheayll eh, er nyn gheyrey liorish nyn gooin-sheanse hene, as hie ad magh fer lurg fer jeu, goaill toshiaght veih yn er-shinney gys yn er-saa: as va Yeesey faagit ny-lomarcan, as y ven ny shassoo kiongoyrt rish.
					</seg>
					<seg id="b.JOH.8.10" type="verse">
						Tra hrog Yeesey eh-hene seose, as nagh vaik eh unnane erbee agh y ven, dooyrt eh r'ee, Ven, cre vel ad shen dty chassidee? vel dooinney erbee er dty gheyrey?
					</seg>
					<seg id="b.JOH.8.11" type="verse">
						Dooyrt ish, Cha vel dooinney erbee, Hiarn. As dooyrt Yeesey r'ee, Chamoo ta mish dy dty gheyrey: immee royd, as ny jean peccah arragh.
					</seg>
					<seg id="b.JOH.8.12" type="verse">
						Eisht loayr Yeesey roo reesht, gra, Mish soilshey yn theihll: eshyn ta geiyrt orrym's, cha shooyllee eh ayns y dorraghys, agh bee echeysyn soilshey yn vea,
					</seg>
					<seg id="b.JOH.8.13" type="verse">
						Dooyrt ny Phariseeyn er-y-fa shen rish, T'ou gymmyrkey feanish jeed hene; cha vel dty eanish firrinagh.
					</seg>
					<seg id="b.JOH.8.14" type="verse">
						Dreggyr Yeesey as dooyrt eh roo, Ga dy vel mee gymmyrkey feanish jee'm pene, foast ta'n eanish firrinagh: son ta fys aym cre-voish haink mee, as c'raad ta mee goll; agh cha s'euish cre-voish haink mee ny c'raad ta mee goll.    
					</seg>
					<seg id="b.JOH.8.15" type="verse">
						Ta shiuish briwnys lurg briwnys ny foalley; cha vel mish briwnys dooinney erbee.    
					</seg>
					<seg id="b.JOH.8.16" type="verse">
						As foast my ta mee briwnys, ta my vriwnys firrinagh: son cha vel mish my lomarcan, agh mish as yn Ayr t'er my choyrt, t'eh marym.    
					</seg>
					<seg id="b.JOH.8.17" type="verse">
						Eer ayns y leigh eu hene te scruit, dy vel feanish daa ghooinney firrinagh.    
					</seg>
					<seg id="b.JOH.8.18" type="verse">
						Ta mish gymmyrkey feanish dou hene, as ta'n Ayr t'er my choyrt gymmyrkey feanish dou.    
					</seg>
					<seg id="b.JOH.8.19" type="verse">
						Eisht dooyrt ad rish, Cre vel dty Ayr? Dreggyr Yeesey, Cha vel enney eu orrym's, ny er my Ayr: dy beagh enney er ve eu orrym s, veagh enney er ve eu er my Ayr myrgeddin.    
					</seg>
					<seg id="b.JOH.8.20" type="verse">
						Ny goan shoh loayr Yeesey 'sy room tashtee, myr v'eh gynsaghey ayns y chiamble: as cha dug dooinney erbee laue er, son cha row yn oor echey foast er jeet.    
					</seg>
					<seg id="b.JOH.8.21" type="verse">
						Eisht dooyrt Yeesey roo reesht, Ta mee goll roym, as nee shiu my hirrey, as yiow shiu baase ayns nyn beccaghyn: raad ta mish goll, cha vod shiuish cheet.    
					</seg>
					<seg id="b.JOH.8.22" type="verse">
						Eisht dooyrt ny Hewnyn, Jean eh eh hene y varroo? er-yn-oyr dy vel eh gra, raad ta mish goll, cha vod shiuish cheet.    
					</seg>
					<seg id="b.JOH.8.23" type="verse">
						As dooyrt eh roo, Ta shiuish veih heese ta mish veih heose: ta shiuish jeh'n theihll shoh, cha vel mish jeh'n theihll shoh.    
					</seg>
					<seg id="b.JOH.8.24" type="verse">
						Dooyrt mee er-y-fa shen riu, dy voghe shiu baase ayns nyn beccaghyn: son mannagh vel shiu credjal dy nee mish eh, yiow shiu baase ayns nyn beccaghyn. 
					</seg>
					<seg id="b.JOH.8.25" type="verse">
						Eisht dooyrt ad rish, Quoi oo hene? As dooyrt Yeesey roo, Yn fer cheddin dooyrt mee riu er-dyn toshiaght.    
					</seg>
					<seg id="b.JOH.8.26" type="verse">
						Ta ymmodee reddyn aym's dy ghra as dy vriwnys jiuish: agh ta eshyn t'er my choyrt firrinagh as ta mee loayrt rish y theihll shen ta mee er chlashtyn veihsyn.    
					</seg>
					<seg id="b.JOH.8.27" type="verse">
						Cha hoig ad dy row eh loayrt roo my chione yn Ayr.    
					</seg>
					<seg id="b.JOH.8.28" type="verse">
						Eisht dooyrt Yeesey roo, Tra vees shiu erreish yn Mac dooinney y hroggal seose, eisht bee fys eu dy nee mish eh, as nagh vel mee jannoo nhee erbee jee'm pene; agh dy vel mee loayrt ny reddyn shen ta my Ayr er chur roym.    
					</seg>
					<seg id="b.JOH.8.29" type="verse">
						As ta eshyn t'er my choyrt marym: cha vel yn Ayr er my aagail my lomarcan: son ta mee dy kinjagh jannoo ny reddyn shen ta dy wooiys eh.    
					</seg>
					<seg id="b.JOH.8.30" type="verse">
						Choud as v'eh loayrt ny goan shoh ren ymmodee credjal ayn. 
					</seg>
					<seg id="b.JOH.8.31" type="verse">
						Eisht dooyrt Yeesey rish ny Hewnyn shen va credjal ayn, My nee shiu tannaghtyn ayns my ghoo, eisht bee shiu dy jarroo ny ynseydee ayms;    
					</seg>
					<seg id="b.JOH.8.32" type="verse">
						As bee toiggal eu jeh'n irriney, as nee yn irriney shiu y heyrey. 
					</seg>
					<seg id="b.JOH.8.33" type="verse">
						Dreggyr adsyn eh, She sluight Abraham shin, as cha row shin rieau ayns bondiaght da dooinney erbee: cre'n aght t'ou gra eisht, Bee shiu er nyn yannoo seyr?   
					</seg>
					<seg id="b.JOH.8.34" type="verse">
						Dreggyr Yeesey ad, Dy firrinagh-focklagh ta mee gra riu, Quoi-erbee ta cur-rish peccah, t'eh ayns bondiaght peccah.   
					</seg>
					<seg id="b.JOH.8.35" type="verse">
						As cha vel y charvaant tannaghtyn kinjagh ayns y thie: agh ta'n Mac tannaght yn kinjagh.   
					</seg>
					<seg id="b.JOH.8.36" type="verse">
						My nee yn Mac er-y-fa shen shiuish seyr, bee shiu seyr dy jarroo.   
					</seg>
					<seg id="b.JOH.8.37" type="verse">
						Ta fys aym dy nee sluight Abraham shiu; agh ta shiu shirrey mish y varroo, er-y-fa nagh vel my ghoo er ghoaill greme erriu.   
					</seg>
					<seg id="b.JOH.8.38" type="verse">
						Ta mish loayrt shen ny ta mee er n'akin ec my Ayr's: as ta shuish jannoo shen ny ta shiu er vakin ec yn ayr euish.   
					</seg>
					<seg id="b.JOH.8.39" type="verse">
						Dreggyr ad as dooyrt ad rish, Abraham yn ayr ainyn. Dooyrt Yeesey roo, Dy beagh shiuish nyn gloan da Abraham, yinnagh shiu obbraghyn Abraham.   
					</seg>
					<seg id="b.JOH.8.40" type="verse">
						Agh nish ta shiu shirrey mish y varroo, dooinney t'er n'insh diu yn irriney, ta mee er chlashtyn veih Jee: shoh cha ren Abraham.   
					</seg>
					<seg id="b.JOH.8.41" type="verse">
						Ta shiuish cur-rish obbraghyn nyn ayrey hene. Eisht dooyrt ad rish, Cha ruggyr shinyn ayns maarderys; cha vel agh un Ayr ain, ta shen, Jee.   
					</seg>
					<seg id="b.JOH.8.42" type="verse">
						Dooyrt Yeesey roo, Dy beagh Jee yn Ayr eu, veagh shiu graihagh orrym's; son hie mee magh, as haink mee veih Jee; as cha daink mee jee'm pene, agh eshyn t'er my choyrt.   
					</seg>
					<seg id="b.JOH.8.43" type="verse">
						Cre'n-fa nagh vel shiu toiggal my ghlare? te son nagh vel shiu cur geill da my ghoo.   
					</seg>
					<seg id="b.JOH.8.44" type="verse">
						Ta shiuish jeh'n ayr eu yn drogh spyrryd, as saynt nyn ayrey ver shiu rish: v'eshyn ny ghunver er-dyn toshiaght, as cha ren eh tannaghtyn 'syn ynrickys, son nagh vel yn irriney ayn. Tra t'eh loayrt breg, t'eh loayrt jeh e chooid hene : son t'eh ny vreagerey, as ayr ny breagey.   
					</seg>
					<seg id="b.JOH.8.45" type="verse">
						As ga dy vel mee ginsh diu yn irriney, cha vel shiu dy my chredjal.   
					</seg>
					<seg id="b.JOH.8.46" type="verse">
						Quoi jiuish ta cur peccah my lieh? as my ta mee gra yn irriney, cre'n-fa nagh vel shiu dy my chredjal?   
					</seg>
					<seg id="b.JOH.8.47" type="verse">
						Eshyn ta veih Jee, t'eh cur geill da goan Yee: agh cha vel shiuish cur geill daue, son nagh vel shiu veih Jee.   
					</seg>
					<seg id="b.JOH.8.48" type="verse">
						Eisht dreggyr ny Hewnyn, as dooyrt ad rish, Nagh vel shin gra yn irriney, dy nee Samaritan oo, as dy vel drogh-spyrryd aynyd.   
					</seg>
					<seg id="b.JOH.8.49" type="verse">
						Dreggyr Yeesey, Cha vel drogh-spyrryd aynym's; agh ta mee cur ooashley da my Ayr, as ta shiuish cur mee-ooashley dooys. 
					</seg>
					<seg id="b.JOH.8.50" type="verse">
						As cha vel mee shirrey my ghloyr hene: ta fer ayn ta shirrey as briwnys.   
					</seg>
					<seg id="b.JOH.8.51" type="verse">
						Dy firrinagh-focklagh ta mee gra riu, My ta dooinney freayll my raa's, cha vaik eh yn baase dy bragh beayn.   
					</seg>
					<seg id="b.JOH.8.52" type="verse">
						Eisht dooyrt ny Hewnyn rish, Nish ta fys ain dy vel drogh-spyrryd aynyd. Ta Abraham marroo as ny phadeyryn; as t'ou uss gra, My ta dooinney freayll my raa's, cha jean eh blashtyn er y baase dy bragh beayn.   
					</seg>
					<seg id="b.JOH.8.53" type="verse">
						Vel uss ny s'ooasle na'n ayr ain Abraham, ta marroo? as ta ny phadeyryn marroo: quoi t'ou jannoo jeed hene?   
					</seg>
					<seg id="b.JOH.8.54" type="verse">
						Dreggyr Yeesey, My ta mee cur ooashley dou hene, cha vel my ooashley agh beggan feeu: she my Ayr ta cur ooashley dou, jehsyn ta shiuish loayrt, dy nee yn Jee eu eh:   
					</seg>
					<seg id="b.JOH.8.55" type="verse">
						Ny-yeih cha nione diuish eh; agh shione dooys eh: as dy n'yiarrin nagh nione dou eh, veign my vreagerey goll riuish: agh shione dooys eh, as ta mee freayll yn raa echey.   
					</seg>
					<seg id="b.JOH.8.56" type="verse">
						Ghow yn ayr eu Abraham foddiaght dy akin yn laa aym's: as honnick eh eh, as ghow eh boggey.   
					</seg>
					<seg id="b.JOH.8.57" type="verse">
						Eisht dooyrt ny Hewnyn rish, Cha vel uss foast jeih bleeaney as da-eed dy eash, as vel oo er vakin Abraham?   
					</seg>
					<seg id="b.JOH.8.58" type="verse">
						Dooyrt Yeesey roo, Dy firrinagh firrinagh ta mee gra riu, Roish my row Abraham, Ta mish.   
					</seg>
					<seg id="b.JOH.8.59" type="verse">
						Eisht hrog ad claghyn dy cheau er: agh cheill Yeesey eh-hene voue, as hie eh magh ass y chiamble, goll trooid y cheeid oc as myr shen hie eh shaghey. 
					</seg>
				</div>
				<div id="b.JOH.9" type="chapter">
					<seg id="b.JOH.9.1" type="verse">
						AS myr va Yeesey goll shaghey, honnick eh dooinney v'er ny ruggey doal.   
					</seg>
					<seg id="b.JOH.9.2" type="verse">
						As denee e ostyllyn jeh, gra, Vainshter quoi ren peccah, eh shoh ny e ayr as e voir, dy row eh er ny ruggey doal?   
					</seg>
					<seg id="b.JOH.9.3" type="verse">
						Dreggyr Yeesey, Cha nee son peccah dy ren eh shoh, ny e ayr as e voir: agh dy vod dagh obbraghyn Yee v'er nyn soilshaghey magh ayn.   
					</seg>
					<seg id="b.JOH.9.4" type="verse">
						Shegin dooys gobbraghey ny obbraghyn echeysyn t'er my choyrt, choud as ta'n laa ayn: ta'n oie cheet tra nagh vod dooinney erbee gobbraghey.   
					</seg>
					<seg id="b.JOH.9.5" type="verse">
						Choud as ta mee ayns y theihll, mee soilshey yn theihll.   
					</seg>
					<seg id="b.JOH.9.6" type="verse">
						Tra v'eh erreish shoh y loayrt, cheau eh shelley er y thalloo, as ren eh cray jeh'n shelley, as hug eh yn chray rish sooillyn y dooinney doal.  
					</seg>
					<seg id="b.JOH.9.7" type="verse">
						As dooyrt eh rish, Immee as oonlee oo hene ayns poyll Siloam (ta shen 'sy ghlare ainyn, Er ny choyrt) Hie eh roish er-y-fa shen, as doonlee eh eh-hene, as haink eh as e hoilshey echey.   
					</seg>
					<seg id="b.JOH.9.8" type="verse">
						Dooyrt ny naboonyn er-y-fa shen, as adsyn va roie er vakin eh dy row eh doal, Nagh nee shoh eshyn boallagh soie shirrey jeirk ?   
					</seg>
					<seg id="b.JOH.9.9" type="verse">
						Dooyrt paart, She shoh eh: dooyrt feallagh elley, T'eh goll-rish: agh dooyrt eh hene, She mish eh.   
					</seg>
					<seg id="b.JOH.9.10" type="verse">
						Shen y fa dooyrt aa rish, Kys va dty hooillyn er nyn vosley? 
					</seg>
					<seg id="b.JOH.9.11" type="verse">
						Dreggyr eshyn as dooyrt eh, Ren dooinney va enmyssit Yeesey, cray, as hug eh rish my hooillyn eh, as dooyrt eh rhym, Immee gys poyll Siloam, as oolee oo hene: as hie mee, as doonlee mee mee-hene, as hooar mee my hoilshey.   
					</seg>
					<seg id="b.JOH.9.12" type="verse">
						Eisht dooyrt ad rish, Cre vel eh? Dooyrt eshyn, Cha s'aym.   
					</seg>
					<seg id="b.JOH.9.13" type="verse">
						Hug ad lhieu gys ny Phariseeyn eshyn va roish shen doal.   
					</seg>
					<seg id="b.JOH.9.14" type="verse">
						As she er y doonaght va Yeesey er n'yannoo yn chray, as er vosley ny sooillyn echey.   
					</seg>
					<seg id="b.JOH.9.15" type="verse">
						Eisht denee ny Phariseeyn jeh reesht, kys v'eh er gheddyn e hoilshey. Dooyrt eh roo, Hug eh cray er my hooillyn, as doonlee mee, as ta mee fakin.   
					</seg>
					<seg id="b.JOH.9.16" type="verse">
						Shen-y-fa dooyrt paart jeh ny Phariseeyn, Cha vel y dooinney shoh veih Jee, er-yn-oyr nagh vel eh freayll yn doonaght. Dooyrt feallagh elley, Kys oddys dooinney ta ny ghrogh-yantagh lheid ny mirrilyn y yannoo? As va streeu nyn mast' oc.   
					</seg>
					<seg id="b.JOH.9.17" type="verse">
						Dooyrt ad rish y dooinney doal reesht, Cre t'ou uss dy ghra my-e-chione, dy doshil eh dty hooillyn? Dooyrt eh, She phadeyr eh.   
					</seg>
					<seg id="b.JOH.9.18" type="verse">
						Agh cha ren ny Hewnyn credjal mychione echey, dy row eh er ve doal, as dy dooar eh e hoilshey reesht, derrey deie ad er yn ayr as yn voir echeysyn v'er gheddyn e hoilshey.   
					</seg>
					<seg id="b.JOH.9.19" type="verse">
						As denee ad jeu, gra, Nee shoh yn mac euish, ta shiu gra va er ny ruggey doal? kys eisht t'eh nish fakin?   
					</seg>
					<seg id="b.JOH.9.20" type="verse">
						Dreggyr e ayr as e voir ad, gra, Ta fys ain dy nee shoh yn mac ain, as dy row eh er ny ruggey doal:   
					</seg>
					<seg id="b.JOH.9.21" type="verse">
						Agh kys t'eh nish fakin, cha s'ain; ny quoi t'er vosley ny sooillyn echey, cha vel fys ain: t'eh ec eash, fenee-jee jehsyn, loayree eh er e hon hene.   
					</seg>
					<seg id="b.JOH.9.22" type="verse">
						Ny goan shoh loayr e ayr as e voir, son dy row ad ayns aggle roish ny Hewnyn: son va ny Hewnyn er choardail hannah, my ghoghe dooinney erbee rish dy nee eh va'n Creest, dy beagh eh er ny ghiarey magh ass y synagogue.   
					</seg>
					<seg id="b.JOH.9.23" type="verse">
						Shen-y-fa dooyrt yn ayr as y voir echey, T'eh ec eash, fenee-jee jeh hene.   
					</seg>
					<seg id="b.JOH.9.24" type="verse">
						Eisht deie ad reesht er y dooinney v'er ny ve doal, as dooyrt ad rish, Cur y moylley da Jee: ta fys ain dy nee drogh-ghooinney eh shoh. 
					</seg>
					<seg id="b.JOH.9.25" type="verse">
						Dreggyr eshyn, as dooyrt eh, Cha s'aym's dy nee drogh-ghooinney eh: un red ta fys aym er, dy row mee doal, as nish dy vel my hoilshey aym.   
					</seg>
					<seg id="b.JOH.9.26" type="verse">
						Eisht dooyrt ad rish reesht, Cre ren eh rhyt? kys doshil eh dty hooillyn?   
					</seg>
					<seg id="b.JOH.9.27" type="verse">
						Dreggyr eshyn ad, Ta mee er n'insh diu hannah, as cha dug shiu geill: cre'n-fa bailliu y chlashtyn reesht eh? vel shiuish myrgeddin son goaill-rish yn ynsagh echeysyn? 
					</seg>
					<seg id="b.JOH.9.28" type="verse">
						Eisht doltooan ad eh, as dooyrt ad, T'ou uss 'syn ynsaghey echeysyn: agh ta shinyn ayns ynsaghey Voses.   
					</seg>
					<seg id="b.JOH.9.29" type="verse">
						Ta fys ain dy loayr Jee rish Moses: agh son eh shoh, cha s'ain cre veih t'eh.   
					</seg>
					<seg id="b.JOH.9.30" type="verse">
						Dreggyr y dooinney as dooyrt eh roo, Ta shen red yindyssagh, nagh s'eu cre veih t'eh? as ny-yeih dy vel eh er vosley my hooillyn's.           
					</seg>
					<seg id="b.JOH.9.31" type="verse">
						Nish ta fys ain nagh vel Jee cur clashtyn da drogh-yantee: agh my ta dooinney erbee cur ooashley da Jee, as jannoo e aigney, dasyn t'eh cur clashtyn.   
					</seg>
					<seg id="b.JOH.9.32" type="verse">
						Er-dy hoshiaght y theihll cha row eh er ny chlashtyn dy doshil dooinney erbee sooillyn fer va er ny ruggey doal.   
					</seg>
					<seg id="b.JOH.9.33" type="verse">
						Er-be dy vel y dooinney shoh veih Jee, cha voddagh eh nhee erbee y yannoo.   
					</seg>
					<seg id="b.JOH.9.34" type="verse">
						Dreggyr ad as dooyrt ad rish, V'ou uss er dty ruggey ooilley cooidjagh ayns peccaghyn, as vel oo goaill ort dy ynsaghey shinyn? As ghiare ad magh eh.   
					</seg>
					<seg id="b.JOH.9.35" type="verse">
						Cheayll Yeesey dy row ad er yiarey magh eh; as tra v'eh er gheddyn eh, dooyrt eh rish, Vel oo credjal ayns Mac Yee?   
					</seg>
					<seg id="b.JOH.9.36" type="verse">
						Dreggyr eshyn as dooyrt eh, Quoi eh, Hiarn, dy voddym credjal ayn?   
					</seg>
					<seg id="b.JOH.9.37" type="verse">
						As dooyrt Yeesey rish, T'ou chammah er vakin eh, as she eshyn eh ta taggloo rhyt.   
					</seg>
					<seg id="b.JOH.9.38" type="verse">
						As dooyrt eh, Hiarn, ta mee credjal. As hug eh ooashley da. 
					</seg>
					<seg id="b.JOH.9.39" type="verse">
						As dooyrt Yeesey, Son briwnys haink mish gys y theihll shoh: dy vod adsyn nagh vel fakin, fakin; as adsyn ta fakin, dy vod ad v'er nyn yannoo doal.   
					</seg>
					<seg id="b.JOH.9.40" type="verse">
						As cheayll paart jeh ny Phariseeyn va marish ny goan shoh, as dooyrt ad rish, Vel shinyn doal neesht? 
					</seg>
					<seg id="b.JOH.9.41" type="verse">
						Dooyrt Yeesey roo, Dy beagh shiu doal, cha beagh peccah eu: agh nish ta shiu gra, Ta shin fakin; shen-y-fa ta nyn beccah tannaghtyn erriu.
					</seg>
				</div>
				<div id="b.JOH.10" type="chapter">
					<seg id="b.JOH.10.1" type="verse">
						Dy firrinagh firrinagh ta mee gra riu, Eshyn nagh vel goll stiagh er y dorrys ayns bwoaillee ny geyrragh, agh ta drappal seose er aght ennagh elley, t'eh shen ny vaarliagh as ny roosteyr.   
					</seg>
					<seg id="b.JOH.10.2" type="verse">
						Agh eshyn ta goll stiagh er y dorrys, ta'n fer cheddin bochilley ny geyrragh.   
					</seg>
					<seg id="b.JOH.10.3" type="verse">
						Dasyn ta'n dorrysser fosley; as ta ny kirree clashtyn e choraa: as t'eh geamagh er e chirree hene lurg nyn ennym, as dy leeideil ad magh.   
					</seg>
					<seg id="b.JOH.10.4" type="verse">
						As tra t'eh cur magh e chirree hene, t'eh goll rhymboo, as ta ny kirree geiyrt er: son ta enney oc er e choraa.   
					</seg>
					<seg id="b.JOH.10.5" type="verse">
						As joarree cha n'eiyr ad er, agh roie ee ad er-chea veih: son cha vel enney oc er coraa joarree.   
					</seg>
					<seg id="b.JOH.10.6" type="verse">
						Yn coraa-dorraghey shoh loayr Yeesey roo: agh cha hoig ad shen ny v'eh er loayrt roo.   
					</seg>
					<seg id="b.JOH.10.7" type="verse">
						Eisht dooyrt Yeesey roo reesht, Dy firrinagh firrinagh ta mee gra riu, Mish dorrys ny geyrragh.   
					</seg>
					<seg id="b.JOH.10.8" type="verse">
						Ta ooilley ny haink roym's, nyn maarlee as nyn roosteyryn: agh cha dug ny kirree geill daue.    
					</seg>
					<seg id="b.JOH.10.9" type="verse">
						Mish y dorrys: liorym's my ta dooinney erbee goll stiagh, bee eh er ny hauail, as hed eh stiagh as magh, as yiow eh fassaghey.    
					</seg>
					<seg id="b.JOH.10.10" type="verse">
						Cha vel y maarliagh cheet agh dy gheid, as dy varroo as dy stroie: haink mish dy voddagh bea y ve oc, as dy voddagh eh y ve oc ayns mooarane palchey.    
					</seg>
					<seg id="b.JOH.10.11" type="verse">
						Mish y bochilley mie: ta'n bochilley mie cur e vioys son ny kirree.    
					</seg>
					<seg id="b.JOH.10.12" type="verse">
						Agh eshyn ta failt, as cha nee yn bochilley hene, as nagh vel ny kirree lesh hene, t'eh fakin yn moddey-oaldey cheet, as t'eh faagail ny kirree, as roie er-chea: as ta'n moddey-oaldey dyn dayrtyn ad, as skeayley ny kirree.    
					</seg>
					<seg id="b.JOH.10.13" type="verse">
						Ta fer-ny-failley chea, er-y-fa dy nee fer-failt eh, as nagh mooar-lesh son ny kirree.    
					</seg>
					<seg id="b.JOH.10.14" type="verse">
						Mish y bochilley mie, as ta enney aym er my chirree, as ta enney ocsyn orrym's.    
					</seg>
					<seg id="b.JOH.10.15" type="verse">
						Myr ta enney ec yn Ayr orrym's, shen myr ta enney aym's er yn Ayr: as ta mee scarrey rish my vioys son ny kirree.    
					</seg>
					<seg id="b.JOH.10.16" type="verse">
						As kirree elley t'aym, nagh vel jeh'n woaillee shoh: ad shen neesht shegin dou y chur lhiam, as cluinnee ad my choraa; as bee un woaillee ayn, as un vochilley.    
					</seg>
					<seg id="b.JOH.10.17" type="verse">
						Shen-y-fa ta my Ayr graihagh orrym's, er-yn-oyr dy vel mee scarrey rish my vioys, dy voddym y ghoaill reesht eh.    
					</seg>
					<seg id="b.JOH.10.18" type="verse">
						Cha vel dooinney erbee dy ghoaill voym eh, agh m'aigney hene eh dy scarrey rish: Ta pooar aym dy scarrey rish, as ta pooar aym dy ghoaill reesht eh. Yn sarey shoh hooar mee veih my Ayr.    
					</seg>
					<seg id="b.JOH.10.19" type="verse">
						Va streeu er-y-fa shen reesht mastey ny Hewnyn son ny raaghyn shoh.    
					</seg>
					<seg id="b.JOH.10.20" type="verse">
						As dooyrt ymmodee jeu, Ta drogh spyrryd ayn, as t'eh ass e cheeayl; cre'n-fa ta shiu geaishtagh rish?    
					</seg>
					<seg id="b.JOH.10.21" type="verse">
						Dooyrt feallagh elley, Cha vel ad shoh goan fer ta drogh-spyrryd ayn: Vod drogh spyrryd sooillyn ny doail y osley?    
					</seg>
					<seg id="b.JOH.10.22" type="verse">
						As haghyr shoh ec Jerusalem, ec feailley casherickey yn chiamble; as nish va'n geurey. 
					</seg>
					<seg id="b.JOH.10.23" type="verse">
						As va Yeesey shooyl ayns y chiamble ayns porch Solomon.   
					</seg>
					<seg id="b.JOH.10.24" type="verse">
						Eisht haink ny Hewnyn mygeayrt-y-mysh, as dooyrt ad rish, Caid t'ou freayll shin fo mee-ourys? My she yn Creest oo, insh dooin dy ynrick.   
					</seg>
					<seg id="b.JOH.10.25" type="verse">
						Dreggyr Yeesey ad, Ta mee er n'insh diu hannah, as cha ren shiu my chredjal: ta ny obbraghyn ta mee dy yannoo ayns ennym my Ayrey gymmyrkey fenish jee'm.   
					</seg>
					<seg id="b.JOH.10.26" type="verse">
						Agh cha vel shiuish credjal; er-yn-oyr nagh vel shiu jeh my hioltane, myr dooyrt mee riu.   
					</seg>
					<seg id="b.JOH.10.27" type="verse">
						Ta my chirree clashtyn my choraa, as ta enney aym orroo, as eiyree ad orrym. 
					</seg>
					<seg id="b.JOH.10.28" type="verse">
						As ta mee cur daue yn vea veayn, as cha jean ad dy bragh cherraghtyn, as cha n'ghow fer erbee ad ass my laue er-niart.   
					</seg>
					<seg id="b.JOH.10.29" type="verse">
						Ta my Ayr hug dou ad, pooaral erskyn ooilley: as cha jarg fer erbee y ghoaill ad ass laue my Ayrey.   
					</seg>
					<seg id="b.JOH.10.30" type="verse">
						Ta mish as my Ayr unnane.   
					</seg>
					<seg id="b.JOH.10.31" type="verse">
						Eisht hrog ny Hewnyn claghyn reesht dy chlaghey eh.   
					</seg>
					<seg id="b.JOH.10.32" type="verse">
						Dreggyr Yeesey ad, Shimmey yn obbyr vie ta mee er hoilshaghey diu veih my Ayr; son quoi j'eh ny obbraghyn cheddin ta shiu ry-hoi m'y chlaghey?   
					</seg>
					<seg id="b.JOH.10.33" type="verse">
						Dreggyr ny Hewnyn eh, gra, Son obbyr vie cha vel shin dy dty chlaghey; agh son goan-mollaghtagh, as er-yn-oyr dy vel uss, ta dty ghooinney, jannoo oo hene Jee.   
					</seg>
					<seg id="b.JOH.10.34" type="verse">
						Dreggyr Yeesey ad, Nagh vel eh scruit ayns y leigh eu, Dooyrt mee, She Jeeghyn shiu? 
					</seg>
					<seg id="b.JOH.10.35" type="verse">
						My t'eh genmys adsyn Jeeghyn, dauesyn va goo Yee er ny choyrt, as nagh vod y scriptyr v'er ny rassey:   
					</seg>
					<seg id="b.JOH.10.36" type="verse">
						Vel shiu gra mychionesyn ta'n Ayr er chasherickey, as er choyrt gys y theihll, T'ou loayrt goan-mollaghtagh; er-yn-oyr dy dooyrt mee, She Mac Yee mee?   
					</seg>
					<seg id="b.JOH.10.37" type="verse">
						Mannagh vel mee jannoo obbraghyn m'Ayrey, ny cred-jee mee.   
					</seg>
					<seg id="b.JOH.10.38" type="verse">
						Agh my ta mee jannoo ad, ga nagh gred shiu mish, cred-jee ny obbraghyn: dy vod shiu toiggal as credjal, dy vel yn Ayr aynym's, as mish aynsyn.   
					</seg>
					<seg id="b.JOH.10.39" type="verse">
						Er shoh v'ad reesht son y ghoaill eh: agh chossyn eh ass nyn laueyn   
					</seg>
					<seg id="b.JOH.10.40" type="verse">
						As hie eh roish reesht er cheu elley dy Yordan, gys y boayl raad ren Ean hoshiaght bashtey; as duirree eh ayns shen.   
					</seg>
					<seg id="b.JOH.10.41" type="verse">
						As va ymmodee cheet huggey, as gra, Cha ren Ean mirril erbee: agh va dy chooilley nhee loayr Ean jeh'n dooinney shoh firrinagh.   
					</seg>
					<seg id="b.JOH.10.42" type="verse">
						As ren ymmodee credjal ayn ayns shen.       
					</seg>
				</div>
				<div id="b.JOH.11" type="chapter">
					<seg id="b.JOH.11.1" type="verse">
						NISH va dooinney dy row ching, va enmyssit Lazarus dy Vethany, balley Voirrey as y chuyr eck Martha.   
					</seg>
					<seg id="b.JOH.11.2" type="verse">
						(She yn Voirrey cheddin v'ayn, ish ren ooillaghey yn Chiarn, as rub ny cassyn, echey lesh e folt, yn braar eck Lazarus va ching).   
					</seg>
					<seg id="b.JOH.11.3" type="verse">
						Shen-y-fa hug ny shayraghyn echey fys huggey, gra, Hiarn, cur-my-ner, t'eshyn shynney lhiat ching. 
					</seg>
					<seg id="b.JOH.11.4" type="verse">
						Tra cheayll Yeesey shoh, dooyrt eh, Cha vel y chingys shoh gys baase, agh son gloyr Yee, dy vod Mac Yee v'er ny ghloyraghey liorish.   
					</seg>
					<seg id="b.JOH.11.5" type="verse">
						Nish bynney lesh Yeesey Martha, as y chuyr eck, as Lazarus.   
					</seg>
					<seg id="b.JOH.11.6" type="verse">
						Shen-y-fa tra v'eh er chlashtyn dy row eh ching, duirree eh foast daa laa ayns yn un voayl raad v'eh.   
					</seg>
					<seg id="b.JOH.11.7" type="verse">
						Eisht ny lurg shen dooyrt eh rish e ostyllyn, Lhig dooin goll reesht gys Judea.
					</seg>
					<seg id="b.JOH.11.8" type="verse">
						Dooyrt e ostyllyn rish, Vainshter, cha voddey neayr as va ny Hewnyn shirrey dty chlaghey; as vel oo son goll gys shen reesht?
					</seg>
					<seg id="b.JOH.11.9" type="verse">
						Dreggyr Yeesey, Nagh vel daa oor yeig 'sy laa? My ta dooinney erbee shooyll ayns y laa, cha vel eh snapperal, er-y-fa dy vel eh fakin soilshey yn theihll shoh.   
					</seg>
					<seg id="b.JOH.11.10" type="verse">
						Agh my ta dooinney shooyll ayns yn oie, t'eh snapperal, er-y-fa nagh vel soilshey ayn.    
					</seg>
					<seg id="b.JOH.11.11" type="verse">
						Ny goan shoh loayr eh: as ny lurg shen dooyrt eh roo, Ta nyn garrey Lazarus ny chadley; agh ta mish goll dy ghoostey eh ass e chadley.    
					</seg>
					<seg id="b.JOH.11.12" type="verse">
						Eisht dooyrt e ostyllyn rish, Hiarn, my t'eh cadley, nee eh coural.    
					</seg>
					<seg id="b.JOH.11.13" type="verse">
						Ny-yeih loayr Yeesey jeh'n vaase echey: agh heill adsyn dy row eh er loayrt jeh fea y ghoaill ayns cadley.  
					</seg>
					<seg id="b.JOH.11.14" type="verse">
						Eisht dooyrt Yeesey roo dy foshlit, Ta Lazarus marroo.    
					</seg>
					<seg id="b.JOH.11.15" type="verse">
						As 'smie lhiam er y choontey euish, nagh row mee ayns shen (son niartaghey nyn gredjue) ny-yeih hooin-jee huggey. 
					</seg>
					<seg id="b.JOH.11.16" type="verse">
						Eisht dooyrt Thomase ta enmyssit Didymus rish e heshey-ostyllyn, Lhig dooinyn goll neesht, dy vod mayd baase y gheddyn marish.    
					</seg>
					<seg id="b.JOH.11.17" type="verse">
						Eisht tra va Yeesey er jeet gys Bethany, hooar eh dy row eh er ve kiare laa hannah 'syn oaie.    
					</seg>
					<seg id="b.JOH.11.18" type="verse">
						(Nish va Bethany er-gerrey da Jerusalem, mysh daa veeilley jeh).    
					</seg>
					<seg id="b.JOH.11.19" type="verse">
						As va ymmodee jeh ny Hewnyn er jeet magh gys Martha as Moirrey, dy gherjaghey ad son nyn mraar.    
					</seg>
					<seg id="b.JOH.11.20" type="verse">
						Eisht cha leah as cheayll Martha dy row Yeesey cheet, hie ee magh ny whail: agh hoie Moirrey ayns y thie.    
					</seg>
					<seg id="b.JOH.11.21" type="verse">
						Eisht dooyrt Martha rish Yeesey, Hiarn, dy beagh uss er ve ayns shoh, cha beagh my vraar er gheddyn baase.    
					</seg>
					<seg id="b.JOH.11.22" type="verse">
						Agh ta fys aym, eer foast, cre-erbee nee oo y yeearree er Jee, dy der Jee dhyt eh.    
					</seg>
					<seg id="b.JOH.11.23" type="verse">
						Dooyrt Yeesey r'ee, Nee dty vraar girree reesht.    
					</seg>
					<seg id="b.JOH.11.24" type="verse">
						Dooyrt Martha rish, Ta fys aym dy n'irree eh reesht ec yn irree-seose 'sy laa jerrinagh.    
					</seg>
					<seg id="b.JOH.11.25" type="verse">
						Dooyrt Yeesey r'ee, Mish yn irree seose-reesht veih ny merriu as yn vea: bee eshyn ta credjal aynym's bio, ga dy vow eh baase;    
					</seg>
					<seg id="b.JOH.11.26" type="verse">
						As quoi-erbee ta bio, as credjal aynym's, cha vow eh yn baase dy bragh farraghtyn. Vel uss credjal shoh?    
					</seg>
					<seg id="b.JOH.11.27" type="verse">
						Dooyrt ee rish, Ta, Hiarn: ta mee credjal dy nee uss yn Creest Mac Yee va ry-hoi cheet gys y theihll.    
					</seg>
					<seg id="b.JOH.11.28" type="verse">
						As tra v'ee er ghra shoh, hie ee rhym bee, as deie ee er e shuyr Moirrey er-lheh as dooyrt ee, Ta'n Mainshter er jeet, as t'eh geamagh ort. 
					</seg>
					<seg id="b.JOH.11.29" type="verse">
						Cha leah as cheayll ee shen, dirree ee dy tappee dy tappee, as haink ee huggey.
					</seg>
					<seg id="b.JOH.11.30" type="verse">
						Nish cha row Yeesey foast er jeet stiagh ayns y valley, agh v'eh ayns y voayl raad haink Martha ny whail   
					</seg>
					<seg id="b.JOH.11.31" type="verse">
						Ny Hewnyn eisht va maree ayns y thie dy gherjaghey ee, tra honnick ad dy dirree Moirrey dy tappee, as dy jagh ee magh, deiyr ad urree, gra, T'ee goll gys yn oaie dy cheayney ayns shen.   
					</seg>
					<seg id="b.JOH.11.32" type="verse">
						Eisht tra va Moirrey er jeet raad va Yeesey, as jeeaghyn er, huitt ee sheese ec e chassyn, gra rish, Hiarn, dy beagh uss er ve ayns shoh, cha beagh my vraar er gheddyn baase.   
					</seg>
					<seg id="b.JOH.11.33" type="verse">
						Tra honnick Yeesey ee er-y-fa shen keayney, as ny Hewnyn myrgeddin keayney v'er jeet maree, hayrn eh osney hrome, as v'eh seaghnit;   
					</seg>
					<seg id="b.JOH.11.34" type="verse">
						As dooyrt eh, C'raad ta shiu er choyrt eh? Dooyrt adsyn rish, Hiarn, tarr as hee oo.   
					</seg>
					<seg id="b.JOH.11.35" type="verse">
						Ren Yeesey keayney.   
					</seg>
					<seg id="b.JOH.11.36" type="verse">
						Eisht dooyrt ny Hewnyn, Cur-jee my-ner, cre'n ghraih v'echey er.   
					</seg>
					<seg id="b.JOH.11.37" type="verse">
						As dooyrt paart jeu, Nagh voddagh yn dooinney shoh, ren fosley sooillyn ny doail, v'er lhiettal baase y dooinney shoh?   
					</seg>
					<seg id="b.JOH.11.38" type="verse">
						Hayrn Yeesey er-y-fa shen osney hrome reesht veih e chree, as haink eh gys yn oaie. She ooig v'ayn, as va clagh er e beeal.   
					</seg>
					<seg id="b.JOH.11.39" type="verse">
						Dooyrt Yeesey, Scugh-jee yn chlagh. Dooyrt Martha shuyr y varroo rish, Hiarn, ta nish soar trome jeh: son t'eh er ve kiare laa marroo. 
					</seg>
					<seg id="b.JOH.11.40" type="verse">
						Dooyrt Yeesey r'ee, Nagh dooyrt mee rhyt, my chredjagh oo, dy vaikagh oo gloyr Yee?
					</seg>
					<seg id="b.JOH.11.41" type="verse">
						Eisht scugh ad y chlagh jeh'n boayl raad va'n marroo ny lhie. As hrog Yeesey seose e hooillyn, as dooyrt eh, Ayr, ta mee cur booise dhyt dy vel oo er my chlashtyn. 
					</seg>
					<seg id="b.JOH.11.42" type="verse">
						As va fys aym dy vel oo rieau dy my chlashtyn: agh er coontey yn phobble ta mygeayrt-y-moom dooyrt mee shoh, dy vod ad credjal dy vel oo er my choyrt.   
					</seg>
					<seg id="b.JOH.11.43" type="verse">
						As tra v'eh er ghra shoh, deie eh lesh ard-choraa, Lazarus, tar magh.   
					</seg>
					<seg id="b.JOH.11.44" type="verse">
						As haink eshyn va marroo magh soillit cass as laue ayns aanrityn oanluckee: as bussal mysh e eddin. Dooyrt Yeesey roo, Feayshil-jee eh, as lhig-jee yn raad da.   
					</seg>
					<seg id="b.JOH.11.45" type="verse">
						Eisht ren ymmodee jeh ny Hewnyn v'er jeet magh gys Moirrey, as v'er vakin ny reddyn ren Yeesey, credjal ayn.   
					</seg>
					<seg id="b.JOH.11.46" type="verse">
						Agh hie paart jeu rhymboo gys ny Phariseeyn, as dinsh ad daue cre ny reddyn va Yeesey er n'yannoo.   
					</seg>
					<seg id="b.JOH.11.47" type="verse">
						Eisht deie ny ard-saggyrtyn as ny Phariseeyn er y choonceil cooidjagh, as dooyrt ad, Cre ta shinyn dy yannoo? son ta'n dooinney shoh jannoo ymmodee mirrilyn. 
					</seg>
					<seg id="b.JOH.11.48" type="verse">
						My lhiggys mayd da, nee dy chooilley ghooinney credjal ayn; as hig ny Romanee as ver ad mow chammah yn ynnyd casherick as yn ashoon ain.   
					</seg>
					<seg id="b.JOH.11.49" type="verse">
						As va fer jeu va enmyssit Caiaphas, ny ard-saggyrt yn vlein shen, as dooyrt eh roo, Cha vel toiggal eu jeh nhee erbee,   
					</seg>
					<seg id="b.JOH.11.50" type="verse">
						Chamoo ta shiu goaill eu hene kys dy vel eh ymmyrchagh er ny son ain, un dooinney dy gheddyn baase son y pobble, as gyn y slane ashoon dy herraghtyn. 
					</seg>
					<seg id="b.JOH.11.51" type="verse">
						As shoh loayr eh, cha nee jeh hene: agh v'eh ny ard-saggyrt yn vlein shen, as ren e phadeyrys dy voghe Yeesey baase son yn ashoon shen:   
					</seg>
					<seg id="b.JOH.11.52" type="verse">
						As cha nee ynrycan son yn ashoon shen, agh myrgeddin dy jinnagh eh cloan Yee va skeaylt dy lhean, y hayrn gys unnaneys ry-cheilley.   
					</seg>
					<seg id="b.JOH.11.53" type="verse">
						Eisht veih'n laa shen magh v'ad cur nyn goyrle dy cheilley dy choyrt eh gy baase.   
					</seg>
					<seg id="b.JOH.11.54" type="verse">
						Cha jimmee Yeesey er-y-fa shen ny smoo dy foshlit mastey ny Hewnyn; agh hie eh veih shen gys cheer va er-gerrey da'n aasagh, gys ard-valley enmyssit Ephraim, as duirree eh ayns shen marish e ostyllyn.   
					</seg>
					<seg id="b.JOH.11.55" type="verse">
						As va caisht ny Hewnyn tayrn er gerrey: as va ymmodee ass y cheer goll seose gys Jerusalem roish y chaisht dy ghlenney ad hene er y hon.   
					</seg>
					<seg id="b.JOH.11.56" type="verse">
						As v'ad briaght son Yeesey, as loayrt nyn mast' oc hene, myr v'ad nyn shassoo ayns y chiamble, Cre ta shiu dy smooinaghtyn, nagh jig eh seose gys y feailley?   
					</seg>
					<seg id="b.JOH.11.57" type="verse">
						Nish va chammah ny ard-saggyrtyn as ny Phariseeyn er chur sarey, my va fys ec dooinney erbee c'raad v'eh, dy row ad dy choyrt briaght er cour y ghoaill eh. 
					</seg>
				</div>
				<div id="b.JOH.12" type="chapter">
					<seg id="b.JOH.12.1" type="verse">
						EISHT shey laa roish y Chaisht, haink Yeesey gys Bethany, raad va Lazarus v'er ny ve marroo, yn fer cheddin v'eh er hroggal veih ny merriu.   
					</seg>
					<seg id="b.JOH.12.2" type="verse">
						Ayns shen ren ad shibber er e hon, as va Martha shirveish orroo: agh va Lazarus fer jeusyn va nyn soie ec y voayrd marish.   
					</seg>
					<seg id="b.JOH.12.3" type="verse">
						Eisht ghow Moirrey punt dy ooil dy spikenard feer chostal, as ren ee cassyn Yeesey y ooilaghey, as rub ee e chassyn lesh e folt: as va'n thie er ny lhieeney lesh soar yn ooil.   
					</seg>
					<seg id="b.JOH.12.4" type="verse">
						Eisht dooyrt fer jeh ny ostyllyn echey, Yuaase Iscariot mac Simon, va ry-hoi y vrah eh.   
					</seg>
					<seg id="b.JOH.12.5" type="verse">
						Cre'n-fa nagh row yn ooil shoh creckit son three cheead ping, as er ny choyrt da ny boghtyn?   
					</seg>
					<seg id="b.JOH.12.6" type="verse">
						Shoh dooyrt eh, cha nee ayns kiarail erbee son ny boghtyn, agh dy row eh ny vaarliagh, er va currym y sporran, as eshyn va gymmyrkey ny v'ayn.   
					</seg>
					<seg id="b.JOH.12.7" type="verse">
						Eisht dooyrt Yeesey, Faag-jee veue ee: cour laa my oanluckey t'ee er reayll shoh.   
					</seg>
					<seg id="b.JOH.12.8" type="verse">
						Son ny boghtyn t'ad eu kinjagh meriu; agh mish cha vel eu kinjagh. 
					</seg>
					<seg id="b.JOH.12.9" type="verse">
						Va fys er-y-fa shen ec ymmodee jeh ny Hewnyn dy row eh ayns shen: as haink ad, cha nee er coontey Yeesey ny-lomarcan, agh dy voddagh ad Lazarus y akin myrgeddin, eh v'eshyn er hroggal veih ny merriu.   
					</seg>
					<seg id="b.JOH.12.10" type="verse">
						Agh hug ny ard-saggyrtyn nyn goyrle dy cheilley, mychione Lazarus myrgeddin y choyrt gy-baase;   
					</seg>
					<seg id="b.JOH.12.11" type="verse">
						Son dy row ymmodee jeh ny Hewnyn kyndagh rishyn er hreigeil adsyn, as er chredjal ayns Yeesey.   
					</seg>
					<seg id="b.JOH.12.12" type="verse">
						Laa-ny-vairagh hie shiartanse mooar dy leih, v'er jeet gys y feailley, tra cheayll ad dy row Yeesey er y raad gys Jerusalem.   
					</seg>
					<seg id="b.JOH.12.13" type="verse">
						As ghow ad banglaneyn dy viljyn palm, as hie ad magh ny whail, as deie ad, Hosanna; bannit ta ree Israel ta cheet ayns ennym y Chiarn. 
					</seg>
					<seg id="b.JOH.12.14" type="verse">
						As tra va Yeesey er gheddyn assyl aeg, varkee eh er: myr te scruit,   
					</seg>
					<seg id="b.JOH.12.15" type="verse">
						Ny gow aggle, inneen Sion: cur-my-ner ta dty ree cheet, markiagh er lhiy assyl.   
					</seg>
					<seg id="b.JOH.12.16" type="verse">
						Ny reddyn shoh cha hoig e ostyllyn ec y toshiaght: agh tra va Yeesey er ny ghloyraghey, eisht chooinee ad dy row ny reddyn shoh scruit jeh, as dy row ad er n'yannoo ny reddyn shoh rish.   
					</seg>
					<seg id="b.JOH.12.17" type="verse">
						Ren y pobble er-y-fa shen va marish, tra deie eh er Lazarus ass yn oaie, as tra hrog eh eh veih ny merriu feanish y ymmyrkey.   
					</seg>
					<seg id="b.JOH.12.18" type="verse">
						Er-yn-oyr shoh va'n pobble myrgeddin er gholl magh ny whail, son dy geayll ad dy row eh er n'yannoo yn mirril shoh.   
					</seg>
					<seg id="b.JOH.12.19" type="verse">
						Dooyrt ny Phariseeyn er-y-fa shen nyn mast' oc hene, Nagh vaik shiu, nagh vaardee shiu monney? cur-my-ner ta'n seihll er gholl geiyrt er.   
					</seg>
					<seg id="b.JOH.12.20" type="verse">
						As va shiartanse dy Ghreekyn nyn mast' oc, v'er jeet seose dy chur ooashley ec y feailley:   
					</seg>
					<seg id="b.JOH.12.21" type="verse">
						Haink ad shoh er-y-fa shen gys Philip, va veih Bethsaida ayns Galilee, as ghuee ad er, gra, Vainshter, veagh shin booiagh dy akin Yeesey.   
					</seg>
					<seg id="b.JOH.12.22" type="verse">
						Haink Philip as dinsh eh da Andreays, as reesht dinsh Andreays as Philip shoh da Yeesey.   
					</seg>
					<seg id="b.JOH.12.23" type="verse">
						As dreggyr Yeesey ad, gra, Ta'n oor er jeet, dy vel yn Mac dooinney dy ve er ny ghloyraghey.   
					</seg>
					<seg id="b.JOH.12.24" type="verse">
						Dy firrinagh firrinagh ta mee gra riu, Mannagh vel y grine curnaght tuittym ayns y thalloo, as goll eig, te cummal ny un ghrine kinjagh: agh my te goll eig: te gymmyrkey magh  mooarane mess.   
					</seg>
					<seg id="b.JOH.12.25" type="verse">
						Eshyn shynney lesh e vioys, caillee eh eh: agh eshyn nagh vel soiaghey jeh e vioys 'sy theihll shoh, freillee eh eh gys y vea veayn.   
					</seg>
					<seg id="b.JOH.12.26" type="verse">
						My nee dooinney erbee mish y hirveish, lhig da geiyrt orrym; as y raad ta mish, shen y raad myrgeddin vees my harvaant: my nee dooinney erbee mish y hirveish, dasyn ver my Ayr onnor.
					</seg>
					<seg id="b.JOH.12.27" type="verse">
						Nish ta my annym seaghnit; as cre jir-ym? Ayr, saue mee veih'n oor shoh: agh er yn oyr shoh haink mee gys yn oor shoh.    
					</seg>
					<seg id="b.JOH.12.28" type="verse">
						Ayr, cur gloyr da dty ennym hene. Eisht haink coraa veih niau, gra, Ta mee hannah er ghloyraghey eh, as nee'm eh y ghloyraghey reesht.    
					</seg>
					<seg id="b.JOH.12.29" type="verse">
						Dooyrt y pobble er-y-fa shen va kionfenish, as cheayll yn coraa, dy nee taarnagh v'ayn- dooyrt feallagh elley, dy nee ainle ren loayrt rish.    
					</seg>
					<seg id="b.JOH.12.30" type="verse">
						Dreggyr Yeesey ad, as dooyrt eh, Cha daink y coraa shoh er y choontey aym's, agh er y choontey euish.    
					</seg>
					<seg id="b.JOH.12.31" type="verse">
						Nish ta briwnys y theihll shoh: nish vees prince y theihll shoh er ny hilgey magh.    
					</seg>
					<seg id="b.JOH.12.32" type="verse">
						As my veem's er my hroggal seose jeh'n thalloo, tayrn-ym dy chooilley ghooinney hym.    
					</seg>
					<seg id="b.JOH.12.33" type="verse">
						(Shoh loayr eh, cowraghey liorish shen cre'n monney dy vaase v'eh dy hurranse)    
					</seg>
					<seg id="b.JOH.12.34" type="verse">
						Dreggyr y pobble eh, Ta shin er chlashtyn ass y leigh, dy vel Creest tannaghtyn son dy bragh: as kys t'ou uss gra, dy vel y Mac dooinney dy ve troggit seose? quoi yn Mac dooinney shoh?    
					</seg>
					<seg id="b.JOH.12.35" type="verse">
						Eisht dooyrt Yeesey roo, Foast tammylt beg ta'n soilshey meriu: shooill-jee choud as ta'n soilshey eu, er-aggle dy jig y dorraghys erriu: son cha vel fys echeysyn ta shooyll ayns y dorraghys c'raad t'eh goll.    
					</seg>
					<seg id="b.JOH.12.36" type="verse">
						Choud as ta soilshey eu, cred-jee ayns y toilshey, dy vod shiu ve nyn gloan jeh'n toilshey. Ny goan shoh loayr Yeesey, as jimmee eh roish, as dollee eh eh-hene voue.  
					</seg>
					<seg id="b.JOH.12.37" type="verse">
						Agh ga dy ren eh whilleen mirril kiongoyrt roo, foast cha chred ad ayn:   
					</seg>
					<seg id="b.JOH.12.38" type="verse">
						As shen myr va goan Esaias y phadeyr cooilleenit, Hiarn, quoi ta er chredjal yn goo ain ? as quoi gys ta roih yn Chiarn er ve soilshit?   
					</seg>
					<seg id="b.JOH.12.39" type="verse">
						Shen-y-fa cha voddagh ad credjal, rere myr dooyrt Esaias ayns ynnyd elley.   
					</seg>
					<seg id="b.JOH.12.40" type="verse">
						T'eh er lhiggey lhieu dolley ny sooillyn oc, as creoghey nyn gree; nagh vaikagh ad lesh nyn sooillyn, as nagh doigagh ad lesh nyn gree, dy beagh ad er nyn jyndaa, as dy jinnin ad y lheihys.  
					</seg>
					<seg id="b.JOH.12.41" type="verse">
						Ny reddyn shoh loayr Esaias, tra honnick eh e ghloyr as loayr eh jeh.   
					</seg>
					<seg id="b.JOH.12.42" type="verse">
						Ny-yeih mastey ny eer ard-reiltee ren ymmodee credjal ayn; agh kyndagh rish ny Phariseeyn cha ghow ad rish, er-aggle, dy beagh ad er ny ghiarey-magh veih yn agglish. 
					</seg>
					<seg id="b.JOH.12.43" type="verse">
						Son v'ad ny s'aggindee er moylley gheiney, ny moylley Yee.   
					</seg>
					<seg id="b.JOH.12.44" type="verse">
						Hrog Yeesey seose e choraa as dooyrt eh, Eshyn ta credjal aynym's, cha nee aynym's t'eh credjal, agh aynsyn t'er my choyrt.   
					</seg>
					<seg id="b.JOH.12.45" type="verse">
						As eshyn ta dy my akin, t'eh fakin eshyn t'er my choyrt. 
					</seg>
					<seg id="b.JOH.12.46" type="verse">
						Ta mish er jeet my hoilshey gys y theihll, quoi-erbee nee credjal aynym's nagh jean eh tannaghtyn ayns y dorraghys   
					</seg>
					<seg id="b.JOH.12.47" type="verse">
						As my ta dooinney erbee ta clashtyn, as nagh vel freayll my ghoan, cha vel mish dy vriwnys eh: son cha daink mee dy vriwnys y seihll, agh dy hauail y seihll.   
					</seg>
					<seg id="b.JOH.12.48" type="verse">
						Eshyn ta soiaghey beg jeem's, as nagh vel goaill rish my ghoan, ta shen echey ta dy vriwnys eh: eer yn goo ta mish er loayrt, nee shen y vriwnys eh ec y laa jerrinagh.   
					</seg>
					<seg id="b.JOH.12.49" type="verse">
						Son cha vel mish er loayrt jee'm pene; agh yn Ayr t'er my choyrt, eshyn hug sarey dou, cre v'orrym dy ghra, as cre lhisin loayrt.   
					</seg>
					<seg id="b.JOH.12.50" type="verse">
						As ta fys aym dy vel yn sarey echeysyn yn vea dy bragh beayn: cre-erbee er-y-fa shen ta mee dy loayrt, she myr ta'n Ayr er ghra rhym, eer myr shen ta mee loayrt. 
					</seg>
				</div>
				<div id="b.JOH.13" type="chapter">
					<seg id="b.JOH.13.1" type="verse">
						NISH, roish feailley ny Caisht, as fys ec Yeesey, dy row yn oor echey er jeet, tra v'eh dy gholl ass y theihll shoh gys yn Ayr, myr v'eh graihagh er e vooinjer hene, va ayns y theihll, hug eh graih daue gys y jerrey.   
					</seg>
					<seg id="b.JOH.13.2" type="verse">
						As myr v'ad gee nyn shibber (va'n drogh-spyrryd nish er choyrt eh ayns cree Yuaase Iscariot mac Simon, dy vrah eh)  
					</seg>
					<seg id="b.JOH.13.3" type="verse">
						Va fys ec Yeesey dy row yn Ayr er chur dy chooilley nhee ayns ny laueyn echey, as dy nee veih Jee haink eh, as dy nee gys Jee v'eh goll,    
					</seg>
					<seg id="b.JOH.13.4" type="verse">
						Dirree eh veih shibber, as hug eh jeh e gharmadyn, as ghow eh aanrit, as chryss eh eh mysh hene.    
					</seg>
					<seg id="b.JOH.13.5" type="verse">
						Eisht hug eh ushtey ayns saagh, as ren eh toshiaght dy niee cassyn e ostyllyn, as dy rubbey ad lesh yn aanrit va ec e chryss.    
					</seg>
					<seg id="b.JOH.13.6" type="verse">
						Eisht haink eh gys Simon Peddyr: as dooyrt eshyn rish, Hiarn, vel uss son niee my chassyn's?    
					</seg>
					<seg id="b.JOH.13.7" type="verse">
						Dreggyr Yeesey as dooyrt eh rish, Cre ta mee dy yannoo cha vel oo toiggal nish; agh bee toiggal ayd jeh ny-yei shoh.   
					</seg>
					<seg id="b.JOH.13.8" type="verse">
						Dooyrt Peddyr rish, My chassyn's cha niee oo dy bragh. Dreggyr Yeesey eh, mannagh nieeyms oo, cha vod ayrn erbee ve ayd marym.    
					</seg>
					<seg id="b.JOH.13.9" type="verse">
						Dooyrt Simon Peddyr rish, Hiarn, cha nee ynrycan eisht my chassyn, agh myrgeddin my laueyn, as my chione.    
					</seg>
					<seg id="b.JOH.13.10" type="verse">
						Dooyrt Yeesey rish, Eshyn ta nieet, cha vel feme echey agh dy niee e chassyn, as t'eh glen ooilley harrish: as ta shiuish glen, agh cha vel shiu ooilley myr shen. 
					</seg>
					<seg id="b.JOH.13.11" type="verse">
						Son va fys echey quoi va ry-hoi y vrah eh: shen-y-fa dooyrt eh, Cha vel shiu ooilley glen.    
					</seg>
					<seg id="b.JOH.13.12" type="verse">
						Myr shen erreish da v' er niee ny cassyn oc, as tra v'eh er ghoaill e gharmadyn, as er hoie sheese reesht, dooyrt eh roo, Vel fys eu cre ta mee er n'yannoo riu?    
					</seg>
					<seg id="b.JOH.13.13" type="verse">
						Ta shiu genmys mish nyn Mainshter, as Chiarn: as ta shiu gra dy mie; son she shen mee.   
					</seg>
					<seg id="b.JOH.13.14" type="verse">
						My ta mish eisht yn Chiarn as y Mainshter eu er niee nyn gassyn, lhisagh shiuish myrgeddin yn derrey yeh eu cassyn y jeh elley y niee.   
					</seg>
					<seg id="b.JOH.13.15" type="verse">
						Son ta mish er chur diu sampleyr; shiuish dy yannoo myr ta mish er n'yannoo riu.   
					</seg>
					<seg id="b.JOH.13.16" type="verse">
						Dy firrinagh firrinagh ta mee gra riu, Cha vel y charvaant ny syrjey na e hiarn, ny eshyn t'er ny choyrt, ny syrjey na eshyn ren y choyrt eh.   
					</seg>
					<seg id="b.JOH.13.17" type="verse">
						My ta fys eu er ny reddyn shoh, s'maynrey vees shiu my nee shiu ad y yannoo.   
					</seg>
					<seg id="b.JOH.13.18" type="verse">
						Cha vel mee loayrt j'iu ooilley; ta fys aym quoi ta mee er reih: agh dy vod y scriptyr ve cooilleenit, T'eshyn ta gee arran marym, er hroggal e voyn m'oi.   
					</seg>
					<seg id="b.JOH.13.19" type="verse">
						Nish ta mee ginsh diu ro-laue, tra hig eh gy-kione, dy vod shiu credjal dy nee mish eh.   
					</seg>
					<seg id="b.JOH.13.20" type="verse">
						Dy firrinagh firrinagh ta mee gra riu Eshyn ta jannoo soiagh jeh quoi-erbee ta mee dy choyrt, t'eh jannoo soiagh jeem's: as eshyn ta soiaghey jeem's, t'eh soiaghey jehsyn t'er my choyrt.   
					</seg>
					<seg id="b.JOH.13.21" type="verse">
						Tra va Yeesey er ghra shoh, v'eh seaghnit ayns e spyrryd, as dymmyrk eh feanish, as dooyrt eh, Dy firrinagh firrinagh ta mee gra riu, dy jean fer jiuish mish y vrah.   
					</seg>
					<seg id="b.JOH.13.22" type="verse">
						Eisht yeeagh ny ostyllyn er y cheilley ayns ourys quoi er v'eh cheet.   
					</seg>
					<seg id="b.JOH.13.23" type="verse">
						Nish va ny lhie er oghrish Yeesey, fer jeh e ostyllyn bynney lesh.   
					</seg>
					<seg id="b.JOH.13.24" type="verse">
						Chrie Simon Peddyr er-y-fa shen er, eh dy enaght quoi er v'eh cheet.   
					</seg>
					<seg id="b.JOH.13.25" type="verse">
						Myr v'eh eisht ny lhie rish oghrish Yeesey, dooyrt eh rish, Hiarn, quoi eh?   
					</seg>
					<seg id="b.JOH.13.26" type="verse">
						Dreggyr Yeesey, She eshyn eh da verym greme dy arran, tra vee'm er hummey eh. As tra v'eh er hummey yn greme, hug eh eh da Yuaase Iscariot mac Simon.   
					</seg>
					<seg id="b.JOH.13.27" type="verse">
						As lurg y greme, hie yn drogh-spyrryd stiagh ayn. Eisht dooyrt Yeesey rish, Shen t'ou dy yannoo, jean eh dy tappee.   
					</seg>
					<seg id="b.JOH.13.28" type="verse">
						Nish cha row fys ec dooinney jeu ec y voayrd cre'n-fa loayr eh shoh rish.   
					</seg>
					<seg id="b.JOH.13.29" type="verse">
						Son heill paart, er-yn-oyr dy nee ec Yuaase va'n sporran, dy row Yeesey er ghra rish Kionnee ny vees mayd feme cour y feailley: ny eh dy chur jeirk da ny boghtyn.   
					</seg>
					<seg id="b.JOH.13.30" type="verse">
						Erreish da eisht v'er n'ghoaill y greme dy arran, hie eh chelleeragh magh: as va'n oie ayn.   
					</seg>
					<seg id="b.JOH.13.31" type="verse">
						Shen-y-fa erreish da v'er n'gholl magh, dooyrt Yeesey, Nish ta'n Mac dooinney er ny ghloyraghey, as ta Jee er ny ghloyraghey ayn.   
					</seg>
					<seg id="b.JOH.13.32" type="verse">
						My ta Jee er ny ghloyraghey ayn, nee Jee myrgeddin eshyn y ghloyraghey ayn hene, as nee eh dy gerrit eh y ghloyraghey. 
					</seg>
					<seg id="b.JOH.13.33" type="verse">
						Chloan veggey, foast tammylt beg ta mish meriu. Nee shiu my hirrey: as myr dooyrt mee rish ny Hewnyn, Raad ta mish goll, cha vod shiuish cheet; myr shen ta mec nish gra riuish.   
					</seg>
					<seg id="b.JOH.13.34" type="verse">
						Sarey noa ta mee dy choyrt diu, Shiu dy ve graihagh yn derrey yeh er y jeh elley; myr ta mish er ve graihagh erriuish dy der shiuish myrgeddin graih yn derrey yeh da'n jeh elley.   
					</seg>
					<seg id="b.JOH.13.35" type="verse">
						Liorish shoh vees fys ec dy chooilley ghooinney dy vel shiu gynsaghey voym's, my vees shiu graihagh yn derrey yeh er y jeh elley.   
					</seg>
					<seg id="b.JOH.13.36" type="verse">
						Dooyrt Simon Peddyr rish, Hiarn, c'raad t'ou goll? Dreggyr Yeesey eh, Raad ta mee goll, cha vod oo geiyrt orrym nish; agh eiyree oo orrym ny lurg shoh.   
					</seg>
					<seg id="b.JOH.13.37" type="verse">
						Dooyrt Peddyr rish, Hiarn, cre'n-fa nagh voddym geiyrt ort nish? scarrym rish my vioys er dty ghraih. 
					</seg>
					<seg id="b.JOH.13.38" type="verse">
						Dreggyr Yeesey eh, Jean oo scarrey rish dty vioys er my ghraih's? Dy firrinagh firrinagh ta mee gra rhyt, Nagh jean y kellagh gerrym, derrey obbys oo mish three keayrtyn. 
					</seg>
				</div>
				<div id="b.JOH.14" type="chapter">
					<seg id="b.JOH.14.1" type="verse">
						NY lhig da'n cree eu ve seaghnit:. ta shiu credjal ayns Jee, cred-jee myrgeddin aynym's. 
					</seg>
					<seg id="b.JOH.14.2" type="verse">
						Ayns thie my Ayrey ta ymmodee ynnydyn-vaghee; dy beagh eh er aght elley, veign er n'insh diu: ta mee goll dy yannoo aarloo ynnyd er nyn son.    
					</seg>
					<seg id="b.JOH.14.3" type="verse">
						As my hem's dy yannoo aarloo ynnyd er nyn son, hig-ym reesht, as goym shiu hym pene, raad ta mish dy vod shiuish ve myrgeddin.    
					</seg>
					<seg id="b.JOH.14.4" type="verse">
						As ta fys eu cre'n raad ta mee goll, as shione diu yn raad.    
					</seg>
					<seg id="b.JOH.14.5" type="verse">
						Dooyrt Thomase rish, Hiarn, cha s'ain cre'n raad t'ou goll, as kys oddys enney y ve ain er y raad?    
					</seg>
					<seg id="b.JOH.14.6" type="verse">
						Dooyrt Yeesey rish, Mish y raad, yn irriney, as y vea: cha vel dooinney erbee cheet gys yn Ayr, agh lioryms.    
					</seg>
					<seg id="b.JOH.14.7" type="verse">
						Dy beagh enney er ve eu orrym's, veagh enney eu er my Ayr myrgeddin: as nish ta enney eu er, as ta shiu er vakin eh.    
					</seg>
					<seg id="b.JOH.14.8" type="verse">
						Dooyrt Philip rish, Hiarn, jeeagh dooin yn Ayr, as s'lioar dooin eh.    
					</seg>
					<seg id="b.JOH.14.9" type="verse">
						Dooyrt Yeesey rish, Vel mish er ve choud shen meriu, as nagh nione dhyt's mee foast, Philip? eshyn t'er n'akin mish, t'eh er vakin yn Ayr; as kys t'ou uss gra eisht, Jeeagh dooin yn Ayr?    
					</seg>
					<seg id="b.JOH.14.10" type="verse">
						Nagh vel oo credjal dy vel mish ayns yn Ayr, as yn Ayr aynym's? ny goan ta mish dy loayrt riu, cha vel mee loayrt jee'm pene: agh yn Ayr ta tannaghtyn aynym, eshyn ta jannoo ny obbraghyn.    
					</seg>
					<seg id="b.JOH.14.11" type="verse">
						Cred-jee mish, dy vel mee ayns yn Ayr, as yn Ayr aynym's: er-nonney cred-jee mee er graih ny eer obbraghyn.    
					</seg>
					<seg id="b.JOH.14.12" type="verse">
						Dy firrinagh firrinagh ta mee gra riu, Eshyn ta credjal aynym's, ny obbraghyn ta mish dy yannoo nee eshyn myrgeddin, as obbraghyn smoo na ad shoh nee eh; er-y-fa dy vel mish goll roym gys my Ayr.   
					</seg>
					<seg id="b.JOH.14.13" type="verse">
						As cre-erbee nee shiu y hirrey ayns yn ennym aym's, shen neem's y yannoo, dy vod yn Ayr v'er ny ghloyraghey ayns y Mac.   
					</seg>
					<seg id="b.JOH.14.14" type="verse">
						My hirrys shiu nhee erbee ayns yn ennym aym's, nee'm eh y yannoo.   
					</seg>
					<seg id="b.JOH.14.15" type="verse">
						My ta shiu graihagh orrym's, freill jee my annaghyn. 
					</seg>
					<seg id="b.JOH.14.16" type="verse">
						As guee-yms gys yn Ayr, as ver eh hiu Fer-gerjagh elley dy hannaghtyn meriu son dy bragh.   
					</seg>
					<seg id="b.JOH.14.17" type="verse">
						Eer Spyrryd ny firriney, nagh vod y seihll goaill-rish, er-y-fa nagh vel ad dy akin eh, as nagh nione daue eh: agh shione diuish eh, son t'eh tannaghtyn meriu, as bee eh ayndiu.   
					</seg>
					<seg id="b.JOH.14.18" type="verse">
						Cha vaag-ym shiu gyn gerjagh; higyms hiu.   
					</seg>
					<seg id="b.JOH.14.19" type="verse">
						Foast tammylt beg, as cha vel y seihll dy my akin ny smoo; agh ta shiuish dy my akin: er-yn-oyr dy vel mish bio, bee shiuish bio myrgeddin.   
					</seg>
					<seg id="b.JOH.14.20" type="verse">
						Ayns y laa shen vees fys eu dy vel mish ayns my Ayr, as shiuish aynym's, as mish ayndiuish. 
					</seg>
					<seg id="b.JOH.14.21" type="verse">
						Eshyn ta my annaghyn's echey, as ta freayll ad, eshyn eh ta graihagh orrym's: as eshyn ta graihagh orrym, ver my Ayr graih da, as ver-yms graih da, as soilshee-ym mee hene da.   
					</seg>
					<seg id="b.JOH.14.22" type="verse">
						Dooyrt Yuaase rish, cha nee Iscariot, Hiarn, kys te dy jean oo oo-hene y hoilshaghey dooinyn, as cha nee da'n seihll?   
					</seg>
					<seg id="b.JOH.14.23" type="verse">
						Dreggyr Yeesey as dooyrt eh rish, My ta dooinney graihagh orrym, freillee eh my ghoan: as ver my Ayr graih da, as hig mayd huggey, as nee mayd tannaghtyn marish.   
					</seg>
					<seg id="b.JOH.14.24" type="verse">
						Eshyn nagh vel graihagh orrym's, cha vel eh freayll my ghoan: as y goo ta shiu dy chlashtyn, cha nee lhiam's eh, agh goo yn Ayr t'er my choyrt.   
					</seg>
					<seg id="b.JOH.14.25" type="verse">
						Ny reddyn shoh ta mee er loayrt riu, choud's ta mee foast meriu.   
					</seg>
					<seg id="b.JOH.14.26" type="verse">
						Agh nee Fer-ny-gherjagh, ta shen, yn Spyrryd Noo, eh nee yn Ayr y choyrt ayns yn ennym aym's, gynsaghey diu dy chooilley nhee, as tayrnee eh dy chooilley nhee gys nyn gooinaghtyn, cre-erbee ta mish er ghra riu.   
					</seg>
					<seg id="b.JOH.14.27" type="verse">
						Shee ta mee dy aagail meriu, my hee ta mee dy choyrt diu: cha nee myr ta'n seihll coyrt, ta mish dy choyrt eh diu. Ny lhig da'n cree eu ve seaghnit, chamoo lhig da aggle y ve er.   
					</seg>
					<seg id="b.JOH.14.28" type="verse">
						Ta shiu er chlashtyn kys dooyrt mee riu, Ta mee goll roym, as cheet reesht hiu. Dy beagh shiu graihagh orrym, ghoghe shiu boggey, er-y-fa dy dooyrt mee, Ta mee goll roym gys my Ayr: son ta my Ayr ny syrjey na mish.   
					</seg>
					<seg id="b.JOH.14.29" type="verse">
						As nish ta mee er n'insh diu ro-laue, tra hig eh gy-kione, dy vod shiu credjal 
					</seg>
					<seg id="b.JOH.14.30" type="verse">
						Veih shoh magh cha loayr-ym cooidvooar riu: son ta prince y theihll shoh cheet, as cha vel nhee erbee echey aynym's.   
					</seg>
					<seg id="b.JOH.14.31" type="verse">
						Agh dy vod fys y ve ec y theihll dy vel mish graihagh er yn Ayr; as myr hug yn Ayr sarey dou, myr shen ta mee jannoo. Trog-jee erriu, lhig dooin goll roin. 
					</seg>
				</div>
				<div id="b.JOH.15" type="chapter">
					<seg id="b.JOH.15.1" type="verse">
						NISH y billey-feeyney firrinagh, as my Ayr yn eirinnagh.   
					</seg>
					<seg id="b.JOH.15.2" type="verse">
						Dy chooilley vanglane aynym's nagh vel gymmyrkey mess, t'eh dy ghoaill ersooyl: as dy chooilley vanglane ta gymmyrkey mess, t'eh dy phollal, dy vod eh ve ny s'messoil. 
					</seg>
					<seg id="b.JOH.15.3" type="verse">
						Nish ta shiuish glen trooid y goo ta mish er loayrt riu.   
					</seg>
					<seg id="b.JOH.15.4" type="verse">
						Jean-jee tannaghtyn aynym's, as mish ayndiuish. Myr nagh vod y banglane mess y ymmyrkey jeh hene, mannagh vel eh tannaghtyn ayns y villey-feeyney: chamoo oddys shiuish, mannagh jean shiu tannaghtyn aynym's.   
					</seg>
					<seg id="b.JOH.15.5" type="verse">
						Mish y billey-feeyney, shiuish ny banglaneyn: eshyn ta tannaghtyn aynym's, as mish aynsyn, t'eh shoh cur magh mooarane mess: son scarrit voym's cha vod shiu jannoo monney dy vie. 
					</seg>
					<seg id="b.JOH.15.6" type="verse">
						Mannagh vel dooinney tannaghtyn aynym's t'eh tilgit magh myr banglane, as t'eh fioghey; as t'ad dyn deiy as dyn dilgey ad ayns yn aile, as t'ad er nyn lostey.   
					</seg>
					<seg id="b.JOH.15.7" type="verse">
						My nee shiu tannaghtyn aynym's, as my ghoan's tannaghtyn ayndiuish, shirree shiu cre sailliu, as bee eh jeant er nyn son.   
					</seg>
					<seg id="b.JOH.15.8" type="verse">
						Liorish shoh ta my Ayr er ny ghloyraghey, shiu dy chur magh lane mess, as shoh myr vees shiu ny ynseydee aym's.   
					</seg>
					<seg id="b.JOH.15.9" type="verse">
						Myr ta'n Ayr graihagh orrym's, myr shen ta mish er ve graihagh erriuish: jean-jee tannaghtyn ayns y ghraih aym's.   
					</seg>
					<seg id="b.JOH.15.10" type="verse">
						My nee shiu my annaghyn y reayll, nee shiu tannaghtyn ayns my ghraih: eer myr ta mish er vreayll annaghyn my Ayrey, as tannaghtyn ayns y ghraih echeysyn.   
					</seg>
					<seg id="b.JOH.15.11" type="verse">
						Ny goan shoh ta mee er loayrt riu, dy vod y boggey aym's ve er-mayrn ayndiu, as dy vod y boggey euish v'er ny yannoo magh.   
					</seg>
					<seg id="b.JOH.15.12" type="verse">
						Shoh my harey, Shiu dy chur graih yn derrey yeh da'n jeh elley, myr ta mish er ve graihagh erriuish.   
					</seg>
					<seg id="b.JOH.15.13" type="verse">
						Graih smoo na shoh cha vel ec dooinney erbee, na dooinney dy scarrey rish e vioys son e chaarjyn.   
					</seg>
					<seg id="b.JOH.15.14" type="verse">
						She my chaarjyn shiuish, my nee shiu ny ta mish dy harey diu.   
					</seg>
					<seg id="b.JOH.15.15" type="verse">
						Veih shoh magh cha vel mee dy enmys shiu sharvaantyn; son cha vel fys ec y charvaant, cre ta e hiarn dy yannoo: agh ta mee er n'enmys shiu caarjyn; son dy chooilley nhee ta mee er chlashtyn veih my Ayr, ta mee er hoilshaghey diuish.   
					</seg>
					<seg id="b.JOH.15.16" type="verse">
						Cha vel shiuish er my reih, agh ta mish er reih shiuish, as er chur shiu ayns pooar, dy vod shiu goll magh as mess y ymmyrkey, as dy vod y mess eu ve beayn: cre erbee nee shiu y hirrey er yn Ayr ayns yn ennym aym's, dy vod eh y chur diu eh.   
					</seg>
					<seg id="b.JOH.15.17" type="verse">
						Ny reddyn shoh ta mish dy harey diu, dy vod shiu ve graihagh yn derrey yeh er y jeh elley.   
					</seg>
					<seg id="b.JOH.15.18" type="verse">
						My ta dwoaie ec y seihll erriu, ta fys eu dy dug eh dwoaie dooys hoshiaght.   
					</seg>
					<seg id="b.JOH.15.19" type="verse">
						Dy beagh shiuish jeh'n theihll, veagh y seihll graihagh er e vooinjer hene: agh son nagh vel shiu jeh'n theihll, agh dy vel mish er reih shiu ass y theihll, shen-y-fa ta dwoaie ec y theihll erriu.   
					</seg>
					<seg id="b.JOH.15.20" type="verse">
						Cooinee-jee er y raa loayr mish riu, Cha vel y charvaant ny syrjey na e hiarn. My t'ad er n'yannoo tranlaase orrym's, nee ad myrgeddin tranlaase erriuish: my t'ad er vreayll my ghoan's, freillee ad ny goan euish myrgeddin.   
					</seg>
					<seg id="b.JOH.15.21" type="verse">
						Agh dy chooilley nhee jeu shoh nee ad riu kyndagh rish yn ennym aym's, er-y-fa nagh vel enney oc ersyn t'er my choyrt.   
					</seg>
					<seg id="b.JOH.15.22" type="verse">
						Mannagh beign's er jeet as er loayrt roo, cha beagh peccah er ve oc: agh nish cha vel leshtal oc son nyn beccah.   
					</seg>
					<seg id="b.JOH.15.23" type="verse">
						Eshyn ta dwoaie echey orrym's, ta dwoaie echey er my Ayr myrgeddin.   
					</seg>
					<seg id="b.JOH.15.24" type="verse">
						Mannagh beign's er n'yannoo nyn mast' oc lheid ny obbraghyn as nagh ren rieau dooinney erbee elley, cha beagh peccah er ve oc: agh nish t'ad er vakin, as er chur dwoaie chammah dooys as da my Ayr.   
					</seg>
					<seg id="b.JOH.15.25" type="verse">
						Agh ta shoh, dy vod y raa ve cooilleenit ta scruit ayns y leigh oc, Hug ad dwoaie dou gyn oyr.   
					</seg>
					<seg id="b.JOH.15.26" type="verse">
						Agh tra vees Fer-ny-gherjagh er jeet, eh ver-yms hiu veih yn Ayr, ta shen, Spyrryd ny firriney, ta cheet magh veih yn Ayr, nee eh feanish y ymmyrkey jeem's.   
					</seg>
					<seg id="b.JOH.15.27" type="verse">
						As nee shiuish myrgeddin feanish y ymmyrkey, er-y-fa dy vel shiu er ve marym er-dyn toshiaght. 
					</seg>
				</div>
				<div id="b.JOH.16" type="chapter">
					<seg id="b.JOH.16.1" type="verse">
						NY goan shoh ta mee er loayrt riu, son nagh bee nyn gredjue er ny lhaggaghey.   
					</seg>
					<seg id="b.JOH.16.2" type="verse">
						Ver ad shiu magh ass ny kialteenyn: as ta'n oor cheet, quoi-erbee varrys shiu, dy smooinee eh dy bee eh shirveish Jee.   
					</seg>
					<seg id="b.JOH.16.3" type="verse">
						As ny reddyn shoh nee ad riu, er-yn-oyr nagh vel enney oc er yn Ayr, ny orrym's.   
					</seg>
					<seg id="b.JOH.16.4" type="verse">
						Agh ny reddyn shoh ta mish er n'insh diu, tra hig yn earish, dy vod shiu cooinaghtyn dy dinsh mee diu jeu. As ny goan shoh cha loayr mee riu ec y toshiaght, er-y-fa dy row mee meriu.   
					</seg>
					<seg id="b.JOH.16.5" type="verse">
						Agh nish ta mee goll roym huggeysyn t'er my choyrt, as cha vel fer j'iu fenaght jee'm c'raad t'ou goll?   
					</seg>
					<seg id="b.JOH.16.6" type="verse">
						Agh er-yn-oyr dy vel mee er ghra ny reddyn shoh riu, ta trimshey er lhieeney ny creeaghyn eu.  
					</seg>
					<seg id="b.JOH.16.7" type="verse">
						Ny-yeih ta mish ginsh diu yn irriney; Te ymmyrchagh er nyn son mish dy gholl roym: son mannagh jem roym, cha jig Fer ny-gherjagh hiu; agh my hem's roym, verym hiu eh. 
					</seg>
					<seg id="b.JOH.16.8" type="verse">
						As tra vees eh er jeet, nee eh yn seihll y gheyrey mychione peccah, as cairys, as briwnys:   
					</seg>
					<seg id="b.JOH.16.9" type="verse">
						Mychione peccah, son nagh vel ad credjal aynym's;   
					</seg>
					<seg id="b.JOH.16.10" type="verse">
						Mychione cairys, son dy vel mee goll roym gys yn Ayr, as nagh vaik shiu mee arragh; 
					</seg>
					<seg id="b.JOH.16.11" type="verse">
						Mychione briwnys, son dy vel prince y theihll shoh er ny vriwnys.   
					</seg>
					<seg id="b.JOH.16.12" type="verse">
						Shimmey red ta aym's foast dy ghra riu, agh cha vod shiu ad y ymmyrkey nish.   
					</seg>
					<seg id="b.JOH.16.13" type="verse">
						Agh tra hig eshyn, Spyrryd ny firriney, leeidee eh shiu gys dy chooilley irrinys: son cha loayr eh jeh hene, agh cre-erbee nee eh y chlashtyn, shen loayrys eh; as soilshee eh diu reddyn ta ry-heet.   
					</seg>
					<seg id="b.JOH.16.14" type="verse">
						Nee eh mish y ghloyraghey: son yiow eh jeh ny ta lhiam's as soilshee eh diuish eh.   
					</seg>
					<seg id="b.JOH.16.15" type="verse">
						Ta dy chooilley nhee t'ec yn Ayr lhiam's: shen-y-fa dooyrt mee, dy gow eh jeh ny ta lhiam's, as dy soilshee eh diuish eh.   
					</seg>
					<seg id="b.JOH.16.16" type="verse">
						Tammylt beg as cha vaik shiu mee: as reesht, tammylt beg, as hee shiu mee, er-y-fa dy vel mee goll roym gys yn Ayr.   
					</seg>
					<seg id="b.JOH.16.17" type="verse">
						Eisht dooyrt paart jeh e ostyllyn eddyr ad-hene, Cre shoh t'eh dy ghra rooin, Tammylt beg as cha vaik shiu mee: as reesht, tammylt beg, as hee shiu mee: as, Er-yn-oyr dy vel mee goll roym gys yn Ayr?   
					</seg>
					<seg id="b.JOH.16.18" type="verse">
						Dooyrt ad er-y-fa shen, Cre shoh t'eh dy ghra, Tammylt beg? cha s'ain cre t'eh dy ghra.   
					</seg>
					<seg id="b.JOH.16.19" type="verse">
						Nish va fys ec Yeesey dy row ad aignagh dy enaght jeh, as dooyrt eh roo, Vel shiu briaght nyn mast' eu hene, er-y-fa dy dooyrt mee, Tammylt beg, as cha vaik shiu mee: as reesht, tammylt beg as hee shiu mee?   
					</seg>
					<seg id="b.JOH.16.20" type="verse">
						Dy firrinagh firrinagh ta mee gra riu, Dy jean shiuish keayney as dobberan, agh nee yn seihll boggey y ghoaill: as bee shiuish trimshagh, agh bee yn trimshey eu er ny hyndaa gys boggey.   
					</seg>
					<seg id="b.JOH.16.21" type="verse">
						Ta ben, tra t'ee er-troailt, as trimshey eck, er-yn-oyr dy vel yn oor eck er jeet: agh cha leah as t'ee er ny livrey jeh'n lhiannoo, cha vel ee ny sodjey cooinaghtyn er yn angaish, son boggey dy vel dooinney er ny ruggey gys y theihll.   
					</seg>
					<seg id="b.JOH.16.22" type="verse">
						As ta nish er-y-fa shen trimshey euish: agh hee-yms shiu reesht, as gowee yn cree eu boggey, as y boggey eu cha gow dooinney erbee veue.   
					</seg>
					<seg id="b.JOH.16.23" type="verse">
						As ayns y laa shen cha jean shiu nhee erbee y enaght jeem's: Dy firrinagh firrinagh ta mee gra riu, Cre-erbee hirrys shiu er yn Ayr ayns yn ennym aym's, ver eh diu eh.   
					</seg>
					<seg id="b.JOH.16.24" type="verse">
						Cha vel shiu foast er hirrey nhee erbee ayns yn ennym aym's shir-jee as yiow shiu, dy vod y boggey eu v'er ny yannoo magh.   
					</seg>
					<seg id="b.JOH.16.25" type="verse">
						Ny reddyn shoh ta mee er loayrt riu ayns coraaghyn-dorraghey: agh ta'n traa cheet tra nagh loayrym riu ny smoo ayns coraaghyn-dorraghey, agh soilshee-ym diu dy foshlit jeh'n Ayr.   
					</seg>
					<seg id="b.JOH.16.26" type="verse">
						Ayns y laa shen nee shiu geearree ayns y ennym aym's: as cha vel mee gra riu, dy guee-ym gys yn Ayr er nyn son:   
					</seg>
					<seg id="b.JOH.16.27" type="verse">
						Son ta'n Ayr hene graihagh erriu, er-y-fa dy vel shiuish er ve graihagh orrym's, as dy chred shiu dy daink mee magh veih Jee. 
					</seg>
					<seg id="b.JOH.16.28" type="verse">
						Haink mee magh veih'n Ayr, as ta mee er jeet gys y theihll: reesht, ta mee faagail y seihll, as goll roym gys yn Ayr.   
					</seg>
					<seg id="b.JOH.16.29" type="verse">
						Dooyrt e ostyllyn rish, Cur-my-ner, nish t'ou loayrt dy foshlit, as cha vel oo loayrt coraa-dorraghey erbee.   
					</seg>
					<seg id="b.JOH.16.30" type="verse">
						Nish ta shin shickyr dy vel fys ayd er dy chooilley nhee, as nagh vel feme ayd dooinney erbee dy enaght jeed: liorish shoh ta shin credjal dy daink oo magh veih Jee.   
					</seg>
					<seg id="b.JOH.16.31" type="verse">
						Dreggyr Yeesey ad, Vel shiu nish credjal?   
					</seg>
					<seg id="b.JOH.16.32" type="verse">
						Cur-my-ner ta'n oor cheet, as eer nish er jeet, dy bee shiu er nyn skeayley dy chooilley ghooinney gys e ynnyd hene, as dy vaag shiu mish my lomarcan: as foast cha vel mee my lomarcan, er-y-fa dy vel yn Ayr marym.   
					</seg>
					<seg id="b.JOH.16.33" type="verse">
						Ny reddyn shoh ta mee er loayrt riu, aynym's dy vod shee y ve eu. Ayns y theihll vees seaghyn eu: agh bee-jee dy yien mie, ta mish er gheddyn barriaght er y theihll. 
					</seg>
				</div>
				<div id="b.JOH.17" type="chapter">
					<seg id="b.JOH.17.1" type="verse">
						NY goan shoh loayr Yeesey; as hrog eh seose e hooillyn gys niau, as dooyrt eh, Ayr, ta'n oor er jeet; jean dty Vac y ghloyraghey, dy vod dty Vac myrgeddin uss y ghloyraghey. 
					</seg>
					<seg id="b.JOH.17.2" type="verse">
						Myr t'ou er chur da pooar harrish ooilley sheelnaue, dy vod eh yn vea veayn y choyrt da whilleen as t'ou er chur da.   
					</seg>
					<seg id="b.JOH.17.3" type="verse">
						As shoh yn vea veayn, tushtey y ve oc jeed's yn ynrycan Jee firrinagh, as jeh Yeesey Creest t'ou uss er choyrt.   
					</seg>
					<seg id="b.JOH.17.4" type="verse">
						Ta mee er ghloyraghey oo er y thalloo: ta mee er chooilleeney yn obbyr hug oo dou dy yannoo.   
					</seg>
					<seg id="b.JOH.17.5" type="verse">
						As nish, O Ayr, jean mish y ghloyraghey mayrt hene, lesh y ghloyr v'aym mayrt roish my row seihll ayn.   
					</seg>
					<seg id="b.JOH.17.6" type="verse">
						Ta mee er hoilshaghey dty ennym gys ny deiney hug oo dou ass y theihll: lhiat's ad, as hug oo ad dooys; as t'ad er vreayll dty ghoo.   
					</seg>
					<seg id="b.JOH.17.7" type="verse">
						Nish t'ad er hoiggal dy nee void's ta dy chooilley nhee t'ou er choyrt dou. 
					</seg>
					<seg id="b.JOH.17.8" type="verse">
						Son hug mish dauesyn ny goan hug uss dooys; as t'ad er ghoaill huc hene ad, as er hoiggal ayns shickyrys dy daink mee magh voids, as t'ad er chredjal dy ren oo my choyrt. 
					</seg>
					<seg id="b.JOH.17.9" type="verse">
						Ta mee guee ort er nyn son: cha vel mee guee son theihll, agh er ny son ocsyn t'ou er choyrt dou, son she lhiat hene ad.   
					</seg>
					<seg id="b.JOH.17.10" type="verse">
						As ta ooilley ny ta lhiam's lhiat's, as ny ta lhiat's lhiam's, as ta mee er my ghloyraghey ayndoo.   
					</seg>
					<seg id="b.JOH.17.11" type="verse">
						As nish cha vel mish dy ve ny sodjey ayns y theihll, agh t'ad shoh ayns y theihll, as ta mish cheet hood's. Ayr chasherick, freill trooid dty ennym hene adsyn t'ou er chur dou, dy vod adsyn ve unnane, myr ta shinyn unnane.   
					</seg>
					<seg id="b.JOH.17.12" type="verse">
						Choud as va mee maroo ayns y theihll, dreill mee ad ayns dty ennym's: adsyn hug oo dou dreill mee, as cha vel unnane oc caillit, mannagh vel mac y toyrt-mow: dy voddagh yn scriptyr ve cooilleenit.   
					</seg>
					<seg id="b.JOH.17.13" type="verse">
						As nish ta mee cheet hood's, as ny reddyn shoh ta mee dy loayrt ayns y theihll, dy vod y boggey aym's y ve oc jeant magh ayndoo hene.   
					</seg>
					<seg id="b.JOH.17.14" type="verse">
						Ta mee er chur daue dty ghoo; as ta'n seihll er chur dwoaie daue, er-y-fa nagh vel ad jeh'n theihll, myr nagh vel mish jeh'n theihll.   
					</seg>
					<seg id="b.JOH.17.15" type="verse">
						Cha vel mee guee ort dy ghoaill ad ass y theihll, agh oo dy reayll ad veih'n olk.   
					</seg>
					<seg id="b.JOH.17.16" type="verse">
						Cha vel adsyn jeh'n theihll, myr nagh vel mish jeh'n theihll.   
					</seg>
					<seg id="b.JOH.17.17" type="verse">
						Jean ad y chasherickey son dty irriney: dty ghoo she firrinys eh.   
					</seg>
					<seg id="b.JOH.17.18" type="verse">
						Myr t'ou uss er my choyrt gys y theihll, myr shen ta mish myrgeddin er chur adsyn gys y theihll.   
					</seg>
					<seg id="b.JOH.17.19" type="verse">
						As er y ghraih ocsyn ta mish dy chasherickey mee hene, dy vod adsyn myrgeddin v'er nyn gasherickey gys yn irriney.   
					</seg>
					<seg id="b.JOH.17.20" type="verse">
						Chamoo ta mee guee er ny son oc shoh nyn lomarcan, agh myrgeddin er ny son ocsyn nee credjal aynym's trooid y goo oc.   
					</seg>
					<seg id="b.JOH.17.21" type="verse">
						Dy vod ad ooilley ve unnane, myr t'ou uss ayr aynym's, as mish aynyd's; dy vod adsyn myrgeddin ve unnane ayninyn: dy vod y seihll credjal dy ren oo my choyrt.   
					</seg>
					<seg id="b.JOH.17.22" type="verse">
						As y ghloyr hug uss dooys, ta mish er chur dauesyn: dy vod ad ve unnane, eer myr ta shinyn unnane.   
					</seg>
					<seg id="b.JOH.17.23" type="verse">
						Mish ayndoosyn, as uss aynym's, dy vod ad ve jeant slane firrinagh ayns unnaneys, as dy vod fys ve ec y seihll dy vel oo er my choyrt, as dy vel oo er ve graihagh orroosyn, myr t'ou er ve graihagh orrym's   
					</seg>
					<seg id="b.JOH.17.24" type="verse">
						Ayr, ta mee geearree adsyn t'ou er chur dou dy ve marym raad ta mee; dy vod ad fakin my ghloyr t'ou er chur dou: son t'ou er ve graihagh orrym's roish my row yn seihll er ny chroo. 
					</seg>
					<seg id="b.JOH.17.25" type="verse">
						Ayr chairagh, cha ghow yn seihll tushtey jeed; agh ta tushtey er ve aym's jeed, as t'ad shoh er hoiggal dy vel oo er my choyrt.   
					</seg>
					<seg id="b.JOH.17.26" type="verse">
						As ta mee er hoilshaghey daue dt'ennym's, as nee'm y hoilshaghey eh: dy vod y graih, liorish t'ou er ve graihagh orrym's, ve ayndoo, as mish ayndoosyn.
					</seg>
				</div>
				<div id="b.JOH.18" type="chapter">
					<seg id="b.JOH.18.1" type="verse">
						TRA va Yeesey er loayrt ny goan shoh, hie eh magh marish e ostyllyn harrish y strooan Cedron, raad va garey, as hie eshyn as e ostyllyn stiagh ayn.   
					</seg>
					<seg id="b.JOH.18.2" type="verse">
						As bione da Yuaase neesht va dy vrah eh, yn ynnyd: son boallagh Yeesey dy mennick taaghey yn voayl shen marish e ostyllyn.   
					</seg>
					<seg id="b.JOH.18.3" type="verse">
						Hooar Yuaase eisht sheshaght dy gheiney, as sidooryn veih ny ard-saggyrtyn as ny Phariseeyn, as haink eh ayns shen lesh lonteyryn, as torchyn, as armyn.   
					</seg>
					<seg id="b.JOH.18.4" type="verse">
						Va fys ec Yeesey er-y-fa shen er dy chooilley nhee harragh er, as hie eh magh, as dooyrt eh roo, Quoi ta shiu dy hirrey?   
					</seg>
					<seg id="b.JOH.18.5" type="verse">
						Dreggyr ad eh, Yeesey dy Nazareth. Dooyrt Yeesey roo, Mish eh. As va Yuaase myrgeddin ren y vrah eh ny hassoo maroo. 
					</seg>
					<seg id="b.JOH.18.6" type="verse">
						Cha leah eisht as v'eh er ghra roo, Mish eh, hie ad gour nyn drommey, as huitt ad gys y thalloo.   
					</seg>
					<seg id="b.JOH.18.7" type="verse">
						Eisht denee eh jeu reesht, Quoi ta shiu dy hirrey? As dooyrt adsyn, Yeesey dy Nazareth.   
					</seg>
					<seg id="b.JOH.18.8" type="verse">
						Dreggyr Yeesey, Ta mee er n'insh diu dy nee mish eh. My ta shiu er-y-fa shen dy my hirrey, lhig-jee daue shoh goll roue:   
					</seg>
					<seg id="b.JOH.18.9" type="verse">
						Shoh myr va'n raa shen loayr eh cooilleenit, Jeusyn hug oo dou, cha vel mee er choayll unnane.   
					</seg>
					<seg id="b.JOH.18.10" type="verse">
						Eisht va cliwe ec Simon Peddyr, as hayrn eh eh, as woaill eh fer-mooinjerey yn ard-saggyrt, as ghiare eh yn chleaysh jeh. Va ennym yn er-mooinjerey shen Malchus. 
					</seg>
					<seg id="b.JOH.18.11" type="verse">
						Eisht dooyrt Yeesey rish Peddyr, Cur seose dty chliwe ayns y fine: yn cappan ta my Ayr er chur dou, nagh niu-ym eh?   
					</seg>
					<seg id="b.JOH.18.12" type="verse">
						Eisht ghow yn cheshaght, as y captan, as fir-oik ny Hewnyn Yeesey, as chiangle ad eh.   
					</seg>
					<seg id="b.JOH.18.13" type="verse">
						As hug ad lhieu ersooyl eh gys Annas hoshiaght (son v'eh shen ny ayr-'sy-leigh da Caiaphas, va ny ard-saggyrt yn vlein shen).   
					</seg>
					<seg id="b.JOH.18.14" type="verse">
						Nish she Caiaphas v'er choyrlaghey ny Hewnyn, dy row eh ymmyrchagh un dooinney dy ve er  ny choyrt gy-baase son y pobble.   
					</seg>
					<seg id="b.JOH.18.15" type="verse">
						As deiyr Simon Peddyr as ostyl elley er Yeesey. Yn ostyl shen va ainjys ec yn ard-saggyrt er, as hie eh stiagh marish Yeesey gys thie yn ard-saggyrt,   
					</seg>
					<seg id="b.JOH.18.16" type="verse">
						Agh hass Peddyr ec y dorrys er cheu mooie. Eisht hie magh yn ostyl elley shen va ainjys ec yn ard-saggyrt er, as loayr eh reeish va currym y dorrys urree, as hug eh lesh stiagh  Peddyr.  
					</seg>
					<seg id="b.JOH.18.17" type="verse">
						Eisht dooyrt y ven-aeg va currym y dorrys urree rish Peddyr, Nagh nee fer jeh eiyrtyssee yn dooinney shoh uss neesht? Dooyrt eshyn, Cha nee.   
					</seg>
					<seg id="b.JOH.18.18" type="verse">
						As va ny sharvaantyn as ny fir-oik nyn shassoo ayns shen, ec aile geayil v'ad er n'yannoo (son ve feayr) as v'ad dyn jiow ad-hene. 
					</seg>
					<seg id="b.JOH.18.19" type="verse">
						Denee yn ard-saggyrt eisht jeh Yeesey mychione e eiyrtyssee, as mychione yn ynsagh echey.   
					</seg>
					<seg id="b.JOH.18.20" type="verse">
						Dreggyr Yeesey eh, Loayr mee dy foshlit rish y theihll: dynsee mee kinjagh ayns y cheeill, as ayns y chiamble, raad ta ny Hewnyn kinjagh taaghey, as dy follit cha vel mee er ghra nhee erbee   
					</seg>
					<seg id="b.JOH.18.21" type="verse">
						Cre'n-fa t'ou fenaght jeem's? fenee jeusyn t'er my chlashtyn, cre ta mee er ghra roo: cur-my-ner ta fys ocsyn cre ta mee er ghra.   
					</seg>
					<seg id="b.JOH.18.22" type="verse">
						As tra v'eh erreish ny goan shoh y loayrt woaill fer jeh ny fir-oik va ny hassoo ayns shen Yeesey lesh bass e laue, gra, Nee shen myr t'ou freggyrt yn ard-saggyrt? 
					</seg>
					<seg id="b.JOH.18.23" type="verse">
						Dansoor Yeesey eh, My ta mee er loayrt dy olk, ymmyrk feanish jeh'n olk: agh my loayr mee dy mie, cre'n-fa woaill uss mee?   
					</seg>
					<seg id="b.JOH.18.24" type="verse">
						(Nish va Annas er choyrt eh kianlt gys Caiaphas yn ard-saggyrt)   
					</seg>
					<seg id="b.JOH.18.25" type="verse">
						As va Simon Peddyr ny hassoo as dy hiow eh-hene: dooyrt ad er-y-fa shen rish, Nagh nee fer jeh e eiyrtyssee uss neesht? Dob eh, as dooyrt eh, Cha nee.   
					</seg>
					<seg id="b.JOH.18.26" type="verse">
						Dooyrt fer jeh sharvaantyn yn ard saggyrt (va mooinjerys dasyn va Peddyr er ghiarey yn chleaysh jeh) Nagh vaik mish oo marish ayns y gharey?   
					</seg>
					<seg id="b.JOH.18.27" type="verse">
						Eisht dob Peddyr reesht, as chelleeragh gherr y kellagh.   
					</seg>
					<seg id="b.JOH.18.28" type="verse">
						Eisht hug ad lhieu Yeesey veih Caiaphas gys halley ny briwnys: as ve moghey, as cha jagh ad-hene stiagh ayns halley ny briwnys, er-aggle dy beagh ad anchasherick; as nagh voddagh ad yn Eayncaisht y ee.   
					</seg>
					<seg id="b.JOH.18.29" type="verse">
						Hie Pilate eisht magh huc, as dooyrt eh, Cre ta shiu dy chur gys lieh yn dooinney shoh?
					</seg>
					<seg id="b.JOH.18.30" type="verse">
						Dreggyr adsyn as dooyrt ad, Er-be dy nee drogh-yantagh eh, cha beagh shin er livrey hood's eh.   
					</seg>
					<seg id="b.JOH.18.31" type="verse">
						Eisht dooyrt Pilate roo Gow-jee shiuish eh, as jean-jee eh y vriwnys cordail rish y leigh eu hene. Dooyrt ny Hewnyn er-y-fa shen rish, Cha vel eh lowal dooinyn dooinney erbee y chur gy-baase:   
					</seg>
					<seg id="b.JOH.18.32" type="verse">
						Shoh myr va cooilleenit yn raa loayr Yeesey, cowraghey cre'n baase v'eh dy hurranse.   
					</seg>
					<seg id="b.JOH.18.33" type="verse">
						Eisht hie Pilate stiagh reesht ayns halley ny briwnys, as deie eh er Yeesey, as dooyrt eh rish, Nee ree ny Hewnyn oo? 
					</seg>
					<seg id="b.JOH.18.34" type="verse">
						Dreggyr Yeesey eh, Vel uss dy ghra shoh jeed hene, ny nee feallagh elley dinsh dhyt eh my-mychione's?   
					</seg>
					<seg id="b.JOH.18.35" type="verse">
						Dreggyr Pilate, Vel mish my Hew? she dty ashoon hene as ny ard-saggyrtyn t'er livrey oo seose hym's: Cre t'ou er n'yannoo?   
					</seg>
					<seg id="b.JOH.18.36" type="verse">
						Dreggyr Yeesey, Cha vel my reeriaght's jeh'n theihll shoh: dy beagh my reeriaght jeh'n theihll shoh; eisht veagh my harvaantyn er chaggey, nagh beign er my livrey gys ny Hewnyn, agh nish cha nee veih shoh ta my reeriaght.   
					</seg>
					<seg id="b.JOH.18.37" type="verse">
						Dooyrt Pilate er-y-fa shen rish, Vel oo dty ree eisht? Dreggyr Yeesey, T'ou uss er ghra eh, ta mee my ree. Er son shoh ruggyr mee, as er-yn-oyr shoh haink mee gys y theihll, dy ymmyrkey feanish gys yn irriney, Ta dy chooilley unnane ta jeh'n irriney clashtyn my choraa. 
					</seg>
					<seg id="b.JOH.18.38" type="verse">
						Dooyrt Pilate rish, Cre ta'n irriney shen? as tra v'eh er ghra shoh, hie eh magh reesht gys ny Hewnyn, as dooyrt eh roo, Cha vel mish er gheddyn foill erbee ayn.   
					</seg>
					<seg id="b.JOH.18.39" type="verse">
						Agh ta cliaghtey eu mee dy eaysley diu fer ec y Chaisht: nailliu er-y-fa shen mee dy eaysley diu ree ny Hewnyn?   
					</seg>
					<seg id="b.JOH.18.40" type="verse">
						Eisht deie ad ooilley reesht, gra, Cha nee eh shoh, agh Barabbas. Nish va Barabbas ny roosteyr.
					</seg>
				</div>
				<div id="b.JOH.19" type="chapter">
					<seg id="b.JOH.19.1" type="verse">
						EISHT ghow Pilate er-y-fa shen Yeesey, as doardee eh eh dy ve scuitchit.   
					</seg>
					<seg id="b.JOH.19.2" type="verse">
						As fee ny sidooryn attey dy ghrineyn, as hug ad eh er e chione, as hug ad er coamrey purple. 
					</seg>
					<seg id="b.JOH.19.3" type="verse">
						As dooyrt ad, Dy vannee dhyt's, Ree ny Hewnyn: as woaill ad eh lesh nyn laueyn. 
					</seg>
					<seg id="b.JOH.19.4" type="verse">
						Haink Pilate er-y-fa shen magh reesht, as dooyrt eh roo, Cur-my-ner, ta mish dy choyrt lhiam magh hiu eh, dy vod fys y ve eu nagh vel mish er gheddyn foill erbee ayn.   
					</seg>
					<seg id="b.JOH.19.5" type="verse">
						Eisht haink Yeesey magh, ceau yn attey dy ghrineyn as y coamrey purple. As dooyrt Pilate roo, Cur-jee my-ner yn dooinney.   
					</seg>
					<seg id="b.JOH.19.6" type="verse">
						Shen-y-fa tra honnick ny ard-saggyrtyn as ny fir-oik eh, deie ad, gra, Jean y chrossey eh, jean y chrossey eh. Dooyrt Pilate roo, Gow-jee shiuish eh, as Jean-jee eh y chrossey: son cha vel mish er gheddyn foill er bee ayn.   
					</seg>
					<seg id="b.JOH.19.7" type="verse">
						Dreggyr ny Hewnyn eh, Ta leigh ainyn, as liorish y leigh ain lhisagh eh v'er ny choyrt gy-baase, er-y-fa dy ghow eh er dy nee Mac Yee v'eh.   
					</seg>
					<seg id="b.JOH.19.8" type="verse">
						Tra cheayll Pilate er-y-fa shen yn raa shoh, v'eh ny s'agglee;   
					</seg>
					<seg id="b.JOH.19.9" type="verse">
						As hie Pilate reesht gys halley ny briwnys, as dooyrt eh rish Yeesey, Cre voish t'ou? Agh cha dug Yeesey ansoor da.   
					</seg>
					<seg id="b.JOH.19.10" type="verse">
						Eisht dooyrt Pilate rish, Nagh loayr oo rhym's? nagh vel fys ayd dy vel pooar aym's dy dty chrossey, as pooar dy dty eaysley?   
					</seg>
					<seg id="b.JOH.19.11" type="verse">
						Dreggyr Yeesey, Cha voddagh pooar erbee y ve ayd harrym's, mannagh beagh eh er ny  choyrt dhyt veih'n yrjid; shen-y-fa ta peccah smoo lhie ersyn ren m'y livrey hood.   
					</seg>
					<seg id="b.JOH.19.12" type="verse">
						As veih shen magh va Pilate shirrey dy eaysley eh: agh deie ny Hewnyn, gra, My lhiggys oo yn raad da yn dooinney shoh, cha nee carrey da Cesar oo: quoi-erbee ta jannoo eh-hene ny ree, t'eh loayrt noi Cesar. 
					</seg>
					<seg id="b.JOH.19.13" type="verse">
						Tra cheayll Pilate er-y-fa shen yn raa shoh, hug eh lesh Yeesey magh, as hoie eh sheese er stoyl ny briwnys, ayns ynnyd ta enmyssit yn Pavement, agh ayns Hebrew, Gabbatha.
					</seg>
					<seg id="b.JOH.19.14" type="verse">
						As she er laa aarlaghey ny Caisht ve, as mysh y cheyoo oor: as dooyrt eh rish ny Hewnyn, Cur-jee my-ner yn ree eu.    
					</seg>
					<seg id="b.JOH.19.15" type="verse">
						Agh dyllee ad, Ersooyl lesh, ersooyl lesh, jean y chrossey eh. Dooyrt Pilate roo, Jean-ym yn ree euish y chrossey? Dreggyr ny ard-saggyrtyn, Cha vel ree ainyn agh Cesar.    
					</seg>
					<seg id="b.JOH.19.16" type="verse">
						Er shoh ren eh eshyn y livrey huc dy ve er ny chrossey. As ghow ad Yeesey as leeid ad eh ersooyl.    
					</seg>
					<seg id="b.JOH.19.17" type="verse">
						As dymmyrk eh e chrosh, as hie eh magh gys ynnyd yiarragh ad ynnyd y vollag rish, ta enmyssit ayns Hebrew, Golgotha.    
					</seg>
					<seg id="b.JOH.19.18" type="verse">
						Raad ren ad eshyn y chrossey, as jees elley marish, fer er dagh cheu, as Yeesey ayns y vean.    
					</seg>
					<seg id="b.JOH.19.19" type="verse">
						As ren Pilate screeuyn, as hug eh er y chrosh eh. As va'n screeu, YEESEY DY NAZARETH REE NY HEWNYN.    
					</seg>
					<seg id="b.JOH.19.20" type="verse">
						Yn screeu shoh eisht ren ymmodee jeh ny Hewnyn y lhaih, son va'n boayl raad v'eh er ny chrossey er-gerrey da'n ard valley: as ve scruit ayns Hebrew, as Greek, as Latin.    
					</seg>
					<seg id="b.JOH.19.21" type="verse">
						Eisht dooyrt ard-saggyrtyn ny Hewnyn rish Pilate, Ny scrieu, Ree ny Hewnyn; agh dy dooyrt eh, She ree ny Hewnyn mee.    
					</seg>
					<seg id="b.JOH.19.22" type="verse">
						Dreggyr Pilate, Ny ta scruit aym, te scruit.    
					</seg>
					<seg id="b.JOH.19.23" type="verse">
						Eisht ghow ny sidooryn, tra v'ad er chrossey Yeesey, e gharmadyn (as ren ad kiare ayrnyn jeu, ayrn da dy chooilley hidoor) as myrgeddin e chooat: nish va'n cooat ooilley feeit, veih heose dy heese, fegooish seam.    
					</seg>
					<seg id="b.JOH.19.24" type="verse">
						Dooyrt ad er-y-fa shen nyn mast' oc hene, Ny lhig dooin y raipey eh, agh lhottyn y hilgey er, quoi echey vees eh: dy voddagh y scriptyr ve cooilleenit, ta gra, Reynn ad my gharmad nyn mast' oc, as er my chooat ren ad lottyn y hilgey. Shoh myr ren ny sidooryn.  
					</seg>
					<seg id="b.JOH.19.25" type="verse">
						Nish va nyn shassoo liorish crosh Yeesey, e voir, as shuyr e vayrey, Moirrey ben Cleopas, as Moirrey Malaine.    
					</seg>
					<seg id="b.JOH.19.26" type="verse">
						Tra honnick Yeesey er-y-fa shen e voir, as yn ostyl bynney lesh ny hassoo lioree, dooyrt eh rish e voir, Ven, cur-my-ner dty vac.    
					</seg>
					<seg id="b.JOH.19.27" type="verse">
						Eisht dooyrt eh rish yn ostyl, Cur-my-ner dty voir. As veih'n oor shen ghow yn ostyl ee gys e hie hene.    
					</seg>
					<seg id="b.JOH.19.28" type="verse">
						Ny lurg shoh, son dy row fys ec Yeesey dy row dy chooilley nhee nish cooilleenit, dy voddagh y scriptyr ve jeant mie, dooyrt eh, Ta mee paagh. 
					</seg>
					<seg id="b.JOH.19.29" type="verse">
						Nish va saagh er ny hoiaghey lane vinegar: as lhieen ad spunge leih y vinegar, as hug ad eh er hyssop, as heeyn ad eh seose gys e veeal.   
					</seg>
					<seg id="b.JOH.19.30" type="verse">
						Tra va Yeesey er-y-fa shen er ghoaill y vinegar, dooyrt eh, Te cooilleenit: as chroym eh e chione, as phaart eh.   
					</seg>
					<seg id="b.JOH.19.31" type="verse">
						Shen-y-fa son dy nee laa yn aarlaghey ve, as nagh beagh ny kirp er y chrosh er laa yn doonaght (son va'n doonaght shen ny ard-laa) ghuee ny Hewnyn er Pilate, ny lurgaghyn oc dy ve brisht, as ad dy ve goit ersooyl.   
					</seg>
					<seg id="b.JOH.19.32" type="verse">
						Eisht haink ny sidooryn as vrish ad lurgaghyn y chied er, as y jeh elley v'er ny chrossey marish.   
					</seg>
					<seg id="b.JOH.19.33" type="verse">
						Agh tra haink ad gys Yeesey, as dy vaik ad dy row eh hannah marroo, cha vrish ad ny lurgaghyn echeysyn. 
					</seg>
					<seg id="b.JOH.19.34" type="verse">
						Agh ren fer jeh ny sidooryn lesh shleiy yn lhiattee echey y hoylley, as chelleeragh haink magh ass fuill as ushtey.   
					</seg>
					<seg id="b.JOH.19.35" type="verse">
						As dymmyrk eshyn honnick eh feanish, as ta'n eanish echey firrinagh: as ta fys echey dy vel eh gra yn irriney, dy vod shiuish credjal.   
					</seg>
					<seg id="b.JOH.19.36" type="verse">
						Son liorish jannoo ny reddyn shoh va'n scriptyr cooilleenit, Cha bee craue jeh er ny vrishey.   
					</seg>
					<seg id="b.JOH.19.37" type="verse">
						As reesht ta scriptyr elley gra, Jeeaghee ad ersyn t'ad er hoylley. 
					</seg>
					<seg id="b.JOH.19.38" type="verse">
						As ny lurg shoh ren Joseph dy Arimathea (va fer jeh ynseydee Yeesey, agh dy follit, ayns aggle roish ny Hewnyn) guee er-Pilate, eh dy lhiggey da corp Yeesey y ghoaill ersooyl; as hug Pilate kied da: Haink eh er-y-fa shen, as hug eh lesh corp Yeesey. 
					</seg>
					<seg id="b.JOH.19.39" type="verse">
						As haink myrgeddin Nicodemus (va roie er jeet gys Yeesey ayns yn oie) as hug eh lesh mysh keead punt dy vyrrh as dy aloes kione y cheilley.   
					</seg>
					<seg id="b.JOH.19.40" type="verse">
						Eisht ghow ad corp Yeesey, as hoill ad eh ayns aanrityn, lesh spiceyn, myr va cliaghtey ny Hewnyn dy oanluckey.   
					</seg>
					<seg id="b.JOH.19.41" type="verse">
						Nish er-gerrey da'n ynnyd raad v'eh er ny chrossey, va garey; as ayns y gharey oaie noa, ayn nagh jagh rieau dooinney er coyrt.   
					</seg>
					<seg id="b.JOH.19.42" type="verse">
						Ayns shen ren ad Yeesey er-y-fa shen y oanluckey, son dy nee laa aarlaghey ny Hewnyn ve, as dy row yn oaie er-gerrey daue.
					</seg>
				</div>
				<div id="b.JOH.20" type="chapter">
					<seg id="b.JOH.20.1" type="verse">
						ER y chied laa jeh'n chiaghtin, haink Moirrey Malaine dy moghey, tra ve foast dorraghey, gys yn oaie, as honnick ee yn chlagh goit ersooyl jeh'n oaie.   
					</seg>
					<seg id="b.JOH.20.2" type="verse">
						Eisht roie ee, as haink ee gys Simon Peddyr, as gys yn ostyl elley bynney lesh Yeesey, as dooyrt ee roo, T'ad er ghoaill ersooyl y Chiarn ass yn oaie, as cha s'ain c'raad t'ad er choyrt eh.   
					</seg>
					<seg id="b.JOH.20.3" type="verse">
						Hie Peddyr er-y-fa shen magh, as yn ostyl elley shen, as haink ad gys yn oaie. 
					</seg>
					<seg id="b.JOH.20.4" type="verse">
						Son v'ad ny-neesht er roie cooidjagh: agh va'n ostyl elley er roie ny s'bieau na Peddyr, as er jeet hoshiaght gys yn oaie.    
					</seg>
					<seg id="b.JOH.20.5" type="verse">
						As chroym eh sheese, as honnick eh ny aanrityn nyn lhie, ny-yeih cha jagh eh stiagh.    
					</seg>
					<seg id="b.JOH.20.6" type="verse">
						Eisht haink Simon Peddyr geiyrt er, as hie eh stiagh 'syn oaie, as honnick eh ny aanrityn nyn lhie.    
					</seg>
					<seg id="b.JOH.20.7" type="verse">
						As y naptin va mysh e chione, cha nee ny lhie marish ny aanrityn elley, agh fillit er-y-cheilley ayns ynnyd er-lheh.    
					</seg>
					<seg id="b.JOH.20.8" type="verse">
						Eisht hie stiagh myrgeddin yn ostyl elley shen haink hoshiaght gys yn oaie, as honnick eh as ren eh credjal.    
					</seg>
					<seg id="b.JOH.20.9" type="verse">
						Son cha row foast toiggal oc jeh'n scriptyr, dy beign da girree veih ny merriu.    
					</seg>
					<seg id="b.JOH.20.10" type="verse">
						Eisht hie ny ostyllyn rhymboo reesht gys nyn dhie hene.    
					</seg>
					<seg id="b.JOH.20.11" type="verse">
						Agh va Moirrey ny shassoo cheu mooie jeh'n oaie keayney: as myr v'ee keayney, chroym ee sheese as yeeagh ee stiagh ayns yn oaie.    
					</seg>
					<seg id="b.JOH.20.12" type="verse">
						As honnick ee daa ainle nyn soie ayns coamraghyn sollys, yn derrey yeh ec y chione, as y jeh elley ec ny cassyn raad va corp Yeesey ny lhie.    
					</seg>
					<seg id="b.JOH.20.13" type="verse">
						As dooyrt ad r'ee, Ven, cre'n-fa t'ou keayney? Dooyrt ish roo, Er-yn-oyr dy vel ad er ghoaill ersooyl my Hiarn, as nagh s'aym c'raad t'ad er choyrt eh.    
					</seg>
					<seg id="b.JOH.20.14" type="verse">
						As tra v'ee er ghra shoh, hyndaa ee mygeayrt, as honnick ee Yeesey ny hassoo, as cha row fys eck dy nee Yeesey v'ayn.    
					</seg>
					<seg id="b.JOH.20.15" type="verse">
						Dooyrt Yeesey r'ee, Ven, cre'n-fa t'ou keayney? quoi t'ou dy hirrey? Heill ish dy nee yn gareyder v'ayn, as dooyrt ee rish, Vainshter, my t'ou er chur lhiat ass shoh eh, insh dou c'raad t'ou er choyrt eh, as goym ersooyl eh.    
					</seg>
					<seg id="b.JOH.20.16" type="verse">
						Dooyrt Yeesey,Voirrey. Hyndaa ee ee-hene, as dooyrt ee rish, Rabboni, ta shen dy ghra, Vainshter.    
					</seg>
					<seg id="b.JOH.20.17" type="verse">
						Dooyrt Yeesey r'ee, Ny benn rhym; son cha vel mee foast er gholl seose gys my Ayr; agh gow gys my vraaraghyn, as abbyr roo, Ta mee goll seose gys my Ayr's as yn Ayr euish, as gys my Yee's as y Jee euish.  
					</seg>
					<seg id="b.JOH.20.18" type="verse">
						Haink Moirrey Malaine as dinsh ee da ny ostyllyn, dy row ee er vakin y Chiarn, as dy row eh er loayrt ny goan shoh r'ee.    
					</seg>
					<seg id="b.JOH.20.19" type="verse">
						Eisht er y laa cheddin, yn chied laa jeh'n chiaghtin, ayns yn astyr, tra va ny dorryssyn dooint, raad va ny ostyllyn er nyn jaglym cooidjagh ayns aggle roish ny Hewnyn, haink Yeesey as hass eh kiongoyrt roo, as dooyrt eh roo, Shee dy row hiu.   
					</seg>
					<seg id="b.JOH.20.20" type="verse">
						As tra v'eh er ghra shoh, yeeagh eh daue e laueyn as e lhiattee. Eisht ghow ny ostyllyn boggey tra honnick ad y Chiarn.   
					</seg>
					<seg id="b.JOH.20.21" type="verse">
						Eisht dooyrt Yeesey roo reesht, Shee dy row hiu; myr ta my Ayr er my choyrt's, myr shen ta mish coyrt shiuish   
					</seg>
					<seg id="b.JOH.20.22" type="verse">
						As tra v'eh er ghra shoh, heid eh orroo, as dooyrt eh roo, Gow-jee yn Spyrryd Noo.   
					</seg>
					<seg id="b.JOH.20.23" type="verse">
						Da quoi-erbee ta shiuish leih peccaghyn, t'ad er nyn leih daue; as da quoi erbee nagh vel shiu cur feaysley, cha vel ad feayshlit.   
					</seg>
					<seg id="b.JOH.20.24" type="verse">
						Agh cha row Thomase, fer jeh'n daa ostyl yeig va enmyssit Didymus, maroo tra haink Yeesey. 
					</seg>
					<seg id="b.JOH.20.25" type="verse">
						Dooyrt ny ostyllyn elley er-y-fa shen rish, Ta shin er vakin y Chiarn. Agh dooyrt eshyn roo, Mannagh vaikym ayns ny laueyn echey ynnyd ny treinaghyn, as mannagh derrym my vair ayns ynnyd ny treinaghyn, as my laue y choyrt stiagh ayns e lhiattee, cha greidym.   
					</seg>
					<seg id="b.JOH.20.26" type="verse">
						As lurg hoght laa reesht va ny ostyllyn echey sthie, as Thomase maroo: eisht haink Yeesey, as ny dorryssyn dooint, as hass eh kiongoyrt roo, as dooyrt eh, Shee dy row hiu.   
					</seg>
					<seg id="b.JOH.20.27" type="verse">
						Eisht dooyrt eh rish Thomase, Sheeyn ayns shoh dty vair, as loaghtee my laueyn; as sheeyn dty laue, as cur ee stiagh ayns my lhiattee: as ny bee mee-chredjuagh, agh credjuagh.   
					</seg>
					<seg id="b.JOH.20.28" type="verse">
						As dreggyr Thomase as dooyrt eh rish, My Hiarn, as my Yee.   
					</seg>
					<seg id="b.JOH.20.29" type="verse">
						Dooyrt Yeesey rishyn, Homase, Er-y fa dy vel oo er my akin, t'ou er chredjal; bannit t'adsyn nagh vel er vakin, as foast ta er chredjal.   
					</seg>
					<seg id="b.JOH.20.30" type="verse">
						As ymmodee cowraghyn elley dy jarroo ren Yeesey ayns fenish e ostyllyn, nagh vel scruit ayns y lioar shoh. 
					</seg>
					<seg id="b.JOH.20.31" type="verse">
						Agh t'ad shoh scruit, dy voddagh shiuish credjal dy nee Yeesey yn Creest Mac Yee, as liorish credjal shiu dy chosney bea trooid yn ennym echeysyn.
					</seg>
				</div>
				<div id="b.JOH.21" type="chapter">
					<seg id="b.JOH.21.1" type="verse">
						LURG shoh hoilshee Yeesey eh-hene reesht da ny ostyllyn, ec faarkey Tiberias; as er yn aght shoh hoilshee eh eh-hene.   
					</seg>
					<seg id="b.JOH.21.2" type="verse">
						Va Simon Peddyr, as Thomase sliennooit Didymus, as Nathanael dy Chana ayns Galilee; as mec Zebedee, as jees elley jeh ny ostyllyn er nyn jaglym dy cheilley.   
					</seg>
					<seg id="b.JOH.21.3" type="verse">
						Dooyrt Simon Peddyr roo, Ta mish son goll dy eeastagh. Dooyrt adsyn rish, Hem mainyn myrgeddin mayrt. Hie ad magh, as er-y-chooyl ghow ad lhuingys; as yn oie shen cha haare ad monney.   
					</seg>
					<seg id="b.JOH.21.4" type="verse">
						Agh 'sy vadran, va Yeesey ny hassoo er y traie: agh cha row fys ec ny ostyllyn dy nee Yeesey v'ayn.   
					</seg>
					<seg id="b.JOH.21.5" type="verse">
						Eisht dooyrt Yeesey roo, Chloan, vel shiu er dayrtyn veg y veaghey? Dooyrt adsyn rish, Cha vel.   
					</seg>
					<seg id="b.JOH.21.6" type="verse">
						As dooyrt eh roo, Cuir-jee magh yn lieen er y cheu-yesh jeh'n lhong, as bee eh eu. Eisht chuir ad: as nish cha row dy niart oc yn lieen y ghoaill stiagh va lhied y thummyd eeast ayn.   
					</seg>
					<seg id="b.JOH.21.7" type="verse">
						Shen-y-fa dooyrt yn ostyl shen bynney lesh Yeesey rish Peddyr, She yn Chiarn t'ayn. Nish tra cheayll Simon Peddyr dy nee yn Chiarn v'ayn, hug eh e chooat-eeastee mysh (son v'eh 'sy lheiney) as hilg eh eh-hene ayns y cheayn.   
					</seg>
					<seg id="b.JOH.21.8" type="verse">
						As haink ny ostyllyn elley ayns lhong veg (son cha row ad foddey veih'n thalloo, agh mysh keead stundayrt) sleodey lhieu yn lieen as yn eeast ayn.   
					</seg>
					<seg id="b.JOH.21.9" type="verse">
						Cha leah eisht as v'ad er jeet gys y thalloo, honnick ad aile smarageagh, as eeast ny lhie er, as arran liorish.   
					</seg>
					<seg id="b.JOH.21.10" type="verse">
						Dooyrt Yeesey roo, Cur-jee lhieu jeh'n eeast ta shiu nish er ghoaill.   
					</seg>
					<seg id="b.JOH.21.11" type="verse">
						Hie Simon Peddyr er-board, as hayrn eh yn lieen gys thalloo lane dy eeastyn mooarey, shiaght-feed as three-jeig: as son ooilley dy row whilleen ayn, ny-yeih cha vrish y lieen.   
					</seg>
					<seg id="b.JOH.21.12" type="verse">
						Dooyrt Yeesey roo, Tar-jee gys nyn mee. Agh cha by-lhoys da fer jeh ny ostyl nyn fenaght jeh, Quoi oo hene? cur enney er dy nee eh va'n Chiarn.   
					</seg>
					<seg id="b.JOH.21.13" type="verse">
						Eisht haink Yeesey, as ghow eh arran, as hirveish eh orroo eh, as eeast myrgeddin.   
					</seg>
					<seg id="b.JOH.21.14" type="verse">
						Shoh nish yn trass cheayrt hoilshee Yeesey eh-hene da e ostyllyn, erreish da v'er n'irree veill ny merriu.   
					</seg>
					<seg id="b.JOH.21.15" type="verse">
						Myr shen tra v'ad erreish bee, dooyrt Yeesey rish Simon Peddyr, Simon mac Yonas, vel oo ny s'graihlee orrym's na orroo shoh? Dooyrt eh rish, Ta mee, Hiarn; ta fys ayd dy vel graih aym ort. Dooyrt eh rish, Jeeagh dy mie da my eayin. 
					</seg>
					<seg id="b.JOH.21.16" type="verse">
						Dooyrt eh rish reesht yn nah cheayrt, Simon mac Yonas, vel oo graihagh orrym? Dooyrt eh rish, Ta mee, Hiarn; ta fys ayd hene dy vel graih aym ort. Dooyrt eh rish, Bee dty vochilley mie er my chirree.   
					</seg>
					<seg id="b.JOH.21.17" type="verse">
						Dooyrt eh rish yn trass cheayrt, Simon mac Yonas, vel oo graihagh orrym? Va Peddyr mooar-seaghnit dy dooyrt eh rish yn trass cheayrt, Vel oo graihagh orrym? As dooyrt eh rish, Hiarn, ta fys ayd's er dy chooilley nhee, as fys ayd hene dy vel mee graihagh ort. Dooyrt Yeesey rish, Jeeagh dy mie da my chirree.   
					</seg>
					<seg id="b.JOH.21.18" type="verse">
						Dy firrinagh firrinagh ta mee gra rhyt, Tra v'ou aeg ren oo oo-hene y chryssey, as jimmee oo raad erbee dy bailt: agh tra vees oo shenn, sheeynee oo magh dty laueyn, as nee fer elley oo y chryssey, as ver eh lesh oo raad nagh nailt.   
					</seg>
					<seg id="b.JOH.21.19" type="verse">
						Shoh loayr eh, cowraghey liorish cre'n baase v'eh dy ghloyraghey Jee. As tra v'eh er ghra shoh, dooyrt eh rish, Eiyr orrym.   
					</seg>
					<seg id="b.JOH.21.20" type="verse">
						Eisht hyndaa Peddyr mygeayrt, as honnick eh cheet geiyrt orroo yn ostyl bynney lesh Yeesey; yn fer cheddin ren lhie rish e oghrish ec shibber, as dooyrt Hiarn, quoi eh ta dy dty vrah?   
					</seg>
					<seg id="b.JOH.21.21" type="verse">
						Honnick Peddyr eh shoh, as dooyrt eh rish Yeesey, Hiarn, as cre'n erree hig er y dooinney shoh?   
					</seg>
					<seg id="b.JOH.21.22" type="verse">
						Dooyrt Yeesey rish, My she m'aigney's eh eshyn dy uirriaght derrey hig-ym, cre ta shen dhyt's? Eiyr uss orrym's.   
					</seg>
					<seg id="b.JOH.21.23" type="verse">
						Eisht hie yn raa shen magh mastey ny braaraghyn, nagh row yn ostyl shen dy gheddyn baase: agh cha dooyrt Yeesey rish, Cha vow eh baase: agh, My she m'aigney's eh eshyn dy uirriaght derrey hig-yms, cre ta shen dhyt's.  
					</seg>
					<seg id="b.JOH.21.24" type="verse">
						Shoh yn ostyl dymmyrk feanish jeh ny reddyn shoh, as ren ny reddyn shoh y scrieu: as ta fys ain dy vel yn eanish echey firrinagh.   
					</seg>
					<seg id="b.JOH.21.25" type="verse">
						As ta myrgeddin ymmodee reddyn elley ren Yeesey, dy beagh ad ooilley scruit, ta mee dy heiltyn nagh gummagh y seihll hene ny lioaryn veagh scruit. Amen. 
					</seg>
				</div>
			</div>
		</body>
	</text>
</cesDoc>
