<?xml version="1.0" ?>
<cesDoc version="4">
	<cesHeader version="2">
		<fileDesc>
			<titleStmt>
				<h.title>
					Bible(QUW)
				</h.title>
				<respStmt>
					<respType>
						Constructed in accordance to CES standards.
					</respType>
					<respName>
						Christos Christodoulopoulos
					</respName>
				</respStmt>
			</titleStmt>
			<extent>
				<wordCount>
					116881
				</wordCount>
				<byteCount units="bytes">
					1319542
				</byteCount>
			</extent>
			<publicationStmt>
				<distributor>
					GospelGo
				</distributor>
				<eAddress>
					http://gospelgo.com/
				</eAddress>
				<availability>
					free
				</availability>
			</publicationStmt>
			<sourceDesc/>
		</fileDesc>
		<encodingDesc>
			<projectDesc>
				This is a part of multi-lingual corpus of the bible.
			</projectDesc>
			<editorialDesc>
				<conformance level="1">
					Corpus Encoding Standard, Version 2.0
				</conformance>
				<correction method="silent" status="medium"/>
				<segmentation>
					Marked up to the level of chapter and verse.
				</segmentation>
			</editorialDesc>
			<tagsDecl/>
		</encodingDesc>
		<profileDesc>
			<langUsage>
				<language id="qu" iso639="quw">
					Quichua
				</language>
			</langUsage>
			<wsdUsage>
				<writingSystem id="utf-8"/>
			</wsdUsage>
		</profileDesc>
	</cesHeader>
	<text>
		<body id="Bible" lang="qu">
			<div id="b.MAT" type="book">
				<div id="b.MAT.1" type="chapter">
					<seg id="b.MAT.1.1" type="verse">
						Jesucristo aillu quillca, Davidmanda mirai, David Abrahanmanda mirai.
					</seg>
					<seg id="b.MAT.1.2" type="verse">
						Abrahamba churi Isac aca, Isacpa churi Jacob aca, Jacobpa churiuna Judá aca paihua uquiunandi.
					</seg>
					<seg id="b.MAT.1.3" type="verse">
						Judá churiuna Fares Zarandi aca, Tamarmanda llucshijguna, Farespa churi Esrom aca, Esromba churi Aram aca.
					</seg>
					<seg id="b.MAT.1.4" type="verse">
						Aramba churi Aminadab aca, Aminadabpa churi Naason aca, Naasomba churi Salmón aca.
					</seg>
					<seg id="b.MAT.1.5" type="verse">
						Salmomba churi Booz aca, Rahabmanda llucshij, Boozpa churi Obed aca, Rutmanda llucshij, Obedpa churi Isai aca.
					</seg>
					<seg id="b.MAT.1.6" type="verse">
						Isaihua churi rey apu David aca, rey apu Davidpa churi Salomón aca, Uriaspa huarmimanda llucshij.
					</seg>
					<seg id="b.MAT.1.7" type="verse">
						Salomomba churi Roboam aca, Roboamba churi Abías aca, Abíaspa churi Asa aca.
					</seg>
					<seg id="b.MAT.1.8" type="verse">
						Asajpa churi Josafat aca, Josafatpa churi Joram aca, Joramba churi Uzías aca.
					</seg>
					<seg id="b.MAT.1.9" type="verse">
						Uzíaspa churi Jotam aca, Jotamba churi Acaz aca, Acazpa churi Ezequías aca.
					</seg>
					<seg id="b.MAT.1.10" type="verse">
						Ezequíaspa churi Manases aca, Manasespa churi Amón aca, Amomba churi Josías aca.
					</seg>
					<seg id="b.MAT.1.11" type="verse">
						Josíaspa churiuna Jeconías aca paihua uquiunandi, Babilonia llactama apashca horas.
					</seg>
					<seg id="b.MAT.1.12" type="verse">
						Babiloniama apashca huasha, Jeconíaspa churi Salatiel aca, Salatielba churi Zorobabel aca.
					</seg>
					<seg id="b.MAT.1.13" type="verse">
						Zorobabelba churiuna Abiud aca, Eliaquindi, Eliaquimba churi Azor aca.
					</seg>
					<seg id="b.MAT.1.14" type="verse">
						Azorba churi Sadoc aca, Sadocpa churi Aquim aca, Aquimba churi Eliud aca.
					</seg>
					<seg id="b.MAT.1.15" type="verse">
						Eliudpa churi Eleazar aca, Eleazarba churi Matan aca, Matamba churi Jacob aca.
					</seg>
					<seg id="b.MAT.1.16" type="verse">
						Jacobpa churi José aca, Josega María cari aca. Maríamanda Cristo nishca Jesús pagarimuca. Cristo Dios ajllashca nin.
					</seg>
					<seg id="b.MAT.1.17" type="verse">
						Shinajpi, Abrahanmanda Davidgama chunga chuscu cuti mirashcauna tianauca. Davidmanda Babiloniama apanagama chunga chuscu miraiguna tiaca. Babiloniama apashcamanda Cristogama chunga chuscu miraiguna aca.
					</seg>
					<seg id="b.MAT.1.18" type="verse">
						Jesucristo pagarina casnami aca. Paihua mama María, Josehua pactachishca asha, manaraj llutarijllaira, huahuara tupaca icsai, Santo Espiritumanda.
					</seg>
					<seg id="b.MAT.1.19" type="verse">
						Paihua cari José, ali shungu runa asha, huarmi ama manali rimashca achu nisha, pacalla pacalla paita saquinara iyaca.
					</seg>
					<seg id="b.MAT.1.20" type="verse">
						Casna iyasha tiaushcai, shu Diosmanda ángel paita ricurimuca, pai puñusha nuspaushcai. Angel paita nica: José, Davidpa Churi, ama manzhaichu camba huarmi Mariara apingaj. Paihua icsai tupashca huahuaga Santo Espiritumandami.
					</seg>
					<seg id="b.MAT.1.21" type="verse">
						Shu churira pagarichinga, paita shutichingui Jesús, paihua runaunara quishpichinga paiguna uchaunamanda.
					</seg>
					<seg id="b.MAT.1.22" type="verse">
						Cai tucui tucuca, Señorba rimashca shimiuna pactaringaj, profeta nishca Diosmanda rimaj rimashcasna.
					</seg>
					<seg id="b.MAT.1.23" type="verse">
						Shu huanra huarmi huahuara taringami, shu churira pagarichingami. Paita Emanuel nishca shutichingui. Cai shuti nin: Dios ñucanchihuami.
					</seg>
					<seg id="b.MAT.1.24" type="verse">
						José pai nuspashcamanda lliccharisha Señorba ángel rimashcasna rasha, paihua huarmira apica.
					</seg>
					<seg id="b.MAT.1.25" type="verse">
						Shinasha, paihua mana llutaricachu ñaupa churi pagarina huashagama. Paita shutichica JESÚS.
					</seg>
				</div>
				<div id="b.MAT.2" type="chapter">
					<seg id="b.MAT.2.1" type="verse">
						Jesús Judea partii tiaj Belén llactai pagarimushca horas, Herodes rey apu tiashcai, indi llucshina partimanda huaquin yachajguna Jerusalenma shamunauca.
					</seg>
					<seg id="b.MAT.2.2" type="verse">
						¿Maibira pagarishcai judioguna rey apu? ninauca. Paihua estrellasta ricushcanchi indi llucshina partii. Paita adorangaj shamushcanchi.
					</seg>
					<seg id="b.MAT.2.3" type="verse">
						Herodes rey apuga caita uyasha turbarica, tucui Jerusalen llactandi.
					</seg>
					<seg id="b.MAT.2.4" type="verse">
						Herodes tucui sacerdote apuunara, runaunamanda yachaira yachachijgunaras cayasha, paigunara tapuca: ¿Cristoga maibira pagarina acai? nisha.
					</seg>
					<seg id="b.MAT.2.5" type="verse">
						Paiguna ninauca: Judeamanda Belembi; Diosmanda rimaj casnami quillcashca:
					</seg>
					<seg id="b.MAT.2.6" type="verse">
						Can Belén, Judea partii tiaj, Judá apuunamanda mana yali ichillachu angui. Canmanda shu pushaj runa llucshinga, ñuca aillu Israelda cuirangaj.
					</seg>
					<seg id="b.MAT.2.7" type="verse">
						Shinajpi Herodes chi yachajgunara pacalla pacalla cayasha, paigunamanda ali tapucami estrellas ricurishca tiempora.
					</seg>
					<seg id="b.MAT.2.8" type="verse">
						Paigunara cachaca Belén llactama, Chima richi, nisha, huahuamanda sumajlla tapuichi. Paita tarishaga cuentahuaichi, ñuca shinallara shamusha huahuara adorangaj.
					</seg>
					<seg id="b.MAT.2.9" type="verse">
						Paiguna rey apura uyashca huasha rinaucami. Indi llucshina partii ricushca estrellas paiguna ñaupajpi rica pactai ringama, shinajpi huahua tiaushca huasi ahuai shayarica.
					</seg>
					<seg id="b.MAT.2.10" type="verse">
						Estrellasta ricusha cushiyanauca ashcara.
					</seg>
					<seg id="b.MAT.2.11" type="verse">
						Huasii icusha huahuara ricunauca paihua mama Mariandi. Tuama urmasha, huahuara adoranauca. Paiguna valijgunara pascasha, huahuara cunauca curiras, incienso nishca gusto asnaj ambiras, mirra nishca asnaj iraras.
					</seg>
					<seg id="b.MAT.2.12" type="verse">
						Astaun, nuspashcaunai rimashca aca ama tigrangaj Herodesma, paiguna rinauca shu nambira.
					</seg>
					<seg id="b.MAT.2.13" type="verse">
						Paiguna rishca huasha, shu Señormanda ángel ricurimuca Josema pai nuspashcaunai, paita nisha: Atari, huahuara paihua mamandi pushari, Egipto nishca llactama miticuiri. Chihui chapai ñuca canda rimanagama. Herodes huahuara mascangami huañuchingaj.
					</seg>
					<seg id="b.MAT.2.14" type="verse">
						Pai lliccharisha, tuta huahuara paihua mamandi pushasha, Egipto llactama rinauca.
					</seg>
					<seg id="b.MAT.2.15" type="verse">
						Chihui tianauca Herodes huañunagama, Señor rimashcara pactachingaj, Diosmanda rimaj rimashcasna: Egiptomanda ñuca Churira cayacani.
					</seg>
					<seg id="b.MAT.2.16" type="verse">
						Shinajpi Herodes yachajguna paita umachinaupi ricusha, ashcara piñarisha, huahuaunara huañuchingaj cachaca, tucui ichilla cari huahuanara, ishqui huata tupumanda pishiunara, Belembi tiajgunara, chi rayai tiajgunaras, yachajguna rimashca tiempomanda yupasha.
					</seg>
					<seg id="b.MAT.2.17" type="verse">
						Chi horasllai Jeremías nishca Diosmanda rimaj rimashca shimi pactarica, pai nishca:
					</seg>
					<seg id="b.MAT.2.18" type="verse">
						Rama nishca llactai shimi uyarica, Atun caparina, atun huacai, atun llaquirina, Raquel paihua churiunamanda huacasha. Cariyanara mana munacachu paiguna huañushcamanda.
					</seg>
					<seg id="b.MAT.2.19" type="verse">
						Shinashas, Herodes huañushca huasha, Señorba ángel cuti ricurimuca Josera pai nuspashcaunai, Egipto llactai.
					</seg>
					<seg id="b.MAT.2.20" type="verse">
						Atari, nica, huahuara paihua mamandi pushari, Israel llactara ri. Huahuara huañuchingaj niuguna ña huañunaushcami.
					</seg>
					<seg id="b.MAT.2.21" type="verse">
						Shinajpi atarica, huahuara paihua mamandi pushaca. Israel llactama shamuca.
					</seg>
					<seg id="b.MAT.2.22" type="verse">
						Josega, Arquelao nishca Judea partii rey apu tucushcara uyashaga, paihua yaya Herodes randimanda, chima rinara manzhacami. Astaun nuspashcaunai uyasha, pai Galilea partima rica.
					</seg>
					<seg id="b.MAT.2.23" type="verse">
						Nazaret nishca llactama pactamuca chihui tiangaj, Diosmanda rimajguna rimashcara pactachingaj, casna nisha: Pai Nazaret runa nishca anga.
					</seg>
				</div>
				<div id="b.MAT.3" type="chapter">
					<seg id="b.MAT.3.1" type="verse">
						Chi punzhaunai Bautisaj Juan Judeai tiaj runa illashca partima rimaj shamuca.
					</seg>
					<seg id="b.MAT.3.2" type="verse">
						Arrepentirichi, nica, ahua pacha mandana mayanllayashcami.
					</seg>
					<seg id="b.MAT.3.3" type="verse">
						Caimi Isaías nishca Diosmanda rimaj rimaushca, nisha: Caparij shimi, runa illashca partii caparisha: Señor purina nambira alichichi, paihua ñambiunara dirichuichi.
					</seg>
					<seg id="b.MAT.3.4" type="verse">
						Juan camello nishca illmahua ahuashcara churarishca aca, cara chumbillinahua chumbillishca aca. Atun ijiunara sacha mishquiras micuj aca.
					</seg>
					<seg id="b.MAT.3.5" type="verse">
						Paihuajma shamunauca Jerusalenmanda tucui Judeamanda, tucui Jordan rayai tiaj partiunamanda.
					</seg>
					<seg id="b.MAT.3.6" type="verse">
						Juan paigunara bautisaca Jordan yacui, paiguna ucharashcaunara cuentajpi.
					</seg>
					<seg id="b.MAT.3.7" type="verse">
						Ashca fariseo nishcauna saduceo nishcaunandi paihuajma shamujta ricusha, Juan paigunara nica: Machacuimanda miraiguna, ¿pi cangunara yachachica shamuj piñarishcamanda miticungaj?
					</seg>
					<seg id="b.MAT.3.8" type="verse">
						Arrepentirina tonora raichi.
					</seg>
					<seg id="b.MAT.3.9" type="verse">
						Ama iyaichichu canguna quiquin shungüi ningaj: Abrahanga ñucanchi yaya, nisha. Cangunara nini, Dios cai quiquin rumiunamanda churiunara Abrahambajta sicachinara ushanmi.
					</seg>
					<seg id="b.MAT.3.10" type="verse">
						Maspas, cunallara hachara churashcami yura sapii. Chimanda maican yura mana ali muyura aparijpi cuchushca anga, ninai shitashca anga.
					</seg>
					<seg id="b.MAT.3.11" type="verse">
						Ñuca cierto pacha cangunara bautisauni yacui, arrepentirishcamanda. Astaun ñuca huashai shamuj cangunara Santo Espiritui ninais bautisangami. Ñucaga mana valijchu ani paihua zapatosllas apangaj. Pai ñucamanda yali ushajmi.
					</seg>
					<seg id="b.MAT.3.12" type="verse">
						Paihua maquii huairachinara chariun, llushtina pambara pichangami, trigo muyura apingami huacachina huasii, carara rupachingami mana tucurij ninai.
					</seg>
					<seg id="b.MAT.3.13" type="verse">
						Shinajpi Galilea partimanda Jesús Jordanma shamuca Juanbajma, pai bautisai tucungaj.
					</seg>
					<seg id="b.MAT.3.14" type="verse">
						Juanga mana munacachu. Canmi ñucara bautisana angui, nica. ¿Astaun canzhu ñucajma shamungui?
					</seg>
					<seg id="b.MAT.3.15" type="verse">
						Jesús paita cutipaca: Saquilla, ministirinmi ñucanchi tucui aliranara pactachingaj. Shinajpi Juan lugarda cuca.
					</seg>
					<seg id="b.MAT.3.16" type="verse">
						Bautisashca huasha, Jesús yacumanda sicaca, shinajpi anua pacha pascarica. Diospa Espiritura palomasna irgumujta ricuca, paihua ahuai shamucami.
					</seg>
					<seg id="b.MAT.3.17" type="verse">
						Shu shimi anua pachamanda uyarimuca nisha: Caimi ñuca llaquishca Churi, paihuajpi yapa cushi ani.
					</seg>
				</div>
				<div id="b.MAT.4" type="chapter">
					<seg id="b.MAT.4.1" type="verse">
						Shinajpi Santo Espíritu Jesusta pushaca runa illashca partima, Supai Apu paita tentangaj.
					</seg>
					<seg id="b.MAT.4.2" type="verse">
						Chuscu chunga punzhara, tutandi punzhandi sasishca huasha, mana micusha, Jesús yarcachica.
					</seg>
					<seg id="b.MAT.4.3" type="verse">
						Supai paihuajma tentangaj shamusha, paita nica: Can Diospa Churi ashaga, cai rumiunara rimai: Tanda tucui, nisha.
					</seg>
					<seg id="b.MAT.4.4" type="verse">
						Jesús cutipasha nica: Quillcashcami tian: Mana tandallahua runa causangachu, astaun Dios tucui rimashca shimimandas.
					</seg>
					<seg id="b.MAT.4.5" type="verse">
						Shinajpi Supai Apu paita Dios ajllashca llactama pushaca, templo nishca Diospa huasi ahua pundai paita shayachica.
					</seg>
					<seg id="b.MAT.4.6" type="verse">
						Paita nica: Can Diospa Churi ashaga, allpama urmai; casna quillcashcami tian: Paihua angelgunara cambajma cachangami. Shinallara, Canda apinaungami paiguna maquiunai, ama camba chaqui nijtaringaj rumii.
					</seg>
					<seg id="b.MAT.4.7" type="verse">
						Jesús paita cutipaca: Shinallara quillcashcami tian: Señorda camba Diosta ama tentanguichu.
					</seg>
					<seg id="b.MAT.4.8" type="verse">
						Cutillara, Supai Apu paita shu yapa ahua urcuma pushaca, chimanda tucui mundu llactaunara ricuchica paiguna sumajndi.
					</seg>
					<seg id="b.MAT.4.9" type="verse">
						Supai paita nica: Cai tucuira canda cushami can tuama urmasha ñucara adorajpi.
					</seg>
					<seg id="b.MAT.4.10" type="verse">
						Shinajpi Jesús paita nica: Ri, Satanás, quillcashcami tian: Señorda camba Diosta adorana mangui, paulara sirvina mangui.
					</seg>
					<seg id="b.MAT.4.11" type="verse">
						Shinajpi Supai Apu paita saquica. Angelguna shamunauca, paita sirvinauca.
					</seg>
					<seg id="b.MAT.4.12" type="verse">
						Jesús Juan chonda cularbi ishcashcara uyasha, Galileama tigraca.
					</seg>
					<seg id="b.MAT.4.13" type="verse">
						Nazaret llactara saquisha, Capernaum nishca lamar patai tiaj llactama shamuca, chihui causauca. Capernaum llacta Zabulón Neftalí nishca partiunai tian.
					</seg>
					<seg id="b.MAT.4.14" type="verse">
						Jesús caima shamuca Isaías nishca Diosmanda rimaj rimashcara pactachingaj, casna nisha:
					</seg>
					<seg id="b.MAT.4.15" type="verse">
						Zabulón llactas, Neftalí llactas, lamar ñambii, Jordan huashai, gentil nishcauna Galilea partii;
					</seg>
					<seg id="b.MAT.4.16" type="verse">
						Llandu tutai tiarij runauna atun velara ricunauca. Huañuna llandui tiarijgunara vela punzhayachicami.
					</seg>
					<seg id="b.MAT.4.17" type="verse">
						Chi horasmanda pacha, Jesús yachachingaj callarica. Rimai callarica: Arrepentirichi, nisha, ahua pacha mandana mayanllayashcami.
					</seg>
					<seg id="b.MAT.4.18" type="verse">
						Jesús, Galilea lamar rayai puriusha, ishquindi uquira ricuca, Pedro nishca Simón aca, paihua uqui Andresndi, licarinauca lamarbi. Aichahuara apijguna anauca.
					</seg>
					<seg id="b.MAT.4.19" type="verse">
						Paigunara nica: Ñucara catihuaichi, cangunara runara licajgunara rasha.
					</seg>
					<seg id="b.MAT.4.20" type="verse">
						Paiguna licaunara dsas saquisha, paita catinauca.
					</seg>
					<seg id="b.MAT.4.21" type="verse">
						Chimanda rijpi, shu ishquindi uquira ricuca, Jacobo Zebedeo churi paihua uqui Juandi. Paiguna yaya Zebedeohua canoai tianauca licaunara sirasha. Jesús paigunara cayaca: Shamichi, nisha.
					</seg>
					<seg id="b.MAT.4.22" type="verse">
						Paiguna dsaslla canoara yayaras saquisha, paita catinauca.
					</seg>
					<seg id="b.MAT.4.23" type="verse">
						Jesús tucui Galilea partiunama risha, paiguna tandarina huasiunai yachachisha, Dios mandana pacha ali shimira camachisha, tucui ungüigunaras tucui nanaigunaras alichisha purica.
					</seg>
					<seg id="b.MAT.4.24" type="verse">
						Paihua shuti uyarica tucui Siria nishca partiunai. Paihuajma pushamunauca nanachijgunara, imahua ungusha tormendarishcaunaras, supai apishcaunaras, loco tucushcaunaras, suchu nishca mana purina ushajgunaras. Paigunara alichica.
					</seg>
					<seg id="b.MAT.4.25" type="verse">
						Ashca runauna paita catimunauca, Galileamandas Decápolis nishca partimandas, Jerusalenmandas, Judeamandas, Jordan yacu chimbamandas.
					</seg>
				</div>
				<div id="b.MAT.5" type="chapter">
					<seg id="b.MAT.5.1" type="verse">
						Jesús chi ashca runaunara ricusha, urcuma sicaca; pai tiarijpi pai yachachishca runauna paihuajma shamunauca.
					</seg>
					<seg id="b.MAT.5.2" type="verse">
						Jesús rimasha paigunara yachachica nisha:
					</seg>
					<seg id="b.MAT.5.3" type="verse">
						Cushiunami almai pugri anchi nijguna. Paigunajmi ahua pacha mandana.
					</seg>
					<seg id="b.MAT.5.4" type="verse">
						Cushiunami huacajguna, paiguna cushi tucunaungami.
					</seg>
					<seg id="b.MAT.5.5" type="verse">
						Cushiunami mansouna, paiguna cai pachara cui tucunaungami.
					</seg>
					<seg id="b.MAT.5.6" type="verse">
						Cushiunami alirangaj yarcachijguna upinaichijguna, sajsachisca anaunga.
					</seg>
					<seg id="b.MAT.5.7" type="verse">
						Cushiunami llaquij shunguyujguna, paiguna llaquishca tucunaungami.
					</seg>
					<seg id="b.MAT.5.8" type="verse">
						Cushiunami chuyaj shunguuna, paiguna Diosta ricunaungami.
					</seg>
					<seg id="b.MAT.5.9" type="verse">
						Cushiunami macanaujpurara alichijguna, Diospa churiuna nishca anaunga.
					</seg>
					<seg id="b.MAT.5.10" type="verse">
						Cushiunami aliranamanda tormendachishcauna, paigunajmi ahua pacha mandana.
					</seg>
					<seg id="b.MAT.5.11" type="verse">
						Cushiunami anguichi imahoras ñucamanda chijnishca tormendachishca asha, ima manaliras cangunamanda llullasha rimanaupi.
					</seg>
					<seg id="b.MAT.5.12" type="verse">
						Cushiyaichi, cariyaichi, cangunara pagana atunmi ahua pachai. Shinallarami tormendachinauca cangunamanda ñaupa tiaj Diosmanda rimajgunara.
					</seg>
					<seg id="b.MAT.5.13" type="verse">
						Canguna cai pacha cachi cuenta anguichi. Cachiga paihua mishqui upa tucujpi, ¿imahuara mishquiyachingairi? Imajpas mana sirvin. Canzhama ichuna anga, runauna aitangaj.
					</seg>
					<seg id="b.MAT.5.14" type="verse">
						Caguna cai pacha vela cuenta anguichi. Shu urcu pundai tiaj llacta mana pacaihuajchu.
					</seg>
					<seg id="b.MAT.5.15" type="verse">
						Shinallara shu velara mana sindichinaunzhu tasa ucui churangaj, astaun ahuai churangaj, huasii tiajgunara punzhay achingaj.
					</seg>
					<seg id="b.MAT.5.16" type="verse">
						Shina sindichu canguna vela cuenta runauna ñaupajpi, paiguna can ali rashcaunara ricungaj, ricusha camba ahua pachai tiaj Yayara ahuayachingaj.
					</seg>
					<seg id="b.MAT.5.17" type="verse">
						Ama iyaichichu ñuca shamucani ley nishca camachishca shimira Diosmanda rimajguna rimashcaras chingachingaj. Mana chingachingajchu shamucani, astaun pactachingaj.
					</seg>
					<seg id="b.MAT.5.18" type="verse">
						Cierto pacha cangunara nini, ahua pachas cai pachas pasaringagama, ley shimimanda mana shu shimihuallas shu pundahuallas pasaringami tucui pactaringagama.
					</seg>
					<seg id="b.MAT.5.19" type="verse">
						Shinajpi pi runas shu ichilla mandashcara mana casujpi, shinallara runaunara yachachijpis, ichillami nishca anga ahua pacha mandanai, astaun mandashcara raj runa shinara yachachishas atunmi nishca anga ahua pacha mandanai.
					</seg>
					<seg id="b.MAT.5.20" type="verse">
						Cangunara nini, canguna alirashcauna mana y ali ajpiga yachaira yachachijguna, fariseoguna alirashcaunamanda, canguna ahua pacha mandanai mana icunguichichu.
					</seg>
					<seg id="b.MAT.5.21" type="verse">
						Uyashcanguichimi imasna nishca aca ñaupa tiempounai: Ama huañuchinguichu, pis huañuchijpi tarípashca anga.
					</seg>
					<seg id="b.MAT.5.22" type="verse">
						Astaun cangunara nini pis paihua uquihua piñaríjpi tarípashca anga. Pis, Upa, nijpi paihua uquira, rucuuna tandarishcamanda causayachisca anga. Pis, Mana valij, paita nijpi, ucu pachai urmanalla tucunga.
					</seg>
					<seg id="b.MAT.5.23" type="verse">
						Shina ashas, can can Diosma cuyanara altar nishca sacrificio rana mesama apamusha, chihuis iyariungui imasna camba uqui canda causachiupi imamandas,
					</seg>
					<seg id="b.MAT.5.24" type="verse">
						Can cushca ofrendara chihui saqui altar ñaupajpi; rí, camba uquihua ñaupara alichingaj, chihuasha shami camba ofrendara cungaj.
					</seg>
					<seg id="b.MAT.5.25" type="verse">
						Uctalla alichingui canda chijnijwa, chara paihua pariju ñambii tiaushaliara. Mana shina rajpiga, pai canda taripaj maquii cunga, taripajga canda guarda maquii, canga chonda cularbi ishcai tucungui.
					</seg>
					<seg id="b.MAT.5.26" type="verse">
						Cierto pacha canda nini, chimanda mana llucshinguichu puchucai mediohuara pagangagama.
					</seg>
					<seg id="b.MAT.5.27" type="verse">
						Uyashcanguichi imasna rimashca aca: Ama shujhua tacar inguichu.
					</seg>
					<seg id="b.MAT.5.28" type="verse">
						Astaun ñuca cangunara nini: Pi runas shu huarmira ricusha munajpi, ña paihua shungüi ucharashcami paihua.
					</seg>
					<seg id="b.MAT.5.29" type="verse">
						Shinasha, camba ali ñahui canda uchai urmachisha nijpi, ñahuira llucchisha ichui. Astaun alimi camba aichamanda shu partira pirdingaj, camba entero aicha ucu pachai ama shitai tucungaj.
					</seg>
					<seg id="b.MAT.5.30" type="verse">
						Camba ali maqui canda uchai urmachisha nijpi, pitisha ichui. Astaun alimi camba aichamanda shu partira pirdingaj, entero aicha ucu pachai ama shitai tucungaj.
					</seg>
					<seg id="b.MAT.5.31" type="verse">
						Shinallara rimashcami aca: Pi runas paihua huarmira ichusha nijpi, maqui llushpichina quillcara cuchu.
					</seg>
					<seg id="b.MAT.5.32" type="verse">
						Astaun ñuca cangunara nini, pi runas paihua huarmira ichusha, mana shujhua tacarishca raigumanda ajpi, huarmira shujhua tacarichin, shinallara pihuas ichushca huarmira casarasha, shujhua tacarij tucun.
					</seg>
					<seg id="b.MAT.5.33" type="verse">
						Shinallara uyashcanguichimi imasna ñaupa horas rimashca aca: Diospa shutii rimashcara ama paquinguichu, astaun can Diospa shutü rimashca cushca shimiunara Señorma pactachina angui.
					</seg>
					<seg id="b.MAT.5.34" type="verse">
						Astaun ñuca cangunara nini: Ama Diospa shutii rimasha shimira cunguichi, mana ahua pacha shutii, caimi Diospa tiarina,
					</seg>
					<seg id="b.MAT.5.35" type="verse">
						shinallara mana cai pacha shutiis, caimi Diospa aitarina, shinallara mana Jerusalen shutüs, caimi atun Rey Apu llacta.
					</seg>
					<seg id="b.MAT.5.36" type="verse">
						Shinallara mana camba uma shutüs shimira cuichu, camba aechara mana yanaras mana yurajtas turcanara ushanguichu.
					</seg>
					<seg id="b.MAT.5.37" type="verse">
						Canguna rimana casna achu: Ari, nisha; Mana, nisha. Mas ajpiga, manalimanda shamun.
					</seg>
					<seg id="b.MAT.5.38" type="verse">
						Uyashcanguichimi imasna rimashca aca: Ñahui muyupura, ñahui muyupura; shinallara quirupura quirupura.
					</seg>
					<seg id="b.MAT.5.39" type="verse">
						Ñucaga cangunara nini: Manali runa canda sajmajpi, ama arcaichichu. Astaun camba ñahui ali partira sajmajpi, shu partira richuchi sajmangaj.
					</seg>
					<seg id="b.MAT.5.40" type="verse">
						Runa camba camisetara mañajpi apu ñaupajpi, shinallara camba camisara cui.
					</seg>
					<seg id="b.MAT.5.41" type="verse">
						Pi runas paihua carga canda apangaj mandajpi shu samai tupura, ishqui samaira aparisha ri.
					</seg>
					<seg id="b.MAT.5.42" type="verse">
						Maicans mañajpi cui. Maicans mafíachisha nijpi, ama mitsaichu.
					</seg>
					<seg id="b.MAT.5.43" type="verse">
						Uyashcanguichimi imasna ñaupa horas rimashca aca: Camba mayanpura causajta llaquingui, canda piñajta chijningui.
					</seg>
					<seg id="b.MAT.5.44" type="verse">
						Ñucaga cangunara nini: Cangunara piñajgunara llaquichi, maldiciajgunara bendiciaichi, cangunara chijnijgunara yanapaichi, cangunara huajlichijgunamanda tormendachijgunamandas mañaichi.
					</seg>
					<seg id="b.MAT.5.45" type="verse">
						Shina rasha canguna ahua pachai tiaj Yaya churiuna tucunguichimi. Paiga paihua indira aitachin manalhma ahuai aliuna ahuais. Shinallara tamiachin aliuna ahuai manaliuna ahuais.
					</seg>
					<seg id="b.MAT.5.46" type="verse">
						Canguna liaquijgunallara llaquijpi, ¿Ima paganarara charinguichiri? ¿Manzhu shinallara ranaun cullquira tandachijgunas?
					</seg>
					<seg id="b.MAT.5.47" type="verse">
						Canguna uquiunallara salurajpi, ¿ima alira raunguichiri? ¿Manzhu shinallara ranaun gentilguna?
					</seg>
					<seg id="b.MAT.5.48" type="verse">
						Gusto ali sumaj aichi, imasna canguna ahua pachai tiaj Yaya ali gusto sumaj ashcasna.
					</seg>
				</div>
				<div id="b.MAT.6" type="chapter">
					<seg id="b.MAT.6.1" type="verse">
						Cuiraichi canguna ali rashcaunara ama runauna ñaupajpi rangaj, paiguna ricunauchu nisha. Casna rasha paganara mana charinguichichu camba ahua pachai tiaj Yayamanda.
					</seg>
					<seg id="b.MAT.6.2" type="verse">
						Canguna limosna nishca cullquira cusha, ama cormetara tucachichu camba ñaupajpi, ishqui shimiyujguna rashca cuenta tandarina huasiunais ñambiunais, runauna paigunara alabangaj. Cierto pacha cangunara nini, paganara ña apinaushcami.
					</seg>
					<seg id="b.MAT.6.3" type="verse">
						Canga limosna nishcara cusha, camba lluqui maqui ali maqui rashcara ama yachachu.
					</seg>
					<seg id="b.MAT.6.4" type="verse">
						Camba limosna pacalla pacalla cushca achu. Camba Yaya, pacallai ricuj, canda pagangami tucui runauna ricushcai.
					</seg>
					<seg id="b.MAT.6.5" type="verse">
						Can Diosta mañasha, ama ishqui shimiyujguna cuenta aichi. Paiguna shayarisha mañanara gustanaun tandarina huasiunais ñambi turcarishcais, runauna paigunara ricungaj. Cierto pacha cangunara nini, ña pagai tucunaushcami.
					</seg>
					<seg id="b.MAT.6.6" type="verse">
						Canga Diosta mañasha nisha, camba ucui icungui, pungura ishcangui, camba pacallai tiaj Yayara mañangui. Camba pacallai ricuj Yaya tucui runa ricushcai canda pagangami.
					</seg>
					<seg id="b.MAT.6.7" type="verse">
						Canguna mañashaga, ama cali cali cuenta yanga rimasha mañanguichi gentilguna cuenta. Paiguna ashca cuti rimashcamanda uyashca anga iyanaun.
					</seg>
					<seg id="b.MAT.6.8" type="verse">
						Paiguna rashcasna ama raichichu. Camba Yaya canguna ministishcara ña yachan, canguna manara mañajllaira.
					</seg>
					<seg id="b.MAT.6.9" type="verse">
						Casna mañaichi: Ñucanchi ahua pachai tiaj Yaya, camba shuti sumacyachishca achu.
					</seg>
					<seg id="b.MAT.6.10" type="verse">
						Shamuchu camba mandana pacha. Can munashca rashca achu, imasna ahua pachai, shinallara cai pachais.
					</seg>
					<seg id="b.MAT.6.11" type="verse">
						Ñucanchi caran punzha micunara cuhuai cuna punzha.
					</seg>
					<seg id="b.MAT.6.12" type="verse">
						Ñucanchi manali rashcaunara perdonahuai, imasna shinallara ñucanchira manalira rajgunara perdonaunchi.
					</seg>
					<seg id="b.MAT.6.13" type="verse">
						Ama tentacionma pushahuaichu ñucanchira, astaun manalimanda quishpichihuai. Cambajmi mandana, ushanas, sumajpas, huiñai huiñaigama. Amen.
					</seg>
					<seg id="b.MAT.6.14" type="verse">
						Canguna runaunara paiguna manali rashcaunara perdonajpi, shinallarami camba ahua pachai tiaj Yaya cangunara perdonanga.
					</seg>
					<seg id="b.MAT.6.15" type="verse">
						Astaun canguna runaunara paiguna manali rashcaunara mana perdonajpi, shinallarami canguna Yaya canguna rashca manaliunara mana perdonangachu.
					</seg>
					<seg id="b.MAT.6.16" type="verse">
						Canguna sasisha, ama llaquirínguichichu, ishqui shimiyujgunasna. Paiguna ñahuiunara turcanaun, runaunara paiguna sasishcara ricuchingaj. Cierto pacha cangunara nini, paiguna ña pagai tucunaushcami.
					</seg>
					<seg id="b.MAT.6.17" type="verse">
						Can sasishaga, aceitera talingui umai, ñahuiras maillangui,
					</seg>
					<seg id="b.MAT.6.18" type="verse">
						can sasishcara runaunara ama ricuchingaj, astaun camba pacallai tiaj Yayama ricuchingaj. Camba pacallai ricuj Yaya tucui runauna ricushcai canda pagangami.
					</seg>
					<seg id="b.MAT.6.19" type="verse">
						Cai pachai ama charij tucuichi, maibi susu huacarinas ismuchinaun, maibi shuhuajguna uctusha shuhuanaun.
					</seg>
					<seg id="b.MAT.6.20" type="verse">
						Astaun ahua pachaiga charij tucuichi, maibi susu huacarinas mana ismuchinaun, maibi shuhuajguna mana uctunaun, mana shuhuanaun.
					</seg>
					<seg id="b.MAT.6.21" type="verse">
						Maibi canguna valijta charijpi, chillai camba shungu tiaun.
					</seg>
					<seg id="b.MAT.6.22" type="verse">
						Ñahui muyu aicha velami. Camba ñahui muyu ali ajpi, entero aicha punzhayachishcami anga.
					</seg>
					<seg id="b.MAT.6.23" type="verse">
						Camba ñahui muyu manali ricuj ajpi camba aicha llandu tutaimi tian. Shinajpiga can ucui charíshca vela llandu tuta cuenta ajpi, llandu asha mas llandunmi.
					</seg>
					<seg id="b.MAT.6.24" type="verse">
						Pi runas ishqui patronda sirvina mana ushan; shujta chijninga, chishujta llaquingami; shujta ahuayachingami chishujta pishiyachingami. Mana ushanguichichu Diostas cullquiras sirvina.
					</seg>
					<seg id="b.MAT.6.25" type="verse">
						Chiraigumanda cangunara nini: Ama turbarichichu canguna causanamanda ¿imara micuna angai? ¿imara upina angai? nisha. Shinallara ama turbarichichu canguna aichamanda, ¿imara churarina angai? nisha. ¿Manzhu causana micunamanda, aichas churanamandas yali valin?
					</seg>
					<seg id="b.MAT.6.26" type="verse">
						Pishcuunara ricuichi, mana tarpunaun, mana pallanaun, mana huacachinaun huasiunai. Canguna ahua pachai tiaj Yaya paigunara caran. ¿Manzhu canguna paigunamanda yali valinguichi?
					</seg>
					<seg id="b.MAT.6.27" type="verse">
						¿Cangunamanda maicanda ushan masna munaushas shu palmora yapangaj, mas ahua tucungaj?
					</seg>
					<seg id="b.MAT.6.28" type="verse">
						¿Churanamanda imarasha turbaringuichu? Ricupaichi sacha sisaunara imasnara iñanaun, mana tarabanaun, mana cauchunaun;
					</seg>
					<seg id="b.MAT.6.29" type="verse">
						cangunara nini, Salomón tucui paihua sumajhua mana caigunasna churarijchu aca.
					</seg>
					<seg id="b.MAT.6.30" type="verse">
						Shinallara allpamanda quihua, cuna punzha tian, cayandi punzha rupachishcami, Diosmi casna churachin. ¿Manzhu pai mas alira ranga cangunajhua, ansalla quirij runauna?
					</seg>
					<seg id="b.MAT.6.31" type="verse">
						Ama turbarichichu, ¿Imara micushun imara upishun, imara churachishun? nisha.
					</seg>
					<seg id="b.MAT.6.32" type="verse">
						Gentilguna tucui caigunara mascanaun, astaun canguna ahua pachai tiaj Yaya yachan imasnara cai tucuira ministinguichimi.
					</seg>
					<seg id="b.MAT.6.33" type="verse">
						Astaun, ñaupa punda Dios mandana pachara pai ali causanaras mascaichi, cai tucuira cangunajta yapashca anga.
					</seg>
					<seg id="b.MAT.6.34" type="verse">
						Shinasha, ama turbarichichu cayandi punzhamanda. Cayandi punzha paihua quiquin turbarínara apamungami. Ña basta caran punzhai paihua turbarinallara.
					</seg>
				</div>
				<div id="b.MAT.7" type="chapter">
					<seg id="b.MAT.7.1" type="verse">
						Ama taripaichichu mana taripashca tucungaj.
					</seg>
					<seg id="b.MAT.7.2" type="verse">
						Ima taripanahua canguna taripanguichi, shina tupui taripai tucunguichimi. Ima tupuhua canguna tupunguichi, shina tupullaira canguna tupui tucunguichimi.
					</seg>
					<seg id="b.MAT.7.3" type="verse">
						¿Imarasha camba uqui ñahuii tiaj polvohuara ricungui, camba quiquin ñahuii tiaj cullura mana ricusha?
					</seg>
					<seg id="b.MAT.7.4" type="verse">
						¿Imarasha uquira ningui: Lugarda cuhuai camba ñahuimanda polvohuara ichungaj, camba quiquin ñahuii atun vigas tiaullaira?
					</seg>
					<seg id="b.MAT.7.5" type="verse">
						¡Ishqui shimiyuj! Ñaupa camba quiquin ñahuimanda vigasta ichui, chi huasha alimi ricungui ichilla polvohuara llucchingaj camba uqui ñahuimanda.
					</seg>
					<seg id="b.MAT.7.6" type="verse">
						Sumaj ajta ama cuichi allcuunama, shinallara canguna perlas nishca chuya rumiunara cuchiunama ama shitaichichu, cuchiuna ama aitangaj, chihuasha cangunara chugrichingaj.
					</seg>
					<seg id="b.MAT.7.7" type="verse">
						Mañaichi, cui tucunguichimi. Mascaichi, taringuichimi. Cayaichi, pascai tucunguichimi.
					</seg>
					<seg id="b.MAT.7.8" type="verse">
						Tucui mañaj apin, mascaj tarin, cayajta pascanaun.
					</seg>
					<seg id="b.MAT.7.9" type="verse">
						¿Maican runa cangunamanda paihua churi: Tandara cuhuai, nijpi, shu rumira paita cungai?
					</seg>
					<seg id="b.MAT.7.10" type="verse">
						¿Churi, aichahuara cuhuai, nijpi, shu machacuira cungai?
					</seg>
					<seg id="b.MAT.7.11" type="verse">
						Cangunaga manaliuna ashallara, ali cuyashcaunara churiunama cuyanara yachanguichi, ¿manzhu mas canguna ahua pachai tiaj Yaya aliunara cunga paita mañajgunama?
					</seg>
					<seg id="b.MAT.7.12" type="verse">
						Shinasha tucui imaras canguna munanguichi runauna cangunahua rangaj, shinallara raichi paigunahua. Caimi ley nishca shimi Diosmanda rimajguna shimimi.
					</seg>
					<seg id="b.MAT.7.13" type="verse">
						Quishqui pungura icuichi. Anzhu punguga atun ñambiga ucu pachama rin chingachingaj, ashcaunami chita icunaun. 14 Quishqui pungumi, ichilla ñambimi causanama pushan, ansallami tarinaun cai nambira.
					</seg>
					<seg id="b.MAT.7.15" type="verse">
						Llullasha rimajgunamanda huacachichi, cangunama borregouna cuenta churarishcauna shamunaun, churarishca ucui micuj pumaunami.
					</seg>
					<seg id="b.MAT.7.16" type="verse">
						Paiguna rashcaunamanda paigunara ricsinguichimi. ¿Uvillas muyura cashamandachu pallanaun? ¿Higo muyuras chini yuramandachu pallanaun?
					</seg>
					<seg id="b.MAT.7.17" type="verse">
						Shinajpi tucui ali yura ali muyura cun, manali yuraga manalira cun.
					</seg>
					<seg id="b.MAT.7.18" type="verse">
						Ali yura manali muyura cungaj mana ushanzhu, shinallara manali yura ali muyura cungaj mana ushanzhu.
					</seg>
					<seg id="b.MAT.7.19" type="verse">
						Tucui yura mana ali muyura aparijpi, cuchusbca anga, ninai shitashca anga.
					</seg>
					<seg id="b.MAT.7.20" type="verse">
						Shinajpi, paiguna aparishca muyumanda ricsinguichimi.
					</seg>
					<seg id="b.MAT.7.21" type="verse">
						Mana tucui ñucara: Señor, señor, nij runa ahua pacha mandanai icungachu, astaun ñuca munaira rajlla.
					</seg>
					<seg id="b.MAT.7.22" type="verse">
						Ashcauna chi punzhai ñucara ninaunga: Señor, señor, ¿manzhu camba shutii yachachicanchi, camba shutii supaigunara ichucanchi, camba shutii ashca munanaita ranaunara rarcanchi?
					</seg>
					<seg id="b.MAT.7.23" type="verse">
						Shinajpi ñuca paigunara rimasha: Imahoraspas cangunara mana ricsicanichu, anzhurichi ñucamanda, manalira rajguna.
					</seg>
					<seg id="b.MAT.7.24" type="verse">
						Maicans cai ñuca shimira uyasha, shinallara rasha, casna sabiro runa cuentami tucun: Paihua huasira rumii sicachica.
					</seg>
					<seg id="b.MAT.7.25" type="verse">
						Shinzhira tamiaca, yacuuna undamunauca, shinzhira huairaca, huasira huactanauca. Randi huasi mana urmacachu, shinzhi rumii sicachishcaraigu.
					</seg>
					<seg id="b.MAT.7.26" type="verse">
						Astaumbas maicans cai shimiunara uyasha mana pactachijpi, casna upa runa cuentami tucun: Paihua huasira tiyui sicachica.
					</seg>
					<seg id="b.MAT.7.27" type="verse">
						Tamiaca, yacuuna undamunacua, shinzhira huairaca, huasira huactanauca. Huasiga urmaca, illajta tulashca aca.
					</seg>
					<seg id="b.MAT.7.28" type="verse">
						Jesús cai shimiunara rimai pasajpi, runauna pai yachachishcamanda manzharinauca;
					</seg>
					<seg id="b.MAT.7.29" type="verse">
						mandaj cuenta yachachishcaraigu, mana yachaira yachachijguna cuenta.
					</seg>
				</div>
				<div id="b.MAT.8" type="chapter">
					<seg id="b.MAT.8.1" type="verse">
						Jesús urcumanda irgumujpi, ashca runauna paita catimunauca.
					</seg>
					<seg id="b.MAT.8.2" type="verse">
						Shu ismushca aicha llagayuj runa shamusha, Jesuspa ñaupajpi tuama urmasha nica: Señor, can munasha ñucara alichingaj ushangui.
					</seg>
					<seg id="b.MAT.8.3" type="verse">
						Jesús maquira chutasha paita llangaca: Munanimi, nisha, alichishcangui. Chi ratollai, llaga chinganea.
					</seg>
					<seg id="b.MAT.8.4" type="verse">
						Shinajpi Jesús paita nica: Ricui, pitas ama cuentaichu, astaun ri, camba aichara sacerdotera ricuchingaj. Moisés rimashca sacrificiora cui, paiguna can alichishcara ricuchingaj.
					</seg>
					<seg id="b.MAT.8.5" type="verse">
						Jesús Capernaum llactai icujpi, shu soldaro capitán paihuajma shamuca, paita rugaca:
					</seg>
					<seg id="b.MAT.8.6" type="verse">
						Señor, nica, ñucara sirvij runa caitui ichushca sirin ñuca huasii, suchu tucushca, ashcara tormendarisha.
					</seg>
					<seg id="b.MAT.8.7" type="verse">
						Jesús paita nica: Rishami, paita alichishami.
					</seg>
					<seg id="b.MAT.8.8" type="verse">
						Capitanga cutipasha nica: Señor, ñuca mana valijchu ani can ñuca huasii icungaj. Rimailla, ñucara sirvij aliyangami.
					</seg>
					<seg id="b.MAT.8.9" type="verse">
						Ñucas mandashca runa ani, shinallara soldarounara charini mandangaj. Shujta nini: Ri, paimi rin; shujta: Shami, nini, paimi shamun. Ñucara sirvijta nini: Caita rai, pai chita ran.
					</seg>
					<seg id="b.MAT.8.10" type="verse">
						Caita uyasha Jesús manzharica. Paita catijgunara nica: Cierto pacha cangunara nini, Israelbi casna quirinara mana tupashcanichu.
					</seg>
					<seg id="b.MAT.8.11" type="verse">
						Cangunara nini, ashcauna shamunaunga indi llucshina partimanda, indi icuna partimandas, Abrahamhuas Isachuas Jacobhuas tiaringaj ahua pachai.
					</seg>
					<seg id="b.MAT.8.12" type="verse">
						Astaun ahua pacha mandanai tiana runauna canzhai tiaj llandui shitai tucunaunga. Chihui atun huacai quiru mucunas.
					</seg>
					<seg id="b.MAT.8.13" type="verse">
						Shinajpi Jesús capitanda rimaca: Ri, nisha, can quirishcasna rashca achu. Paita sirvij chi horasllaira aliyashca aca.
					</seg>
					<seg id="b.MAT.8.15" type="verse">
						Paihua maquira llangaca, calentura paita saquica. Huarmi atarisha paigunara sirvica.
					</seg>
					<seg id="b.MAT.8.16" type="verse">
						Tutayaupi paihuajma ashca supai apishcaunara pushamunauca. Rimashcallahua supaigunara ichuca, tucui ungushcaunaras alichica,
					</seg>
					<seg id="b.MAT.8.17" type="verse">
						Diosmanda rimaj Isaías rimashca pactarichu, casna nisha: Paulara ñucanchi ungüigunaras apica, ñucanchi nanaigunaras apaca.
					</seg>
					<seg id="b.MAT.8.18" type="verse">
						Jesús paita muyujta runauna tandarishcara ricusha, chimbama pasangaj mandaca.
					</seg>
					<seg id="b.MAT.8.19" type="verse">
						Shu yachaira yachachij runa paima shamusha nica: Yachachij, canda catimusha maita rijpis.
					</seg>
					<seg id="b.MAT.8.20" type="verse">
						Jesús paita nica: Chajauna paiguna uctuunara charínaun, pisheuunas paiguna tasindas charinaun; astaun ñuca, Runa Churi nishca, maibis umara samachingaj mana charinichu.
					</seg>
					<seg id="b.MAT.8.21" type="verse">
						Shuj pai yachachishca runaunamanda paita nica: Señor, lugarda cuhuai ñaupa punda yayara pambangaj risha.
					</seg>
					<seg id="b.MAT.8.22" type="verse">
						Jesús paita nica: Catihuai. Huañushca samiunallara saqui paiguna quiquin huañushcaunara pambangaj.
					</seg>
					<seg id="b.MAT.8.23" type="verse">
						Jesús canoai icujpi, pai yachachishca runauna catimunauca.
					</seg>
					<seg id="b.MAT.8.24" type="verse">
						Lamarbi shinzhira huairaca. Tsajlas atarisha ñaca ñaca canoara pambachinauca, astaun Jesús puñuriaica.
					</seg>
					<seg id="b.MAT.8.25" type="verse">
						Yachachishca runauna paihuajma shamusha paita llicchachinauca: Señor, nisha uctalla quishpichihuapai, huañuunchimi.
					</seg>
					<seg id="b.MAT.8.26" type="verse">
						Jesusga cutipaca: ¿Imarasha manzhanguichi, ansalla quirij runauna? Shinajpi atarisha, Jesús huairaras lamardas piñaca. Tucui casilla, chunlla tucuca.
					</seg>
					<seg id="b.MAT.8.27" type="verse">
						Runauna manzharisha ninauca: ¿Ima sami runa cai? Huairas lamarbas paita uyanaun.
					</seg>
					<seg id="b.MAT.8.28" type="verse">
						Chimba partima, Gadara runauna llactama pactajpi, ishqui supai apishca runauna tupaj shamunauca. Pambana huasiunamanda llucshinauca, yapa milli anauca. Pis chi nambira pasanara mana ushacachu.
					</seg>
					<seg id="b.MAT.8.29" type="verse">
						Caparisha ninauca Jesusta: ¿Imara munangui ñucanchihua, Jesús, Diospa Churi? ¿Caima shamushcanguichu ñucanchira tormendachingaj tiempo manara pactamujllaira?
					</seg>
					<seg id="b.MAT.8.30" type="verse">
						Carullai shu atun cuchi monton micusha tianauca.
					</seg>
					<seg id="b.MAT.8.31" type="verse">
						Supaiguna paita ruganauca: Ñucanchira ichushaga, bigarda cuhuapai chi monton cuchiunai icungaj.
					</seg>
					<seg id="b.MAT.8.32" type="verse">
						Jesús paigunara: Richi, nica. Llucshinauca, cuchi montonma rinauca. Tucui cuchi monton peñasmanda saltasha urmanauca lamarbi, yacui chucasha huañunauca.
					</seg>
					<seg id="b.MAT.8.33" type="verse">
						Cuchira carajgunaga miticusha rinauca. Llactama shamusha imas tucushcaunara cuentanauca, ima tucushcaras supaiguna apishcaunahua.
					</seg>
					<seg id="b.MAT.8.34" type="verse">
						Tucui llacta runauna Jesusta tupangaj shamunauca. Paita ricusha, rugasha ninauca: Anzhuripai ñucanchi llactamanda.
					</seg>
				</div>
				<div id="b.MAT.9" type="chapter">
					<seg id="b.MAT.9.1" type="verse">
						Shinajpi, Jesús canoai icuca, chimbama pasaca, paihua quiquin llactama shamuca.
					</seg>
					<seg id="b.MAT.9.2" type="verse">
						Paihuajma shu suchu runara pushamunauca, caitui huandusha. Jesús huanduj runauna quirishcara ricusha, suchuma nica: Cariyai, churi, can ucharashcaunara perdonashcangui.
					</seg>
					<seg id="b.MAT.9.3" type="verse">
						Shinajpi huaquin yachaira yachachijguna, shungu ucui ninauca: Irusta riman, Diosta camisha.
					</seg>
					<seg id="b.MAT.9.4" type="verse">
						Jesús paiguna iyashcara yachasha nica: ¿Imarasha manalira iyaunguichiri canguna shungüi?
					</seg>
					<seg id="b.MAT.9.5" type="verse">
						¿Imara mas rimailla anga: Can ucharashcara perdonashcangui, mana ashaga, Atari, puri, nisha rimangaj?
					</seg>
					<seg id="b.MAT.9.6" type="verse">
						Canguna yachanauchu ñuca, Runa Churi nishca, ushaira charini cai pachai uchara perdonangaj nisha, Jesús suchura riman: Atari, camba caitura apasha ri camba huasima.
					</seg>
					<seg id="b.MAT.9.7" type="verse">
						Shinajpi runa atarica, paihua huasima rica.
					</seg>
					<seg id="b.MAT.9.8" type="verse">
						Runauna caita ricusha manzharinauca Diosta alabanauca, casna ushaira runaunama cushcamanda.
					</seg>
					<seg id="b.MAT.9.9" type="verse">
						Jesús chimanda pasasha, Mateo nishca runara ricuca, gobierno cullquira tandachina huasii tiajta. Paita nica: Catihuai. Mateo atarisha paita catica.
					</seg>
					<seg id="b.MAT.9.10" type="verse">
						Jesús mesai tiarijpi Mateo huasii, ashca cullquira tandachijguna, ashca uchayujgunas shamusha mesai tiarinauca Jesushua, pai yachachishca runaunandi.
					</seg>
					<seg id="b.MAT.9.11" type="verse">
						Fariseoguna caita ricusha, yachachishca runaunama ninauca: ¿Imarasha cangunara Yachachij cullquira tandachijgunahua uchayujgunahuas micun?
					</seg>
					<seg id="b.MAT.9.12" type="verse">
						Jesús caita uyasha paigunara nica: Aliuna doctorda mana ministinaun, astaun ungushcauna ministinaunmi.
					</seg>
					<seg id="b.MAT.9.13" type="verse">
						Richi, yachaichi imara nin cai shimi: Sacrificio nishcamanda yali shu ali llaquij shungura munani. Ali causajgunara cayangaj mana shamucanichu, astaun uchayujgunara, paiguna arrepentiringaj.
					</seg>
					<seg id="b.MAT.9.14" type="verse">
						Shinajpi Juan yachachishca runauna Jesusbajma shamusha paita ninauca: ¿Imaraigumanda ñucanchis fariseogunas sasisha causaunchi, astaun can yachachishca runauna mana sasinaun?
					</seg>
					<seg id="b.MAT.9.15" type="verse">
						Jesús cutipasha nica: ¿Borara rajguna llaquirina ushanaunzhu cari paigunahua tiaushca horaspi? Astaun punzhauna shamunaunga imahoras cari quichushca anga. Chi horaspi sasinaungami.
					</seg>
					<seg id="b.MAT.9.16" type="verse">
						Manapis rucu churanara remendanzhu mushuj llachapa pitihua. Shina rashaga churanara mas lliquin.
					</seg>
					<seg id="b.MAT.9.17" type="verse">
						Shinallara mushuj vinora rucu cara puruunai mana churanaunzhu. Shina rajpi, cara puru lliquirin, vino talirin, cara puru pirdirin. Astaun mushuj vino mushuj cara purui churajpi, shina rajpi ishquindi duranaun.
					</seg>
					<seg id="b.MAT.9.18" type="verse">
						Jesús casna rimauscallai, shu valij runa shumuca, paihua ñaupajpi tuama urmasha nica: Ñuca ushushi ñancartalla huañun. Shamupai, camba maquira paihua ahuai churajpi causaringami.
					</seg>
					<seg id="b.MAT.9.19" type="verse">
						Jesús atarisha paita catisha rica, pai yachachishca runaunandi.
					</seg>
					<seg id="b.MAT.9.20" type="verse">
						Ñambii shu ungushca huarmi, yahuar ricurina mana saquirijpi chunga ishqui huatara, huashamanda shamuca. Jesuspa churana pundara llangaca.
					</seg>
					<seg id="b.MAT.9.21" type="verse">
						Huarmi paihua shungüi nica: Ñuca paihua churana pundahuallara llangasha aüyashami.
					</seg>
					<seg id="b.MAT.9.22" type="verse">
						Jesusga voltiarisha, huarmira ricusha, nica: Cariyai, ushushi, can quirishca canda alichishcami. Chi ratomanda pacha huarmi aliyashca aca.
					</seg>
					<seg id="b.MAT.9.23" type="verse">
						Jesús valij runa huasii icushaga, llautara tucajgunara huacajgunaras ricuca.
					</seg>
					<seg id="b.MAT.9.24" type="verse">
						Paigunara nica: Anzhurichi. Huahua mana huañushcachu, puñunllami. Paita burlasha asinauca.
					</seg>
					<seg id="b.MAT.9.25" type="verse">
						Runaunara huasimanda llucchishca huasha, Jesús icuca, huahuara maquimanda apica, huahua atarica.
					</seg>
					<seg id="b.MAT.9.26" type="verse">
						Cai rashca uyarica tucui chi partü.
					</seg>
					<seg id="b.MAT.9.27" type="verse">
						Chimanda pasajpi, ishqui ñausa runa paita catimunauca. Caparisha ninauca: Llaquihuapi ñucanchira, Davidpa Churi.
					</seg>
					<seg id="b.MAT.9.28" type="verse">
						Jesús huasima pactamujpi, ñausauna paihuajma shamunauca. Paigunara nica: ¿Ñuca caita rangaj ushajta quiringuichichu? Ari, Señor, quirinchimi, ninauca.
					</seg>
					<seg id="b.MAT.9.29" type="verse">
						Shinapi Jesús paiguna ñahui muyura llangaca. Canguna quirishcasna rashca achu, nica.
					</seg>
					<seg id="b.MAT.9.30" type="verse">
						Paiguna ñahui muyuuna pascarinauca. Jesús paigunara shinzhira rimasha nica: Ricuichi ama pihuas caita yachanauchu.
					</seg>
					<seg id="b.MAT.9.31" type="verse">
						Randi, paiguna llucshisha, Jesusmanda cuentanauca tucui chi partii.
					</seg>
					<seg id="b.MAT.9.32" type="verse">
						Paiguna rinaupi, runauna shu upa shimi runara apamunauca, supai apíshcami aca.
					</seg>
					<seg id="b.MAT.9.33" type="verse">
						Supaira ichushca huasha, upa shimi runa rimaca. Runauna manzharínauca, nisha: Imahoraspas cai samira mana ricushcanchichu Israelbi.
					</seg>
					<seg id="b.MAT.9.34" type="verse">
						Fariseogunaga: Supai apumanda supaigunara ichun, ninauca.
					</seg>
					<seg id="b.MAT.9.35" type="verse">
						Jesús tucui atun tucui ichilla llactaunara purica, tandarina huasiunai yachachisha, Dios mandana pacha ali shimira rimasha, tucui ungüira tucui nanairas alichisha.
					</seg>
					<seg id="b.MAT.9.36" type="verse">
						Jesús ashca taucarimushca runaunara ricusha llaquirica. Ichushca cuenta, chausishca cuenta anauca, cuiraj illaj borregounasna.
					</seg>
					<seg id="b.MAT.9.37" type="verse">
						Pai yachachishca runaunara nica: Cierto pacha pallana ashcami, astaun tarabajgunaga ansallami.
					</seg>
					<seg id="b.MAT.9.38" type="verse">
						Pallana Señorda rugaichi pallajgunara cachangaj paihua pallanama.
					</seg>
				</div>
				<div id="b.MAT.10" type="chapter">
					<seg id="b.MAT.10.1" type="verse">
						Shinajpi Jesús pai yachachishca runaunara cayasha, ushaira paigunara cuca irus supaigunara ichungaj, tucui ungüira tucui nanairas alichingaj.
					</seg>
					<seg id="b.MAT.10.2" type="verse">
						Pai chunga ishqui cachashca runauna shutiuna casnami: Ñaupa Pedro nishca Simón, paihua uqui Andrespas: Zebedeo churi Jacobo, paihua uqui Juambas;
					</seg>
					<seg id="b.MAT.10.3" type="verse">
						Felipe, Bartolomé, Tomás, cullquira tandachij Mateo, Alfeo churi Jacobo, Tadeo nishca Lebeo.
					</seg>
					<seg id="b.MAT.10.4" type="verse">
						Cananista Simón, Judas Iscariote, Jesusta entregaj runa.
					</seg>
					<seg id="b.MAT.10.5" type="verse">
						Cai chunga ishquira Jesús cachaca, paigunara yachachisha nica: Gentilguna ñambii ama ringuichichu. Samaría runauna llactai ama icunguichichu.
					</seg>
					<seg id="b.MAT.10.6" type="verse">
						Astaun Israel aillumanda borregouna cuenta chingarishcaunamalla richi.
					</seg>
					<seg id="b.MAT.10.7" type="verse">
						Rishaga yachachichi, casna nisha: Ahua pacha mandana mayanllayamushcami.
					</seg>
					<seg id="b.MAT.10.8" type="verse">
						Ungushcaunara alichichi, ismushca aicha llagayujgunara pichaichi, supaigunara ichuichi. Yanga llaquishcamanda apishcanguichimi, yanga llaquishcamanda cuichi.
					</seg>
					<seg id="b.MAT.10.9" type="verse">
						Ama apaichichu curira, cullquira, ñutu cullquiras canguna chumbillina carai.
					</seg>
					<seg id="b.MAT.10.10" type="verse">
						Boísaras, ishqui ucu churanaras, zapatostas, taunaras ama apaichichu. Tarabaj runa paihua micunara apingaj valin.
					</seg>
					<seg id="b.MAT.10.11" type="verse">
						Maican atun llactai, maican ichilla llactais canguna icusha, mascaichi shu chihui tiaj ali runara, paihuajpi pasiaichi llucshinagama.
					</seg>
					<seg id="b.MAT.10.12" type="verse">
						Huasii icusha, saluraichi.
					</seg>
					<seg id="b.MAT.10.13" type="verse">
						Ali huasi ajpi, canguna salurashca chihui shamunga. Astaun mana ali ajpi, canguna salurashca cangunajmallara tigramunga.
					</seg>
					<seg id="b.MAT.10.14" type="verse">
						Pi runas mana cangunara chasquijpi, canguna shimiunara mana uyajpi, llucshichi chi huasimanda chi llactamandas, canguna chaquimanda polvora chausichi.
					</seg>
					<seg id="b.MAT.10.15" type="verse">
						Cierto pacha cangunara nini, taripana punzhai Sodoma Gomorra llactauna castigana yali ahuantaihuaj anga chi llacta castigai tucunamanda.
					</seg>
					<seg id="b.MAT.10.16" type="verse">
						Uyaichi. Cangunara borregounasna ajta pumauna chaupi shungüi cachauni. Machacui cuenta sabirouna aichi, astaun palomauna cuenta manso shunguyujguna aichi.
					</seg>
					<seg id="b.MAT.10.17" type="verse">
						Runaunamanda cuiraichi. Cangunara rucuuna tandarinaunama entreganaunga, paiguna tandarina huasiunai cangunara livachinaunga.
					</seg>
					<seg id="b.MAT.10.18" type="verse">
						Gobernadorguna ñaupajpi, rey apuuna ñaupajpi apashca anguichimi ñucaraigumanda, paigunas gentügunas ñuca shimira uyangaj.
					</seg>
					<seg id="b.MAT.10.19" type="verse">
						Cangunara entregashca horas, ama turbarichichu, imara rimana anga nisha. Chi horasllaira imara rimanara cangunama cushca anga.
					</seg>
					<seg id="b.MAT.10.20" type="verse">
						Mana cangunachu rimanguichi, astaun canguna Yaya Espíritu canguna shungu ucui rimanga.
					</seg>
					<seg id="b.MAT.10.21" type="verse">
						Uqui paihua uquira entregangami huañungaj, yaya churiras. Churiuna yayaunahua contra atarinaunga, paigunara huañuchinaunga.
					</seg>
					<seg id="b.MAT.10.22" type="verse">
						Tucui runauna cangunara chijninaunga ñuca shutiraigumanda. Astaun, puchucaigama ahuantaj runa quishpichi tucungami.
					</seg>
					<seg id="b.MAT.10.23" type="verse">
						Cangunara tormendachijpi cai llactai, shu llactama miticuichi. Cierto pacha cangunara nini, tucui Israelbi tiaj llac1 taunama rinara mana tucuchinguichichu Runa Churi manara shamujllaira.
					</seg>
					<seg id="b.MAT.10.24" type="verse">
						Shu yachachishca runa paita yachachijta mana yalinzhu, sirvij runas paihua patronda mana yalinzhu.
					</seg>
					<seg id="b.MAT.10.25" type="verse">
						Yachachishca runama bastami paita yachachijsna tucujpi, shu sirvij runa paihua patronsna. Runauna huasiyuj dueñora Beelzebú nisha, ¿manzhu mas shinallara ninaunga paihua huasii tiajgunaras?
					</seg>
					<seg id="b.MAT.10.26" type="verse">
						Shinajllaira, ama manzhaichichu paigunara. Ima quillpashcaras ricuchishca anga, ima pacashcaras yachashca anga.
					</seg>
					<seg id="b.MAT.10.27" type="verse">
						Ñuca cangunara llandui rimashcara punzhai rimaichi. Rinrii uyashcaras huasi pundamanda caparichi.
					</seg>
					<seg id="b.MAT.10.28" type="verse">
						Ama manzhaichichu aichara huañuchijgunara, randi almara mana ushanaunzhu huañuchinara. Astaun manzhaichi almara aichandi ucu pachai chingachijta.
					</seg>
					<seg id="b.MAT.10.29" type="verse">
						¿Manzhu ishqui ichilla pisheura ishqui realhua catunaun? Shinajllaira paigunamanda mana shujpas allpama urman, canguna Yaya mana yachajpi.
					</seg>
					<seg id="b.MAT.10.30" type="verse">
						Canguna umamanda acchauna tucui yupashcami.
					</seg>
					<seg id="b.MAT.10.31" type="verse">
						Shinajpi ama manzhaichichu. Canguna ashca pisheuunamanda yali valijguna anguichi.
					</seg>
					<seg id="b.MAT.10.32" type="verse">
						Maican runa ñuca shutira rimajpi runauna ñaupajpi, ñuca shinallara paihua shutira rimasha ñuca ahua pachai tiaj Yaya ñaupajpi.
					</seg>
					<seg id="b.MAT.10.33" type="verse">
						Maican runa ñucamanda: Paita mana ricsinichu nijpi runauna ñaupajpi, ñuca paimanda shinallara: Mana ricsinichu, nisha, ñuca ahua pachai tiaj Yaya ñaupajpi.
					</seg>
					<seg id="b.MAT.10.34" type="verse">
						Ama iyaichichu ñuca ganas causanara cai pachama apamungaj shamucani; mana ganas causanarachu, astaun shu esparara apamungaj shamucani.
					</seg>
					<seg id="b.MAT.10.35" type="verse">
						Ñuca shamucani piñanauna tiangaj churi paihua yayahua, ushushi paihua mamahua, cachun paihua cari mamahua.
					</seg>
					<seg id="b.MAT.10.36" type="verse">
						Shu runahua piñanaujguna paihua quiquin huasimandauna anaunga.
					</seg>
					<seg id="b.MAT.10.37" type="verse">
						Maicans yayara mamara ñucamanda yalijta llaquijpi, mana ñucamanda valijchu an. Maicans churira ushushira ñucamanda yalijta llaquijpi, mana ñucamanda valijchu an.
					</seg>
					<seg id="b.MAT.10.38" type="verse">
						Maicans paihua cruzta mana aparijpi ñucara mana catijpis, mana ñucamanda valijchu an.
					</seg>
					<seg id="b.MAT.10.39" type="verse">
						Maicans causaira tarisha, chita pirdingami; maicans paihua causaira pirdíshaga ñucamanda, causaira tupangami.
					</seg>
					<seg id="b.MAT.10.40" type="verse">
						Maicans cangunara chasquisha, ñucara chasquin; maicans ñucara chasquisha, ñucara cachamujta chasquin.
					</seg>
					<seg id="b.MAT.10.41" type="verse">
						Maicans shu Diosmanda rimajta chasquisha pai Diosmanda rimaj ashcaraigu, shu Diosmanda rimaj tupu paganara apinga; maicans shu ali runara chasquisha pai ali runa ashcaraigu, shu ali runa tupu paganara apingami.
					</seg>
					<seg id="b.MAT.10.42" type="verse">
						Maicans shu cai ichilla huahuaunama shu chiri yacu vasora cusha, pai ñuca yachachishca asha, cierto pacha paima paganara mana pirdingachu.
					</seg>
				</div>
				<div id="b.MAT.11" type="chapter">
					<seg id="b.MAT.11.1" type="verse">
						Jesús pai chunga ishqui yachachishca runaunara camachishca huasha, chi partimanda rica, paiguna llactaunai yachachingaj camachingajpas.
					</seg>
					<seg id="b.MAT.11.2" type="verse">
						Juanga, chonda cularbi tiausha, Cristo rashcaunara uyasha, ishqui pai yachachishca runaunara paihuajma cachaca.
					</seg>
					<seg id="b.MAT.11.3" type="verse">
						Shamunauca paita tapungaj: ¿Can shamuna ajchu angui? ¿Shujtachu chapashun? nisha.
					</seg>
					<seg id="b.MAT.11.4" type="verse">
						Jesús paigunara cutipasha: Richi, nica Juanda cuentaichi canguna ricushcaunaras uyashcaunaras.
					</seg>
					<seg id="b.MAT.11.5" type="verse">
						Ñausauna ricunaun, anga changauna purinaun, ismushca aichayujguna pichashcami anaun, upa rinriuna uyanaun, huañushcauna causachishcami anaun, pugriunama evangelio shimira rimashcami.
					</seg>
					<seg id="b.MAT.11.6" type="verse">
						Cushiyuj maican runa mana ñucahua piñarisha.
					</seg>
					<seg id="b.MAT.11.7" type="verse">
						Paiguna riushcai, Jesús runaunama rimai callarica Juanmanda: ¿Imara ricungaj llucshicanguichi, nisha, runa illashca partima? ¿Shu huaira cuyuchishca pindujta?
					</seg>
					<seg id="b.MAT.11.8" type="verse">
						¿Imara ricungaj llucshicanguichi? ¿Shu gusto churanahua churachishca runara? Gusto churanahua churachishcauna rey apu huasiunai tianaun.
					</seg>
					<seg id="b.MAT.11.9" type="verse">
						Astaun, ¿Imara ricungaj llucshicanguichi? ¿Shu Diosmanda rimajta? Ari, nini cangunara, shu Diosmanda rimajta yali.
					</seg>
					<seg id="b.MAT.11.10" type="verse">
						Cai runamandami quillcashca tian: Riqui, nisha, ñuca rimajta camba ñaupajma cachani. Pai camba nambira puruntungami camba ñaupajpi.
					</seg>
					<seg id="b.MAT.11.11" type="verse">
						Cierto pacha cangunara nini: Huarmi pagarichishcaunamanda, Bautisaj Juanmanda shu yali runa mana atarishcachu. Shinajllaira ahua pacha mandanai ima mas ichilla runas paimanda yalimi.
					</seg>
					<seg id="b.MAT.11.12" type="verse">
						Bautisaj Juamba punzhamanda cuna horasgama, ahua pacha mandanara tormendachishcami, shinzhiunaga vencisha apinaun.
					</seg>
					<seg id="b.MAT.11.13" type="verse">
						Tucui Diosmanda rimajgunas ley camachishca shimis Juan tiashca horasgama Diosmanda rimanauca.
					</seg>
					<seg id="b.MAT.11.14" type="verse">
						Canguna chi shimira chasquisha nijpi, cangunara nini: Chimi shamuna aj Elias.
					</seg>
					<seg id="b.MAT.11.15" type="verse">
						Uyana rinriyuj uyachu.
					</seg>
					<seg id="b.MAT.11.16" type="verse">
						¿Imahuara ricuchishairi cuna horas causaj miraigunara? Pujllaj huahuauna cuentami, pulazaunai tiarisha, compañerounama caparinaun, nisha:
					</seg>
					<seg id="b.MAT.11.17" type="verse">
						Llautara tucacanchi, astaun mana bailacanguichichu. Cangunama huacasha cantacanchi, cangunaga mana huacacanguichichu.
					</seg>
					<seg id="b.MAT.11.18" type="verse">
						Juan shamuca, mana micuj, mana upij. Supaiyujmi, ninaun.
					</seg>
					<seg id="b.MAT.11.19" type="verse">
						Ñucaga, Runa Churi nishca, micuj upij shamucani. Shinajpi ninaun: Caibi shu micuisiqui runa, vinora upisiqui, cullquira tandachijguna amigo, uchayujguna amigo. Shinajllaira, Yachana ali nishcami paihua churiunamanda.
					</seg>
					<seg id="b.MAT.11.20" type="verse">
						Shinajpi Jesús chi llactaunara piñangaj callarica maibi ashca pai munanaita rashcauna rashca aca, paiguna mana arrepentirishcaraigu, casna nisha:
					</seg>
					<seg id="b.MAT.11.21" type="verse">
						¡Upamanda, Corazín! ¡Upamanda Betsaida! Cambajpi rashca munanaita rashcauna Tiro llactai Sidón llactais rashca ajpiga, ña unaira arrepentirinaunmaca, costalda churarisha, ushpais tiarisha.
					</seg>
					<seg id="b.MAT.11.22" type="verse">
						Chiraigumanda cangunara nini: Taripana punzhai Tiro llacta Sidón llactas pishi castigai tucunaungami, randi canguna yali castigai tucunguichimi.
					</seg>
					<seg id="b.MAT.11.23" type="verse">
						Cambas, Capernaum llacta, ahua pachagama ahuayachishca acangui, astaun huañushcauna tiashcagama irguchishca angui. Cambajpi munanaita rashcauna Sodoma llactai rashca ajpiga, cuna punzhagama duranmaca.
					</seg>
					<seg id="b.MAT.11.24" type="verse">
						Chiraigumanda cangunara nini: Taripana punzhai Sodoma llacta pishi castigai tucungami, randi canga yali castigai tucunguimi.
					</seg>
					<seg id="b.MAT.11.25" type="verse">
						Cai horas Jesús cutipasha nica: Yaya, ahua pachamanda cai pachamandas Señor, canda alabauni. Can tucui caigunara yachajgunamanda intindijgunamandas pacacangui, astaun huahuaunara ricuchicangui.
					</seg>
					<seg id="b.MAT.11.26" type="verse">
						Ari, Yaya, casnami munacangui.
					</seg>
					<seg id="b.MAT.11.27" type="verse">
						Tucuira ñuca Yaya ñucama entregahuacami. Pis mana ricsin Churira, Yayalla paita ricsinmi. Pis Yayara mana ricsin, Churilla paita ricsinmi, shinallara Churi ricuchisha nishca runa Yayara ricsingami.
					</seg>
					<seg id="b.MAT.11.28" type="verse">
						Ñucama shamichi tucui canguna tarabashcauna aparishcaunas. Ñuca cangunara samachishami.
					</seg>
					<seg id="b.MAT.11.29" type="verse">
						Ñuca huanduna caspira cuenta apaichi. Ñucamanda yachaichi, manso shunguyuj, ali shunguyuj ani. Alma samanara tupanguichimi.
					</seg>
					<seg id="b.MAT.11.30" type="verse">
						Ñuca huanduna caspi cuenta aparinallami, ñuca carga pangallami.
					</seg>
				</div>
				<div id="b.MAT.12" type="chapter">
					<seg id="b.MAT.12.1" type="verse">
						Chi punzhaunai Jesús chagraunara pasauca, shu samana punzha. Pai yachachishca runauna yarcachisha papajta aisasha, micungaj callarinauca.
					</seg>
					<seg id="b.MAT.12.2" type="verse">
						Fariseoguna caita ricusha ninauca: Riqui, can yachachishca runauna mana raihuajta ranaun samana punzhai.
					</seg>
					<seg id="b.MAT.12.3" type="verse">
						Jesús paigunara nica: ¿Manzhu Quillcai ricushcanguichi David rashcara, shu cuti pai paihua tiajgunandi yarcachishca horaspi;
					</seg>
					<seg id="b.MAT.12.4" type="verse">
						imasna Diospa huasii icuca, ricuchina tandara micuca. Pai, paihua compañajgunandi mana micuna aca, sacerdoteunalla micuna ajpi?
					</seg>
					<seg id="b.MAT.12.5" type="verse">
						Shinallara, ¿manzhu ricushcanguichi ley camachishca shimii imasna templo huasii tiaj sacerdoteuna quiquin samana punzhai tarabanaun sacrificiora rangaj, shina rashas mana causaiyuj tucunaun?
					</seg>
					<seg id="b.MAT.12.6" type="verse">
						Astaun, cangunara nini, shu templomanda yali valij caibimi tiaun.
					</seg>
					<seg id="b.MAT.12.7" type="verse">
						Canguna cai shimira intindishaga, Sacrificio ranamanda shu llaquij shungura yali munanimi, nisha, shinajpi causai illajgunara mana causayachinguichima.
					</seg>
					<seg id="b.MAT.12.8" type="verse">
						Ñuca, Runa Churi nishca, samana punzhahua Señor mani.
					</seg>
					<seg id="b.MAT.12.9" type="verse">
						Chimanda ri pasasha, paiguna tandarina huasima shamucami.
					</seg>
					<seg id="b.MAT.12.10" type="verse">
						Chihui shu chaquirishca maquiyuj tiauca. Jesusta tapunauca, paita culpayachingaj: ¿Raihuajchu, nisha, paita alichingaj samana punzhai?
					</seg>
					<seg id="b.MAT.12.11" type="verse">
						Jesús paigunara nica: Maican runa cangunamanda shu borregora charij, paihua borrego shu uctui urmajpi samana punzhai, ¿manzhu maquira chutachinga llucchingaj?
					</seg>
					<seg id="b.MAT.12.12" type="verse">
						Shinasha runaga ¿imasna borregomanda yali valingairi? Chiraigumanda raihuajmi alira rana samana punzhai.
					</seg>
					<seg id="b.MAT.12.13" type="verse">
						Shinajpi chi runara nica: Maquira chutai. Maquira chutaca, aliyashca aca chishu maqui cuenta.
					</seg>
					<seg id="b.MAT.12.14" type="verse">
						Fariseoguna llucshishaga, rimananauca Jesusta huañuchingaj.
					</seg>
					<seg id="b.MAT.12.15" type="verse">
						Jesús caita yachasha, chi partimanda llucshica. Ashca runa paita catinauca. Tucui ungushcaunara alichica.
					</seg>
					<seg id="b.MAT.12.16" type="verse">
						Runaunara rimaca: Ama rimanguichichu ñuca maibi ajtas;
					</seg>
					<seg id="b.MAT.12.17" type="verse">
						Diosmanda rimaj Isaías rimashcara pactachingaj, pai casna nijpi:
					</seg>
					<seg id="b.MAT.12.18" type="verse">
						Caibimi ñucara sirvij, ñuca ajllashcami, ñuca llaquishcami; paihuajpi ñuca alma cushiyan. Paihua ahuai ñuca Espiritura churashami, gentilgunama ali taripanara rimangaj.
					</seg>
					<seg id="b.MAT.12.19" type="verse">
						Mana macanungachu, mana caparingachu. Pihaus ñambiunai paihua shimira mana uyangachu.
					</seg>
					<seg id="b.MAT.12.20" type="verse">
						Shu taula taula rishca pindujta mana paquingachu, shu cushniu espelma pushcara mana huañuchingachu, pai ali taripana vencichingagama.
					</seg>
					<seg id="b.MAT.12.21" type="verse">
						Paihua shutüs gentilguna chapanaungami.
					</seg>
					<seg id="b.MAT.12.22" type="verse">
						Shinajpi shu supai apishca runara Jesusma pushamunauca, ñausa, mana rimaj aca. Jesús paita alichica, shinajpi ñausa aj ricuca, upa shimi aj rimaca.
					</seg>
					<seg id="b.MAT.12.23" type="verse">
						Tucui runauna manzharinauca, nisha: ¿Manzhu cai runa chi Davidpa Churi angairi?
					</seg>
					<seg id="b.MAT.12.24" type="verse">
						Fariseogunaga caita uyasha ninauca: Cai runa supaigunara supai apu Beelzebú shutii ichun.
					</seg>
					<seg id="b.MAT.12.25" type="verse">
						Jesús paiguna iyaushcara ricsisha, paigunara nica: Tucui llacta paigunapuralla chaupirisha tularingami; tucui llacta, tucui huasi paigunapuralla chaupirisha, mana shayangachu.
					</seg>
					<seg id="b.MAT.12.26" type="verse">
						Satanás quiquin Satanasta canzhama ichusha, paulara chaupirishca tucun; ¿imarashara durangai paihua mandana?
					</seg>
					<seg id="b.MAT.12.27" type="verse">
						Ñuca supaigunara canzhama ichujpi Beelzebumanda, ¿pimanda canguna churiuna supaigunara ichunaun? Shinajpi paiguna cangunara tarípajguna tucunaungami.
					</seg>
					<seg id="b.MAT.12.28" type="verse">
						Astaumbas ñuca Diospa Espirituhua supaigunara ichujpi, cierto pacha Dios mandana pacha cangunajma pactamushcami.
					</seg>
					<seg id="b.MAT.12.29" type="verse">
						¿Ima rashara shu shinzhi runa huasii icungairi pai charishcara shuhuangaj, mana ñaupara dueñora huatasha? Shina rashaga huasii tiajta shuhuanara ushangami.
					</seg>
					<seg id="b.MAT.12.30" type="verse">
						Maican runas mana ñuca partimanda ajpi, ñucahua contrami tucun. Maicans mana ñucahua pallaj talinmi.
					</seg>
					<seg id="b.MAT.12.31" type="verse">
						Chiraigumanda cangunara nini: Tucui ucha tucui piñasha rimashca runaunara perdonashca anga, astaun Espiritura piñasha rimashca mana perdonashcachu anga.
					</seg>
					<seg id="b.MAT.12.32" type="verse">
						Maicans Runa Churimanda manali shimira rimajpi, perdonashca anga. Astaun maicans Santo Espiritumanda manalira rimajpi, mana perdonashcachu anga, cuna tiempoi, huasha tiempois.
					</seg>
					<seg id="b.MAT.12.33" type="verse">
						Ali yura ali muyura cun, manali yuraga manali muyura. Muyura ricusha yurara ricsinaun.
					</seg>
					<seg id="b.MAT.12.34" type="verse">
						¡Machacuigunamanda mirajguna cuenta! ¿Ima rashara alira rimana ushanguichima manaliuna ashallara? Shungu yalijta undashcamanda shimi riman.
					</seg>
					<seg id="b.MAT.12.35" type="verse">
						Ali runaga, pai shungu ucui ali charishcamanda alira llucchin, manali runaga manali charishcamanda manalira llucchin.
					</seg>
					<seg id="b.MAT.12.36" type="verse">
						Maspas cangunara nini, runauna paiguna yanga rimashca shimimanda taripashca anaunga taripana punzhai.
					</seg>
					<seg id="b.MAT.12.37" type="verse">
						Can rimashca shimiunamandallara ali nishca tucungui, can rimashca shimiunamandallara causáyachishca tucungui.
					</seg>
					<seg id="b.MAT.12.38" type="verse">
						Shinajpi huaquin yachaira yachachijguna fariseogunandi cutipasha ninauca: Yachachij, shu can rashca munanaita ricurinara ricusha ninchi.
					</seg>
					<seg id="b.MAT.12.39" type="verse">
						Jesús cutipaca: Manali shujhua tacarisiqui miraiguna munanaita ricurinara mañanaun. Chita mana ricuchishca anga, astaun Diosmanda rimaj Jonasmanda ricurinara ricuchishca anga.
					</seg>
					<seg id="b.MAT.12.40" type="verse">
						Imasnara Jonás atun aichahua icsai tiauca quinsa punzhara quinsa tutara, shinallarami ñuca, Runa Churi nishca, allpa ucui tiashami quinsa punzhara quinsa tutara.
					</seg>
					<seg id="b.MAT.12.41" type="verse">
						Nínive nishca llactamanda runauna taripana punzhai atarinaunga cuna horas miraigunahua, paigunara causayachinaungami. Paiguna Jonás camachishcamanda arrepentirinauca. Shinajllaira Jonasmanda yali caibimi tiaun.
					</seg>
					<seg id="b.MAT.12.42" type="verse">
						Sur nishca quinri partimanda shamuj reina huarmi apu cuna horas miraigunahua ataringami, paigunara causayachingami. Paiga mundu puchucai partimanda shamuca Salomón yachashca shimiunara uyangaj. Shinajllaira Salomonmanda yali caibimi tiaun.
					</seg>
					<seg id="b.MAT.12.43" type="verse">
						Imahoras irus supai shu runamanda llucshin, chaquishca partiunai purin, samasha nisha, astaun samanara mana tupanzhu.
					</seg>
					<seg id="b.MAT.12.44" type="verse">
						Shinajpi nin: Ñuca llucshishca huasima tigrasha. Pactamujpi huasira chushajta pichashcara sumacyachishcara tupan.
					</seg>
					<seg id="b.MAT.12.45" type="verse">
						Shinajpi rin, shu canzhis supaigunara paimanda yali manaliunara apisha apamun, icusha chihui causanaun. Chi runa huasha tucushca causana ñaupa causanamanda yali mana valij tucun. Shinallarami tucunga cuna horas manali miraigunahua.
					</seg>
					<seg id="b.MAT.12.46" type="verse">
						Jesús runaunahua rirnaushcallai, paihua mama, paihua uquiuna canzhai shamunauca, paihua rimasha nisha.
					</seg>
					<seg id="b.MAT.12.47" type="verse">
						Shu runa paita nica: Camba mama, camba uquiuna canzhai shayanaun, canhua rimasha ninaun.
					</seg>
					<seg id="b.MAT.12.48" type="verse">
						Jesús casna rimaj runara cutipasha: ¿Pitangai ñuca mama, pitangai ñuca uquiuna? nica.
					</seg>
					<seg id="b.MAT.12.49" type="verse">
						Pai yachachishca runaunama maquira ricuchisha: Caimi ñuca mama, ñuca uquiuna, nica.
					</seg>
					<seg id="b.MAT.12.50" type="verse">
						Tucui runa ñuca ahua pachai tiaj Yaya munaira rau, paimi ñuca uqui, ñuca pañi, ñuca mama, nica.
					</seg>
				</div>
				<div id="b.MAT.13" type="chapter">
					<seg id="b.MAT.13.1" type="verse">
						Chi punzha Jesús huasimanda llucshisha, lamar patai tiarica.
					</seg>
					<seg id="b.MAT.13.2" type="verse">
						Ashca runauna tandarimunauca. Jesús canoai icusha tiarica. Tucui runauna pulayai tianauca.
					</seg>
					<seg id="b.MAT.13.3" type="verse">
						Ashca shimiunara Jesús paigunara rimaca yachachingaj cuentanaunahua, casna nisha: Shu tarpuj runa tarpungaj llucshica.
					</seg>
					<seg id="b.MAT.13.4" type="verse">
						Tarpujpiga, huaquin muyuuna ñambi rayai urmanauca, Pishcuuna shamusha micunauca.
					</seg>
					<seg id="b.MAT.13.5" type="verse">
						Huaquin muyuunaga rumi pambai urmanauca, mana yapa aupa tiashcai. Uctalla iñamuca, aupa mana ashca tiajpi.
					</seg>
					<seg id="b.MAT.13.6" type="verse">
						Indi llucshishaga rupachica. Augura mana charishcaraigu chaquirica.
					</seg>
					<seg id="b.MAT.13.7" type="verse">
						Huaquin muyuuna cashai urmanauca. Casha itayasha, muyura huañuchica.
					</seg>
					<seg id="b.MAT.13.8" type="verse">
						Astaumbas huaquin muyuuna ali allpai urmanauca, aparinauca, patsaegama, socta chungagama, quinsa chungagama, caran muyumanda mirarisha.
					</seg>
					<seg id="b.MAT.13.9" type="verse">
						Uyaj rinriyuj uyachu.
					</seg>
					<seg id="b.MAT.13.10" type="verse">
						Shinajpi Jesús yachachishca runauna shamusha, paita ninauca: ¿Imarasha yachachingaj cuentanaunahua rimaungui paigunahua?
					</seg>
					<seg id="b.MAT.13.11" type="verse">
						Jesús cutipasha nica: Cangunama cushcami ahua pacha mandana pacashca shimiunara y achangaj, astaun chigunama mana cushcachu aca.
					</seg>
					<seg id="b.MAT.13.12" type="verse">
						Charij runama cushca anga, mas charingaj. Randi mana charijmandaga pai charishcahuaras quichushca anga.
					</seg>
					<seg id="b.MAT.13.13" type="verse">
						Chiraigumanda yachachingaj cuentanaunahua rimashcani, ricusha ama ricunauchu, uyasha ama uyanauchu, ama intindinauchu.
					</seg>
					<seg id="b.MAT.13.14" type="verse">
						Shinarasha Diosmanda rimaj Isaías rimashca shimi paihuajpi pactarinmi: Rinrihua uyashas mana intindinguichichu, ñahuihua ricushas mana ricsinguichichu.
					</seg>
					<seg id="b.MAT.13.15" type="verse">
						Cai llacta runauna shungu llashajyashcami. Rinriuna tun tucushca mana ali uyanaun. Ñahuiunara ishcanaushca ama ñahuiunahua ricungaj, ama rinrihua uyangaj, ama shunguhua intindingaj, paiguna ama ñucajma voltiarinauchu, ñuca paigunara alichingaj.
					</seg>
					<seg id="b.MAT.13.16" type="verse">
						Astaun cushiunami canguna ñahuiuna, ricunaunmi. Cushiunami canguna rinriuna, uyanaunmi.
					</seg>
					<seg id="b.MAT.13.17" type="verse">
						Cierto pacha cangunara nini, ashca Diosmanda rimajguna, ashca ali runaunas canguna ricushcara ricunara munanaucami, randi mana ricunaucachu; canguna uyashcaras uyanara munanaucami, randi mana uyanaucachu.
					</seg>
					<seg id="b.MAT.13.18" type="verse">
						Uyaichi, nica Jesús, imara nin tarpuj runamanda yachachingaj cuentashca.
					</seg>
					<seg id="b.MAT.13.19" type="verse">
						Shu runa ahua pacha mandana shimira uyasha, mana intindijpi, manali Supai shamun, paihua shungüi tarpushcara quíchun. Caimi ñambi rayai tarpushca.
					</seg>
					<seg id="b.MAT.13.20" type="verse">
						Rumi pambaunai tarpushca caimi: shimira uyasha uctalla cushihua chasquica;
					</seg>
					<seg id="b.MAT.13.21" type="verse">
						paihuajpi augura mana charin, mana duranzhu; tormendarina tormendachinas shamujpi Diospa shimimanda, shinajpi uctalla nijtasha urman.
					</seg>
					<seg id="b.MAT.13.22" type="verse">
						Casha tiashcai tarpushca caimi: shimira uyan, astaun cai mundu munai, charij tucungaj umachishcas shimira huañuchinaun. Chiraigu muyura mana cun.
					</seg>
					<seg id="b.MAT.13.23" type="verse">
						Astaunga, ali allpai tarpushca caimi: shimira uyasha intindin, aparin: patsaj, socta chunga, quinsa chunga, caran muyu aparin.
					</seg>
					<seg id="b.MAT.13.24" type="verse">
						Cuti shu yachachingaj cuentanara rimaca. Ahua pacha mandana casna ricurijmi: Shu runa ali muyura paihua allpai tarpuca.
					</seg>
					<seg id="b.MAT.13.25" type="verse">
						Astaun runauna puñurishcai, shu paita chijnij runa shamuca, trigo muyu tarpushcai manali quihua muyura tarpuca, chibuasha rica.
					</seg>
					<seg id="b.MAT.13.26" type="verse">
						Trigo llucshisha, aparisha, shinallara manali quihuas ricurica.
					</seg>
					<seg id="b.MAT.13.27" type="verse">
						Shinajpi dueñora sirvijguna shamusha ninauca: Señor, ¿Manzhu ali muyuunara camba allpai tarpuchicangui? ¿Maimandara cai manali quihua iñashca?
					</seg>
					<seg id="b.MAT.13.28" type="verse">
						Paigunara nica: Shu ñucara chijnij caita rashcami. Sirvijgunaga ninauca: ¿Munanguichu ñucanchi aisai ringaj?
					</seg>
					<seg id="b.MAT.13.29" type="verse">
						Dueñoga: Mana, nica, manali quihuara aisasha, paihua pariju trigora aisanguichima.
					</seg>
					<seg id="b.MAT.13.30" type="verse">
						Ishquindira saquichi pariju iñangaj pallanagama. Pallana horas, pallajgunara nisha: Ñaupa punda manali quihuara pallaichi, huangüichi, rupachingaj. Randi trigora pallasha, ñuca huacachina huasii huacachichi.
					</seg>
					<seg id="b.MAT.13.31" type="verse">
						Cuti shu yachachingaj cuentanara paigunara rimaca. Ahua pacha mandana shu mostaza nishca muyu cuenta ricurijmi. Shu runa muyura apisha, tarpuca paihua allpai.
					</seg>
					<seg id="b.MAT.13.32" type="verse">
						Cierto pacha cai muyu tucui muyumanda yali ichilla muyumi, randi iñasha micuna muyu aparij yuraunamanda yali ) tucun, atun yura tucun. Shinasha pisheuuna shamunaun huasichingaj paihua pallcaunai.
					</seg>
					<seg id="b.MAT.13.33" type="verse">
						Cuti shu yachachingaj cuentanara paigunara rimaca. Ahua pacha mandana tandara punguichina polvo cuenta ricurijmi, shu huarmi caita apisha, quinsa tasita tupu harina polvoi churaca, tucui punguiringagama.
					</seg>
					<seg id="b.MAT.13.34" type="verse">
						Cai tucuira Jesús runaunara rimaca yachachingaj cuentanaunahua. Mana casna cuentasha, mana rimacachu; 35 Diosmanda rimaj shimira pactachingaj, casna nisha: Shimira pascasha yachachingaj cuentanaunahua, mundu callarishca horasmanda pacashcaunara yachachisha.
					</seg>
					<seg id="b.MAT.13.36" type="verse">
						Shinajpi runaunara cachashca huasha, Jesús huasii icuca. Yachachishca runauna shamusha paita ninauca: Manali quihua muyumanda cuentashcara intindichihuapai.
					</seg>
					<seg id="b.MAT.13.37" type="verse">
						Jesús cutipasha nica: Ali muyura tarpuj, ñuca mani, Runa Churi nishca.
					</seg>
					<seg id="b.MAT.13.38" type="verse">
						Allpaga cai pachami. Ali muyuuna ahua pacha mandana churiunami. Manali quihua muyuuna, manali Supai churiunami.
					</seg>
					<seg id="b.MAT.13.39" type="verse">
						Chijnisha tarpujga Supai Apumi. Pallanaga cuna tiempouna tucurinami. Pallajgunaga angelgunami.
					</seg>
					<seg id="b.MAT.13.40" type="verse">
						Shinasha, imasnara manali quihuara aisanaun ninai rupachingaj, shinallara tucungami cai tiempouna tucurinai.
					</seg>
					<seg id="b.MAT.13.41" type="verse">
						Ñucaga, Runa Churi, ñuca angelgunara cachamushami ñuca mandana pachamanda tucui nijtachijgunara, manalira rajgunaras apingaj.
					</seg>
					<seg id="b.MAT.13.42" type="verse">
						Paigunara atun nina uctui shitanaunga. Chihui atun huacai, quiru mucunas tianga.
					</seg>
					<seg id="b.MAT.13.43" type="verse">
						Chi horaspi aliuna indi cuenta chiujlla ricurinaunga paiguna Yaya mandana pachai. Uyaj rinriyuj uyachu.
					</seg>
					<seg id="b.MAT.13.44" type="verse">
						Maspas, ahua pacha mandana shu allpai pacashca yapa valij curi cuenta ricurijmi. Shu runa tupan, tupasha cuti pacanlla. Caimanda cushiyasha, pai tucui charishcara catun, chi allpara randingaj.
					</seg>
					<seg id="b.MAT.13.45" type="verse">
						Shinallara ahua pacha mandana shu catuj runa cuenta ricurijmi, gusto sumaj chuya perla nishca valij rumiunara mascaj.
					</seg>
					<seg id="b.MAT.13.46" type="verse">
						Shu yapa ali valijta tarisha, tucui pai charishcara catun, chi valij perla nishca rumira randingaj.
					</seg>
					<seg id="b.MAT.13.47" type="verse">
						Shinallara ahua pacha mandana shu lica cuenta ricurijmi. Licara lamarbi shitajpi, tucui tono aichahuara apin.
					</seg>
					<seg id="b.MAT.13.48" type="verse">
						Lica ña undarishca ajpi, pulayama aisanaun. Runauna tiarisha, ali aichahuara ashangai churanaun, manaliunara canzhama shitanaunmi.
					</seg>
					<seg id="b.MAT.13.49" type="verse">
						Shinallarami tucunga cai tiempouna tucurinai. Angelguna llucshinaunga manaliunara aiiunamanda chicanyachinaunga.
					</seg>
					<seg id="b.MAT.13.50" type="verse">
						Manaliunara nina uctui shitanaunga. Chihuimi atun huacai, quiru mucunas.
					</seg>
					<seg id="b.MAT.13.51" type="verse">
						Jesús paigunara nica: ¿Intindishcanguichichu tucui caigunara? Cutipanauca: Ari, Señor, nisha.
					</seg>
					<seg id="b.MAT.13.52" type="verse">
						Paigunara nica: Chiraigumanda tucui yachaira yachachij ahua pacha mandana shimii yachachishca asha, shu yaya cuenta ricurijmi, paihua charishcaunamanda rucuunaras mushujgunaras llucchin.
					</seg>
					<seg id="b.MAT.13.53" type="verse">
						Jesús cai yachachingaj cuentanaunara rimai pasashca huasha, chi partimanda rica.
					</seg>
					<seg id="b.MAT.13.54" type="verse">
						Paihua quiquin llactama pactamusha, runaunara yachachica paiguna tandarina huasii. Shinasha runauna manzharinauca, casna nisha: ¿Maimandachu charin cai runa casna yachanara, cai munanaita ranaunandi?
					</seg>
					<seg id="b.MAT.13.55" type="verse">
						¿Manzhu cai runa carpintero churi? ¿Manzhu paihua mama María, paihua uquiuna Jacobo, José, Simón, Judas?
					</seg>
					<seg id="b.MAT.13.56" type="verse">
						¿Manzhu tucui paihua paniuna ñucanchihua tianaun? ¿Maimandachu charin tucui caigunara?
					</seg>
					<seg id="b.MAT.13.57" type="verse">
						Paimanda turbarinauca. Astaun Jesús paigunara nica: Shu Diosmanda rimaj llaquishcami, astaun paihua quiquin allpais quiquin huasiis mana llaquishcachu. 58 Chi llactai mana ashca munanaita ranaunara rarcachu, runauna mana quirishcaraigu.
					</seg>
				</div>
				<div id="b.MAT.14" type="chapter">
					<seg id="b.MAT.14.1" type="verse">
						Chi punzhaunai, Herodes rey apu Jesuspa shutira rimashcara uyaca.
					</seg>
					<seg id="b.MAT.14.2" type="verse">
						Paita sirvijgunara nica: Caimi Bautisaj Juan, huañushcaunamanda causarishcami. Caimanda cai ushanauna ricurínaun paihuajpi.
					</seg>
					<seg id="b.MAT.14.3" type="verse">
						Herodes ñaupa horas Juanda apica, cadenahua huataca, chonda cularbi ishcasha, paihua uqui Felipe huarmi Herodías raigumanda;
					</seg>
					<seg id="b.MAT.14.4" type="verse">
						Juan paita: Chi huarmira mana charínachu angui, nishcamanda.
					</seg>
					<seg id="b.MAT.14.5" type="verse">
						Herodes paita huañuchisha nica, astaun runaunara manzhaca, runauna Juanda Diosmanda rimajmi iyashcaraigumanda.
					</seg>
					<seg id="b.MAT.14.6" type="verse">
						Astaunga, Herodes pagarishca punzha pactarijpi, Herodíaspa ushushi runauna chaupi shungüi bailaca, Herodesta cushiy achica.
					</seg>
					<seg id="b.MAT.14.7" type="verse">
						Chiraigu shimira cuca imara mañashcaras paita cungaj.
					</seg>
					<seg id="b.MAT.14.8" type="verse">
						Ushushiga, paihua mama ñaupa rimashcasna, Bautisaj Juamba umara pulatoi cuhuai, nica.
					</seg>
					<seg id="b.MAT.14.9" type="verse">
						Shinajpi rey apu llaquirica. Astaun shimira cushcamanda, mesai tiaj runaunamandas, umara cungaj mandaca.
					</seg>
					<seg id="b.MAT.14.10" type="verse">
						Juamba cungara pitingaj mandaca chonda cularbi.
					</seg>
					<seg id="b.MAT.14.11" type="verse">
						Paihua umara pulatoi apamunauca, ushushima cushca aca, ushushi mamama cuca.
					</seg>
					<seg id="b.MAT.14.12" type="verse">
						Shinajpi pai yachachishca runauna shamunauca, ayara apasha pambanauca. Rinauca Jesusta cuentangaj.
					</seg>
					<seg id="b.MAT.14.13" type="verse">
						Jesús caita uyasha, chi llactamanda rica, runa illashca partima. Runauna pai shamushcara uyasha, llactaunamanda chaquillahua paita catinauca.
					</seg>
					<seg id="b.MAT.14.14" type="verse">
						Jesús ilucshisha, ashca runauna taucarimushcara ricuca; ricusha, paigunamanda llaquirica. Paigunamanda ungushca ajgunara alichica.
					</seg>
					<seg id="b.MAT.14.15" type="verse">
						Tutayaupi, pai yachachishca runauna paima shamunauca: Cai parti runa illajmi, nisha. Horas ña pasashcami. Runaunara dispiri, ichilla llactaunama ringaj, micunara randingaj.
					</seg>
					<seg id="b.MAT.14.16" type="verse">
						Jesús paigunara nica: Mana ministirinzhu paiguna ringaj. Cangunallara caraichi.
					</seg>
					<seg id="b.MAT.14.17" type="verse">
						Paiguna cutipanauca: Caibi pichca tandallara ishqui aichahuallaras charinchi, nisha.
					</seg>
					<seg id="b.MAT.14.18" type="verse">
						Jesús nica: Ñucajma apamichi.
					</seg>
					<seg id="b.MAT.14.19" type="verse">
						Shinajpi runaunara quihuai tiaringaj mandaca. Pichca tandara ishqui aichahuaras apisha, ahuama ricusha, bendidiasha particami. Yachachishca runaunama tandara cuca, paigunaga runaunama caranauca.
					</seg>
					<seg id="b.MAT.14.20" type="verse">
						Tucui sajsajta micunauca. Puchujgunara tandachinauca, chunga ishqui suru tasa tupura.
					</seg>
					<seg id="b.MAT.14.21" type="verse">
						Micujguna pichca huaranga tupu cariuna anauca, huarmiunara huahuaunaras mana yupashca.
					</seg>
					<seg id="b.MAT.14.22" type="verse">
						Chi huashalla, Jesús pai yachachishca runaunara canoai icuchica, paimanda ñaupa chimbama ringaj. Paiga saquirica tandarishcaunara dispiringaj.
					</seg>
					<seg id="b.MAT.14.23" type="verse">
						Runauna dispirishca huasha, Jesús urcuma sicaca sapallai Diosta mañangaj. Tutayaushcai pai chihui sapalla tiauca.
					</seg>
					<seg id="b.MAT.14.24" type="verse">
						Canoa chaupi lamarbi tiausha, tsajlaspi api tucuca, huaira ñahuipuramanda shamujpi.
					</seg>
					<seg id="b.MAT.14.25" type="verse">
						Punzhayanara Jesús paigunajma shamuca, yacu ahuara purisha.
					</seg>
					<seg id="b.MAT.14.26" type="verse">
						Yachachishca runaunaga Jesusta yacu ahuara puriushcara ricusha turbarinauca. ¡Ayami! ninauca. Manzhasha caparinauca.
					</seg>
					<seg id="b.MAT.14.27" type="verse">
						Chi ratollai Jesús paigunara rimaca: ¡Cariyaichi, nisha, ñuca maní! ¡Ama manzhaichichu!
					</seg>
					<seg id="b.MAT.14.28" type="verse">
						Shinajpi Pedro paita: Señor, nica, can ashaga, mandangui ñuca cambajma shamungaj yacu ahuara purisha.
					</seg>
					<seg id="b.MAT.14.29" type="verse">
						Jesús: Shami, nica. Pedro canoamanda irgusha, yacu ahuara purica Jesusbajma ringaj.
					</seg>
					<seg id="b.MAT.14.30" type="verse">
						Astaumbas Pedro shinzhi huairara ricusha, manzhaca. Yacui pambaringaj callarica. Caparisha: Señor, quishpichihuapai, nica.
					</seg>
					<seg id="b.MAT.14.31" type="verse">
						Chi ratollai Jesús maquira chutachisha paita apica, nisha: Ansalla quirij runa, ¿Imarasha mana quiricangui?
					</seg>
					<seg id="b.MAT.14.32" type="verse">
						Paiguna canoai icushcallahua, huaira saquirica.
					</seg>
					<seg id="b.MAT.14.33" type="verse">
						Shinajpi canoai tiajguna Jesusma shamusha adoranauca, nisha: Cierto pacha can Diospa Churimi angui.
					</seg>
					<seg id="b.MAT.14.34" type="verse">
						Yacura chimbashca huasha, Genesaret nishca llactama shamunauca.
					</seg>
					<seg id="b.MAT.14.35" type="verse">
						Chihui tiaj runauna Jesusta ricsisha, shimira cachanauca tucui rayai tiaj partiunama, paihuajma tucui ungushcaunara pushamunauca.
					</seg>
					<seg id="b.MAT.14.36" type="verse">
						Paita ruganauca paihua churana pundahuallara llangangaj. Tucui llangajguna aliyanauca.
					</seg>
				</div>
				<div id="b.MAT.15" type="chapter">
					<seg id="b.MAT.15.1" type="verse">
						Huaquin Jerusalenmanda shamuj yachaira yachachijguna fariseogunandi Jesusma shamunauca.
					</seg>
					<seg id="b.MAT.15.2" type="verse">
						Paita ninauca: ¿Imarasha can yachachishca runauna rucuuna yachachishcaunara mana casunaun? Maquira mana maillanaun tandara micungaraushallara.
					</seg>
					<seg id="b.MAT.15.3" type="verse">
						Jesús cutipasha paigunara nica: ¿Imarasha canguna Dios mandashcara mana casunguichi canguna yachachishcaunara rasha?
					</seg>
					<seg id="b.MAT.15.4" type="verse">
						Dios mandasha nica: Yayaras mamaras llaquina mangui. Yayara mamara maldiciajpi, runa shu rai huañuchu.
					</seg>
					<seg id="b.MAT.15.5" type="verse">
						Astaun canguna ninguichi: Maican runa yayara mamara rimasha: Ñuca canda yanapana cullquira Diosta cushcami, nisha,
					</seg>
					<seg id="b.MAT.15.6" type="verse">
						ña yayara mamara yanapanara mana ministirin. Shina rasha Dios mandashca shimira mana valichishcanguichi canguna yachachishcamanda.
					</seg>
					<seg id="b.MAT.15.7" type="verse">
						Ishqui shimiyujguna, Diosmanda rimaj Isaías cangunamanda alirami rimaca, casna nisha:
					</seg>
					<seg id="b.MAT.15.8" type="verse">
						Cai runauna shimi carahua ñucara ahuayachinaun, astaun paiguna shungu ñucamanda carui tiaun.
					</seg>
					<seg id="b.MAT.15.9" type="verse">
						Yangamanda ñucara ahuayachinaun, ali yachanauna cuenta runauna mandashcaunara yachachisha.
					</seg>
					<seg id="b.MAT.15.10" type="verse">
						Taucariai runaunara paihuajma cayausha, Jesús: Uyaichi, nica, intindichi.
					</seg>
					<seg id="b.MAT.15.11" type="verse">
						Mana shimii icuj runara irusyachinzhu, astaun shimi ucumanda llucshij caimi irusyachin.
					</seg>
					<seg id="b.MAT.15.12" type="verse">
						Shinajpi yachachishca runauna shamusha, paita ninauca: ¿Yachanguichu imasna fariseoguna pinarinauca cai shimira uyasha?
					</seg>
					<seg id="b.MAT.15.13" type="verse">
						Jesusga cutipaca: Tucui yura, mana ñuca ahua pacha Yaya tarpushca ajpi, pilashcami anga.
					</seg>
					<seg id="b.MAT.15.14" type="verse">
						Saquichilla^ paigunara, nica, ñausauna asha ñausaunara pushanaun. Ñausa runaga shu ñausara pushasha, ishquindi uctui urmanaunga.
					</seg>
					<seg id="b.MAT.15.15" type="verse">
						Pedro cutipasha paita nica: Yachachihuai ñucanchira cai yachachingaj cuentanara.
					</seg>
					<seg id="b.MAT.15.16" type="verse">
						Jesús nica: ¿Cangunas charajchu mana intindinguichi?
					</seg>
					<seg id="b.MAT.15.17" type="verse">
						¿Manzhu intindinguichi imasna tucui imaras shimii icusha icsama pasan, chimanda ismana huasii ichushcami?
					</seg>
					<seg id="b.MAT.15.18" type="verse">
						Astaun shimimanda llucshijga shungu ucumanda llucshin. Caiga runara irusyachin.
					</seg>
					<seg id="b.MAT.15.19" type="verse">
						Shungumanda llucshinaun: manali iyaiguna, runara huañuchinauna, shujhua tacarinauna, uchalinauna, shuhuanauna, llulla shimiuna, Diosta camisha rimanauna.
					</seg>
					<seg id="b.MAT.15.20" type="verse">
						Caigunami runara irusyachinaun. Astaun maquira mana maillasha micusha, caiga runara mana irusyachinzhu.
					</seg>
					<seg id="b.MAT.15.21" type="verse">
						Jesús chi llactamanda llucshisha, Tiro Sidón partiunama rica.
					</seg>
					<seg id="b.MAT.15.22" type="verse">
						Chihui shu Canaan huarmi, chi partimanda llucshij, caparisha Jesusta nica: Señor, Davidpa Churi, llaquihuapai. Ñuca ushushira supai ashcarami tormendachin.
					</seg>
					<seg id="b.MAT.15.23" type="verse">
						Astaun Jesús paita mana imaras cutipacachu. Shinajpi pai yachachishca runauna llutarisha ruganauca: Cachai cai huarmira, ninauca, ñucanchi huashai yapa caparisha shamun.
					</seg>
					<seg id="b.MAT.15.24" type="verse">
						Pai cutipasha nica: Israel aillumanda borregouna cuenta chingarishcaunamalla cachashcami ani.
					</seg>
					<seg id="b.MAT.15.25" type="verse">
						Shinajpi huarmi Jesuspa ñaupajma shamusha, tuama urmasha, nica; Señor, yanapahuapai ñucara.
					</seg>
					<seg id="b.MAT.15.26" type="verse">
						Jesús cutipasha nica: Mana valinzhu churiuna tandara ichilla allcuunama shitangaj.
					</seg>
					<seg id="b.MAT.15.27" type="verse">
						Huarmiga: Ari, Señor, nica, shinajllaira ichilla allcuuna mesamanda urmaj puchuunara micunaun.
					</seg>
					<seg id="b.MAT.15.28" type="verse">
						Shinajpi Jesús cutipaca: Huarmi, nisha, shinzhirami quiriungui. Can munashcasna rashca tucuchu. Chi horasmanda ushushi aliyashca aca.
					</seg>
					<seg id="b.MAT.15.29" type="verse">
						Chimanda pasasha, Jesús Galilea lamar rayama shamuca. Urcuma sicasha chihui tiarica.
					</seg>
					<seg id="b.MAT.15.30" type="verse">
						Ashca runauna paihuajma shamunauca, paigunahua anga changaunara, ñausaunara, shimi upaunara, pullu maquiunara, ashca shu ungushcaunaras pushamunauca.
					</seg>
					<seg id="b.MAT.15.31" type="verse">
						Shinasha, taucariai runauna manzharinauca, shimi upauna rimashcara, pullu maquiunara alichishcaxa, anga changauna purishcara, ñausauna ricushcaras ricusha. Israelba Diosta alabanauca.
					</seg>
					<seg id="b.MAT.15.32" type="verse">
						Jesús pai yachachishca runaunara cayasha nica: Runaunamanda llaquirini. Ña quinsa punzha ñucahua tianaushca. Micuna illan. Paigunara mana micujta cachañara mana munanichu, ama yarcaihua huañunauchu ñambii.
					</seg>
					<seg id="b.MAT.15.33" type="verse">
						Shinajpi yachachishca runauna paita ninauca: ¿Maimanda cai tupu tandaunara charishun casna runa illashca partii, cai tucui runaunara sajsajta carangaj?
					</seg>
					<seg id="b.MAT.15.34" type="verse">
						Jesús paigunara nica: ¿Masna tandara charinguichi? Canzhista, ninauca, ansalla aichahuaunandi.
					</seg>
					<seg id="b.MAT.15.35" type="verse">
						Runaunara allpai tiaringaj mandaca.
					</seg>
					<seg id="b.MAT.15.36" type="verse">
						Chi canzhis tandara aichahuaras apisha, Diosta agrasicami, tandara particami. Yachachishca runaunama cuca, paigunas runaunama caranauca.
					</seg>
					<seg id="b.MAT.15.37" type="verse">
						Tucui sajsajta micunauca. Puchujgunara canzhis atun tasa undajta tandachinauca.
					</seg>
					<seg id="b.MAT.15.38" type="verse">
						Micujguna chuscu huaranga cariuna anauca, huarmiras huahuaras mana yupashca anauca.
					</seg>
					<seg id="b.MAT.15.39" type="verse">
						Shinajpi runaunara dispirishca huasha, Jesús canoai icusha, Magdala nishca partima shamuca.
					</seg>
				</div>
				<div id="b.MAT.16" type="chapter">
					<seg id="b.MAT.16.1" type="verse">
						Fariseoguna saduceogunandi shamunauca Jesusta tentangaj. Ricuchihuai, ninauca, shu ahua pachamanda munanaita ricurinara.
					</seg>
					<seg id="b.MAT.16.2" type="verse">
						Jesusga cutipasha nica: Tutayaupi ninguichi: Cielo pucayaun, ali punzha tucungami.
					</seg>
					<seg id="b.MAT.16.3" type="verse">
						Tutamandaga: Tamiangami raun, ninguichi, puyu pucayajpi. ¡Ishqui shimiyujguna! Cieloi ricurishcara ricsinguichi, astaun cai tiempoi tucushcaunara mana ricsinguichichu.
					</seg>
					<seg id="b.MAT.16.4" type="verse">
						Manali shujhua tacarisiqui miraiguna, munaita ricurinara ricuchihuai, ninaun; shinajllaira ricurinara mana ricuchishcachu anga. Diosmanda rimaj Jonasmanda ricurinallara ricuchishca anga. Paigunara saquisha rica.
					</seg>
					<seg id="b.MAT.16.5" type="verse">
						Lamar chimba partima pai yachachishca runauna pactai rishaga, tandara apamunara cungarinaushca aca.
					</seg>
					<seg id="b.MAT.16.6" type="verse">
						Jesús paigunara nica: Cuiraichi, fariseoguna saduceoguna tandara rana punguichina polvomanda.
					</seg>
					<seg id="b.MAT.16.7" type="verse">
						Yachachishca runaunaga paigunapura iyasha ninauca: Ñucanchi tandara mana apamushcamandami casna rimaun.
					</seg>
					<seg id="b.MAT.16.8" type="verse">
						Jesús caita intindiusha, paigunara nica: Ansalla quirij runauna, ¿imarasha canguna shungüi iyaunguichi, tandara mana charinchichu? nisha.
					</seg>
					<seg id="b.MAT.16.9" type="verse">
						¿Manzhu intindinguichi? ¿Manzhu iyaringuichi pichca tandahuara, pichca huarangapura micushcara, imasna suru tasara puchujta tandachicanguichi?
					</seg>
					<seg id="b.MAT.16.10" type="verse">
						¿Manzhu iyaringuichi chi canzhis tandahuara, chuscu huaranga runapura micushcara? ¿Shinajpi, masna atun tasara puchujta tandachicanguichi?
					</seg>
					<seg id="b.MAT.16.11" type="verse">
						¿Imarashara mana intindihuacanguichi ñuca rimashcara? Mana tandamandachu aca ñuca cangunara rimashca: fariseoguna saduceoguna tandara rana punguichina polvomanda cuiraichi, nicani.
					</seg>
					<seg id="b.MAT.16.12" type="verse">
						Shinajpi intindinauca, pai mana rimacachu micuna tandara rana polvomanda cuiranara, astaun fariseoguna saduceoguna yachachishca shimiunamanda cuiranara.
					</seg>
					<seg id="b.MAT.16.13" type="verse">
						Jesús Filipo Cesárea nishca partima shamusha, pai yachachishca runaunara tapuca: Runauna ¿pimi nisha ninaundai Runa Churira?
					</seg>
					<seg id="b.MAT.16.14" type="verse">
						Paiguna cutipanauca: Huaquinguna Bautisaj Juanmi ninaun, shujgunaga Elíasmi, chishujguna Jeremíasmi, shu Diosmanda rimaj chari, ninaun.
					</seg>
					<seg id="b.MAT.16.15" type="verse">
						Jesús paigunara nica: Cangunaga, ¿pimi nishara iyanguichi ñucara?
					</seg>
					<seg id="b.MAT.16.16" type="verse">
						Simón Pedro cutipasha: Can Cristomi angui, causaj Diospa Churi, nica.
					</seg>
					<seg id="b.MAT.16.17" type="verse">
						Shinajpi Jesús paita cutipasha nica: Cushimi angui can, Jonaspa churi Simón. Mana aichachu, mana yahuarchu caita canda ricuchishca, astaun ñuca ahua pachai tiaj Yaya, paimi canda ricuchica.
					</seg>
					<seg id="b.MAT.16.18" type="verse">
						Ñucas canda nini: Can Pedro nishca angui. Cai peñas ahuai ñuca iglesiara sicachishami. Ucu pacha ushaiguna paita mana vencinaungachu.
					</seg>
					<seg id="b.MAT.16.19" type="verse">
						Ahua pacha mandana llaveunara cuenta canda ctishami. Tucui imaras cai pachai can huatajpi, ahua pachais huatashca anga. Tucui imaras cai pachai can pascajpi, ahua pachais pascashca anga.
					</seg>
					<seg id="b.MAT.16.20" type="verse">
						Shinajpi Jesús pai yachachishca runaunara mandaca: Pitas ama cuentaichichu ñuca Jesús Cristomi ani nishcara.
					</seg>
					<seg id="b.MAT.16.21" type="verse">
						Chi horasmanda Jesús pai yachachishca runaunara cuentangaj callarica: Ministirinmi, nisha, ñuca Jerusalenma ringaj. Chihui rucuuna, sacerdote atun apuuna, yachaira yachachijgunas ñucara ashcara tormendachinaunga, ñucara huañuchinaunga; quinsa punzhaiga causarisha.
					</seg>
					<seg id="b.MAT.16.22" type="verse">
						Shinajpi Pedro paita shujma pushasha, paita camachingaj callarica: Señor, nisha, canllarara llaquipai, ama canhua casna tucuchu.
					</seg>
					<seg id="b.MAT.16.23" type="verse">
						Jesusga voltiarisha Pedrora nica: ¡Ñuca ñaupajmanda anzhuri, Satanás! Ñucara nijtachisha iyaungui, Diospajgunara mana ricusha, astaumbas runajgunallara ricungui.
					</seg>
					<seg id="b.MAT.16.24" type="verse">
						Shinajpi Jesús pai yachachishca runaunara nica: Pihuas ñucallara catisha nisha, Mana imaschu ani, nichu, paihua cruzta aparisha, ñucara catimuchu.
					</seg>
					<seg id="b.MAT.16.25" type="verse">
						Maicans paihua causaira quishpichisha nisha, causaira pirdingami. Maicambas paihua causaira pirdisha ñucaraigumanda, causaira taringami.
					</seg>
					<seg id="b.MAT.16.26" type="verse">
						¿Imajta valingai runara entero mundura ganashas, paihua almara pirdijpi? ¿Ima paganarara cungai shu runa paihua almamanda?
					</seg>
					<seg id="b.MAT.16.27" type="verse">
						Ñuca, Runa Churi nishca, ñuca Yaya sumajhua paihua angelgunahua pariju shamushami. Chi horasllaira caran dueñora pagashami, caran dueño rashca tupura.
					</seg>
					<seg id="b.MAT.16.28" type="verse">
						Cierto pacha cangunara nini, huaquinguna caibi tiajguna huañunara mana gustanaungachu Runa Churira paihua mandana pachai shamujta ricunagama.
					</seg>
				</div>
				<div id="b.MAT.17" type="chapter">
					<seg id="b.MAT.17.1" type="verse">
						Socta punzha huasha, Jesús Pedrora, Santiagora, paihua uqui Juandas pushaca shu atun urcu pundama.
					</seg>
					<seg id="b.MAT.17.2" type="verse">
						Chihui, paiguna ñaupajpi, Jesús shu tono ricurij tucuca. Paihua ñahui indisna chiujlla ricurica. Paihua churana rasu cuenta yurajlla tucuca.
					</seg>
					<seg id="b.MAT.17.3" type="verse">
						Paigunajma ricurimunauca Moisés Elíaspas, Jesushua rimasha.
					</seg>
					<seg id="b.MAT.17.4" type="verse">
						Shinajpi Pedro Jesusta: Señor, nica, alirami ñucanchi caibi tiangaj. Can munajpi, caibi quinsa huasihuara rashun: cambajta shuj, Moisespajta shuj, Elíaspajtas shuj.
					</seg>
					<seg id="b.MAT.17.5" type="verse">
						Pai rimaushcallai, shu chiujlla puyu paigunara quillpaca. Puyu ucumanda shu shimi uyarica: Caimi ñuca llaquishca Churi, paihuajpimi cushi ani, paita uyaichi, nisha.
					</seg>
					<seg id="b.MAT.17.6" type="verse">
						Yachachishca runauna caita uyasha tuama urmanauca, ashcara manzharinauca.
					</seg>
					<seg id="b.MAT.17.7" type="verse">
						Shinajpi Jesús llutarimusha, paigunara llangaca, Atarichi, nisha, ama manzhaichichu.
					</seg>
					<seg id="b.MAT.17.8" type="verse">
						Paiguna muyujta ricusha, pitas mana ricunaucachu, Jesusllara ricunauca.
					</seg>
					<seg id="b.MAT.17.9" type="verse">
						Urcumanda irgumusha, Jesús paigunara mandaca: Pitas ama rimaichichu cai ricushcara ñuca, Runa Churi nishca, huañushcaunamanda causarishca huashagama, nisha.
					</seg>
					<seg id="b.MAT.17.10" type="verse">
						Shinajpi yachachishca runauna paita tapunauca: ¿Imarasha ninaun yachaira yachachijguna, Elias ñaupa punda shamuna ministirin? nisha.
					</seg>
					<seg id="b.MAT.17.11" type="verse">
						Jesús cutipasha, paigunara nica: Cierto pacha Elias ñaupa punda shamungami tucuira alichingaj.
					</seg>
					<seg id="b.MAT.17.12" type="verse">
						Astaun cangunara nini, ña shamucami Elias. Paitaga mana ricsinaucachu, astaumbas runauna paiguna munaira paihua ranaucami. Shinallarami paiguna ñucara, Runa Churi nishcara, tormendachihuanaunga.
					</seg>
					<seg id="b.MAT.17.13" type="verse">
						Shinajpi yachachishca runauna Jesús Bautisaj Juanmanda paigunama rimashca ajta intindinauca.
					</seg>
					<seg id="b.MAT.17.14" type="verse">
						Runauna montonma pactamujpi, Jesuspajma shu runa shamusha, paihua ñaupajpi cungurica, paita nica:
					</seg>
					<seg id="b.MAT.17.15" type="verse">
						Señor, llaquipai ñuca churihuara, ura paita apin, ashcara tormendarin. Ashca cuti ninai urman, ashca cuti yacuis.
					</seg>
					<seg id="b.MAT.17.16" type="verse">
						Paita pushamucani can yachachishca runaunajma, randi paita alichinara mana ushanaucachu.
					</seg>
					<seg id="b.MAT.17.17" type="verse">
						Jesús cutipasha nica: ¡Mana pacha, mana quirij istu shungumanda miraiguna! ¿Imahorasgamara cangunahua tiaushairi? ¿Imahorasgamara cangunara ahuantashairi? Huahuara caima pushamichi.
					</seg>
					<seg id="b.MAT.17.18" type="verse">
						Jesús supaira piñaca. Supaiga huahuamanda llucshica. Huahua chi horasmanda pacha aliyashca aca.
					</seg>
					<seg id="b.MAT.17.19" type="verse">
						Yachachishca runauna Jesusma sapallai shamusha, paita ninauca: ¿Imaraigu mana ushacanchi chi supaira ichungaj?
					</seg>
					<seg id="b.MAT.17.20" type="verse">
						Jesús paigunara: Canguna ansalla quirishcamandami, nica. Cierto pacha cangunara nini, canguna quirina tupu shu ichilla tarpuna muyu tupu ajpi, canguna cai urcura: Caimanda chima pasai, ninguima; pasanmami aca. Imas cangunaj rai huajllami anga.
					</seg>
					<seg id="b.MAT.17.21" type="verse">
						Cai samiuna Diosta mañajllai sasijllai llucshinaun.
					</seg>
					<seg id="b.MAT.17.22" type="verse">
						Paiguna Galilea partii tiaushcai, Jesús paigunara nica: Runa Churi runauna maquii entregashcami anga.
					</seg>
					<seg id="b.MAT.17.23" type="verse">
						Paita huañuchinaungami, astaumbas quinsa punzha huasha causarimungami. Paiguna llaquirinauca ashcara.
					</seg>
					<seg id="b.MAT.17.24" type="verse">
						Paiguna Capernaum llactama pactamujpi, Pedrojma chi ishqui cullquira mañajguna shamunauca, paita ninauca: ¿Cangunara Yachachij cai ishqui cullquira manzhu pagangái?
					</seg>
					<seg id="b.MAT.17.25" type="verse">
						Paiga, Ari, nica. Huasii icujpi, Jesús ñaupa punda paita rimaca, nisha: ¿Imasnara iyangui, Simón? Cai pacha rey apuuna, ¿pimandara impuesto nishca cullquira apinaun? ¿Churiunamandachu, carumanda shamujgunamandachu apinaun?
					</seg>
					<seg id="b.MAT.17.26" type="verse">
						Pedroga paita: Carumandaunamandami, nisha cutipaca. Jesús paita: Shinajpi, churiuna mana paganachu, nica.
					</seg>
					<seg id="b.MAT.17.27" type="verse">
						Shinajllaira, paigunara ama piñachingaj, ri lamarma. Ansílui. Ñaupa apirij aichahuara api, paihua shimira pascai, shimi ucui ishquimanda pagana cullquira tupanguimi. Cullquira api, cuiri, ñucamandas canmandas.
					</seg>
				</div>
				<div id="b.MAT.18" type="chapter">
					<seg id="b.MAT.18.1" type="verse">
						Chi horas, Jesús yachachishca runauna paihuajma shamunauca, ¿Pitai mas atun, ahua pacha mandanai? ninauca.
					</seg>
					<seg id="b.MAT.18.2" type="verse">
						Jesusga shu ichilla huahuara cayasha, Shami, nisha, paita paiguna chaupi shungüi shayachica.
					</seg>
					<seg id="b.MAT.18.3" type="verse">
						Cierto pacha cangunara nini, nica, canguna mana turcarisha, huahuaunasna tucusha, ahua pacha mandanai mana icunguichichu.
					</seg>
					<seg id="b.MAT.18.4" type="verse">
						Shinajpi, pi runas cai huahuasna mansoyasha, pai yali atunmi ahua pacha mandanai.
					</seg>
					<seg id="b.MAT.18.5" type="verse">
						Pis shu casna huahuara ñuca shutü chasquisha, ñucarami chasquin.
					</seg>
					<seg id="b.MAT.18.6" type="verse">
						Pis shu cai ñucajpi quirij ichilla huahuaunara uchai urmachijpi, astaun alimi anmaca shu atun cutana rumira paihua cungai huatasha, paita lamarbi pambachingaj.
					</seg>
					<seg id="b.MAT.18.7" type="verse">
						¡Ayailla mundu urmachishcaunamanda! Urmachinauna shamungaj ministirin. Randi, ¡ayailla urmachij runa!
					</seg>
					<seg id="b.MAT.18.8" type="verse">
						Chiraigumanda camba maqui, camba chaqui canda urmachijpi, piti, ichui canmanda. Yali valin causaibi pullu maqui, pullu chaqui icungaj, astaun mana valin ishqui maquiyuj, ishqui chaquiyuj huiñaigama sindij ninai shitai tucungaj.
					</seg>
					<seg id="b.MAT.18.9" type="verse">
						Shinallara camba ñahui canda urmachijpi, llucchi, ichui canmanda, yali valin causaibi icungaj shu ñahuillahua, astaun mana valin ishqui ñahuihua ucu pacha ninai shitai tucungaj.
					</seg>
					<seg id="b.MAT.18.10" type="verse">
						Ricuichi ama pishü churaichichu shuj cai ichilla huahuaunamanda. Cangunara nini, paiguna ahua pachai tiaj ángelguna tucui horas ñuca ahua pachai tiaj Yaya ñahuira ricunaun.
					</seg>
					<seg id="b.MAT.18.11" type="verse">
						Runa Churiga chingarishcara quishpichingaj shamuca.
					</seg>
					<seg id="b.MAT.18.12" type="verse">
						¿Imara iyanguichi? Shu runa patsaj borregora charisha, shuj pirdirijpi, ¿manzhu chishu iscun chunga iscunda saquisha, urcuma ringa chingarishcara mascangaj?
					</seg>
					<seg id="b.MAT.18.13" type="verse">
						Borregora tarisha, cierto pacha cangunara nini, mas cushiyanga chi borregoraigumanda, chishu iscun chunga iscun mana chingarishcaunamanda yali.
					</seg>
					<seg id="b.MAT.18.14" type="verse">
						Shinami, camba ahua pachai tiaj Yaya mana munanzhu shujllas cai ichilla huahuaunamanda pirdiringaj.
					</seg>
					<seg id="b.MAT.18.15" type="verse">
						Shinasha, camba uqui canhua ucharajpi, ri, paita rimangui sapalla ashcai. Pai canda uyajpiga, camba uquira ganashcanguimi.
					</seg>
					<seg id="b.MAT.18.16" type="verse">
						Astaun pai canda mana uyajpiga, canhua pariju shujta ishquiras pushai, ishqui quinsa ricujguna shimimanda tucui rimashca shimi uyaringaj.
					</seg>
					<seg id="b.MAT.18.17" type="verse">
						Pai cangunara mana uyasha nijpiga, iglesiara cuentai. Pai iglesiara mana uyajpiga, paita ña shu yanga mana valij runa cuenta iyashca achu.
					</seg>
					<seg id="b.MAT.18.18" type="verse">
						Cierto pacha cangunara nini, tucui imaras canguna cai pachai huatajpi, ahua pachais huatashca anga; tucui imaras cai pachai pascajpis, ahua pachais pascashca anga.
					</seg>
					<seg id="b.MAT.18.19" type="verse">
						Cutillara cangunara nini, cangunamanda ishquindi cai pachai shinallara iyajpi, pariju imaras Diosta mañangaj, ñuca ahua pachai tiaj Yaya chita rangami.
					</seg>
					<seg id="b.MAT.18.20" type="verse">
						Maibís ishquipura asha, quinsapura ashas, ñuca shutii tandarimujpi, chihui tiasha ñuca paiguna chaupi shungüi.
					</seg>
					<seg id="b.MAT.18.21" type="verse">
						Shinajpi Pedro llutarímusha nica: Señor, ¿masna cuti ñuca uquira perdonashachu pai ñucahua ucharashcara? ¿Canzhis cutigama?
					</seg>
					<seg id="b.MAT.18.22" type="verse">
						Jesús paita nica: Mana ninichu canzhis cutigamalla, astaun canzhis chunga cuti canzhis cutigama.
					</seg>
					<seg id="b.MAT.18.23" type="verse">
						Chiraigumanda, ahua pacha mandana shu rey apu cuenta tucun, paita dibishcaunara alichisha nica paita sirvijgunahua.
					</seg>
					<seg id="b.MAT.18.24" type="verse">
						Dibira alichingaj callarijpi, shu runa shamuca chunga huaranga cullquira dibij.
					</seg>
					<seg id="b.MAT.18.25" type="verse">
						Cai runaraga, pagangaj mana ushajpí, paihua patrón paita catungaj mandaca, huarmindi churiunandi charishcaunandi, pai dibishcara pagangaj.
					</seg>
					<seg id="b.MAT.18.26" type="verse">
						Shinajpi chi sirvij runa, patromba ñaupajpi tuama urmasha, rugasha nica: Señor, chapahuapai ansallara, tucuira canda pagashami.
					</seg>
					<seg id="b.MAT.18.27" type="verse">
						Chi sirvijpa patrón, paita llaquisha, paita cacharica, tucuira paita perdonacami.
					</seg>
					<seg id="b.MAT.18.28" type="verse">
						Chi sirvij runa llucshishaga, shu paihua pariju sirvij runara tupaca, paita shu patsaj sucreshuara dibica. Paita shinzhira apica, cungara quihuichisha nisha raulla, Pagahuai, nica, dibishcara.
					</seg>
					<seg id="b.MAT.18.29" type="verse">
						Shinajpi chi paihua pariju sirvij, paihua chaquii tuama urmasha, rugasha nica: Chapahuapai ansallara, tucuira canda pagashami.
					</seg>
					<seg id="b.MAT.18.30" type="verse">
						Paiga mana munacachu, astaun runara chonda cularbi shitaca dibishcara pagangagama.
					</seg>
					<seg id="b.MAT.18.31" type="verse">
						Chishu paihua pariju sirvijguna shina tucushcara ricusha, ashcara llaquirisha, patrombajma cuentaj rinauca tucui tucushcara cuentangaj.
					</seg>
					<seg id="b.MAT.18.32" type="verse">
						Shinajpi patrón runara cayasha nica: Manali sirvij, tucui can dibishcara perdonacani, can ñucara rugashcaraigu.
					</seg>
					<seg id="b.MAT.18.33" type="verse">
						¿Manzhu can shinallara canhua pariju sirvij runara llaquina macangui imasnara ñuca canda llaquicani?
					</seg>
					<seg id="b.MAT.18.34" type="verse">
						Shinajpi patrón piñarisha, chi runara entregaca livachijgunama, tucui pai dibishcara pagangagama.
					</seg>
					<seg id="b.MAT.18.35" type="verse">
						Shinallarami ranga ñuca ahua pachai tiaj Yaya cangunahua, canguna mana tucui shunguhua canguna uquiunara paiguna manali rashcaunara perdonajpi.
					</seg>
				</div>
				<div id="b.MAT.19" type="chapter">
					<seg id="b.MAT.19.1" type="verse">
						Jesús cai shimiunara tucuchishca huasha anzhuricami Galilea partimanda; Judea partima rica, Jordan yacu chimbama.
					</seg>
					<seg id="b.MAT.19.2" type="verse">
						Ashca runauna paita catimunauca, tucuira alichicami.
					</seg>
					<seg id="b.MAT.19.3" type="verse">
						Shinajpi fariseoguna paihuajma shamusha, paita tentanauca, nisha: ¿Raihuajchu shu cari imaraigumandas paihua huarmira ichungaj?
					</seg>
					<seg id="b.MAT.19.4" type="verse">
						Jesús cutipasha nica: ¿Manzhu ricushcanguichi imasna runaunara ñaupa punda Rau paigunara cariras huarmiras rashcami.
					</seg>
					<seg id="b.MAT.19.5" type="verse">
						Paigunara nisha: Shu cari paihua yayara mamaras saquingami, paihua huarmihua llutaringami, ishquindi shu aichalla tucunaungami?
					</seg>
					<seg id="b.MAT.19.6" type="verse">
						Shinajpi ña mana ishquichu tucunaun astaun shu aichalla. Chimanda, Dios llutachishcara runa ama llushpichichu.
					</seg>
					<seg id="b.MAT.19.7" type="verse">
						Paita ninauca: Shinasha, ¿Imaraigu Moisés mandaca maqui llushpichina quillcara cungaj, huarmira ichungaj?
					</seg>
					<seg id="b.MAT.19.8" type="verse">
						Jesús nica: Canguna shungu shinzhi ashcaraigu Moisés lugarda cuca canguna huarmiunara ichungaj, astaun callari horaspi mana shinachu aca.
					</seg>
					<seg id="b.MAT.19.9" type="verse">
						Maspas cangunara nini, maican runa paihua huarmira ichusha, mana shujhua tacarishca raigumanda ajpi, shu huarmihua casarasha, shujhua tacarij runa tucun, shinallara ichushca huarmihua casaraj runa shujhua tacarij tucun.
					</seg>
					<seg id="b.MAT.19.10" type="verse">
						Yachachishca runauna Jesusta ninauca: Shu cari paihua huarmihua shina ajpi, mana valinzhu casarangaj.
					</seg>
					<seg id="b.MAT.19.11" type="verse">
						Shinajpi Jesús paigunara nica: Mana tucui runa cai shimira chasquinara ushan, astaun cushcaunamalla.
					</seg>
					<seg id="b.MAT.19.12" type="verse">
						Eunucos nishca mana casarana ushaj runauna tianaun, huaquinguna casnami pagarinaushca mama icsamanda pacha, shujguna casnami anaun runa rashcamanda, shujgunaga casnami tucunaun paiguna quiquin munaimandallara, ahua pacha mandanaraigumanda. Caita chasquinara ushaj runa chasquichu.
					</seg>
					<seg id="b.MAT.19.13" type="verse">
						Shinajpi paihuajma pushamunauca ichilla huahuaunara, Jesús paihua maquira paiguna ahuai churangaj, Diosta manangajpas. Yachachishca runaunaga paigunara piñanauca. 14 Jesusga: Huahuaunara lugarda cuichi ñucama shamungaj, nica, ama arcaichichu paigunara. Casna huahuaunajmi ahua pacha mandana.
					</seg>
					<seg id="b.MAT.19.15" type="verse">
						Paihua maquiunara huahuauna ahuai churashca huasha, ricami chi llactamanda.
					</seg>
					<seg id="b.MAT.19.16" type="verse">
						Shinajpi shu runa Jesusma shamuca, paita nica: Ali Yachachij, ¿Ima alirara rashairi huiñai causaira charingaj?
					</seg>
					<seg id="b.MAT.19.17" type="verse">
						Jesús paita nica: ¿Ima rasha ñucara ali nisha rimahuangui? Pihuas mana alichu, Diosllami ali. Randi, causaima icusha nijpi, mandamientos nishca camachishca shimiunara huacachi.
					</seg>
					<seg id="b.MAT.19.18" type="verse">
						Runaga paita: ¿Maicangunaraga? nica. Jesús cutipaca: Ama huañuchichu, ama shujhua tacarichu, ama shuhuaichu, ama llullaichu shujgunamanda.
					</seg>
					<seg id="b.MAT.19.19" type="verse">
						Yayaras mamaras llaquina mangui, camba rayai tiaj runara can quiquindasna llaquina mangui.
					</seg>
					<seg id="b.MAT.19.20" type="verse">
						Malta runa paita nica: Cai tucuira rashcani huahuamanda pacha. ¿Imara chara pishin?
					</seg>
					<seg id="b.MAT.19.21" type="verse">
						Jesús paita nica: Can cierto ali sumaj tucusha nijpi, ri, charishcara catui, tsuntsuunama cuyai, maspas valijgunara ahua pachai charinguimi. Shami, catihuai ñucara.
					</seg>
					<seg id="b.MAT.19.22" type="verse">
						Maltaga cai shimira uyasha, llaquirisha rica, ashca charij asha.
					</seg>
					<seg id="b.MAT.19.23" type="verse">
						Shinajpi Jesús pai yachachishca runaunara nica: Cierto pacha cangunara nini, tormendosmi shu charij runa ahua pacha mandanai icungaj.
					</seg>
					<seg id="b.MAT.19.24" type="verse">
						Cutillara cangunara nini: Shu camello nishca tormendariushas shu tupulli uctura pasangallami, randi shu charijga astaun yali tormendoshua Dios mandana pachama icungami.
					</seg>
					<seg id="b.MAT.19.25" type="verse">
						Pai yachachishca runauna caita uyasha, ashcara manzharinauca, casna nisha: ¿Pita quishpinara ushangairi?
					</seg>
					<seg id="b.MAT.19.26" type="verse">
						Jesús paigunara ricusha nica: Runaunahua mana raihuajchu yachin, astaun Dioshua tucui raihuajllami.
					</seg>
					<seg id="b.MAT.19.27" type="verse">
						Shinajpi Pedro paita nica: Ñucanchiga tucuira saquisha, canda catimushcanchi, ¿imarara charishun ñucanchi?
					</seg>
					<seg id="b.MAT.19.28" type="verse">
						Jesús paigunara nica: Cierto pacha cangunara nini; tucuira alichina punzhai, ñuca, Runa Churi nishca, ñuca sumaj tiarinai tiarishca horas, canguna ñucara catimujguna shinallara chunga ishqui rey apu tiarinai tiarisha, Israel chunga ishqui aillura taripanguichimi.
					</seg>
					<seg id="b.MAT.19.29" type="verse">
						Maicambas huasiunara, uquiunara, paniunara, yayara, mamara, huarmira, churiunara, allpaunara saquishca ajpi ñuca shutimanda, patsaj cuti mas apingami, maspas huiñai causaira charingami.
					</seg>
					<seg id="b.MAT.19.30" type="verse">
						Randi, ashca ñaupa punda ajguna puchucaiguna tucunaungami, ashca puchucaiguna ñaupajgunami tucunaunga.
					</seg>
				</div>
				<div id="b.MAT.20" type="chapter">
					<seg id="b.MAT.20.1" type="verse">
						Ahua pacha mandana shu runa cuentami. Tutamandara llucshica tarabajgunara apingaj, paihua uvillas chagrai tarabangaj.
					</seg>
					<seg id="b.MAT.20.2" type="verse">
						Tarabajgunahua shimira cushca ajpi chunga sucresta pagangaj caran punzha, runaunara uvillas chagrama cachaca.
					</seg>
					<seg id="b.MAT.20.3" type="verse">
						Las nueve tupui llucshisha, shujguna lugar ajgunara ricuca pulasai.
					</seg>
					<seg id="b.MAT.20.4" type="verse">
						Paigunara nica: Richi cangunas ñuca uvillas chagrama, cangunara ali tupura pagashami. Runauna rinauca.
					</seg>
					<seg id="b.MAT.20.5" type="verse">
						Cuti llucshica doce chaupi punzhai, shinallara las tres tupuis.
					</seg>
					<seg id="b.MAT.20.6" type="verse">
						Cutillara las cinco tupui llucshica. Chara huaquinguna lugar ajgunara tupaca. Paigunara nica: ¿Imaraigu caibi entero punzha lugar tiaunguichi?
					</seg>
					<seg id="b.MAT.20.7" type="verse">
						Paita ninauca: Pihuas mana tarabachishcaraigu, nisha. Runa paigunara: Richi cangunas chagrama, nica. Ali tupura pagashca anguichimi.
					</seg>
					<seg id="b.MAT.20.8" type="verse">
						Tutayaupi, las seis tucujpi, uvillas chagra dueño paihua mayordomora nica: Tarabajgunara cayai, paigunara shu punzha tarabashcara pagai, puchucai shamujgunahua callarijpi, ñaupa shamujgunagama.
					</seg>
					<seg id="b.MAT.20.9" type="verse">
						Shinajpi las cinco tupui shamujguna pactamujpi, caran dueño paihua chunga sucresta apica.
					</seg>
					<seg id="b.MAT.20.10" type="verse">
						Ñaupa shamujguna pactamujpi, mas cullquira apishunmi nisha iyanauca, astaun paigunas shinallara caran dueño chunga sucresta apinauca.
					</seg>
					<seg id="b.MAT.20.11" type="verse">
						Chillara apishaga, dueñora piñanauca.
					</seg>
					<seg id="b.MAT.20.12" type="verse">
						Ninauca: Cai puchucai horas shamujguna shu horasllara tarabanauca, shinajllaira ñucanchira pagashcasna pagashcangui. Ñucanchiga entero punzha rupaibi tarabashcanchi.
					</seg>
					<seg id="b.MAT.20.13" type="verse">
						Dueñoga paigunamanda shujta cutipasha nica: Amigo, ñuca canda manalira mana raunichu, ¿manzhu shimira cucani canda chunga sucresta pagangaj?
					</seg>
					<seg id="b.MAT.20.14" type="verse">
						Canga can ganashcara apisha ri. Ñuca cai huasha shamujta canda cushcasna cusha nini.
					</seg>
					<seg id="b.MAT.20.15" type="verse">
						¿Manzhu raihuaj ñuca munashcara ñucajhua? ¿Canga chijnihuanguichu ñuca shungu ali ashcaraigu?
					</seg>
					<seg id="b.MAT.20.16" type="verse">
						Shinami, ñaupa ajguna puchucaiguna tucunaungami, puchucaiguna ñaupa ajgunami tucunaunga. Ashcami cayashcauna, randi ansallami ajliashcauna anga.
					</seg>
					<seg id="b.MAT.20.17" type="verse">
						Jesús Jerusalenma sicasha, ñambii pai chunga ishqui yachachishca runaunara sapallama pushasha, paigunara nica:
					</seg>
					<seg id="b.MAT.20.18" type="verse">
						Ña Jerusalenma sicanchi. Ñucara, Runa Churi nishcara, entregahuanaunga sacerdote apuunama yachaira yachachijgunamas. Huañuchihuanaungami.
					</seg>
					<seg id="b.MAT.20.19" type="verse">
						Ñucara gentilgunama entreganaungami burlangaj, azutingaj, chacatangaj. Astaumbas quinsa punzhai causarishami.
					</seg>
					<seg id="b.MAT.20.20" type="verse">
						Shinajpi Zebedeo churiuna mama llutarimuca, churiunandi, Jesuspa ñaupajpi tuama urmasha paita imaras mañangaj.
					</seg>
					<seg id="b.MAT.20.21" type="verse">
						Jesús paita: ¿Imara ningui? nisha tapuca. Paiga: Mandangui, nica, can mandana pachai cai ñuca ishqui churiuna canhua tiarinauchu, shuj ali partima shujga lluqui maqui partima,
					</seg>
					<seg id="b.MAT.20.22" type="verse">
						Shinajpi Jesús cutipasha nica: Canguna mañashcara mana yachanguichichu. ¿Ushanguichichu ñucara cushca vasora cuenta upingaj? ¿Ushanguichichu ñucara cushca bautisanahua cuenta bautisaringaj? Paiguna: Ushanchimi, ninauca.
					</seg>
					<seg id="b.MAT.20.23" type="verse">
						Jesús paigunara: Cierto pacha, nica, canguna ñuca vasora cuenta upinguichimi, ñuca bautisanahua cuenta bautisaringuichimi, randi ñuca ali partima ñuca lluqui partima tiarinara mana ñuca cunachu, astaun ñuca Yaya cunga pai ajllashcaunama.
					</seg>
					<seg id="b.MAT.20.24" type="verse">
						Chishu chungauna caita uyasha piñarinauca chi ishquiunahua.
					</seg>
					<seg id="b.MAT.20.25" type="verse">
						Shinajpi Jesús paigunara cayasha nica: Yachanguichi imasna llactauna gobernadorguna chi llactaunara mandanaun, atunguna shinallara mandanaun.
					</seg>
					<seg id="b.MAT.20.26" type="verse">
						Cangunahua mana shina tucungachu, astaun maicans atun tucusha nisha cangunara sirvij tucunga.
					</seg>
					<seg id="b.MAT.20.27" type="verse">
						Maicans cangunamanda ñaupa aj tucusha nisha, cangunara sirvij tucungami.
					</seg>
					<seg id="b.MAT.20.28" type="verse">
						Imasna ñuca, Runa Churi nishca, mana shamucanichu sirvi tucungaj, astaumbas sirvingaj shamucani, shinallara ñuca causaira cungaj ashcaunara randingaj.
					</seg>
					<seg id="b.MAT.20.29" type="verse">
						Paiguna Jericó llactamanda llucshijpi, ashca runauna catimunauca.
					</seg>
					<seg id="b.MAT.20.30" type="verse">
						Ishqui ñausa runauna, nambí rayai tiajguna, Jesús pasangaraushcara uyasha, caparisha ninauca: ¡Señor, Davidpa Churi, llaquihuapai ñucanchira!
					</seg>
					<seg id="b.MAT.20.31" type="verse">
						Runaunaga paigunara piñanauca, chunlla tucungaj nisha. Astaun paiguna mas caparinauca: ¡Señor, nisha, Davidpa Churi, llaquihuapai!
					</seg>
					<seg id="b.MAT.20.32" type="verse">
						Jesusga shayarisha, paigunara cayasha nica: ¿Imara raí ninguichira cangunahua?
					</seg>
					<seg id="b.MAT.20.33" type="verse">
						Paiguna: Señor, ñahuira pascahuapai, ninauca.
					</seg>
					<seg id="b.MAT.20.34" type="verse">
						Shinajpi, Jesús llaquirisha, ñahuira llangaca; chi ratollaira ricunauca, paita catimunauca.
					</seg>
				</div>
				<div id="b.MAT.21" type="chapter">
					<seg id="b.MAT.21.1" type="verse">
						Paiguna ña Jerusalenda mayanllayausha, Betfagé nishca ichilla llactama pactamunauca, Olivos nishca urcu rayai, Jesús shu ishqui pai yachachishca runaunara cachaca.
					</seg>
					<seg id="b.MAT.21.2" type="verse">
						Paigunara nica: Richi chimbai tiaj ichilla llactama. Chihui shu burro huatashcara tupanguichimi, paihua huahuandi. Pascaichi burrora, ishquindira pushamichi.
					</seg>
					<seg id="b.MAT.21.3" type="verse">
						Pihuas cangunara rimajpi, Señor ministinmi, ninguichi; shina nijpi uctalla cachamungami.
					</seg>
					<seg id="b.MAT.21.4" type="verse">
						Cai tucui tucuca Diosmanda rimaj rimashcara pactachingaj, pai casna nishca:
					</seg>
					<seg id="b.MAT.21.5" type="verse">
						Sion llactara rimaichi, Riqui, nisha, camba Rey Apu cambajma shamun, manso, burroi tiarisha, malta burro ahuai, shu cargara astaj burro huahuai.
					</seg>
					<seg id="b.MAT.21.6" type="verse">
						Yachachishca runauna rinauca, Jesús mandashcasna ranauca.
					</seg>
					<seg id="b.MAT.21.7" type="verse">
						Burrora paihua huahuandi pushamunauca, paiguna llachapaunara burro ahuai churanauca. Jesús chi ahuai tiarica.
					</seg>
					<seg id="b.MAT.21.8" type="verse">
						Ashca taucarimuj runauna paiguna llachapaunara mandanauca ñambii. Shujguna pangaunara yuraunamanda pitinauca, chigunaras ñambii mandanauca.
					</seg>
					<seg id="b.MAT.21.9" type="verse">
						Ñaupara rijguna huasha shamujgunas caparinauca: ¡Alabashca angui, Davidpa Churi! ¡Bendiciashcami Señorba shutii shamujta! ¡Alabashca angui ahua pachais!
					</seg>
					<seg id="b.MAT.21.10" type="verse">
						Jesús Jerusalembi icujpi, entero llacta turbarica, Caiga, ¿pitangai? nisha.
					</seg>
					<seg id="b.MAT.21.11" type="verse">
						Runauna ninauca: Caimi Diosmanda rimaj Jesús, Galileai tiaj Nazaretmanda.
					</seg>
					<seg id="b.MAT.21.12" type="verse">
						Jesús Diospa templo huasii icuca. Tucui temploi tiaj catujgunara randijgunaras canzhama ichuca, cullquira turcajguna mesaunara voltiachica, shinallara urpira catujguna tiarinara voltiachica.
					</seg>
					<seg id="b.MAT.21.13" type="verse">
						Paigunara nica: Quillcashcami tian: Ñuca huasi Diosta mañana huasi nishcami anga. Astaun cangunaga shuhuajguna uctura rashcanguichi.
					</seg>
					<seg id="b.MAT.21.14" type="verse">
						Paihuajma, templo huasima, ñausauna anga changaunas shamunaucami. Jesús paigunara alichica.
					</seg>
					<seg id="b.MAT.21.15" type="verse">
						Astaumbas sacerdote apuuna yachaira yachachijgunas Jesús munanaita rashcaunara ricusha, huahuauna templo huasii caparishcara uyashas, ¡Alabashca angui, Davidpa Churi! nisha, piñarinauca.
					</seg>
					<seg id="b.MAT.21.16" type="verse">
						Paiguna Jesusta ninauca: ¿Uyanguichu paiguna nishcara? Jesús paigunara: Ari, nica, ¿manzhu imahoraspas ricushcanguichi: Huahuauna shimimanda, chuchujguna shimimandas alabanara alichishcangui?
					</seg>
					<seg id="b.MAT.21.17" type="verse">
						Jesús paigunara saquisha, llactamanda llucshica, Betania llactama risha, chihui tiauca.
					</seg>
					<seg id="b.MAT.21.18" type="verse">
						Cayandi tutamanda, Jesús llactama tigrasha yarcachica.
					</seg>
					<seg id="b.MAT.21.19" type="verse">
						Shu higo yurara ñambi rayai ricusha, yurama shamuca. Randi mana imaras tupacachu yurai, pangayujlla aca. Jesús yurara nica: Imahoraspas ama aparichu muyura. Chi ratollai higo yura chaquirica.
					</seg>
					<seg id="b.MAT.21.20" type="verse">
						Yachachishca runauna chita ricusha, manzharisha ninauca: ¿Ima rashara uctalla chaquirica higo yura?
					</seg>
					<seg id="b.MAT.21.21" type="verse">
						Jesús cutipasha nica: Cierto pacha cangunara nini, canguna quirisha, mana manzhashas, mana higo yurahua rashcasnallara ranguichima, astaun cai urcura: Anzhuri, lamarbi urmairi, nijpi, shina tucunmami.
					</seg>
					<seg id="b.MAT.21.22" type="verse">
						Imaras Diosta rugasha mañajpi, quirisha chasqumguichimi.
					</seg>
					<seg id="b.MAT.21.23" type="verse">
						Jesús templo huasima shamujpiga, sacerdote apuuna rucuunandi paihuajma shamunauca pai yachachiushca ratollai. Paita ninauca: ¿Pi mandajpira cai rashcaunara rangui? ¿Pita canda casna rangaj mandaca?
					</seg>
					<seg id="b.MAT.21.24" type="verse">
						Jesús paigunara cutipasha nica: Ñuca shinallara shu tapunara charini. Canguna ñucara cutipajpi, ñucas shinallara cangunara cuentashami pi mandajpira cai ranaunara rauni.
					</seg>
					<seg id="b.MAT.21.25" type="verse">
						Juamba bautisanaga, ¿maimandara acai? ¿Ahua pachamandachu aca, runaunamandachu aca? Shinajpi paigunapura rimananauca, casna nisha: Ñucanchi ahua pachamandami aca nijpiga, paimi ñinga: ¿Imarasha mana quiricanguichi?
					</seg>
					<seg id="b.MAT.21.26" type="verse">
						Ñucanchi, runaunamandami nijpiga runaunara manzhanchi, tucui runauna, Juan Diosmanda rimajmi ninaun.
					</seg>
					<seg id="b.MAT.21.27" type="verse">
						Jesusta cutipasha ninauca: Mana yachanchichu. Jesusga paigunara: Ñucas cangunara mana nishachu pi mandajpira ñuca cai rashcaunara rauni.
					</seg>
					<seg id="b.MAT.21.28" type="verse">
						Shinajllaira, ¿imasnara iyanguichi? Shu runa ishqui churiyuj aca. Yaya paihua ñaupa punda churima shamusha, paita nica: Churi, cuna punzha ri ñuca uvillas chagrai tarabangaj.
					</seg>
					<seg id="b.MAT.21.29" type="verse">
						Churiga: Mana munanichu, nica. Randi huasha arrepentirisha ricami.
					</seg>
					<seg id="b.MAT.21.30" type="verse">
						Yaya chishu churima shamusha, paita shinallara rimaca. Churi cutipasha paita nica: Ariu, señor, riunimi. Randi, mana ricachu.
					</seg>
					<seg id="b.MAT.21.31" type="verse">
						Cai ishqui churimanda, ¿maicanda paihua yaya munashcara pactachica? Cutipanauca, Ñaupa aj churi. Jesús paigunara nica: Cierto pacha cangunara nini, cullquira tandachij runauna shujhua tacarij huarmiunas cangunamanda ñaupara rinaun Dios mandana pachama.
					</seg>
					<seg id="b.MAT.21.32" type="verse">
						Cangunajma shamuca Juan, ali causanara yachachisha, paitaga mana quiricanguichi, astaumbas cullquira tandachij runauna shujhua tacarij huarmiunandi paita quirinaucami. Cangunaga caita ricusha, mana huasha arrepentiricanguichi paita quiringaj.
					</seg>
					<seg id="b.MAT.21.33" type="verse">
						Shu yachachingaj cuentanara uyaichi. Shu runa tiauca, uvillas chagrara tarpuca. Quinzhaca. Uvillasta chahuanara allaca. Huasira sicachica. Shu tarabajgunara pagara mañasha, chagrara mañachica. Caru llactama rica.
					</seg>
					<seg id="b.MAT.21.34" type="verse">
						Muyura pallana horas pactarijpi, sirvijgunara cachaca tarabajgunama, muyura apingaj.
					</seg>
					<seg id="b.MAT.21.35" type="verse">
						Tarabajgunaga sirvijgunara apisha, shujta sajmanauca, shujtaga huañuchinauca, shujtaga rumihua shitanauca.
					</seg>
					<seg id="b.MAT.21.36" type="verse">
						Cutillara sirvijgunara cachaca, ñaupa cachashcamanda yalira. Shinallara ranauca chigunaras.
					</seg>
					<seg id="b.MAT.21.37" type="verse">
						Puchucaibi, paihua churira cachaca, Ñuca churira manzhanaunga chari, nisha.
					</seg>
					<seg id="b.MAT.21.38" type="verse">
						Tarabajgunaga churira ricusha, paigunapura rimananauca: Caimi chagrara apiña churi. Acuichi, paita huañuchishunchi, paihua allpara apishunchi.
					</seg>
					<seg id="b.MAT.21.39" type="verse">
						Paita apisha, chagra canzhama ichunauca, huañuchinauca.
					</seg>
					<seg id="b.MAT.21.40" type="verse">
						Uvillas chagra dueño shamushaga, ¿Imara rangai chi tarabajgunahua?
					</seg>
					<seg id="b.MAT.21.41" type="verse">
						Paita ninauca: Manali rajgunara mana ansas llaquisha tucuchingami. Paihua uvillas chagrara shu tarabajgunama pagara mañasha mañachingami, pallana horaspi aparishcara cujgunama.
					</seg>
					<seg id="b.MAT.21.42" type="verse">
						Jesús paigunara: ¿Imahoraspas manzhu ricushcanguichi, nica, Quillcaunai: Sicachijguna mana munashca rumi ña istandi siqui rumi tucushcami. Caiga Señor rashcami, ñucanchi ñahuii manzhanaitami ricurin?
					</seg>
					<seg id="b.MAT.21.43" type="verse">
						Chiraigumanda cangunara nini, Dios mandana pacha cangunamanda quichushca anga, randi cushcami anga pai aparishcara aparíj runaunama.
					</seg>
					<seg id="b.MAT.21.44" type="verse">
						Maicans cai rumi ahuai urmasha, paquirishca anga; maican ahuais cai rumi urmasha, cuta cuta urmangami.
					</seg>
					<seg id="b.MAT.21.45" type="verse">
						Sacerdote apuuna fariseogunandi Jesús yachachingaj cuentanaunara uyasha, ñucanchimanda uyachishami riman nisha intindinauca.
					</seg>
					<seg id="b.MAT.21.46" type="verse">
						Randi, paita apishun nishallara, runaunara manzhanauca, paiguna Jesusta Diosmanda rimajmi, iyasha.
					</seg>
				</div>
				<div id="b.MAT.22" type="chapter">
					<seg id="b.MAT.22.1" type="verse">
						Jesús paigunara cutipasha, cuti yachachingaj cuentanahua rimaca, nisha:
					</seg>
					<seg id="b.MAT.22.2" type="verse">
						Ahua pacha mandana shu rey apu cuentami ricurin, paihua churira istasha boraca.
					</seg>
					<seg id="b.MAT.22.3" type="verse">
						Paita sirvijgunara cachaca borama convirashcaunara cayangaj. Convirashcaunaga mana munanauca shamungaj.
					</seg>
					<seg id="b.MAT.22.4" type="verse">
						Shu sirvijgunara cuti cachaca: Convirashcaunara rimaichi, micuna ña puruntushcami, nisha; ñuca irayashca huagraunara, animalgunaras huañuchishcanchi, tucui ña alichishcami tucun, borama shamichi, nisha.
					</seg>
					<seg id="b.MAT.22.5" type="verse">
						Paigunaga mana uyasha ri pasanauca, shuj paihua hacindama, shujga paihua tiendama.
					</seg>
					<seg id="b.MAT.22.6" type="verse">
						Shujgunaga sirvijgunara apisha, piñasha huañuchinauca.
					</seg>
					<seg id="b.MAT.22.7" type="verse">
						Rey apu uyashaga piñarica, paihua soldarounara cachaca, huañuchijgunara huañuchinauca, paiguna llactara rupachinauca.
					</seg>
					<seg id="b.MAT.22.8" type="verse">
						Shinajpi sirvijgunara nica: Cierto pacha bora puruntushcami, astaun convirashcauna mana valijguna anaushca.
					</seg>
					<seg id="b.MAT.22.9" type="verse">
						Richi ñambiuna llucshinaunama, tucui chihui tiajgunara cayaichi.
					</seg>
					<seg id="b.MAT.22.10" type="verse">
						Sirvijguna ñambiunara rishaga, tucui tiajgunara tandachinauca, manaliunaras aliunaras. Bora huasi undajtami aca, ashca convirashcauna shamushcaraigu.
					</seg>
					<seg id="b.MAT.22.11" type="verse">
						Rey apu icucami convirashcaunara ricungaj. Chihui shu runara ricuca bora churanara mana churarishcara.
					</seg>
					<seg id="b.MAT.22.12" type="verse">
						Paita nica: Amigo, ¿imarasha caibi bora churana illaj icucangui? Runaga mana ansas cutipaca.
					</seg>
					<seg id="b.MAT.22.13" type="verse">
						Shinajpi rey apu sirvijgunara nica: Paita huataichi chaquiras maquiras. Canzhai llandu tutai shitaichi. Chihui llaqui huacana quiri mucunas tian.
					</seg>
					<seg id="b.MAT.22.14" type="verse">
						Ashcaunami cayai tucunaushca, ansallami ajllashcauna.
					</seg>
					<seg id="b.MAT.22.15" type="verse">
						Shinajpi fariseoguna rimanangaj rinauca, Jesusta ima shimiis apingaj, nisha.
					</seg>
					<seg id="b.MAT.22.16" type="verse">
						Paiguna yachachishca runaunara Herodianos nishcaunandi Jesuspajma cachanauca, paita nisha: Yachachij, can cierto shimira llaquij ajta ricsinchi, can Diospa nambira cierto pacha yachachingui, pi runaras mana manzhangui, runauna ricurinaras mana ricungui.
					</seg>
					<seg id="b.MAT.22.17" type="verse">
						Ñucanchira rimahuai, ¿Imara ningui? ¿Raihuajchu manzhu raihuaj impuesto nishca gobierno cullquira César apuma pagangaj?
					</seg>
					<seg id="b.MAT.22.18" type="verse">
						Jesusga paiguna manali iyaira yachasha nica: ¿Imaraigu tentahuanguichi, ishqui shimiyujguna?
					</seg>
					<seg id="b.MAT.22.19" type="verse">
						Shu impuesto pagana cullquira ricuchihuaichi. Paiguna shu denario nishca cullquira ricuchinauca.
					</seg>
					<seg id="b.MAT.22.20" type="verse">
						Shinajpi Jesús paigunara: ¿Pihuajtai cai ñahui, cai quillcashca? nica.
					</seg>
					<seg id="b.MAT.22.21" type="verse">
						Cesarbaj, ninauca. Jesusga paigunara: Cesarbajta Cesarma cuichi, Diospajta Diosma cuichi, nica.
					</seg>
					<seg id="b.MAT.22.22" type="verse">
						Caita uyasha manzharinauca, paita saquisha rinaucami.
					</seg>
					<seg id="b.MAT.22.23" type="verse">
						Chi punzha saduceo runauna Jesusma shamunauca. Paiguna causarina illanmi nijguna. Paita tapunauca:
					</seg>
					<seg id="b.MAT.22.24" type="verse">
						Yachachij, nisha, Moisés nica: Shu runa churi illaj huañujpi, paihua uqui huañuj runa huarmira casarachu, miraigunara sicachingaj uquijta.
					</seg>
					<seg id="b.MAT.22.25" type="verse">
						Ñucanchijpi canzhis uquipura tianauca. Ñaupa punda ajga casaraca, chi huasha churi illaj huañuca. Paihua huarmira uquima saquica.
					</seg>
					<seg id="b.MAT.22.26" type="verse">
						Shinallarami ishqui quinsa uquiuna, canzhis uqutgama, huarmira apinauca.
					</seg>
					<seg id="b.MAT.22.27" type="verse">
						Puchucaibi huarmis huañuca.
					</seg>
					<seg id="b.MAT.22.28" type="verse">
						Causarínaiga, ¿chi canzhismanda maicanda apingai caí huarmira, tucui uquiuna paita charishcaraigu?
					</seg>
					<seg id="b.MAT.22.29" type="verse">
						Shinajpi Jesús paigunara cutipasha nica: Pandaunguichi, Quillcashcaunara Diospa ushanaras mana yachasha.
					</seg>
					<seg id="b.MAT.22.30" type="verse">
						Causarinai mana casaranaungachu, shinallara mana casarachinaungachu, astaun Diospa ahua pachai tiaj angelguna cuenta tucunaungami.
					</seg>
					<seg id="b.MAT.22.31" type="verse">
						Randi, huañushcauna causarinamanda, ¿manzhu ricushcanguichi Quillcai Dios cangunama rimashcara, casna nisha:
					</seg>
					<seg id="b.MAT.22.32" type="verse">
						Ñuca Abrahamba Dios, Isacpa Dios, Jacobpa Dios ani? Diosga mana huañushcauna Dioschu an, astaun causajgunajmi.
					</seg>
					<seg id="b.MAT.22.33" type="verse">
						Runauna caita uyasha manzharinauca pai yachachishcamanda.
					</seg>
					<seg id="b.MAT.22.34" type="verse">
						Shinajpi fariseoguna, Jesús saduceogunara vencishcara uyasha, pariju tandarinauca.
					</seg>
					<seg id="b.MAT.22.35" type="verse">
						Paigunamanda shujga, ley shimira yachaj, paita tentasha tapuca:
					</seg>
					<seg id="b.MAT.22.36" type="verse">
						Yachachij, nica, ¿ley shimii, maicanda tucuimanda yali atun mandashca shimi?
					</seg>
					<seg id="b.MAT.22.37" type="verse">
						Jesús paita nica: Camba Señor Diosta llaquina mangui, entero shunguhua, entero almahua, entero iyaihua.
					</seg>
					<seg id="b.MAT.22.38" type="verse">
						Caimi ñaupa punda atun mandashca shimi.
					</seg>
					<seg id="b.MAT.22.39" type="verse">
						Chimanda huashalla mandashca shimi ñaupaj cuentallarami: Camba rayai tiaj runara canda llaquishcasna llaquinami angui.
					</seg>
					<seg id="b.MAT.22.40" type="verse">
						Cai ishqui mandashca shimiunamandami tucui camachishca shimiuna tucui Diosmanda rimajguna yachachishcaunas tucunaun.
					</seg>
					<seg id="b.MAT.22.41" type="verse">
						Jesús fariseogunahua pariju tiausha, paigunara tapuca:
					</seg>
					<seg id="b.MAT.22.42" type="verse">
						Cristomanda, ¿imara iyanguichi? nica. ¿Pihua churirai? Paiguna, Davidpa churimi, ninauca.
					</seg>
					<seg id="b.MAT.22.43" type="verse">
						Jesús paigunara nica: ¿Imasnara David Espiritui rimasha paita: Señor, nisha rimanzhu, casna nisha:
					</seg>
					<seg id="b.MAT.22.44" type="verse">
						Señor ñuca Señorda nica, ñuca ali maqui partii tiari, canda chijnijgunara camba chaqui ucui churanagama?
					</seg>
					<seg id="b.MAT.22.45" type="verse">
						David paita, Señor, nisha rimasha, ¿imasnajpira paihua churi tucun?
					</seg>
					<seg id="b.MAT.22.46" type="verse">
						Pihuas paita imaras cutipanara mana ushacachu. Chi punzhamanda pacha, pihuas paita imaras tapungaj mana iyaricachu.
					</seg>
				</div>
				<div id="b.MAT.23" type="chapter">
					<seg id="b.MAT.23.1" type="verse">
						Shinajpi Jesús runaunaras pai yachachishca runaunaras rimaca, casna nisha:
					</seg>
					<seg id="b.MAT.23.2" type="verse">
						Yachaira yachachijguna fariseogunandi Moisés camachishcaunara yachachinaun.
					</seg>
					<seg id="b.MAT.23.3" type="verse">
						Shinajpi tucui paiguna pactachingaj rimashcaunara pactachichi, shinallara raichi, astaumbas paiguna rashcaunara ama raichichu. Paigunaga rimanaun, astaun mana ranaunzhu.
					</seg>
					<seg id="b.MAT.23.4" type="verse">
						Paigunaga llashaj tormendos cargaunara runauna huasha tullui huatanaun, randi paiguna ichilla rerollahuas mana munanaunzhu llangangaj.
					</seg>
					<seg id="b.MAT.23.5" type="verse">
						Astaun paiguna tucui rashcaunara runauna ricungajlla ranaunmi. Paiguna quillca churana cajitaunara atunyachinaun, paiguna churana punda tsiraspa tucushcara anzhuyachinaun.
					</seg>
					<seg id="b.MAT.23.6" type="verse">
						Micunaunai ali tiarinaunara munanaun, tandarina huasiunais ñaupa pundai tiarinaunara munanaun.
					</seg>
					<seg id="b.MAT.23.7" type="verse">
						Shinallara pulasaunai salurai tucunaunara munanaun, runauna paigunara: Yachachij, yachachij, rimai tucunara munanaun.
					</seg>
					<seg id="b.MAT.23.8" type="verse">
						Cangunaga ama munaichichu runauna cangunara, Yachachij, nii tucungaj. Shujllami cangunara Yachachij, pai Cristomi. Cangunaga uquipura anguichi.
					</seg>
					<seg id="b.MAT.23.9" type="verse">
						Ama pihuas, Ñuca yaya, nisha rimachu cai pachai. Shujllami canguna Yaya, paiga ahua pachaimi tiaun.
					</seg>
					<seg id="b.MAT.23.10" type="verse">
						Cangunaraga runauna ama, Yachachij, ninauchu. Shujllami cangunara Yachachij, paiga Cristomi.
					</seg>
					<seg id="b.MAT.23.11" type="verse">
						Cangunamanda yali runa, paiga cangunara sirvij achu.
					</seg>
					<seg id="b.MAT.23.12" type="verse">
						Maican runas paillarara ahuayachijpi, pishiyachishca anga. Maicambas paillarara pishiyachijpi ahuayachishca anga.
					</seg>
					<seg id="b.MAT.23.13" type="verse">
						Astaumbas, ¡Ayailla cangunamanda, yachaira yachachijguna, fariseoguna, ishqui shimiyujguna! Ahua pacha mandanara runaunajta ishcanguichi. Cangunas mana icunguichi, shinallara mana lugardas cunguichi icushun nijgunara.
					</seg>
					<seg id="b.MAT.23.14" type="verse">
						¡Ayailla cangunamanda, yachaira yachachijguna, fariseoguna, ishqui shimiyujguna! Huaccha huarmiuna huasiunara tucuchinguichi, runauna uyangajlla unaira mañanguichi. Caimanda mas shinzhi causayachishca tucunguichimi.
					</seg>
					<seg id="b.MAT.23.15" type="verse">
						¡Ayailla cangunamanda, yachaira yachachijguna, fariseoguna, ishqui shimiyujguna! Lamarda auparas puringuichimi shu runara cangunara catijta rangaj. Ña catijpi, paita huajlichinguichi cangunamanda ishqui cuti yali ucu pachama rijta ranguichi.
					</seg>
					<seg id="b.MAT.23.16" type="verse">
						¡Ayailla cangunamanda, ñausa pushajguna! Shu runa templo huasi shutii shimira cujpi, yangami ran, ninguichi. Shu runaga templo huasii tiaj curimanda shimira cujpi, dibijmi tucun, ninguichi.
					</seg>
					<seg id="b.MAT.23.17" type="verse">
						¡Upauna, ñausauna! ¿Imara yali valin, curichu, curira valichij templo huasichu?
					</seg>
					<seg id="b.MAT.23.18" type="verse">
						Shinallara: Pis altar shutii shimira cujpi, Yangami ran, ninguichi. Astaun pis altarbi tiaj sacrificio shutii shimira cujpi, dibijmi tucun, ninguichi.
					</seg>
					<seg id="b.MAT.23.19" type="verse">
						¡Upauna, ñausauna! ¿Imara yali valin, sacrificiochu, sacrificiora valichij altarchu?
					</seg>
					<seg id="b.MAT.23.20" type="verse">
						Altar shutii shimira cujga, altarmandas tucui chihui ahuai tiajmandas shimira cunmi.
					</seg>
					<seg id="b.MAT.23.21" type="verse">
						Templo huasi shutii shimira cujga, templo shutüs, templo huasü Causaujpa shutüs shimira cunmi.
					</seg>
					<seg id="b.MAT.23.22" type="verse">
						Ahua pacha shutii shimira cujga, Diospa tiarina shutii tiarinai Tiarijpa shutüs shimira cunmi.
					</seg>
					<seg id="b.MAT.23.23" type="verse">
						¡Ayailla cangunamanda, yachaira yachachijguna, fariseoguna, ishqui shimiyujguna! Shu chunga partira cunguichi micunai churana pangaunamanda, astaun ley shimimanda atun ranaunara saquinguichimi: alirana, llaquina, quirina. Caigunara rana aca, chishujgunara mana saquisha.
					</seg>
					<seg id="b.MAT.23.24" type="verse">
						¡Ñausa pushajguna. Challunda shushunguichi, astaumbas camello nishcara nillpunguichi!
					</seg>
					<seg id="b.MAT.23.25" type="verse">
						¡Ayailla cangunamanda, yachaira yachachijguna, fariseoguna, ishqui shimiyujguna! Vaso pulato huasha partira maillanguichi, astaumbas ucu shungüi shuhuanahua manali ranahuas undajtami anguichi.
					</seg>
					<seg id="b.MAT.23.26" type="verse">
						¡Ñausa fariseo runa! Ñaupa punda vasomanda pulatomanda ucu partira pichairi, huasha partis shinallara pichairi, huasha partís shinallara pichashca achu.
					</seg>
					<seg id="b.MAT.23.27" type="verse">
						¡Ayailla cangunamanda, yachaira yachachijguna, fariseoguna, ishqui shimiyujguna! Yurajlla pintashca pambana uctuuna cuenta anguichi. Cierto pacha canzhamanda sumajlla ricurinaun, astaun ucui huañushcauna tulluhua ima ismushcahuas undashcami anaun.
					</seg>
					<seg id="b.MAT.23.28" type="verse">
						Shinallarami canguna, canzhamanda ricujpi, ali runaunasna ricuringuichi, astaun shungu ucui manalihua, manali iyaihuas undarishcami anguichi.
					</seg>
					<seg id="b.MAT.23.29" type="verse">
						¡Ayailla cangunamanda, yachaira yachachijguna, fariseo guna, ishqui shimiyujguna! Diosmanda rimajguna pambana huasiunara sicachinguichi, ali runaunara iyarichina rumiunaras sumacyachinguichi.
					</seg>
					<seg id="b.MAT.23.30" type="verse">
						Shinallara ninguichi: Ñucanchiga ñucanchi yayauna causaushca tiempoi causaushca ashaga, mana rai macanchi paiguna rashcaunara, Diosmanda rimajguna yahuarda talisha. 3! Shina rimasha ricuchinguichi canguna quiquingunamanda, canguna chi Diosmanda rimajgunara huañuchijguna quiquin churiuna anguichimi.
					</seg>
					<seg id="b.MAT.23.32" type="verse">
						¡Cangunas canguna yayauna rashca tupura undachichi!
					</seg>
					<seg id="b.MAT.23.33" type="verse">
						¡Machacuiguna, pitalalamanda miraiguna! ¿Imara rashara ucu pachama rinamanda quishpinguichi?
					</seg>
					<seg id="b.MAT.23.34" type="verse">
						Chiraigumanda ñuca cangunama Diosmanda rimajgunara, yachajgunara, yachaira yachachijgunara cachauni. Paigunamanda huaquingunara huañuchinguichimi, huaquingunara chacatanguichimi, shujgunara azutinguichimi canguna tandarina huasiunai, shu llactamanda shu llactagama cachanguichimi.
					</seg>
					<seg id="b.MAT.23.35" type="verse">
						Casna ranguichimi canguna ahuai tucui ali runa yahuar urmangaj ali causaj Abel yahuarmanda Berequías churi Zacarías yahuargama, paita templo huasihua altarhua chaupi shungüi huañuchishcanguichimi.
					</seg>
					<seg id="b.MAT.23.36" type="verse">
						Cierto pacha cangunara nini, cai tucui shamungami cai miraigunama.
					</seg>
					<seg id="b.MAT.23.37" type="verse">
						¡Jerusalén, Jerusalén, Diosmanda rimajgunara huañuchij, canma cachashca runaunara rumihua shitaj! ¡Masna cuti canguna churiunara tandachisha nicani, imasna shu atallba paihua huahuaunara rigra panga ucui tandachin, randi mana munacangui!
					</seg>
					<seg id="b.MAT.23.38" type="verse">
						Camba huasi ña chunlla saquishcami.
					</seg>
					<seg id="b.MAT.23.39" type="verse">
						Cuna horasmanda ñucara mana ricuhuanguichichu canguna casna rimanagama: Bendiciashcami Señorba shutii shamujta, nisha.
					</seg>
				</div>
				<div id="b.MAT.24" type="chapter">
					<seg id="b.MAT.24.1" type="verse">
						Jesús templo huasímanda llucshisha riupi, pai yachachishca nmauna paihuajma shamunauca, templo huasiunara paita ricuchingaj.
					</seg>
					<seg id="b.MAT.24.2" type="verse">
						Jesús cutipasha nica: ¿Cai tucuira ricunguichichu? Cierto pacha cangunara nini, caibi mana shu rumis shuj ahuai saquiringachu, tucui tulashcami anga.
					</seg>
					<seg id="b.MAT.24.3" type="verse">
						Jesús Olivos nishca urcui tiarisha, pai yachachishca runauna paihuajma shamunauca sapallai. Paita ninauca: Cuentahuai, nisha, ¿imahoras caiguna tucunaungairi? ¿Imara ricuringairi can shamunai, cai tiempouna tucurinais?
					</seg>
					<seg id="b.MAT.24.4" type="verse">
						Jesús cutipasha nica: Cuiraichi pihuas cangunara ama umachingaj.
					</seg>
					<seg id="b.MAT.24.5" type="verse">
						Ashcauna ñuca shutii shamunaungami, Ñucami Cristo ani, nisha. Shina nisha rimasha, ashcaunara umachinaungami.
					</seg>
					<seg id="b.MAT.24.6" type="verse">
						Guerraunara, guerra shimiunaras uyanguichimi. Pacta turbaringuichimara. Ministirinmi casna tucungaj. Shina ajllaira charajmi tucurina horas.
					</seg>
					<seg id="b.MAT.24.7" type="verse">
						Shu llacta shu llactahua ataringa, shu rey apu shu rey apuhua. Llaqui ungüiguna, yarcaiguna, allpa cuyunauna huaquin partiunai tiangami.
					</seg>
					<seg id="b.MAT.24.8" type="verse">
						Tucui caigunahua tormendarinauna callarinaungami.
					</seg>
					<seg id="b.MAT.24.9" type="verse">
						Chi horas cangunara tormendachingaj entreganaungami, huañuchinaungami, tucui runauna cangunara chijninaungami, ñuca shutimanda.
					</seg>
					<seg id="b.MAT.24.10" type="verse">
						Chi tiempounai ashcauna nijtasha urmanaungami, shujguna shujgunara entreganaungami, shujguna shujgunara chijninaungami.
					</seg>
					<seg id="b.MAT.24.11" type="verse">
						Ashca llullasha rimajguna atarinaungami, ashcaunara urmachinaungami.
					</seg>
					<seg id="b.MAT.24.12" type="verse">
						Manalirana mirarishcamanda, ashca runauna llaquij shungu chiriyangami.
					</seg>
					<seg id="b.MAT.24.13" type="verse">
						Randi, puchucaigama ahuantaj runa quishpichi tucungami.
					</seg>
					<seg id="b.MAT.24.14" type="verse">
						Cai Dios mandana pacha evangelio nishca ali shimi entero mundui camachishca anga, tucui llactaunama. Chihuasha tucurina horas pactamunga.
					</seg>
					<seg id="b.MAT.24.15" type="verse">
						Chiraigumanda, imahoras Lugar Santo nishcai Dios chijnishcara ricunguichimi, Diosmanda rimaj Daniel quillcashcasna, (ricuj runa intindichu),
					</seg>
					<seg id="b.MAT.24.16" type="verse">
						shinajpi chi horasllai, Judeai tiajguna urcuunama miticunauchu.
					</seg>
					<seg id="b.MAT.24.17" type="verse">
						Huasi ahuai tiajga ama irguchu huasimanda imaras apingaj.
					</seg>
					<seg id="b.MAT.24.18" type="verse">
						Chagrai tiajga ama tigrachu llachapara apingaj.
					</seg>
					<seg id="b.MAT.24.19" type="verse">
						¡Ayailla, icsayujguna, chuchuchijgunas, chi punzhaunai!
					</seg>
					<seg id="b.MAT.24.20" type="verse">
						Rugaichi canguna miticuna horas ama tamiai tucungaj, ama samana punzhais.
					</seg>
					<seg id="b.MAT.24.21" type="verse">
						Chi horas atun tormendarina tiempo tiangami, callari horasmanda pacha mana casna tucushca aca, cuna horasgamas, huiñaigamas.
					</seg>
					<seg id="b.MAT.24.22" type="verse">
						Chi punzhauna mana curuyashca ajpiga, pihuas mana quishpinmaca. Astaun ajllashcauna raigumanda chi punzhauna curuyashca anaunga.
					</seg>
					<seg id="b.MAT.24.23" type="verse">
						Shinajpi maicans canda: Ricuichi, caibimi Cristo; ricuichi, chihuimi Cristo, ninaupi, ama quiringuichichu.
					</seg>
					<seg id="b.MAT.24.24" type="verse">
						Llulla Cristo nishcauna, llullasha rimajgunas atarinaungami. Atun ricurinaunara, munanaita ranaunaras ranaungami. Ajllashcaunaras shinallara umachi tucunaungami usharijpiga.
					</seg>
					<seg id="b.MAT.24.25" type="verse">
						Ña, ñaupa horasmanda cangunara rimashcani.
					</seg>
					<seg id="b.MAT.24.26" type="verse">
						Shinajpi runauna cangunara: Ricuichi, pai runa illashca partii tiaun, nijpi, ama llucshichichu. Runauna: Ricuichi, pacalla ucuunaimi tiaun, nijpis, ama quirichichu.
					</seg>
					<seg id="b.MAT.24.27" type="verse">
						Imasna rayo indi llucshinamanda llucshisha, indi icunagama ricurin, shinallarami tucunga Runa Churi shamunai.
					</seg>
					<seg id="b.MAT.24.28" type="verse">
						Maibi huañushca aicha sirijpi, chihui illahuangauna tandarimunaungami.
					</seg>
					<seg id="b.MAT.24.29" type="verse">
						Chi tormendarina punzhauna pasashcallai, indi llanduyangami, quillas mana punzhayachingachu. Estrellasguna ahuamanda urmanaungami. Ahua pachai tiau ushanauna cuyuchishca anaungami.
					</seg>
					<seg id="b.MAT.24.30" type="verse">
						Chi horas, Runa Churi ricurina ahua pachai ricuringami. Tucui cai pacha ailluuna huacanaungami; ñuca, Runa Churi nishca, ahua pacha puyuunai shamujta shinzhi ushanahua atun sumajhuas ricunaungami.
					</seg>
					<seg id="b.MAT.24.31" type="verse">
						Paihua angelgunara atun cormeta shinzhi uyaríshcahua cachamungami. Pai ajllashcaunara tandachingami chuscu huaira shamuna partimanda, ahua pacha caru pundamanda chishu caru pundagama.
					</seg>
					<seg id="b.MAT.24.32" type="verse">
						Higo yuramanda yachachingaj cuentanara yachaichi: Imahoras paihua pallca ña llulluyaupi, pangaunas llucshinaupi, yachanguichi rupai tiempo ña mayanllayaunmi.
					</seg>
					<seg id="b.MAT.24.33" type="verse">
						Shinallara cangunas imahoras cai tucui pactariupi ricusha, ña yachaichi pai mayanllaimi tiaun, pungu rayallai.
					</seg>
					<seg id="b.MAT.24.34" type="verse">
						Cierto pacha cangunara nini, cuna horas miraiguna manara pasajllaira, cai tucui pactaringami.
					</seg>
					<seg id="b.MAT.24.35" type="verse">
						Ahua pachas cai pachas pasanaungami, astaun ñuca rimashca shimiuna mana pasanaungachu.
					</seg>
					<seg id="b.MAT.24.36" type="verse">
						Randi, chi punzharaga, chi horastaga, pi runas pi ahuamanda angelgunas mana yachanaunzhu, ñuca Yayallami yachan.
					</seg>
					<seg id="b.MAT.24.37" type="verse">
						Astaun imasna tucuca Noé causaushca punzhaunai, shinallarami tucunga Runa Churi shamunai.
					</seg>
					<seg id="b.MAT.24.38" type="verse">
						Imasna aca yacu izhu manara shamujllaira, runauna micunauca, upinauca, casaranauca, casarachinauca, Noé barcoi icuna punzhagama,
					</seg>
					<seg id="b.MAT.24.39" type="verse">
						imasna mana intindinauca yacu izhu shamunagama, tucuira apaca; shinallarami anga Runa Churi shamunai.
					</seg>
					<seg id="b.MAT.24.40" type="verse">
						Chi horasllaira ishqui runa chagrai tianaunga, shuj apashca anga, shujga saquishca anga.
					</seg>
					<seg id="b.MAT.24.41" type="verse">
						Ishqui huarmi cutanaunga cutana rumii, shuj apashca anga, shujga saquishca anga.
					</seg>
					<seg id="b.MAT.24.42" type="verse">
						Ricusha chapaichi, mana yachanguichichu canguna Señor shamuna horasta.
					</seg>
					<seg id="b.MAT.24.43" type="verse">
						Astaun caita yachaichi, shu huasi dueño shuhuaj runa shamuna horasta yachasha, chapanma chi runa ama icungaj huasii.
					</seg>
					<seg id="b.MAT.24.44" type="verse">
						Chiraigumanda cangunas puruntuichi, Ñuca, Runa Churi nishca, canguna mana iyaushca horaspi shamushallami.
					</seg>
					<seg id="b.MAT.24.45" type="verse">
						¿Pitangai ali llaquij iyaiyuj sirvijga, paihua patrón huasira cuirangaj churaca, chihui ajgunara ali horaspi carangaj?
					</seg>
					<seg id="b.MAT.24.46" type="verse">
						Cushimi casna sirvij, patrón shamusha paita shina rauta tupanma.
					</seg>
					<seg id="b.MAT.24.47" type="verse">
						Cierto pacha cangunara nini, pai tucui charishcara cuirangaj paita cungami.
					</seg>
					<seg id="b.MAT.24.48" type="verse">
						Randi, chi manali sirvij runa paihua shungüi: Ñuca patrón unaiyaunmi tigrangaj, nisha,
					</seg>
					<seg id="b.MAT.24.49" type="verse">
						paihua pariju sirvijgunara sajmangaj callarijpi, machajgunahua micungaj upingajpas callarijpi,
					</seg>
					<seg id="b.MAT.24.50" type="verse">
						chi sirvijpa patrón shamungami pai mana chapaushca punzhai, pai mana yachashca horaspi.
					</seg>
					<seg id="b.MAT.24.51" type="verse">
						Paita shinzhira livachingami, ishqui shimiyujgunajma cachangami; chihuimi llaqui huacana quiru mucunas tian.
					</seg>
				</div>
				<div id="b.MAT.25" type="chapter">
					<seg id="b.MAT.25.1" type="verse">
						Shinajpi ahua pacha mandana chunga huanra huarmiuna cuenta ricurijmi anga. Huarmiuna paiguna vela puruunara apisha, carira tupangaj llucshinauca.
					</seg>
					<seg id="b.MAT.25.2" type="verse">
						Paigunamanda, pichca iyaiyujguna anauca, chishu pichcaga upauna.
					</seg>
					<seg id="b.MAT.25.3" type="verse">
						Upauna paiguna vela purura yacu illajta apanauca.
					</seg>
					<seg id="b.MAT.25.4" type="verse">
						Iyaiyujgunaga sindina yacura butii apanauca velahua pariju.
					</seg>
					<seg id="b.MAT.25.5" type="verse">
						Cari unaiyajpi, tucui puñunaipi puñunauca.
					</seg>
					<seg id="b.MAT.25.6" type="verse">
						Chaupi tutai shu shimi caparishca uyarica: ¡Cari shamuun, nisha, llucshichi paita tupangaj!
					</seg>
					<seg id="b.MAT.25.7" type="verse">
						Shinajpi tucui chi huanra huarmiuna lliccharinauca, vela puruunara alichinauca.
					</seg>
					<seg id="b.MAT.25.8" type="verse">
						Upaunaga iyaiyujgunara ninauca: Yacura cuhuai ñucanchi vela puruuna huañurinaunmi.
					</seg>
					<seg id="b.MAT.25.9" type="verse">
						Iyaiyujgunaga cutipasha ninauca: Ñucanchi yacu mana durangachu ñucanchijtas cangunajtas. Richi catujgunara randingaj canguna quiquimbajta.
					</seg>
					<seg id="b.MAT.25.10" type="verse">
						Paiguna randingaj riushcallai, cari shamuca. Puruntushcauna paihua pariju borai icunauca. Pungura ishcanauca.
					</seg>
					<seg id="b.MAT.25.11" type="verse">
						Huasha chishuj huanra huarmiunas shamunauca, Señor, Señor, pungura pascapai, nisha.
					</seg>
					<seg id="b.MAT.25.12" type="verse">
						Paiga cutipasha nica: Cierto pacha cangunara nini, Mana ansas ricsinichu cangunara.
					</seg>
					<seg id="b.MAT.25.13" type="verse">
						Ricusha chapaichi, Runa Churi shamuna punzhara pai shamuna horastas mana yachanguichichu.
					</seg>
					<seg id="b.MAT.25.14" type="verse">
						Ahua pacha gobierno shu runa cuentami. Pai carama ringarausha, sirvijgunara cayausha, pai charishcaunara paiguna maquiunai saquica.
					</seg>
					<seg id="b.MAT.25.15" type="verse">
						Shujma pichca talento nishca cullquira cuca, shujma ishquira, shujmas shujllara, caran dueño ushana tupura cusha. Chihuasha caru llactama rica.
					</seg>
					<seg id="b.MAT.25.16" type="verse">
						Pichca talento cullquira apijga, chi cullquihua tarabasha shu pichca talento cullquira mas ganaca.
					</seg>
					<seg id="b.MAT.25.17" type="verse">
						Shinallara ishquira apijga, ishquira mas ganaca.
					</seg>
					<seg id="b.MAT.25.18" type="verse">
						Shujllara apijga, allpara allasha, paihua patromba cullquira pacaca allpa ucui.
					</seg>
					<seg id="b.MAT.25.19" type="verse">
						Unai tiempo huasha, chi sirvijguna patrón tigramuca, paigunahua cullquimanda alichingaj.
					</seg>
					<seg id="b.MAT.25.20" type="verse">
						Pichca talentos cullquira apij runa shamusha, shu pichcara apamuca, casna nisha: Señor, pichca talentos cullquira cuhuacangui, pichcara mas ganashcani.
					</seg>
					<seg id="b.MAT.25.21" type="verse">
						Patrón paita nica: Alimi, ali mana pishisha sirvij runa. Ansallahua alira rashcangui, ashcara cuirangaj canda churasha. Camba señorba cushii icui.
					</seg>
					<seg id="b.MAT.25.22" type="verse">
						Ishqui talentos cullquira apij runa shamusha; Señor, nica, ishqui talentos cullquira cuhuacangui, ishquira mas ganashcani.
					</seg>
					<seg id="b.MAT.25.23" type="verse">
						Patrón paita nica: Alimi, ali mana pishisha sirvij runa. Ansallahua alira rashcangui, ashcara cuirangaj canda churasha. Icui camba señorba cushii.
					</seg>
					<seg id="b.MAT.25.24" type="verse">
						Randi, shuj talento cullquillara apij runa shamushaga: Señor, nica, can shinzhi shungu runa ajta ricsicani, can mana tarpushcais pallaj, mana can ichashca muyumanda tandachij;
					</seg>
					<seg id="b.MAT.25.25" type="verse">
						Chimanda manzhacani. Camba talento cullquira pacacani allpa ucui.
					</seg>
					<seg id="b.MAT.25.26" type="verse">
						Paihua patrón cutipasha nica: Mana valij, quilla sirvij runa, ñuca mana tarpushcai pallashcara, ñuca mana ichashca muyumanda tandachishcaras yachacangui.
					</seg>
					<seg id="b.MAT.25.27" type="verse">
						Chiraigumanda ñuca cullquira bancoi churana macangui, ñuca tigrajpi ñucajta apingaj pai ganashcandi.
					</seg>
					<seg id="b.MAT.25.28" type="verse">
						Quichuichi paimanda chi talento cullquira, chungara charijma cuichi.
					</seg>
					<seg id="b.MAT.25.29" type="verse">
						Charijga mas charingami, yalira charingaj; mana charijmandaga pai charishcahuaras quichushca anga.
					</seg>
					<seg id="b.MAT.25.30" type="verse">
						Mana valij sirvij runaraga, canzha llandu tutai shitaichi. Chihuimi llaqui huacana quiru mucunas tiangami.
					</seg>
					<seg id="b.MAT.25.31" type="verse">
						Runa Churi paihua sumajhua shamushcai, tucui chuyaj angelgunahua pariju, paihua gusto sumaj rey apu tiarinai tiaringami.
					</seg>
					<seg id="b.MAT.25.32" type="verse">
						Paihua ñaupajpi tucui llactauna tandarinaungami. Chicanyachingami shujgunara chishujgunamanda, imasna shu cuiraj runa borregounara chivounamanda chicanyachin.
					</seg>
					<seg id="b.MAT.25.33" type="verse">
						Borregounara paihua ali maqui partima churanga, chivounáraga paihua lluqui partima.
					</seg>
					<seg id="b.MAT.25.34" type="verse">
						Shinajpi Rey Apu ali maqui partima tiajgunama ñinga: Shamichi, ñuca Yaya bendiciashcauna, mundu callarinamanda cangunajta puruntushca mandana pachara apichi.
					</seg>
					<seg id="b.MAT.25.35" type="verse">
						Yarcachihuaca, carahuacanguichi; upinaichihuaca, upichihuacanguichi; carumanda purij acani, apihuacanguichi.
					</seg>
					<seg id="b.MAT.25.36" type="verse">
						Llatan acani, churachihuacanguichi. Ungushca acani, ñucajma shamucanguichi ricungaj. Chonda cularbi tiaucani, ñucajma shamucanguichi ricungaj.
					</seg>
					<seg id="b.MAT.25.37" type="verse">
						Shinajpi ali runauna cutipasha ninaunga: Señor, ¿imahorasta canda yarcachijta ricucanchi carangaj, upinaichijta upichingaj?
					</seg>
					<seg id="b.MAT.25.38" type="verse">
						¿Imahorasta canda carumanda shamujta ricucanchi canda apingaj? ¿Imahorasta canda llatanda ricucanchi churachingaj?
					</seg>
					<seg id="b.MAT.25.39" type="verse">
						¿Imahorasta canda ungushcara, chonda cularbi tiajtas ricucanchi, cambajma shamucanchi ricungaj?
					</seg>
					<seg id="b.MAT.25.40" type="verse">
						Rey Apu cutipasha ñinga: Cierto pacha cangunara nini, imasnara casna rarcanguichi shu ñuca ichilla uquiunama, ñucarami rarcanguichi.
					</seg>
					<seg id="b.MAT.25.41" type="verse">
						Shinajpi shinallara lluqui partima tiajgunamas ñinga: Anzhurichi ñucajmanda, maldiciashcauna, huiñaigama duraj ninama; supai apujta paihua angelgunajta puruntushcama.
					</seg>
					<seg id="b.MAT.25.42" type="verse">
						Ñuca yarcachicani, mana carahuacanguichi. Upinaichicani, mana upichihuacanguichi.
					</seg>
					<seg id="b.MAT.25.43" type="verse">
						Carumanda shamuj acani, mana apihuacanguichi; llatan acani, mana churachihuacanguichi; ungushca acani, chonda cularbi tiaucani, ñucajma mana shamucanguichi ricungaj.
					</seg>
					<seg id="b.MAT.25.44" type="verse">
						Shinajpi paiguna shinallara cutipasha ninaungami: Señor, ¿imahorasta canda yarcachijta, upinaichijta, carumanda shamu jta, llatanda, ungushcara, chonda cularbi tiauta ricushcanchi, canda mana sirvicanchi?
					</seg>
					<seg id="b.MAT.25.45" type="verse">
						Shinajpi cutipasha ñinga: Cierto pacha cangunara nini; imasnara caita mana rarcanguichi shu cai ichillaunahua, ñucara mana rarcanguichi.
					</seg>
					<seg id="b.MAT.25.46" type="verse">
						Caigunaga huiñaigama duraj tormendarinama rinaungami, randi aliuna huiñai causaima rinaungami.
					</seg>
				</div>
				<div id="b.MAT.26" type="chapter">
					<seg id="b.MAT.26.1" type="verse">
						Jesús cai tucuira rimai pasashca huasha, pai yachachishca runaunama nica:
					</seg>
					<seg id="b.MAT.26.2" type="verse">
						Yachanguichi imasna ishqui punzha pasashca huasha, Pascua nishca ista shamun. Ñuca, Runa Churi nishca, entregai tucusha chacatangaj.
					</seg>
					<seg id="b.MAT.26.3" type="verse">
						Shinajpi sacerdote apuuna yachaira yachachijguna, rucuunandi tandarinauca, sacerdote atun apu Caifas nishca huasi pungüi.
					</seg>
					<seg id="b.MAT.26.4" type="verse">
						Pariju rimananauca Jesusta umachishcahua apingaj, paita huañuchingaj.
					</seg>
					<seg id="b.MAT.26.5" type="verse">
						Ninauca: Mana rashun ista punzhaunai, runaunara ama nuspachingaj.
					</seg>
					<seg id="b.MAT.26.6" type="verse">
						Jesús Betania llactai tiauca, llagayuj Simomba huasii.
					</seg>
					<seg id="b.MAT.26.7" type="verse">
						Paihuajma shu huarmi shamuca, valij rumi puru ashca valij asnaj ambihua undachishcara apamuca. Cai ambira Jesuspa umai talica, pai mesai tiashcai.
					</seg>
					<seg id="b.MAT.26.8" type="verse">
						Yachachishca runauna caita ricusha piñarinauca: ¿Imarasha caita yanga baratun? ninauca.
					</seg>
					<seg id="b.MAT.26.9" type="verse">
						Caita catuna usharica ashca cullquihua, cullquira tsuntsuunama cungaj.
					</seg>
					<seg id="b.MAT.26.10" type="verse">
						Jesús caita intindisha, paigunara nica: ¿Imaraigu cai huarmira tormendachiunguichi? Shu ali ranara rashcami ñucahua.
					</seg>
					<seg id="b.MAT.26.11" type="verse">
						Tsuntsuunara tucui horas cangunahua charinguichimi, ñucáraga mana tucui horasgama.
					</seg>
					<seg id="b.MAT.26.12" type="verse">
						Huarmi cai mishqui asnaj ambira ñuca aichai talisha, ñucara pambangaj puruntusha rashcami.
					</seg>
					<seg id="b.MAT.26.13" type="verse">
						Cierto pacha cangunara nini, maibis cai evangelio ali shimi uyarichu entero mundui, shinallara cai huarmi rashcara cuentashca angami paita iyaringaj.
					</seg>
					<seg id="b.MAT.26.14" type="verse">
						Shinajpi chunga ishquimanda shuj, Judas Iscariote nishca, sacerdote apuunajma rica.
					</seg>
					<seg id="b.MAT.26.15" type="verse">
						¿Masnara cuhuanguichi, nica, ñuca Jesusta cangunama entregangaj? Paiguna quinsa chunga cullquira cushun, ninauca.
					</seg>
					<seg id="b.MAT.26.16" type="verse">
						Chi horasmanda pacha Judas ima tonois mascauca paita entregangaj.
					</seg>
					<seg id="b.MAT.26.17" type="verse">
						Puscu illaj tanda ista ñaupa punda punzhai, yachachishca runauna Jesusma shamunauca, paita nisha: ¿Maibira puruntunara munangui Pascua nishca micunara micungaj?
					</seg>
					<seg id="b.MAT.26.18" type="verse">
						Jesús nica: Jllactama richi shu runajma. Paita nichi: Yachachij nin, Ñuca punzha ña pactamunmi. Camba huasii Pascua nishca micunara micusha, ñuca yachachishca runaunahua.
					</seg>
					<seg id="b.MAT.26.19" type="verse">
						Paiguna Jesús mandashcasna ranauca. Pascua istara puruntunauca.
					</seg>
					<seg id="b.MAT.26.20" type="verse">
						Tutayaupi, chunga ishquihua pariju mesai tiarica.
					</seg>
					<seg id="b.MAT.26.21" type="verse">
						Paiguna micuushca ratoi, Jesús nica: Cierto pacha cangunara nini, cangunamanda shuj ñucara entregangami.
					</seg>
					<seg id="b.MAT.26.22" type="verse">
						Ashcara llaquirisha, caran runa Jesusta rimangaj callarica: ¿Ñucachu ani, Señor? nisha.
					</seg>
					<seg id="b.MAT.26.23" type="verse">
						Shinajpi Jesús cutipasha nica: Ñucahua pariju maquira pulatoi satiu, paimi ñucara entreganga.
					</seg>
					<seg id="b.MAT.26.24" type="verse">
						Cierto pacha ñuca, Runa Churi nishca, riunimi, ñucamanda quillcashcasna; astaun, ¡Ayailla Runa Churira entregaj runa! Astaun alimi anmaca pai mana pagaringaj.
					</seg>
					<seg id="b.MAT.26.25" type="verse">
						Shinajpi Judas, paita entregana runa, cutipasha nica: ¿Ñucachu ani, Señor? Jesús nica: Canda shina ninguiga.
					</seg>
					<seg id="b.MAT.26.26" type="verse">
						Paiguna micuushcai, Jesús tandara apica, bendiciaca, paquica, pai yachachishca runaunama cuca: Apichi, micuichi, nisha, caimi ñuca aicha.
					</seg>
					<seg id="b.MAT.26.27" type="verse">
						Vasoras apisha, agrasishca huasha, paigunara cuca: Upichi tucui canguna, nica.
					</seg>
					<seg id="b.MAT.26.28" type="verse">
						Caimi ñuca mushuj pactachina shimira alichina yahuar. Ashcaunamanda talishcami, uchaunara perdonangaj.
					</seg>
					<seg id="b.MAT.26.29" type="verse">
						Cangunara nini, cuna horasmanda pacha, cai uvillas muyumanda mana cuti upishachu shamuna punzhagama imahoras mushujta upisha cangunahua ñuca Yaya mandana pachai.
					</seg>
					<seg id="b.MAT.26.30" type="verse">
						Cantashca huasha, llucshisha, Olivos nishca urcuma rinauca.
					</seg>
					<seg id="b.MAT.26.31" type="verse">
						Shinajpi Jesús paigunara nica: Cuna tuta canguna tucui ñucamanda manzharinguichimi. Quillcashca tian, Cuirajta chugrichisha, borrego montonga chausirinaungami.
					</seg>
					<seg id="b.MAT.26.32" type="verse">
						Ñuca causarishca huashaga, canguna ñaupara Galileama rishami.
					</seg>
					<seg id="b.MAT.26.33" type="verse">
						Pedro cutipasha paita nica: Tucuiunaga canmanda manzharinaupis, ñuca imahoraspas mana manzharishachu.
					</seg>
					<seg id="b.MAT.26.34" type="verse">
						Jesús paita nica: Cierto pacha canda nini, cuna tuta gallo manara cantajllaira, can ñucamanda quinsa cuti, Paita mana ricsinichu, ninguimi.
					</seg>
					<seg id="b.MAT.26.35" type="verse">
						Pedro paita nica: Canhua pariju huañuna ashas, canmanda mana nishachu, Mana ricsinichu. Shinallarami tucui yachachishca runauna ninauca.
					</seg>
					<seg id="b.MAT.26.36" type="verse">
						Shinajpi Jesús paigunandi shu Getsemaní nishca sisa pambama pactamuca. Pai yachachishca runaunara nica: Tiarichi caibi, ñucaga chihuama risha, Diosta mañangaj.
					</seg>
					<seg id="b.MAT.26.37" type="verse">
						Pedrora Zebedeo ishqui churiras pushasha, Jesús llaquiringaj ashcara tormendaringajpas callarica.
					</seg>
					<seg id="b.MAT.26.38" type="verse">
						Shinajpi Jesús paigunara nica: Ñuca alma ashcara llaquirin, huañuna tupura. Caillai saquirichi, ñucahua ripararos chapaichi.
					</seg>
					<seg id="b.MAT.26.39" type="verse">
						Cuti chihuama risha, tuamalla urmasha, Diosta mañasha: Ñuca Yaya, nica, usharijpiga cai tormendarina vaso cuenta ñucamanda pasachu. Shinajllaira mana ñuca munashcasna, astaun can munashcasna.
					</seg>
					<seg id="b.MAT.26.40" type="verse">
						Ña pai yachachishca runaunama shamusha, paigunara puñuriaita tupaca, Pedrora nica: ¿Mana ushacangui ñucahua chapanara shu horas tupullas?
					</seg>
					<seg id="b.MAT.26.41" type="verse">
						Chapaichi, mañaichi, tentaciombi ama icungaj. Espíritu munanmi, aichaga irquimi.
					</seg>
					<seg id="b.MAT.26.42" type="verse">
						Cuti rica, cuti Diosta mañaca, Ñuca Yaya, nisha, cai vaso cuenta ñucamanda mana pasana usharijpi ñuca mana upisha, camba munai rashca achu.
					</seg>
					<seg id="b.MAT.26.43" type="verse">
						Cuti shamuca, paiguna puñuriaita tarica, puñunaimanda huañuugunara tupaca.
					</seg>
					<seg id="b.MAT.26.44" type="verse">
						Paigunara saquisha, cuti rica, ña quinsa cuti Diosta mañaca, ñaupasnallara rimasha.
					</seg>
					<seg id="b.MAT.26.45" type="verse">
						Shinajpi pai yachachishca runaunajma shamusha, nica: Ña puñuichi, samaichi. Horas pactamushcami. Ñuca, Runa Churi nishca uchayujguna maquiunai entregai tucunimi.
					</seg>
					<seg id="b.MAT.26.46" type="verse">
						Atarichi, acuichi, nica. Ricuichi ñucara entregaj runa ña mayanllayaunmi.
					</seg>
					<seg id="b.MAT.26.47" type="verse">
						Jesús chara rimaullaira, Judas shamuca, chunga ishquimanda shuj, paihua pariju ashca runauna shamunauca esparaunahua, caspiunahua; sacerdote apuunamanda, runauna rucuunamandas shamunauca.
					</seg>
					<seg id="b.MAT.26.48" type="verse">
						Entregaj runa paigunara rimashca aca: Ñuca muchashca runa chimi. Paita apinguichi, nisha.
					</seg>
					<seg id="b.MAT.26.49" type="verse">
						Chi ratollai Judas Jesusma shamusha, ¿Alillachu angui, Yachachij? nisha, paita muchaca.
					</seg>
					<seg id="b.MAT.26.50" type="verse">
						Jesús paita: Amigo, nica, ¿imara rangajta shamucangui? Shinajpi, llutarimusha, runauna Jesusta apinauca.
					</seg>
					<seg id="b.MAT.26.51" type="verse">
						Astaun, shu Jesushua tiau runa, paihua esparara apisha, shu sacerdote atun apura sirvijta chugríchica, paihua rinrira pitica.
					</seg>
					<seg id="b.MAT.26.52" type="verse">
						Shinajpi Jesús paita nica: Camba esparara cuti sati cara ucui. Tucui esparara apijguna esparahua huañunaungami.
					</seg>
					<seg id="b.MAT.26.53" type="verse">
						¿Manzhu iyangui amallara ñuca Yayara ushani mañangaj, pai ashca huaranga angelgunara cachamunma ñucajta?
					</seg>
					<seg id="b.MAT.26.54" type="verse">
						Shina rajpiga, ¿imasnara Quillcashcauna pactarinaunma, casnami tucuna anga nisha?
					</seg>
					<seg id="b.MAT.26.55" type="verse">
						Chi ratollai Jesús runaunara nica: ¿Imarasha shu shuhuajma cuenta llucshimucanguichi esparahua caspihua ñucara apingaj? Caran punzha cangunahua tiaricani templo huasii yachachisha, ñucara mana apihuacanguichi.
					</seg>
					<seg id="b.MAT.26.56" type="verse">
						Astaun cai tucui tucun Diosmanda rimajguna Quillcashcauna pactaringaj. Shinajpi tucui pai yachachishca runauna Jesusta saquisha miticunauca.
					</seg>
					<seg id="b.MAT.26.57" type="verse">
						Jesusta apijguna paita pushanauca Caifasbajma, pai sacerdote atun apu ajpi. Chihui yachaira yachachijguna rucuunandi tandarimushca aca.
					</seg>
					<seg id="b.MAT.26.58" type="verse">
						Pedroga carullai paita catimuca sacerdote atun apu huasi pungugama. Soldarounahua tiarica ima paihua tucushcaras ricungaj.
					</seg>
					<seg id="b.MAT.26.59" type="verse">
						Sacerdote apuuna rucuunandi tucui ajllashca apuunandi llulla shimiunara mascanauca Jesusta causayachingaj, paita huañuchingaj.
					</seg>
					<seg id="b.MAT.26.60" type="verse">
						Mana tupanaucachu, ashca llullasha rimaj ricujguna shamunaullaira. Huashaga ishqui llullasha rimajguna shamunauca.
					</seg>
					<seg id="b.MAT.26.61" type="verse">
						Paiguna ninauca: Cai runa nica: Diospa huasira tulanara ushanimi, quinsa punzhai cuti sicachingaj.
					</seg>
					<seg id="b.MAT.26.62" type="verse">
						Sacerdote atun apu atarisha nica: ¿Manzhu cutipangui imaras? ¿Imara ninaun canmanda caiguna?
					</seg>
					<seg id="b.MAT.26.63" type="verse">
						Jesusga chunlla tiauca, mana cutipacachu. Shinajpi sacerdote atun apu paita nica: Causaj Diospa shutii rimahuai, ¿Cristo nishca Diospa Churichu angui?
					</seg>
					<seg id="b.MAT.26.64" type="verse">
						Jesús paita nica: Canda casna ninguiga, maspas canda nini, huasha horas can Runa Churira Diospa ushana ali maqui partima tiarishcara, ahua pacha puyuunai shamunaras ricunguichúni.
					</seg>
					<seg id="b.MAT.26.65" type="verse">
						Shinajpi sacerdote atun apu paihua churanara lliquisha nica: ¡Diosmanda irusta rimashcangui! Shu rimajgunara mana ministinchichu. Cunallara pai manali rimashcara uyashcanguichi.
					</seg>
					<seg id="b.MAT.26.66" type="verse">
						¿Imara ninguichi? Cutipasha ninauca: Huañunami anga.
					</seg>
					<seg id="b.MAT.26.67" type="verse">
						Shinajpi paihua ñahuii tiucanauca, paita sajmanauca, shujguna maqui palahua huactanauca.
					</seg>
					<seg id="b.MAT.26.68" type="verse">
						Rimai, Cristo, ¿pita sajmacai canda? ninauca.
					</seg>
					<seg id="b.MAT.26.69" type="verse">
						Pedroga canzhai tiauca huasi pungüi. Shu sirvij huarmi llutarisha: Can shinallara Galileamanda Jesushua tiaucangui, nica.
					</seg>
					<seg id="b.MAT.26.70" type="verse">
						Astaun pai tucui runauna ñaupajpi nica: Can rimashcara mana yachanichu.
					</seg>
					<seg id="b.MAT.26.71" type="verse">
						Paiga canzha punguma llucshisha, shu sirvij huarmi paita ricuca. Chihuajgunara nica: Cai runas shinallara Nazaretmanda Jesushua tiauca.
					</seg>
					<seg id="b.MAT.26.72" type="verse">
						Cutillara pai Diospa shutii rimasha: Cai runara mana ricsinichu, nica.
					</seg>
					<seg id="b.MAT.26.73" type="verse">
						Unáillahuai, chihui tiajguna llutarimusha, Pedrora ninauca: Cierto pacha chigunamandami angui, can rimana tono canda ricsichin.
					</seg>
					<seg id="b.MAT.26.74" type="verse">
						Shinajpi Pedro maldiciangaj Diospa shutii rimangajpas callarisha: Cai runara mana ricsinichu, nica. Chi ratollai gallo cantaca.
					</seg>
					<seg id="b.MAT.26.75" type="verse">
						Shinajpi Pedro Jesús paita rimashca shimiunara iyarica: Gallo manara cantajllaira, can quinsa cuti: Paita mana ricsinichu, ninguimi, nisha. Canzhama llucshisha llaquira huacaca.
					</seg>
				</div>
				<div id="b.MAT.27" type="chapter">
					<seg id="b.MAT.27.1" type="verse">
						Punzhayajpi tucui sacerdote apuuna, runauna rucuunandi pariju rimananauca Jesusta huañuchingaj.
					</seg>
					<seg id="b.MAT.27.2" type="verse">
						Paita huatashcara pushanauca, Poncio Pilato nishca gobernadorba maquii entreganauca.
					</seg>
					<seg id="b.MAT.27.3" type="verse">
						Shinajpi Judas, paita entregaj runa, Jesús causayachishcara ricusha, arrepentirisha, quinsa chunga cullquira cutichica sacerdote apuunama, rucuunamas.
					</seg>
					<seg id="b.MAT.27.4" type="verse">
						Paigunara nica: Ucharashcanimi, ucha illaj yahuarda entregasha cangunama. Paigunaga: Cai, ¿imajta valin ñucanchijta? Canmi yachangui, ninauca.
					</seg>
					<seg id="b.MAT.27.5" type="verse">
						Cullquira allpama shitasha templo huasii, llucshisha rica. Paulara cungai sipirisha huañuca.
					</seg>
					<seg id="b.MAT.27.6" type="verse">
						Sacerdote apuuna, cullquira apisha: Mana usharinzhu, ninauca, Diosma cushca cullqui cajombi churangaj, yahuarmanda pagashca ajpi.
					</seg>
					<seg id="b.MAT.27.7" type="verse">
						Parijumanda rimanausha, shu allpara randinauca, mangara rajpa allpara, chihui carumanda shamujgunara huañujpi pambangaj.
					</seg>
					<seg id="b.MAT.27.8" type="verse">
						Chi raigumanda cuna horasgama chi allpa, Yahuarmanda allpa, nishcami.
					</seg>
					<seg id="b.MAT.27.9" type="verse">
						Shinarasha Diosmanda rimaj Jeremías rimashca shimi pactarica: Quinsa chunga cullquira apinauca, valichishca runa valij tupura, Israel churiuna valichishcasna, nisha.
					</seg>
					<seg id="b.MAT.27.10" type="verse">
						Cullquira cuca mangara raj runa allpamanda, imasna Señor ñucara mandashcasna.
					</seg>
					<seg id="b.MAT.27.11" type="verse">
						Jesusga gobernadorba ñaupajpi shayaca. Pai Jesusta tapuca: ¿Canzhu judioguna Rey Apu angui? Jesús paita: Canda shina nínguiga, nica.
					</seg>
					<seg id="b.MAT.27.12" type="verse">
						Sacerdote apuuna rucuunandi paita culpachijpi, Jesús imaras mana cutipacachu.
					</seg>
					<seg id="b.MAT.27.13" type="verse">
						Pilato paita, ¿Manzhu uyangui imasnara canmanda contra rimanaun? nica.
					</seg>
					<seg id="b.MAT.27.14" type="verse">
						Jesusga imaras mana cutipacachu. Chimanda gobernador paimanda ashcara manzharica.
					</seg>
					<seg id="b.MAT.27.15" type="verse">
						Ista punzhai gobernadorba yachaibi shu ishcashca runara cacharina aca, runauna munashcara.
					</seg>
					<seg id="b.MAT.27.16" type="verse">
						Chi horas shu ashca rimashca runa ishcarishcara charica, Barrabás nishcara.
					</seg>
					<seg id="b.MAT.27.17" type="verse">
						Runauna tandaríjpi, Pilato paigunara nica: ¿Maicanda munanguichichu ñuca cacharingaj, Barrasbasta, Cristo nishca Jesustachu cacharisha?
					</seg>
					<seg id="b.MAT.27.18" type="verse">
						Pilato yachaca imasna Jesusta chijnishcamanda entregashca aca.
					</seg>
					<seg id="b.MAT.27.19" type="verse">
						Pilatoga taripana tiarinai tiarishcai, paihua huarmi paita rimangaj cachamuca: Ama imaras ranguichu cai ali runahua, nisha. Cuna ashcara tormendarishcani paimanda ñuca puñusha nuspaushcaunai.
					</seg>
					<seg id="b.MAT.27.20" type="verse">
						Sacerdote apuuna rucuunandi runaunara iyachinauca Barrabasta mañangaj cacharingaj, Jesustaga huañuchingaj.
					</seg>
					<seg id="b.MAT.27.21" type="verse">
						Gobernador paigunara cutipasha: ¿Cai ishquimanda maicandara munanguichichu ñuca cacharingaj? Paiguna: Barrabasta, ninauca.
					</seg>
					<seg id="b.MAT.27.22" type="verse">
						Pilato paigunara nica: ¿Imara rashairi Cristo nishca Jesushua? Tucui ninauca: ¡Chacatashca achu!
					</seg>
					<seg id="b.MAT.27.23" type="verse">
						Gobernador paigunara nica: ¿Imaraigu? ¿Ima manalira rashcachu? Runaunaga maspas caparisha ninauca: ¡Chacatashca achu!
					</seg>
					<seg id="b.MAT.27.24" type="verse">
						Pilato imara ranaras mana ushasha ricusha, astaun runauna mas mas nusparinaupi, yacura apisha, paihua maquira maillaca runauna ñaupajpi, nisha: Ñuca mana causayujchu ani cai ali runamanda.
					</seg>
					<seg id="b.MAT.27.25" type="verse">
						Tucui runauna cutipasha ninauca: Paihua yahuar ñucanchi ahuai, ñucanchi churiuna ahuais achu.
					</seg>
					<seg id="b.MAT.27.26" type="verse">
						Shinajpi Barrabasta cacharica. Jesústaga azutishca huasha, chacatangaj cuca.
					</seg>
					<seg id="b.MAT.27.27" type="verse">
						Shinajpi gobernadorba soldarouna Jesusta cuartelma pushanauca, pai muyujta entero soldaro montonda tandachinauca.
					</seg>
					<seg id="b.MAT.27.28" type="verse">
						Paita llatanasha, paihua ahuai shu puca llachapara churanauca.
					</seg>
					<seg id="b.MAT.27.29" type="verse">
						Paihua umai shu casha llaitura churanauca, shu taunara paihua ali maquii. Paihua ñaupajpi cungurisha paita burlanauca, ¡Ee, nisha, Judioguna Rey Apu!
					</seg>
					<seg id="b.MAT.27.30" type="verse">
						Paihua ñahuii tiucasha, caspira apisha, umai huajtanauca.
					</seg>
					<seg id="b.MAT.27.31" type="verse">
						Burlashca huasha, llachapara quichunauca, paihua churanara churachinauca, paita chacatangaj pushanauca.
					</seg>
					<seg id="b.MAT.27.32" type="verse">
						Llucshishaga, shu Cirenemanda runara tupanauca, Simón nishcara, paita cruzta apachinauca.
					</seg>
					<seg id="b.MAT.27.33" type="verse">
						Golgota nishca pambama pactamunauca, caiga Uma Tullu Pambami, nin.
					</seg>
					<seg id="b.MAT.27.34" type="verse">
						Chihui, ayaj vinora shu ayajhua masashcara paita ricuchinauca: caita camashca huashaga mana munacachu upinara.
					</seg>
					<seg id="b.MAT.27.35" type="verse">
						Jesusta chacatashca huashaga, soldarouna paigunapura paihua churanara chaupichinauca, maicanda lichayuj anga nisha camanauca, paima cungaj, Diosmanda rimajpa shimi pactaringaj, casna nishca: Ñuca churanara paigunapura chaupichinauca, ñuca llachapamanda Uchayujta anga nisha camanauca.
					</seg>
					<seg id="b.MAT.27.36" type="verse">
						Soldarouna chihui tiarisha paita ricunauca.
					</seg>
					<seg id="b.MAT.27.37" type="verse">
						Paihua uma ahuai quillcashcara churanauca: Caimi Jesús, Judioguna Rey Apu, nisha.
					</seg>
					<seg id="b.MAT.27.38" type="verse">
						Shinajpi, paihua pariju ishqui shuhuaj runaunara chacatanauca, shujta ali maquima, shujta lluquima.
					</seg>
					<seg id="b.MAT.27.39" type="verse">
						Chi mayanda pasauguna Jesusta camisha rimanauca, paiguna umaunara cuyuchisha.
					</seg>
					<seg id="b.MAT.27.40" type="verse">
						Ninauca: Canga, templo huasira tulaj, quinsa punzhai cuti sicachij, canllara quishpi. Can Diospa Churi ashaga, cruzmanda irgüi.
					</seg>
					<seg id="b.MAT.27.41" type="verse">
						Shinallarami ninauca sacerdote apuuna, paita burlasha, yachaira yachachijgunahua pariju, fariseogunandi, rucuunandi, casna nisha:
					</seg>
					<seg id="b.MAT.27.42" type="verse">
						Shujgunaraga quishpichicami, paulara mana ushanzhu quishpinara. Israelba Rey Apu ashaga, cunallara cruzmanda irguchu, shina rajpi paihuajpi quirishun.
					</seg>
					<seg id="b.MAT.27.43" type="verse">
						Pai Diospi quiricami. Dios paita cacharichu, munajpi. Ñuca Diospa Churimi ani, nica.
					</seg>
					<seg id="b.MAT.27.44" type="verse">
						Shinallarami paihua pariju chacatashca shuhuaj runauna paita camisha rimanauca.
					</seg>
					<seg id="b.MAT.27.45" type="verse">
						Chaupi punzhamanda pacha las tres tupugama tun llandu tucuca tucui partii.
					</seg>
					<seg id="b.MAT.27.46" type="verse">
						Las tres mayambi, Jesús shinzhira caparisha nica: Eli, eli, ¿lama sabactani? Casnami nin: Ñuca Dios, ñuca Dios, ¿imarashara ñucara saquihuashcangui?
					</seg>
					<seg id="b.MAT.27.47" type="verse">
						Huaquin chihui ajguna caita uyasha ninauca: Elíastami cayaun.
					</seg>
					<seg id="b.MAT.27.48" type="verse">
						Chi ratollai shu runa callpamusha, shu tsungarina putusta ayaj vinohua tsungachisha, paita cuca upingaj.
					</seg>
					<seg id="b.MAT.27.49" type="verse">
						Shujgunaga ninauca: Saqui, ricushunchi Elias shamunga chari paita llushpichingaj.
					</seg>
					<seg id="b.MAT.27.50" type="verse">
						Jesusga cuti shinzhi shimihua caparisha, paihua espiritura cuca.
					</seg>
					<seg id="b.MAT.27.51" type="verse">
						Chi ratollai, templo huasii huayuriai llachapa ishqui partii lliquirica ahuamanda. Allpas cuyuca, peñasgunas partirinauca.
					</seg>
					<seg id="b.MAT.27.52" type="verse">
						Pambashca uctuunas pascarinauca, ashca puñuriai quirijguna atarinauca.
					</seg>
					<seg id="b.MAT.27.53" type="verse">
						Pambashca uctuunamanda llucshisha, Jesús causarishca huasha, santo llactama shamunauca, ashcaunahua ricurinauca.
					</seg>
					<seg id="b.MAT.27.54" type="verse">
						Capitánga paihua pariju tiaj Jesusta ricujgunandi, allpa cuyushcara ricusha, ashcara manzharinauca, casna nisha: Cierto pacha cai Diospa Churimi aca.
					</seg>
					<seg id="b.MAT.27.55" type="verse">
						Ashca huarmiuna chihui tianauca, carumandalla ricusha. Caiguna Jesusta catimunauca Galiieamanda pacha paita sirvisha.
					</seg>
					<seg id="b.MAT.27.56" type="verse">
						Paigunahua tianauca María Magdalena, Jacobo José mama Mariandi, Zebedeo churiuna mamandi.
					</seg>
					<seg id="b.MAT.27.57" type="verse">
						Tutayaupi shu José nishca charij runa, Arimatea llactamanda shamuj, shu Jesús yachachishca runa asha,
					</seg>
					<seg id="b.MAT.27.58" type="verse">
						Pilatojma risha, Jesuspa aichara mañaca. Shinajpi Pilato shimira cachaca aichara paima cungaj.
					</seg>
					<seg id="b.MAT.27.59" type="verse">
						José Jesuspa aichara apisha, shu ali llachpahua pilluca,
					</seg>
					<seg id="b.MAT.27.60" type="verse">
						Paihua quiquin mushuj pambana uctui churaca, peñas ucui allashca. Shu atun rumira muyuchisha uctu pungüi churaca, chihuasha rica.
					</seg>
					<seg id="b.MAT.27.61" type="verse">
						Chihui tiauca María Magdalena, chishu Mariandi, pambashca uctu ñaupajpi tiarisha.
					</seg>
					<seg id="b.MAT.27.62" type="verse">
						Cayandi punzha, Alichina nishca punzha huasha, sacerdote apuuna, fariseogunandi tandarinauca Pilato ñaupajpi.
					</seg>
					<seg id="b.MAT.27.63" type="verse">
						Ninauca: Apu, iyariunchi imasnara cai umachij runa nica, pai chara causaushcallaira: Quinsa punzha huasha causarishami.
					</seg>
					<seg id="b.MAT.27.64" type="verse">
						Mandai pambashca uctura huacachingaj quinsa punzhagama, pai yachachishca runauna tutai shamusha aichara shuhuanaunga chari. Chihuasha ninaunga runaunama: Huañushcaunamanda causarishcami. Shinajpi huasha pandashca ñaupa ajta yalinga.
					</seg>
					<seg id="b.MAT.27.65" type="verse">
						Pilato paigunara nica: Caibi soldarounara charinguichi. Richi pambashcara ali ishcasha cuirangaj canguna yachashcasna.
					</seg>
					<seg id="b.MAT.27.66" type="verse">
						Shinajpi rinauca, pambashcara ali ishcangaj, rumira sello nishcahua pigasha, soldarounara churanauca ricungaj.
					</seg>
				</div>
				<div id="b.MAT.28" type="chapter">
					<seg id="b.MAT.28.1" type="verse">
						Samana punzha pasashca huasha, semana ñaupa punzha ña punzhayaupi, María Magdalena, chishu Marías pambashcara ricungaj shamunauca.
					</seg>
					<seg id="b.MAT.28.2" type="verse">
						Allpa cuyuca shinzhira. Shu Señorba ángel, ahuamanda irgumusha, rumira anzhuchica, chi ahuai tiarica.
					</seg>
					<seg id="b.MAT.28.3" type="verse">
						Angelga rayu cuenta ricurij aca, paihua churana rasu cuenta yuraj aca.
					</seg>
					<seg id="b.MAT.28.4" type="verse">
						Soldarouna angelda manzhashcamanda chucchunauca, huañushcaunasna tucunauca.
					</seg>
					<seg id="b.MAT.28.5" type="verse">
						Randi ángel huarmiunara rimasha nica: Cangunaga ama manzhaichichu Ñuca yachani canguna chacatashca Jesusta mascangaj shamushcanguichimi.
					</seg>
					<seg id="b.MAT.28.6" type="verse">
						Mana caibichu tiaun, nica, causarishcami, pai rimashcasna. Shamichi, ricuichi pai siriushcara.
					</seg>
					<seg id="b.MAT.28.7" type="verse">
						Uctalla richi, pai yachachishca runaunara cuentaichi, Señor huañushcaunamanda causarimushcami, nisha. Cangunamanda ñaupara Galileama rin. Chihui paita ricunguichimi. Ñucaga cangunara ña rimashcani.
					</seg>
					<seg id="b.MAT.28.8" type="verse">
						Shinajpi paiguna manzhaihua pambana uctumanda llucshisha, ashca cushihua callpasha rinauca pai yachachishca runaunara cuentangaj. Paiguna yachachishca runaunara rimangaj riushcallai,
					</seg>
					<seg id="b.MAT.28.9" type="verse">
						Jesús paigunara tan tupasha, Cushiyaichi, nica. Paiguna llutarísha paihua chaquira ujllarisha, paita adoranauca.
					</seg>
					<seg id="b.MAT.28.10" type="verse">
						Shinajpi Jesús paigunara nica: Ama manzhaichichu. Richi, ñuca uquiunara cuentaichi, Galileama rinauchu. Chihui ricuhuanaungami.
					</seg>
					<seg id="b.MAT.28.11" type="verse">
						Paiguna riushcallai, huaquinguna soldarounamanda llactama rinauca, sacerdote apuunara cuentangaj tucui ima tucushcaunaras.
					</seg>
					<seg id="b.MAT.28.12" type="verse">
						Rucuunahua tandarisha rimananausha, ashca cullquira cunauca soldarounama,
					</seg>
					<seg id="b.MAT.28.13" type="verse">
						Rimaichi, ninauca, Pai yachachishca runauna shamunauca tuta, aichara shuhuasha apanauca ñucanchi puñuriaishcallai.
					</seg>
					<seg id="b.MAT.28.14" type="verse">
						Gobernadorga caita uyajpi, ñucanchi paihua rimashun cangunara quishpichingaj.
					</seg>
					<seg id="b.MAT.28.15" type="verse">
						Soldarouna cullquira apisha, paiguna yachachishcasna rimanauca. Cai shimiga uyarica Judiogunahua cuna punzhagama.
					</seg>
					<seg id="b.MAT.28.16" type="verse">
						Chunga shuj yachachishca runaunaga Galileama rinauca Jesús rimashca urcuma.
					</seg>
					<seg id="b.MAT.28.17" type="verse">
						Paita ricushaga adoranauca, astaun huaquinguna mana quirinaucachu.
					</seg>
					<seg id="b.MAT.28.18" type="verse">
						Jesús mayanllayamusha, paigunara rimasha nica: Tucui ushanara ñucama cuhuashcami ahua pachai cai pachais,
					</seg>
					<seg id="b.MAT.28.19" type="verse">
						Chiraigumanda richi, runaunara yachachichi tucui llactaunai, paigunara bautisaichi Yaya shutii, Churi shutii, Santo Espíritu shutiis.
					</seg>
					<seg id="b.MAT.28.20" type="verse">
						Paigunara tucui ñuca cangunara mandashcaunara huacachingaj yachachichi. Ñucaga cangunahua pariju tiaushami tucui punzhaunai, mundu tucurinagama. Amen.
					</seg>
				</div>
			</div>
			<div id="b.MAR" type="book">
				<div id="b.MAR.1" type="chapter">
					<seg id="b.MAR.1.1" type="verse">
						Diospa Churi Jesucristo rimashca evangelio nishca ali shimi callarin.
					</seg>
					<seg id="b.MAR.1.2" type="verse">
						Imasnara Diosmanda rimaj Isaías quillcashcai tian: Camba ñaupajma ñuca rimajta cachauni, camba nambira camba ñaupajpi alichingaj.
					</seg>
					<seg id="b.MAR.1.3" type="verse">
						Runa illashca partimanda caparij casna nin: Diospa nambira alichichi. Paihua nambira dirichuichi, nin.
					</seg>
					<seg id="b.MAR.1.4" type="verse">
						Runa illashca partii, Juan yacui bautisauca. Shina nisha camachica: Arrepentirichi, bautisarichi, canguna uchamanda perdonai tucungaj.
					</seg>
					<seg id="b.MAR.1.5" type="verse">
						Tucui Judea partí llactaunai causajguna, tucui Jerusalembi causajgunandi paihuajma shamunauca. Paiguna ucharashcaunara cuentajpi, Jordan yacui Juan paigunara bautisacami.
					</seg>
					<seg id="b.MAR.1.6" type="verse">
						Juanga camello illmahua ahuashcara churarishca aca, cara chumbillinahua chumbiilishca aca. Atun ijira sacha mishquiras micuj aca.
					</seg>
					<seg id="b.MAR.1.7" type="verse">
						Pai camachisha: Ñuca huashai, shu ñucamanda yali ushaj shamunmi, nica. Paihua zapatos huascara pascanallas mana pactanichu, nica.
					</seg>
					<seg id="b.MAR.1.8" type="verse">
						Ñucaga cierto pacha cangunara yacui bautisacani, nica. Pai randi Santo Espiritui bautisangami.
					</seg>
					<seg id="b.MAR.1.9" type="verse">
						Jesús Galilea partii tiaj Nazaret llactamanda shamuca. Jordan yacui Juan paita bautisaca.
					</seg>
					<seg id="b.MAR.1.10" type="verse">
						Chi ratollai, Jesús yacumanda sicasha, ahua pacha pascarishcara ricuca, Santo Espiritura urpisna paihua ahuai irgumujta ricuca.
					</seg>
					<seg id="b.MAR.1.11" type="verse">
						Ahua pachamanda shu shimi uyarica: Can ñuca llaquishca churimi angui. Canhua cushiyani, nica.
					</seg>
					<seg id="b.MAR.1.12" type="verse">
						Shinajpi Santo Espíritu Jesusta runa illashca partima cachaca.
					</seg>
					<seg id="b.MAR.1.13" type="verse">
						Chuscu chunga punzha runa illashca partii tiauca. Satanás nishca supai apu paita tentaca. Milli animalgunahua tiauca. Angelguna paita sirvinauca.
					</seg>
					<seg id="b.MAR.1.14" type="verse">
						Juanda chonda cularbi ishcashca huasha, Jesús Galilea partima shamuca. Dios mandana pachamanda rimaj evangelio ali shimira camachica.
					</seg>
					<seg id="b.MAR.1.15" type="verse">
						Horas pactamun, nica, Dios mandana pacha mayanllayamushcami. Arrepentirichi, evangelio ali shimira quirichi, nica.
					</seg>
					<seg id="b.MAR.1.16" type="verse">
						Galilea lamar patara purijpi, Jesús Simonda ricuca paihua uqui Andresndi. Lamarbi licara shitanauca, aichahuara mascajguna asha.
					</seg>
					<seg id="b.MAR.1.17" type="verse">
						Jesús paigunara nica: Catihuaichi. Cangunara runaunara licajgunara cuenta rasha.
					</seg>
					<seg id="b.MAR.1.18" type="verse">
						Chi horasllaira, licaunara saquisha paita catinauca.
					</seg>
					<seg id="b.MAR.1.19" type="verse">
						Chimanda pasasha, Jesús ansa ñaupajma riushcai, Zebedeo churi Jacobora ricuca, paihua uqui Juandi. Canoai licara remendasha tianauca.
					</seg>
					<seg id="b.MAR.1.20" type="verse">
						Chi ratollai Jesús paigunara cayaca. Paiguna Zebedeo yayara canoai saquisha tarabajgunandi, Jesusta catinauca.
					</seg>
					<seg id="b.MAR.1.21" type="verse">
						Capernaum llactai icunauca. Samana punzha asha, Jesús tandarina huasii icusha yachachica.
					</seg>
					<seg id="b.MAR.1.22" type="verse">
						Runauna pai yachachishcara uyasha manzharinauca. Ushaihua, mandaj cuenta yachachica, mana yachaira yachachijgunasna.
					</seg>
					<seg id="b.MAR.1.23" type="verse">
						Paiguna tandarina huasii shu irus supai apishca runa caparisha tiauca.
					</seg>
					<seg id="b.MAR.1.24" type="verse">
						¿Imarasha ñucanchira inquitangui, Nazaretmanda Jesús? nica. ¿Ñucanchira tucuchingajchu shamushcangui? Can pi asnearas yachanimi. Diospa Santo Churimi angui.
					</seg>
					<seg id="b.MAR.1.25" type="verse">
						Jesús paita piñaca: Upalla, nica, llucshi paimanda.
					</seg>
					<seg id="b.MAR.1.26" type="verse">
						Irus supaiga, runara chucchuchisha, shinzhira caparisha, paimanda llucshica.
					</seg>
					<seg id="b.MAR.1.27" type="verse">
						Tucui manzharinauca. Paigunapura tapunauca: ¿Imarai? nisha, ¿Ima mushuj yachairairi caiga? Ushanahua irus supaigunara cachan, llucshinaun.
					</seg>
					<seg id="b.MAR.1.28" type="verse">
						Entero Galilea partiunai Jesús rashcara uctalla yacharica.
					</seg>
					<seg id="b.MAR.1.29" type="verse">
						Chimanda huasha, tandarina huasimanda llucshisha, Simomba Andrespa huasima shamunauca, Jacobo Juandis compañanauca.
					</seg>
					<seg id="b.MAR.1.30" type="verse">
						Simomba huarmi mama ungushca aca, calenturahua. Jesusta cuentanauca.
					</seg>
					<seg id="b.MAR.1.31" type="verse">
						Shinajpi Jesús paihua mayanma shamusha, paihua maquimanda apisha, paita atarichica. Chi ratollai calentura chiriyaca; huarmi paigunara sirvica.
					</seg>
					<seg id="b.MAR.1.32" type="verse">
						Tutayajpi, indi icushca huasha, tucui ungushcaunara tucui supai apishcaunaras Jesusma pushamunauca.
					</seg>
					<seg id="b.MAR.1.33" type="verse">
						Tucui llactai ajguna huasi pungumalla tandarimunauca.
					</seg>
					<seg id="b.MAR.1.34" type="verse">
						Ima tono ungushcaunaras Jesús ashcara alichicami. Ashca supaigunara pajllama ichuca, rimangaj mana lugarda cuca, supaiguna paita ricsishcamanda.
					</seg>
					<seg id="b.MAR.1.35" type="verse">
						Tuta ucura atarisha, chara llandu llandu ucura, Jesús llucshisha, pi runas illashca partima rica. Chihui Diosta mañaca.
					</seg>
					<seg id="b.MAR.1.36" type="verse">
						Simón, paihua pariju tiajgunandi, Jesusta mascanauca.
					</seg>
					<seg id="b.MAR.1.37" type="verse">
						Jesusta tupasha, paita ninauca: Tucui canda mascanaun.
					</seg>
					<seg id="b.MAR.1.38" type="verse">
						Jesús paigunara nica: Acuichi ñucanchi mayan partiunama, chihuis camachingaj. Chihuajmi shamucani.
					</seg>
					<seg id="b.MAR.1.39" type="verse">
						Tucui Galilea partiunai paiguna tandarina huasiunai camachica, supaigunara ichuca.
					</seg>
					<seg id="b.MAR.1.40" type="verse">
						Shu llagayuj runa Jesusma shamuca, paihua ñaupajpi cungurisha, rugasha nica: Can munasha, ñucara alichinara ushangui.
					</seg>
					<seg id="b.MAR.1.41" type="verse">
						Jesús paimanda llaquirisha, maquira chutachisha, paita llangaca. Munanimi, nica, alichishcangui.
					</seg>
					<seg id="b.MAR.1.42" type="verse">
						Casna rimashca huasha, ungüi chi ratollaira dsas llushpirica paimanda. Alichishca aca.
					</seg>
					<seg id="b.MAR.1.43" type="verse">
						Shinajpi Jesús paita dispirisha mandaca:
					</seg>
					<seg id="b.MAR.1.44" type="verse">
						Riqui, nisha, ama imaras ama pitas rimanguichu; randi sacerdotema ringui, can aliyashcara ricuchingaj. Shinallara can aliyashcamanda Moisés camachishca cuyanara cuyangui, can ali tucushcara paigunara ricuchingaj.
					</seg>
					<seg id="b.MAR.1.45" type="verse">
						Pai randi ña llucshishca huasha yapa rimangaj callarica. Chi rashcara pajlla pambai cuentaca. Shinajpi, Jesús llactai icunara mana ushacachu, randi pajllai tiauca, runa illashca partiunai. Tucui llactaunamanda paihuajma shamunauca.
					</seg>
				</div>
				<div id="b.MAR.2" type="chapter">
					<seg id="b.MAR.2.1" type="verse">
						Ansa punzha huasha Jesús Capernaumbi cuti icuca. Pai huasii tiaushca uyarica.
					</seg>
					<seg id="b.MAR.2.2" type="verse">
						Chi horasllai ashca runa paihuajma tandarimunauca, huasi pungugama undajta shamunauca. Pai Diospa shimira camachica.
					</seg>
					<seg id="b.MAR.2.3" type="verse">
						Shinajpi huaquinguna Jesusma shamunauca, shu suchu runara huandusha. Chuscupura tucusha apamunauca.
					</seg>
					<seg id="b.MAR.2.4" type="verse">
						Ashca runa tiashcamanda. Jesusma pactanara mana ushasha, huasi ahuamanda uctunauca Jesús tiaushcai. Uctura rasha, suchu runara caitundi irguchinauca.
					</seg>
					<seg id="b.MAR.2.5" type="verse">
						Jesús paiguna quirishcara ricusha, suchu runara nica: Churi, can ucharashcara perdonashcangui.
					</seg>
					<seg id="b.MAR.2.6" type="verse">
						Huaquin yachaira yachachijguna chihui tianauca, paiguna shungüi piñasha iyarinauca:
					</seg>
					<seg id="b.MAR.2.7" type="verse">
						¿Imarasha casna riman? nisha, Diosta camiunmi. ¿Pita uchara perdonanara ushangairi? Diosllami ushan.
					</seg>
					<seg id="b.MAR.2.8" type="verse">
						Jesús, paihua espiritui riparasha paiguna shungu ucui casna piñashcara, paigunara nica: ¿Imarasha casna piñanguichi canguna shungüi?
					</seg>
					<seg id="b.MAR.2.9" type="verse">
						¿Imara mas rimanalla anga, suchu runara: Camba uchara perdonashcangui, nisha, paita rimangaj: Atari, camba caitura apasha ri?
					</seg>
					<seg id="b.MAR.2.10" type="verse">
						Shinajpi canguna yachangaj imasna ñuca, Runa Churi nishca, ushanara charinimi cai pachai uchara perdonangaj, Jesús suchura rimaca:
					</seg>
					<seg id="b.MAR.2.11" type="verse">
						Canda nini: Atari, caitura apai, camba huasima ri.
					</seg>
					<seg id="b.MAR.2.12" type="verse">
						Chi ratollai atarica, paihua caitura apasha, paiguna ñaupajmanda llucshica. Caita ricusha, tucui manzharinauca. Diosta alabanauca: Mana imahoraspas casnara ricushcanchichu, nisha.
					</seg>
					<seg id="b.MAR.2.13" type="verse">
						Cuti Jesús lamar patama rica. Tucui runauna paihuajma shamunauca. Paigunara yachachica.
					</seg>
					<seg id="b.MAR.2.14" type="verse">
						Jesusga ri pasausha, Alfeo churi Levi nishcara ricuca. Levi gobierno cullquira tandachina huasÜ tiauca. Jesús paita: Catihuai, nica. Atarisha caticami.
					</seg>
					<seg id="b.MAR.2.15" type="verse">
						Jesús Levi huasu tiausha, ashca cullquira tandachijguna ashca uchayujgunas mesai tiarinauca Jesushua pariju, pai yachachishca runaunandi. Ashca runauna paita catimunauca.
					</seg>
					<seg id="b.MAR.2.16" type="verse">
						Jesús cullquira tandachijgunandi uchayujgunandi micuca. Yachaira yachachijguna fariseogunandi Jesús casna micuuta ricusha, pai yachachishca runaunara ninauca: ¿Imarai? ¿Imarasha cullquira tandachijgunahua uchayujgunahua micunri?
					</seg>
					<seg id="b.MAR.2.17" type="verse">
						Jesús caita uyasha, paigunara nica: Ali ajguna ambijta mana ministinaun, astaun ungushcauna. Alira rajgunara cayangaj mana shamucanichu astaun uchayujgunara.
					</seg>
					<seg id="b.MAR.2.18" type="verse">
						Juan yachachishca runauna fariseoguna yachachishca runaunas sasinauca. Jesusma shamusha ninauca: ¿Imarasha Juan yachachishca runauna fariseoguna yachachishca runaunas sasinaun, randi can yachachishca runauna mana sasinaun?
					</seg>
					<seg id="b.MAR.2.19" type="verse">
						Jesús paigunara nica: ¿Borai, cari ñaupajpi tiajguna sasinaungachu? Carindi pariju tiausha, sasinara mana ushanaungachu.
					</seg>
					<seg id="b.MAR.2.20" type="verse">
						Huashaga, carira quichuna punzha pactamunga. Chi punzhaunaí sasinaungami.
					</seg>
					<seg id="b.MAR.2.21" type="verse">
						Mana pihuas rucu churanara mushuj llachapahua remendanzhu. Shina rajpi mushuj llachapa rucura cuti lliquinga. Churana astaun lliquirishca tucunga.
					</seg>
					<seg id="b.MAR.2.22" type="verse">
						Shinallara mana pihuas mushuj vinora churanzhu rucu cara bolsai. Shina rajpi cara lliquiringa, vino taliringa. Mushuj vino mushuj cara purui churana anga.
					</seg>
					<seg id="b.MAR.2.23" type="verse">
						Jesús samana punzhai shu tarpushca chagrara pasauca. Pai yachachishca runauna pasajpiga, trigo papajta aisangaj callarinauca.
					</seg>
					<seg id="b.MAR.2.24" type="verse">
						Shinajpi fariseoguna paita ninauca: Riqui, ¿imarasha samana punzhai mana raihuajta ranaun?
					</seg>
					<seg id="b.MAR.2.25" type="verse">
						Jesús paigunara nica: ¿Mana imahoras Quillcai ricucanguichu imara rarca David paita compañajgunandi paiguna ministiushcai, paiguna yarcachiushcai?
					</seg>
					<seg id="b.MAR.2.26" type="verse">
						¿Manzhu ricucangui imasnara David Diospa huasii icusha, Abiatar nishca Diospa sacerdote apu ashcai, Diosma ricuchina tandara pai paihua compañajgunandi micunauca, cai tanda Diosta sirvijgunalla micuna ajta?
					</seg>
					<seg id="b.MAR.2.27" type="verse">
						Shinallara Jesús paigunara nica: Samana punzha runajta rashca aca, randi runauna mana ranaushcachu aca samana punzhajta.
					</seg>
					<seg id="b.MAR.2.28" type="verse">
						Casna ajpi, ñuca, Runa Churi nishca, samana punzhahua Señormi ani.
					</seg>
				</div>
				<div id="b.MAR.3" type="chapter">
					<seg id="b.MAR.3.1" type="verse">
						Cuti Jesús tandarina huasii icuca; chihui shu chaquirishca maquiyuj runa tiauca.
					</seg>
					<seg id="b.MAR.3.2" type="verse">
						Chihui tiajguna paita chapanauca, samana punzha ungushcara alichingachu nisha ricungaj, paita causayachingaj.
					</seg>
					<seg id="b.MAR.3.3" type="verse">
						Shinajpi Jesús chaquirishca maquiyuj runara: Atarisha, chaupi shungüi shayari, nica.
					</seg>
					<seg id="b.MAR.3.4" type="verse">
						Jesús paigunara nica: ¿Samana punzhai alira manalira rana? ¿Imara ali anga, causachingaj, huañuchingaj? Paigunaga chunllayanauca.
					</seg>
					<seg id="b.MAR.3.5" type="verse">
						Jesús paihua shungüi piñarisha, muyujta ricuca. Paiguna shungu shinzhiyashcara llaquirisha, runara nica: Maquira chutachi. Paihua maquira chutachijpi alichishca aca.
					</seg>
					<seg id="b.MAR.3.6" type="verse">
						Shinajpi, fariseoguna llucshisha herodianos nishcaunahua rimananauca Jesusta huañuchingaj.
					</seg>
					<seg id="b.MAR.3.7" type="verse">
						Jesusga, pai yachachishca runaunandi, lamar patama anzhurica. Ashca runa Galileamanda Judeamandas catimunauca.
					</seg>
					<seg id="b.MAR.3.8" type="verse">
						Shinallara Jerusalenmanda, Idumeamanda, Jordan chimbamanda, Tiro partimandas, Sidón partimandas ashca runa Jesuspajma shamunauca, pai atun rashcaunara uyasha.
					</seg>
					<seg id="b.MAR.3.9" type="verse">
						Jesús pai yachachishca runaunara rimaca shu canoa puruntushcara charinauchu, ashca runauna tiashcamanda, ama paita nitinauchu.
					</seg>
					<seg id="b.MAR.3.10" type="verse">
						Ashca runaunara alichishcamanda, tucui ungüiyujguna paihuajma nitimunauca llangangaj.
					</seg>
					<seg id="b.MAR.3.11" type="verse">
						Irus supaiguna paita ricusha, paihua ñaupajpi tuama urmanauca: Canmi Diospa Churi angui, nisha.
					</seg>
					<seg id="b.MAR.3.12" type="verse">
						Jesús paigunara mandaca paita ama ricsichinauchu.
					</seg>
					<seg id="b.MAR.3.13" type="verse">
						Huasha, Jesús urcuma sicaca. Pai munashca runaunara paihuajma cayaca. Shamunaucami.
					</seg>
					<seg id="b.MAR.3.14" type="verse">
						Chunga ishquira ajllaca paihua pariju tiangaj, paigunara camachingaj cachangaj,
					</seg>
					<seg id="b.MAR.3.15" type="verse">
						ungüigunara alichina ushaira charingaj, supaigunara ichungajpas.
					</seg>
					<seg id="b.MAR.3.16" type="verse">
						Simonda cayaca. Mushuj shutira Pedro nishcara churaca.
					</seg>
					<seg id="b.MAR.3.17" type="verse">
						Jacobo paihua uqui Juandi, Zebedeo churiunara, cayaca. Paigunara Boanerges nishcauna shutichica. Caimi Rayo Churiuna nishca.
					</seg>
					<seg id="b.MAR.3.18" type="verse">
						Shujgunara: Andrés, Felipe, Bartolomé, Mateo, Tomás, Alfeo churi Jacobo, Tadeo, cananista Simón nishcaunaras cayaca.
					</seg>
					<seg id="b.MAR.3.19" type="verse">
						Shinallara Judas Iscariote nishcaras, Jesusta apuuna maquima entregajta, cayaca. Huasima shamunauca.
					</seg>
					<seg id="b.MAR.3.20" type="verse">
						Ashca runauna cuti tandarimunauca; paiguna shamushcamanda Jesús paihua tiajgunandi micungaj mana ushanaucachu.
					</seg>
					<seg id="b.MAR.3.21" type="verse">
						Jesuspa aillu caita uyasha, paita apingaj shamunauca, loco tucushcami, nisha.
					</seg>
					<seg id="b.MAR.3.22" type="verse">
						Jerusalenmanda shamuj yachaira yachachijguna ninauca: Beelzebú nishca supai apu paihua shungüi tian. Shinallara, supai apumanda supaigunara pajllama ichun, ninauca.
					</seg>
					<seg id="b.MAR.3.23" type="verse">
						Jesús paigunara cayasha, yachachingaj cuentanaunahua rimaca: ¿Imasna rasha Satanás nishca supai apu Satanasllara ichunara ushangachu? nisha.
					</seg>
					<seg id="b.MAR.3.24" type="verse">
						Ima llactas chaupirisha, paigunapuralla macananausha, cai llacta mana durangachu.
					</seg>
					<seg id="b.MAR.3.25" type="verse">
						Shinallara ima huasii tiaj aillu chaupirisha, paigunapuralla macananausha, cai aillu mana durangachu.
					</seg>
					<seg id="b.MAR.3.26" type="verse">
						Satanaspas paulara macanausha chaupirisha, shayarinara mana ushangachu; randi pai tucurina pactamushcami.
					</seg>
					<seg id="b.MAR.3.27" type="verse">
						Pihuas shu shinzhi runa huasimanda pai charishcara shuhuanara mana ushangachu manara paita huatajllaira. Huatai pasasha shuhuanara ushangami huasimanda.
					</seg>
					<seg id="b.MAR.3.28" type="verse">
						Cierto pacha nini: Runaunama tucui uchara perdonashca anga. Ima sami camisha rimashcaras perdonashca anga.
					</seg>
					<seg id="b.MAR.3.29" type="verse">
						Randi, pihuas Santo Espiritura camisha, mana imahoras perdonashcachu anga, astaun huiñaigama causayuj anga.
					</seg>
					<seg id="b.MAR.3.30" type="verse">
						Jesús cai shimira rimaca, paiguna: Irus supaiyujmi, nishcamanda.
					</seg>
					<seg id="b.MAR.3.31" type="verse">
						Huashaga Jesuspa uquiunandi mamandi shamunauca, canzhai chapausha. Paita cayangaj cachanauca.
					</seg>
					<seg id="b.MAR.3.32" type="verse">
						Pai muyujta tiau runauna paita ninauca: Camba mama camba uquiuna canzhai aj, canda mascanaun.
					</seg>
					<seg id="b.MAR.3.33" type="verse">
						Jesús cutipasha nica: ¿Pitai ñuca mama, ñuca uquiuna?
					</seg>
					<seg id="b.MAR.3.34" type="verse">
						Muyujta tiaugunara ricusha nica: Caimi ñuca mama, ñuca uquiuna.
					</seg>
					<seg id="b.MAR.3.35" type="verse">
						Maicans Diospa munaira rau, paimi ñuca uqui, ñuca pañi, ñuca mama, nica.
					</seg>
				</div>
				<div id="b.MAR.4" type="chapter">
					<seg id="b.MAR.4.1" type="verse">
						Cutillara Jesús lamar patai yachachingaj callarica. Paihuajma ashca runauna tandarimunauca. Chiraigumanda, canoai icusha lamarbi tiarica. Randi tucui runauna pulayai tianauca lamar rayai.
					</seg>
					<seg id="b.MAR.4.2" type="verse">
						Yachachingaj cuentanaunahua ashcara yachachica. Jesús pai yachachiushcai nica:
					</seg>
					<seg id="b.MAR.4.3" type="verse">
						Uyaichi, nisha, shu tarpuj runa tarpungaj llucshica.
					</seg>
					<seg id="b.MAR.4.4" type="verse">
						Pai tarpujpiga, huaquin muyuuna ñambi rayai urmanauca. Pishcuuna shamusha llambura micunauca.
					</seg>
					<seg id="b.MAR.4.5" type="verse">
						Huaquin muyuunaga allpa illaj rumi pambai urmanauca. Allpa pishishcamanda uctalla iñanauca.
					</seg>
					<seg id="b.MAR.4.6" type="verse">
						Indi llucshimujpi rupaca. Angu illashcamanda chaquirica.
					</seg>
					<seg id="b.MAR.4.7" type="verse">
						Huaquin muyuunaga cashaunai urmanauca. Casha itayasha, muyuuna chingarisha, mana aparinaucachu.
					</seg>
					<seg id="b.MAR.4.8" type="verse">
						Randi shu muyuuna ali allpai urmanauca. Ali ahuara iñasha aparica, caran muyu quinsa chunga, socta chunga, patsac muyura cusha.
					</seg>
					<seg id="b.MAR.4.9" type="verse">
						Shinajpi Jesús nica: Uyana rinriyuj uyachu.
					</seg>
					<seg id="b.MAR.4.10" type="verse">
						Sapalla tucujpí, mayambi ajguna paihua chunga ishqui yachachishca runaunandi pai rimashca yachachina cuentanamanda tapunauca.
					</seg>
					<seg id="b.MAR.4.11" type="verse">
						Jesús paigunara nica: Cangunaga, Dios mandana pacha pacashca shimira yachanguichimi. Randi canzhai ajgunara yachachina cuentanaunahua tucuira yachachina anga;
					</seg>
					<seg id="b.MAR.4.12" type="verse">
						ricusha ama ricsinauchu, uyasha ama intindinauchu, ama tigranauchu ucharashcara perdonai tucungaj.
					</seg>
					<seg id="b.MAR.4.13" type="verse">
						Jesús paigunara nica: ¿Cai yachachina cuentanara manzhu intindinguichi? ¿Imasna rasha tucui yachachina cuentanaunara intindingachu raunguichi?
					</seg>
					<seg id="b.MAR.4.14" type="verse">
						Tarpuj runaga ñuca shimira tarpun.
					</seg>
					<seg id="b.MAR.4.15" type="verse">
						Ñambi rayai urmajguna caigunami: Shimira tarpushca huasha, uctalla supai apu uyashcara quichuj shamun paiguna shungumanda.
					</seg>
					<seg id="b.MAR.4.16" type="verse">
						Shinallara rumi pambai tarpushcauna, shimira uyasha, uctalla cushihua Diospa shimira chasquinaun.
					</seg>
					<seg id="b.MAR.4.17" type="verse">
						Randi, angu illajpi mana duranaun. Shimira apishcamanda llaqui tucusha, tormendachi tucusha, nijtasha urmanaun.
					</seg>
					<seg id="b.MAR.4.18" type="verse">
						Caimi casha ucui urmajguna. Shimira uyanaun,
					</seg>
					<seg id="b.MAR.4.19" type="verse">
						randi cai pachai tormendosmanda, cullquira munashcamanda umachisha, imaunaras munasha, uyashca shimi huañun, mana aparin.
					</seg>
					<seg id="b.MAR.4.20" type="verse">
						Ali allpai urmajguna shimira uyanaun, uyashcara chasquinaun, aparinaun, huaquinguna quinsa chungagama mirasha, huaquinguna socta chungagama, huaquinguna patsacgama.
					</seg>
					<seg id="b.MAR.4.21" type="verse">
						Shinallara Jesús paigunara rimaca: ¿Tasa ucui velara churanachu? ¿Caitu ucui churanachu? ¿Manzhu ricunallai churanami?
					</seg>
					<seg id="b.MAR.4.22" type="verse">
						Tucui pacashca pajllai tucungami; tucui mana ricushca pajllai ricuringami.
					</seg>
					<seg id="b.MAR.4.23" type="verse">
						Maicambas uyana rinrira charisha uyachu.
					</seg>
					<seg id="b.MAR.4.24" type="verse">
						Shinallara paigunara nica: Ricuichi uyashcara. Canguna tupushca tupullara shujguna cangunara tupunaunga, yapasha.
					</seg>
					<seg id="b.MAR.4.25" type="verse">
						Maican charijpi, paima cushca anga; randi mana charijmanda pai ima charishcahuaras astaun quichushca anga.
					</seg>
					<seg id="b.MAR.4.26" type="verse">
						Shinallara Jesús nica: Casnami Dios mandana pacha: Imasna shu runa muyura allpai tarpun.
					</seg>
					<seg id="b.MAR.4.27" type="verse">
						Runaga tuta puñun, punzha atarin. Muyuga llucshin, iñan. Imasna iñashcaras pai mana yachanzhu.
					</seg>
					<seg id="b.MAR.4.28" type="verse">
						Allpa paulara apachin: ñaupa quihuara. huasha papajta, papajpi muyuhua undarin.
					</seg>
					<seg id="b.MAR.4.29" type="verse">
						Ña muyu pucujpi, saulihua pitin, pallana horas pactamushcamanda.
					</seg>
					<seg id="b.MAR.4.30" type="verse">
						Shinallara Jesús nica: ¿Dios mandana pacha imahua ricuchina angai? ¿Ima yachachingaj cuentanahua ricuchishun?
					</seg>
					<seg id="b.MAR.4.31" type="verse">
						Dios mandana pacha shu mostaza muyu cuentami. Allpai tarpushcai tucui cai pachai tiaj muyumanda yali ichillami.
					</seg>
					<seg id="b.MAR.4.32" type="verse">
						Tarpushca huasha, tucui yuraunamanda yali iñan; atun pallcayuj tucun. Shinajpi, yura llandu ucui pisheuuna samanara ushanaunga.
					</seg>
					<seg id="b.MAR.4.33" type="verse">
						Casna yachachingaj cuentanaunahua Diospa shimira ashcara cuentaca, paiguna uyana tupura.
					</seg>
					<seg id="b.MAR.4.34" type="verse">
						Yachachingaj cuentanaunahua mana rimasha, mana cuentacachu. Pai yachachishca runaunaraga chicambi tucuira pajlla pambai yachachica.
					</seg>
					<seg id="b.MAR.4.35" type="verse">
						Chi punzhallaira tutayajpi, Jesús paigunara nica: Acuichi chimbama.
					</seg>
					<seg id="b.MAR.4.36" type="verse">
						Runaunamanda dispirishca huasha, yachachishca runauna pai tiaushca canoallaira Jesusta pushanauca. Paihua pariju shu ichilla canoauna rinauca.
					</seg>
					<seg id="b.MAR.4.37" type="verse">
						Shinzhi huaira atarisha, tsajlas shitashcamanda canoa pambariuca.
					</seg>
					<seg id="b.MAR.4.38" type="verse">
						Jesusga canoa siquii aj saunai puñusha sirica. Paita llicchachinauca, Yachachij, nisha, ¿ñucanchi huañungaraushcara manzhu ricunguiri?
					</seg>
					<seg id="b.MAR.4.39" type="verse">
						Jesús shayarisha huairara piñaca, lamardas rimasha nica: Upalla, chunllayai. Huaira shinalla pasarica, tucui ali chunlla tucuca.
					</seg>
					<seg id="b.MAR.4.40" type="verse">
						Paigunara nica: ¿Imarasha manzhanguichi? ¿Imaraigu mana quiringuichi?
					</seg>
					<seg id="b.MAR.4.41" type="verse">
						Ashca manzharishcahua paigunapura rimanauca: Caiga, ¿pitairi? nisha. Huairas lamarbas paita uyanaun.
					</seg>
				</div>
				<div id="b.MAR.5" type="chapter">
					<seg id="b.MAR.5.1" type="verse">
						Lamar chimbama Gadarenos nishcauna partima Jesús pai yachachishca runaunandi shamunauca.
					</seg>
					<seg id="b.MAR.5.2" type="verse">
						Paiga canoamanda llucshishca ratollai, aya huasiunamanda shu irus supai apishca runa paigunara tupangaj llucshimuca.
					</seg>
					<seg id="b.MAR.5.3" type="verse">
						Cai supai apishca runa aya huasiunai causaca. Mana pihuas paita huatanara ushacachu, ima iru huascahuas.
					</seg>
					<seg id="b.MAR.5.4" type="verse">
						Ashca cuti iru huascahua huatashca aca maquiras chaquiras. Maqui huatashcara dsas dsas aisaca; chaqui huatashcara piti piti rarca. Mana pihuas paita vencinara ushacachu.
					</seg>
					<seg id="b.MAR.5.5" type="verse">
						Tucui horas, tutandi punzhandi, aya huasiunais urcuunais caparisha puricachaj aca. Rumiunahua chugrichisha causaca.
					</seg>
					<seg id="b.MAR.5.6" type="verse">
						Jesusta carumanda ricusha, paihuajma callpasha shamuca, paihua ñaupajpi cungurica.
					</seg>
					<seg id="b.MAR.5.7" type="verse">
						Shinzhira caparisha nica: Jesús, atun Diospa Churi, ¿imarasha ñucara inquitangui? Diosmanda, ama tormendachihuaichu.
					</seg>
					<seg id="b.MAR.5.8" type="verse">
						Supai casna caparica, Jesús: Irus supai, cai runamanda llucshi, nisha rimashcamanda.
					</seg>
					<seg id="b.MAR.5.9" type="verse">
						Jesús paita tapuca: ¿Ima shutirangui? nisha. Huaranga nishca ani, nica ñucanchi ashca supaipura ashcamanda.
					</seg>
					<seg id="b.MAR.5.10" type="verse">
						Jesusta ashcara rugaca: Ama cai partimanda cachahuaichu, nisha.
					</seg>
					<seg id="b.MAR.5.11" type="verse">
						Chi urcu mayanllai, shu atun cuchi monton micusha tianauca.
					</seg>
					<seg id="b.MAR.5.12" type="verse">
						Tucui supaiguna Jesusta ruganauca: Cuchiunama cachahuai icungaj. nisha.
					</seg>
					<seg id="b.MAR.5.13" type="verse">
						Jesús lugarda cuca. Irus supaiguna llucshisha, cuchiunai icunauca. Cuchi montonga peñasmanda lamarbi urmasha, chucasha huañunauca. Ishqui huaranga tupu anauca.
					</seg>
					<seg id="b.MAR.5.14" type="verse">
						Cuchira cuirajguna miticunauca. Llactais, maita purishas, cuentanauca. Uyajguna casna tucushcara ricungaj llucshinauca.
					</seg>
					<seg id="b.MAR.5.15" type="verse">
						Jesuspajma pactamusha, huaranga supaiguna tormendachishca runara ricunauca. Paita tiarishca, churarishca, ali iyaiyuj tiauta ricusha, manzharinauca.
					</seg>
					<seg id="b.MAR.5.16" type="verse">
						Ricujguna shamujgunara cuentanauca imasna supaiyujta alichishca aca. Shinallara cuchiunahua tucushcara rimanauca.
					</seg>
					<seg id="b.MAR.5.17" type="verse">
						Dueñouna Jesusta paiguna llactamanda llucshichu nisha rugangaj callarinauca.
					</seg>
					<seg id="b.MAR.5.18" type="verse">
						Jesús canoai icuupi, pai alichishca runa paita rugaca: Lugarda cuhuai, nisha, canhua tiangaj.
					</seg>
					<seg id="b.MAR.5.19" type="verse">
						Jesusga lugarda mana cucachu. Randi nica: Camba huasima ri, camba ailluma. Paigunara Dios atun rashcara cuentangui, imasna Dios canda llaquishcami.
					</seg>
					<seg id="b.MAR.5.20" type="verse">
						Pai ricami, Decápolis nishca partii Jesús atun rashcaunara, paita alichishcaras rimangaj callarica. Tucui manzharinauca.
					</seg>
					<seg id="b.MAR.5.21" type="verse">
						Jesús chimbamanda artillara canoai tigramuca. Ashca runa paita muyujta tandarimunauca. Paiga lamar patai tiauca.
					</seg>
					<seg id="b.MAR.5.22" type="verse">
						Shu Jairo nishca runa, judioguna tandarina huasimanda apu, shamuca. Jesusta ricusha, paihua chaquii tuama urmaca.
					</seg>
					<seg id="b.MAR.5.23" type="verse">
						Pai Jesusta ashcara rugaca: Ñuca ushushihua ali huañuira huañun, nica. Shamupai, camba maquira paihua ahuai churapangui paita ahchingaj, pai causangaj, nica.
					</seg>
					<seg id="b.MAR.5.24" type="verse">
						Jesús apuhua rica. Ashca runauna catisha paita nitinauca.
					</seg>
					<seg id="b.MAR.5.25" type="verse">
						Shu huarmi chunga ishqui huata paihua ungüihua ungüilla causaca.
					</seg>
					<seg id="b.MAR.5.26" type="verse">
						Ambijgunamanda ashca tormendachishca aca; pai tucui charishcara gastaca. Paiga mana aliyashcachu aca, astaun mas ungushca tucuca.
					</seg>
					<seg id="b.MAR.5.27" type="verse">
						Cai huarmi Jesús rashcaunara uyasha, runa montombi pactamusha, huashamanda Jesuspa churanara llangaca.
					</seg>
					<seg id="b.MAR.5.28" type="verse">
						Huarmiga nica: Ñuca paihua churanallais llangasha aliyashami.
					</seg>
					<seg id="b.MAR.5.29" type="verse">
						Cungaimanda yahuar saquirica; paihua aichai ali tucushcara riparaca.
					</seg>
					<seg id="b.MAR.5.30" type="verse">
						Shinajpi Jesús, ursa paihuajmanda ilucshishcara ricsisha, runaunama tigrarisha nica: ¿Pita ñuca churanara llangacachu?
					</seg>
					<seg id="b.MAR.5.31" type="verse">
						Pai yachachishca runauna paita ninauca: ¿Manzhu ricungui imasna runauna nitimurinaun? ¿Imarasha ningui: Pita llangahuaca?
					</seg>
					<seg id="b.MAR.5.32" type="verse">
						Paiga casna rajta ricsingaj muyujta ricuca.
					</seg>
					<seg id="b.MAR.5.33" type="verse">
						Shinajpi cai huarmi pai alichishcara yachasha, manzhasha chucchusha shamuca, Jesuspa ñaupajpi tuama urmasha tucuira paita cuentaca.
					</seg>
					<seg id="b.MAR.5.34" type="verse">
						Jesús nica: Ushushi, can quirishcamanda aliyashcangui. Ahila ringui, camba ungiiimanda llushpirishca tucungui.
					</seg>
					<seg id="b.MAR.5.35" type="verse">
						Jesús chara rimaushcai huaquinguna apu huasimanda shamusha apuma ninauca: Camba ushushi ña huañushcami, ¿imarasha Yachachijta yanga molestangui?
					</seg>
					<seg id="b.MAR.5.36" type="verse">
						Jesús paiguna rimashcara mana casusha tandarina huasimanda apura nica: Ama manzhaichu. Quirilla.
					</seg>
					<seg id="b.MAR.5.37" type="verse">
						Pitas mana lugarda cucachu paihua catingaj. Pedro, Jacobo paihua uqui Juandillara lugarda cuca catingaj.
					</seg>
					<seg id="b.MAR.5.38" type="verse">
						Apu huasima pactamuca. Jesús chihui ajguna nusparishcara ricuca, huacashcara caparishcaras uyaca.
					</seg>
					<seg id="b.MAR.5.39" type="verse">
						Jesús icusha paigunara nica: ¿Imarasha uyaringuichi, huacaunguichi? Huahua mana huañushcachu, puñunllami.
					</seg>
					<seg id="b.MAR.5.40" type="verse">
						Jesusta burlasha asinauca. Pai randi tucuira canzhama cachaca. Jesusga yayandi mamandi pai pushamushcaunandi huahua siriushcai icunauca.
					</seg>
					<seg id="b.MAR.5.41" type="verse">
						Huahuara maquimanda apisha, Jesús nica: Talita cumi. Caita runa shimii nin: Ushushihua, atari nini.
					</seg>
					<seg id="b.MAR.5.42" type="verse">
						Chi ratollai huahua atarisha puringaj callarica. Huahuaga chunga ishqui huatayuj aca. Chihui tiajguna ashcara manzharinauca.
					</seg>
					<seg id="b.MAR.5.43" type="verse">
						Jesús paigunara: Ama pimas cuentanguichichu, nica. Huahuara carangui, nisha rimaca.
					</seg>
				</div>
				<div id="b.MAR.6" type="chapter">
					<seg id="b.MAR.6.1" type="verse">
						Chi partimanda llucshisha Jesús paihua quiquin llactama shamuca. Pai yachachishca runauna catimunauca.
					</seg>
					<seg id="b.MAR.6.2" type="verse">
						Samana punzhai judioguna tandarina huasii yachachingaj callarica. Ashca uyajguna manzharisha ninauca: ¿Paihua ushanara maimanda charingai? ¿Cai paima cushca yachai imarai? ¿Imarai caiguna paihua maquihua rashca sumaj atun rashcauna?
					</seg>
					<seg id="b.MAR.6.3" type="verse">
						Paiga, ¿manzhu carpintero runa? ¿Manzhu María churi? ¿Manzhu Jacobo, José, Judas, Simón nishcauna paihua uquiuna? ¿Manzhu paihua paniuna caibi ñucanchihua tianaun? Paimanda piñarinauca.
					</seg>
					<seg id="b.MAR.6.4" type="verse">
						Jesús paigunara nica: Maican Diosmanda rimaj llaquishca anga, astaun paihua aillullai paihua huasillai mana ali ricushca anga.
					</seg>
					<seg id="b.MAR.6.5" type="verse">
						Chi llactaiga mana ima sumaj ranaunara ushacachu. Huaquin ungushcaunallara maquira churasha alichicami.
					</seg>
					<seg id="b.MAR.6.6" type="verse">
						Jesús paiguna mana quirishcara ricusha llaquirica. Mayan llactaunara pasiasha yachachica.
					</seg>
					<seg id="b.MAR.6.7" type="verse">
						Chi huasha pai chunga ishqui yachachishca runaunara cayasha, ishqui ishquira caran partira cachaca. Irus supaigunara callpachina ushaira cuca.
					</seg>
					<seg id="b.MAR.6.8" type="verse">
						Ñambijta ama imaras apanguichichu, nica. Taunallara apanguichi, nica. Bolsaras tandaras cullquiras ama apanguichichu.
					</seg>
					<seg id="b.MAR.6.9" type="verse">
						Chaquii zapatosllara churaringuichi. Ishqui churanara ama apanguichichu.
					</seg>
					<seg id="b.MAR.6.10" type="verse">
						Jesús paigunara nica: Imahoras shu huasii icusha, chi llactamanda liucshingagama chi huasillai tiaunguichi.
					</seg>
					<seg id="b.MAR.6.11" type="verse">
						Imahoras cangunara mana chasquinaupi, mana uyanaupi, chi llactamanda llucshiusha canguna chaquimanda polvora chausinguichi, paiguna mana chasquishcara ricuchingaj. Cierto pacha cangunara nini, taripana punzhai Sodoma Gomorra nishca runauna livachishca tupu chi llactai ajguna livachishcamanda pishi angami.
					</seg>
					<seg id="b.MAR.6.12" type="verse">
						Paiguna llucshisha runaunara camachinauca: Arrepentirichi, huanaríchi, nisha.
					</seg>
					<seg id="b.MAR.6.13" type="verse">
						Shinallara ashca supaigunara ichunauca; ashca ungushcaunara aceitera uma ahuai talisha alichinauca.
					</seg>
					<seg id="b.MAR.6.14" type="verse">
						Jesuspa shuti yapa uyarishcamanda, Herodes rey apu pai rashcaunara uyasha, nica: Caimi bautisaj Juan anga; huañushcamanda causarisha cai sumaj ushanaunara raun.
					</seg>
					<seg id="b.MAR.6.15" type="verse">
						Shujguna: Elíasmi ninauca. Shujguna randi: Paimi shu Diosmanda rimaj yachin, ñaupa rimajguna cuenta.
					</seg>
					<seg id="b.MAR.6.16" type="verse">
						Caita uyasha, Herodes nica: Caimi uma pitisha huañuchishca Juan anga. Paiga huañushcaunamanda causarishcami.
					</seg>
					<seg id="b.MAR.6.17" type="verse">
						Ñaupaga Herodes cachasha Juanda apica. Paita huatasha chonda cularbi ishcaca, Herodías nishca rimashcamanda. Herodíasga paihua uqui Felipe huarmi aca, randi Herodes paita apica.
					</seg>
					<seg id="b.MAR.6.18" type="verse">
						Juan Herodesta nica: Mana raihuajchu camba uqui huarmira charingaj.
					</seg>
					<seg id="b.MAR.6.19" type="verse">
						Herodías Juanda chijnica, paita huañuchinara munaca, randi mana ushacachu.
					</seg>
					<seg id="b.MAR.6.20" type="verse">
						Herodesga Juanda manzhaca. Pai ali shungu, ali causaj ashcara ricsisha, paita huacachica. Herodes paita uyasha manzharica, munaihua paita uyaca.
					</seg>
					<seg id="b.MAR.6.21" type="verse">
						Herodes pagarishca punzha pactarijpi, paimi istara rarca apuunandi capitangunandi, Galileamanda valij runaunandi.
					</seg>
					<seg id="b.MAR.6.22" type="verse">
						Istai Herodíaspa ushushi icuca. Bailasha, Herodesta paihua mesai tiajgunandi cushiyachica. Shinajpi Herodes ushushira nica: Can munashcara mañahuai. Cushcangui.
					</seg>
					<seg id="b.MAR.6.23" type="verse">
						Herodes Diospa shutii rimasha nica: Tucui can mañashcara cushcangui. Ñuca rey apu chariushca chaupi allpagama cushcangui. nica.
					</seg>
					<seg id="b.MAR.6.24" type="verse">
						Ushushi llucshisha paihua mamara tapuca: ¿Imara mañashachu? nisha. Paihua mama rimaca: Bautisaj Juamba umara mañangui, nica.
					</seg>
					<seg id="b.MAR.6.25" type="verse">
						Uctalla ushushi rey apu ñaupajma icusha: Cunallara Bautisaj Juamba umara pitisha, pulatoi churasha cuhuai, nica. Shina nisha mañaca.
					</seg>
					<seg id="b.MAR.6.26" type="verse">
						Rey apu caita uyasha yapa llaquirica. Randi pai Diospa shutii rimashcamanda, mesai tiajgunamandas, Mana nisha rimanara mana munacachu.
					</seg>
					<seg id="b.MAR.6.27" type="verse">
						Chi ratollai rey apu soldarora Juamba umara pitisha apamungaj cachaca.
					</seg>
					<seg id="b.MAR.6.28" type="verse">
						Cai soldaro chonda cularbi icusha, umara pitisha, pulatoi churasha apamuca. Umara ushushima cuca, pai randi mamama cuca.
					</seg>
					<seg id="b.MAR.6.29" type="verse">
						Juan yachachishca runauna paita huañuchishcara uyasha shamunauca. Paihua aichara apasha, aya huasii pambanauca.
					</seg>
					<seg id="b.MAR.6.30" type="verse">
						Jesús cachashca runauna paihuajma tandarisha tucuira cuentanauca. Paiguna tucui rashcaunara paiguna yachachishcaras cuentanauca.
					</seg>
					<seg id="b.MAR.6.31" type="verse">
						Jesús paigunara nica: Runa illashca partima shamichi ansa samangaj. Paiguna tiaushcai pasamujguna shamushcamanda micungajllas lugarda mana charinaucachu.
					</seg>
					<seg id="b.MAR.6.32" type="verse">
						Canoai icusha runa illaj partima paigunalla rinauca.
					</seg>
					<seg id="b.MAR.6.33" type="verse">
						Paiguna riushcara ashca runauna ricunauca, Jesustas ricsinauca. Chaquihua purijguna llactaunamanda chillai tandarimunauca. Jesusguna manara pactamushcaira chima shamunauca.
					</seg>
					<seg id="b.MAR.6.34" type="verse">
						Jesús canoamanda llucshisha, ashca runaunara ricuca. Paigunamanda llaquirica, paiguna cuiraj illaj borregounasna asha. Paigunara ashcara yachachingaj callarica.
					</seg>
					<seg id="b.MAR.6.35" type="verse">
						Ña tutayaupi, Jesús yachachishca runauna paima shamunauca: Cai llactaga huasi illaj nisha, tutayaunmi.
					</seg>
					<seg id="b.MAR.6.36" type="verse">
						Runaunara dispiringui, ninauca mayan llactaunama rinauchu, tandara randinauchu. Caibi micunara mana charinaunzhu.
					</seg>
					<seg id="b.MAR.6.37" type="verse">
						Jesús paigunara cutipasha nica: Cangunalla runaunara caranguichi. Paiguna randi: ¿Ishqui patsaj cullqui tupu tandara randij rishun runaunara carangaj? tapunauca.
					</seg>
					<seg id="b.MAR.6.38" type="verse">
						Jesús paigunara: ¿Masna tandara charinguichi? nica. Ricui richi. Yachajpi, pichca tandandi ishqui challuandi, charinchi, ninauca.
					</seg>
					<seg id="b.MAR.6.39" type="verse">
						Paigunara verde quihua ahuai montombi montombi tiarichichi, nica.
					</seg>
					<seg id="b.MAR.6.40" type="verse">
						Montombi tiarinauca; shu montombi pichca chunga, shu montombi pichca chunga.
					</seg>
					<seg id="b.MAR.6.41" type="verse">
						Shinajpi Jesús pichca tandandi ishqui challuandi maquii apisha, ahuama ricusha, bendiciaca. Tandara paquisha yachachishca runaunama cuca, tucuima carangaj. Ishquindi challuaras paquisha caranma cunauca.
					</seg>
					<seg id="b.MAR.6.42" type="verse">
						Tucui amijta micunauca.
					</seg>
					<seg id="b.MAR.6.43" type="verse">
						Tanda puchuunara chunga ishqui suru tasa tupura pallanaucami, challuamanda puchuunandi.
					</seg>
					<seg id="b.MAR.6.44" type="verse">
						Micujguna pichca huaranga tupu cariuna aca.
					</seg>
					<seg id="b.MAR.6.45" type="verse">
						Chi ratollaira Jesús pai yachachishca runaunara: Canoai icuichi, nica. Ñuca runaunara dispiringagama, ñucamanda ñaupa Betsaida llactama chimbaichi.
					</seg>
					<seg id="b.MAR.6.46" type="verse">
						Runaunara dispirishca huasha Jesús urcuma rica Diosta mañangaj.
					</seg>
					<seg id="b.MAR.6.47" type="verse">
						Chishi llanduyanara canoa chaupi lamarbi tiauca. Jesús sapalla yacu patai shayarica.
					</seg>
					<seg id="b.MAR.6.48" type="verse">
						Huaira shujpurama apaupi, shinzhira cahuirianauca. Jesús paiguna sambayashcara ricuca. Punzhayanara Jesús yacu ahuara purisha paigunama shamuca, ñaupasha pasajsna.
					</seg>
					<seg id="b.MAR.6.49" type="verse">
						Paiguna Jesusta yacu ahuara puriuta ricusha, Ayami, nisha caparinauca.
					</seg>
					<seg id="b.MAR.6.50" type="verse">
						Tucui paita ricusha turbarinauca. Uctalla Jesús paigunara rimaca: Cushiyaichi, nisha, ñuca maní, ama manzhaichichu.
					</seg>
					<seg id="b.MAR.6.51" type="verse">
						Paigunajma canoai sicaca. Huaira saquirica. Ashca manzhaihua manzharinauca.
					</seg>
					<seg id="b.MAR.6.52" type="verse">
						Tandara mirachishcara chara mana intindinauca, paiguna shungu shinzhiyashcaraigu.
					</seg>
					<seg id="b.MAR.6.53" type="verse">
						Chimbai pasashca huasha, Genesaret partima shamunauca; pulayama llutarinauca.
					</seg>
					<seg id="b.MAR.6.54" type="verse">
						Paiguna canoamanda Ilucshijpi, chihui tiajguna Jesusta ricsinauca.
					</seg>
					<seg id="b.MAR.6.55" type="verse">
						Entero llacta partiuna muyujta purisha, ungushcaunara apamui callarinauca huanduunai, Jesús maibi tiaushcaras uyasha.
					</seg>
					<seg id="b.MAR.6.56" type="verse">
						Maitas pai puriushca, mai llactaunai, mai partiunais, ungushcaunara ñambiunai churanauca. Paihua churana pundahuallais llangangaj ruganauca. Casna rasha tucui llangajguna aliyanauca.
					</seg>
				</div>
				<div id="b.MAR.7" type="chapter">
					<seg id="b.MAR.7.1" type="verse">
						Fariseogunandi huaquin yachaira yachachijgunandi Jerusalenmanda shamujguna, Jesusma llutarimunauca.
					</seg>
					<seg id="b.MAR.7.2" type="verse">
						Paigunaga Jesús yachachishca runaunara maquira mana maillasha tandara micuuta ricusha causayachinauca.
					</seg>
					<seg id="b.MAR.7.3" type="verse">
						Fariseoguna tucui judiogunandi rucuuna yachaira catisha, maquira mana ali maillasha mana micujguna aca.
					</seg>
					<seg id="b.MAR.7.4" type="verse">
						Pulasamanda tigramusha mana maillasha mana micunaun. Ashca shu mandashca shimiunara charinauca huacachingaj. Shinallara paiguna yachaira tucui upina cuya, tucui quisa, tucui iru manga, tucui caitu, tucuira maillajguna aca.
					</seg>
					<seg id="b.MAR.7.5" type="verse">
						Fariseoguna yachaira yachachijgunandi Jesusta tapunauca: ¿Imarasha can yachachishca runauna rucuuna camachishcasna mana purinaun, randi maquira mana maillasha micunaun? nisha.
					</seg>
					<seg id="b.MAR.7.6" type="verse">
						Jesús paigunara cutipaca: Ishqui shimiyujguna, alimi cangunamanda ñaupa horas rimaca Isaías, pai quillcashcasna: Cai runauna shimillahua llaquihuanaun; astaumbas paiguna shungu ñucamanda carui tiaun.
					</seg>
					<seg id="b.MAR.7.7" type="verse">
						Yangami ñucara ahuayachinaun; runauna mandashcaunara Dios camachishcasna yachachisha.
					</seg>
					<seg id="b.MAR.7.8" type="verse">
						Dios camachishca shimira saquisha, runa rimashca shimiunara huacachinguichi: quisaunara maillasha, upina cuyaunara maillasha, shinallara imaras ranguichi.
					</seg>
					<seg id="b.MAR.7.9" type="verse">
						Jesús shinallara nicami: Cierto pacha Dios camachishca shimira mana valijta ranguichi, canguna yachaira huacachingaj.
					</seg>
					<seg id="b.MAR.7.10" type="verse">
						Moisés rimacami: Camba yayara camba mamara llaquina mangui. Maicans paihua yayara mamara chijnisha rimasha, shu rai huañungami.
					</seg>
					<seg id="b.MAR.7.11" type="verse">
						Randi canguna rimanguichi: Shu runa paihua yayara mamara rimasha, Tucui ñuca charishcara canda valirinaunara Diosma cushcami, nisha,
					</seg>
					<seg id="b.MAR.7.12" type="verse">
						yayara mamara yanapangaj ña lugarda mana cunguichichu.
					</seg>
					<seg id="b.MAR.7.13" type="verse">
						Shina rasha Diospa shimira mana valijta ranguichi canguna yachaihua. Ashcaunara shina samira ranguichi.
					</seg>
					<seg id="b.MAR.7.14" type="verse">
						Jesús tucui tandarijgunara cayasha rimaca: Uyahuaichi, intindihuaichi, nisha.
					</seg>
					<seg id="b.MAR.7.15" type="verse">
						Pajllamanda runai icuj mana huajlichin, randi paiguna iyaimanda llucshij, caita runara cierto pacha huajlichin.
					</seg>
					<seg id="b.MAR.7.16" type="verse">
						Maicambas uyana rinrira charisha uyachu.
					</seg>
					<seg id="b.MAR.7.17" type="verse">
						Jesús runaunamanda anzhurisha, huasii icusha, chihuimi pai yachachishca runauna pai yachachingaj cuentanamanda tapunauca.
					</seg>
					<seg id="b.MAR.7.18" type="verse">
						Paigunara rimaca: ¿Canguna shinallara mana intindinguichichu? ¿Manzhu ricsinguichi pajllamanda runai icuj mana huajlichinzhu?
					</seg>
					<seg id="b.MAR.7.19" type="verse">
						Pajllamanda icuj mana shungüi icun, astaumbas icsai icusha ismana huasima pasan. Shina nisha tucui aichara ali micunalla rarca.
					</seg>
					<seg id="b.MAR.7.20" type="verse">
						Astaumbas, nica, runamanda llucshij iyaiguna, caiguna runara huajlichin.
					</seg>
					<seg id="b.MAR.7.21" type="verse">
						Runa shungu ucumandaga manali iyaiguna, shujhua tacarinauna, uchalinauna, runara huañuchinauna llucshinaun.
					</seg>
					<seg id="b.MAR.7.22" type="verse">
						Shinallara llucshinaun: Shuhuanauna, cullquira yapa muñanauna, manali ranauna, umachina, irus iyai, chijnina, camina, mas tucuisiqui iyai, mana racional iyaiguna.
					</seg>
					<seg id="b.MAR.7.23" type="verse">
						Shungu ucumanda cai tucui irusguna llucshinaun, runara huajlichinaun.
					</seg>
					<seg id="b.MAR.7.24" type="verse">
						Chimanda atarisha, Tiro Sidón nishca llactaunama rica. Shu huasii icusha, pis caita ama yachanauchu munaca. Paulara pacanara mana ushacachu.
					</seg>
					<seg id="b.MAR.7.25" type="verse">
						Shu huarmi, paihua ushushihua irus supaira charisha, Jesús pactamushcara uyasha, shamusha paihua chaquii tuama urmacami.
					</seg>
					<seg id="b.MAR.7.26" type="verse">
						Griego huarmi aca, Sirofenecia partimanda. Paiga Jesusta rugasha nica: Ñuca ushushimanda supaira ichupai.
					</seg>
					<seg id="b.MAR.7.27" type="verse">
						Jesús cutipaca: Ñaupara sajsanauchu churiuna. Mana valinzhu churiuna tandara apisha ichilla allcuunama shitangaj.
					</seg>
					<seg id="b.MAR.7.28" type="verse">
						Huarmiga cutipasha nica: Ari, Señor, randi mesa ucui tiaj allcuhuauna churiuna micushcamanda urmaj puchuhuaunara micunaun.
					</seg>
					<seg id="b.MAR.7.29" type="verse">
						Shinajpi Jesús paita rimaca: Caita rimashcamanda, canda: Ri, nini, camba ushushimanda supai ña llucshishcami.
					</seg>
					<seg id="b.MAR.7.30" type="verse">
						Huarmi paihua huasima pactajpi, ushushimanda supai llucshishcara tupaca. Ushushi caitui siriuca.
					</seg>
					<seg id="b.MAR.7.31" type="verse">
						Jesús Tiro llactamanda tigramusha, Sidón llactara pasasha, Galilea lamarma pactamuca. Decápolis nishca partí chaupi shungura pasaca.
					</seg>
					<seg id="b.MAR.7.32" type="verse">
						Shu upa rinriyuj upa shimiyuj runara paihuajma pushamunauca. Camba maquira paihua ahuai churapai, rugasha ninauca.
					</seg>
					<seg id="b.MAR.7.33" type="verse">
						Paita runaunamanda chicanma pushasha, Jesús rerounara rinri uctui satica, tiucasha paihua callura llangaca.
					</seg>
					<seg id="b.MAR.7.34" type="verse">
						Ahua pachama ricusha, Jesús llaquirica: Efata, nica. Caitaga runa shimii, Pascarichu, nin.
					</seg>
					<seg id="b.MAR.7.35" type="verse">
						Chi ratollaira paihua rinris paihua huatashca callus pascaricami, alimi rimaca.
					</seg>
					<seg id="b.MAR.7.36" type="verse">
						Pitas ama cuentanguichichu nisha camachica. Paigunara caita mas mandajpi astaun mas uyachinauca.
					</seg>
					<seg id="b.MAR.7.37" type="verse">
						Paiguna ashcara manzharinauca, casna nisha: Pai tucuira alirami rashca. Upa rinriuna uyanaun, upa shimiuna rimanaun.
					</seg>
				</div>
				<div id="b.MAR.8" type="chapter">
					<seg id="b.MAR.8.1" type="verse">
						Chi punzhaunai ashca runauna tianauca. Micunara mana charinaucachu. Jesús pai yachachishca runaunara cayasha nica:
					</seg>
					<seg id="b.MAR.8.2" type="verse">
						Cai tucui runaunamanda llaquirini, nica. Ña quinsa punzha ñucahua tiasha mana micunaun.
					</seg>
					<seg id="b.MAR.8.3" type="verse">
						Yarcaira cachajpi paiguna huasiunama, ñambii desmayarinaungami. Huaquinguna carumanda shamunaushca.
					</seg>
					<seg id="b.MAR.8.4" type="verse">
						Pai yachachishca runauna cutipanauca: ¿Cai tucuira maimanda tandara carangaj ushashun casna illaj partii?
					</seg>
					<seg id="b.MAR.8.5" type="verse">
						Shinajpi Jesús tapuca: ¿Masna tandara charinguichi? Paiguna cutipasha: Canzhista, ninauca.
					</seg>
					<seg id="b.MAR.8.6" type="verse">
						Chi tucui runaunara allpai tiaringaj rimaca. Chi canzhis tandara apisha, Diosta agrasishca huasha, paquisha, pai yachachishca runaunama cuca, runauna ñaupajpi churangaj. Shina rasha churanaucami runauna ñaupajpi.
					</seg>
					<seg id="b.MAR.8.7" type="verse">
						Shinallara ansa yacu aichahuaunara charinauca. Bendiciashca huasha runauna ñaupajpi churangaj rimaca.
					</seg>
					<seg id="b.MAR.8.8" type="verse">
						Sajsajta micunauca. Puchuunara pallanaucami canzhis tasa tupura.
					</seg>
					<seg id="b.MAR.8.9" type="verse">
						Micujguna chuscu huaranga tupu anauca. Jesús paigunara dispirica.
					</seg>
					<seg id="b.MAR.8.10" type="verse">
						Shinajpi Jesús pai yachachishca runaunandi canoai icusha, Dalmanuta partima shamunauca.
					</seg>
					<seg id="b.MAR.8.11" type="verse">
						Fariseoguna paihuajma shamunauca. Jesushua rimananauca: Ahua pachamanda ricurinara ricuchihuai, nisha, paita tentangaj.
					</seg>
					<seg id="b.MAR.8.12" type="verse">
						Jesús paihua shungüi llaquirisha nica: ¿Imarasha ahua pachamanda ricurinara ricuchihuai, ninguichi? Cierto pacha cangunara nini: Mana ima ricurinaras ahua pachamanda ricuchishca anga cai horas ajgunama.
					</seg>
					<seg id="b.MAR.8.13" type="verse">
						Paigunara saquisha cutillara canoai icusha chimba partima rica.
					</seg>
					<seg id="b.MAR.8.14" type="verse">
						Tandara apañara cungarisha rinaushca aca. Shu tandahuallara paigunahua canoai charinauca.
					</seg>
					<seg id="b.MAR.8.15" type="verse">
						Jesús paigunara rimaca: Iyaihua puringuichi fariseoguna tandara punguich'na polvo samimanda, Herodespa tandara punguichina polvo samimanda.
					</seg>
					<seg id="b.MAR.8.16" type="verse">
						Paigunapura rimananauca: Tandara mana apamushcaraigu casnami riman.
					</seg>
					<seg id="b.MAR.8.17" type="verse">
						Jesusga paiguna rimaushcara intindisha nin: ¿Imara rimaunguichi cangunapura, tandara mana charishcamanda? ¿Mana riparanguichi, mana intindinguichi? ¿Chara canguna shungura shinzhiyashcara charinguichi?
					</seg>
					<seg id="b.MAR.8.18" type="verse">
						¿Ñahuira charishallara mana ricunguichi? ¿Rinrira charíshaliara mana uyanguichi? ¿Manzhu iyaringuichi?
					</seg>
					<seg id="b.MAR.8.19" type="verse">
						Ñuca pichca tandara partiushca horas pichca huaranga runauna chaupii, ¿puchuunara masna tasahuara undaita pallacanguichi? Paiguna cutipanauca: Chunga ishquira.
					</seg>
					<seg id="b.MAR.8.20" type="verse">
						Chishu horas canzhis tandara chuscu huaranga runa chaupii particani. ¿Masna atun tasara undajta puchuunara pallacanguichi? Paiguna: Canzhista, cutipanauca.
					</seg>
					<seg id="b.MAR.8.21" type="verse">
						Jesús paigunara nica: ¿Imarasha charajpas mana intindinguichichu?
					</seg>
					<seg id="b.MAR.8.22" type="verse">
						Jesús Betsaida llactama pactamuca. Paihuajma shu ñausa runara pushamunauca. Llangapai nisha ruganauca.
					</seg>
					<seg id="b.MAR.8.23" type="verse">
						Shinajpi ñausa runara maquimanda apisha llacta huashama pushaca. Jesús ñausa runa ñahui muyui tiucasha maquira paihua ahuai churasha tapuca: ¿Imaras ricunguichu? nisha.
					</seg>
					<seg id="b.MAR.8.24" type="verse">
						Paiga ñahuira atarichisha ricuca: Runaunara ricunimi, nica, purij yuraunasna.
					</seg>
					<seg id="b.MAR.8.25" type="verse">
						Chi ratollaira Jesús cutillara maquira paihua ñahuii churajpi, runa ali ricuca. Alichishca aca. Tucuira carama pajlla pambai ricucami.
					</seg>
					<seg id="b.MAR.8.26" type="verse">
						Jesús paita: Camba huasima ri, nisha cachaca. Llactai ama icunguichu, llactai ama pitas rimanguichu, nica.
					</seg>
					<seg id="b.MAR.8.27" type="verse">
						Jesús pai yachachishca runaunandi llucshisha, Cesárea de Filipo llacta muyujta ichilla llactaunama rica. Ñambii pai yachachishca runaunara tapuca: ¿Pimi nishara iyanaun ñucara, runauna? nica.
					</seg>
					<seg id="b.MAR.8.28" type="verse">
						Paiguna cutipanauca: Huaquinguna Bautisaj Juan, ninaun; huaquinguna Elias; shujguna shu Diosmanda rimaj, ninaun.
					</seg>
					<seg id="b.MAR.8.29" type="verse">
						Shinajpi Jesús tapuca: ¿Cangunaga, pimi nishara iyahuanguichi? Pedro paima cutipasha: Canmi Cristo angui, nica.
					</seg>
					<seg id="b.MAR.8.30" type="verse">
						Jesús paigunama rimaca: Pitas caita ama uyachinguichi, nisha.
					</seg>
					<seg id="b.MAR.8.31" type="verse">
						Jesús paigunara yachachingaj callarica: Ñuca, Runa Churi nishca, ashca tormendarina ministirinmi, nisha; rucuuna, sacerdote apuuna, yachaira yachachijguna ñucara ichusha, huañuchihuanaunga; quinsa punzha huashaga causarishami.
					</seg>
					<seg id="b.MAR.8.32" type="verse">
						Jesús caita pajlla pambai rimaca. Shinajpi Pedro paita shu partima pushasha nanajta rimai callarica.
					</seg>
					<seg id="b.MAR.8.33" type="verse">
						Jesús voltiarisha, pai yachachishca runaunara ricusha, Pedrora piñaca: Ñucamanda anzhuri, Satanás, nisha, Diospajgunara mana ricungui, astaumbas runajgunaüara ricungui.
					</seg>
					<seg id="b.MAR.8.34" type="verse">
						Tucui runaunara pai yachachishca runaunandi cayasha, Jesús paigunara nica: Pihuas ñucallara catisha nisha, Mana imaschu ani nichu; paihua cruzta aparisha ñucara catimuchu.
					</seg>
					<seg id="b.MAR.8.35" type="verse">
						Maicans paihua causaira quishpichisha nisha, causaira pirdingami. Randi maicambas paihua causaira pirdisha ñucaraigumanda, evangelio ali shimimandas, paihua causaira quishpichingami.
					</seg>
					<seg id="b.MAR.8.36" type="verse">
						¿Imajta valingai runara entero mundura ganashas astaun paihua almara pirdijpi?
					</seg>
					<seg id="b.MAR.8.37" type="verse">
						¿Ima paganaras cungai shu runa paihua almamanda?
					</seg>
					<seg id="b.MAR.8.38" type="verse">
						Maican runas ñucamandas ñuca shimimandas pingarijpi cai tacarisiqui ucharaisiqui horasgunai, ñuca, Runa Churi nishca, shinallara paimanda pingarishami ñuca shamuna horas ñuca Yaya sumajhua santo angelgunahua shamushcai.
					</seg>
				</div>
				<div id="b.MAR.9" type="chapter">
					<seg id="b.MAR.9.1" type="verse">
						Shinallara rimaca: Cierto pacha cangunara nini, huaquinguna caibi tiajguna manara huañujllaira Dios mandana pachara ushanahua shamushcara ricunaungami.
					</seg>
					<seg id="b.MAR.9.2" type="verse">
						Socta punzha huasha, Jesús Pedrora Jacoboras Juandas paiguna sapallara ahua urcuma pushaca. Paiguna ñaupajpi Jesús shu tono ricurica.
					</seg>
					<seg id="b.MAR.9.3" type="verse">
						Paihua churana sumaj chiujlla tucuca, rasu cuenta yurajmi ricurica. Mana maicans cai pachai tacsaj chi tupura yurajyachina ushanmachu aca.
					</seg>
					<seg id="b.MAR.9.4" type="verse">
						Elias Moisesndi ricurimunauca, Jesushua cuentanausha.
					</seg>
					<seg id="b.MAR.9.5" type="verse">
						Shinajpi Pedro Jesusta rimasha: Yachachij, nica, alimi ñucanchi caibi saquirishun. Quinsa huasihuara rashunchi; cambajta shuj, Moisespajta shuj, Eliaspajta shuj.
					</seg>
					<seg id="b.MAR.9.6" type="verse">
						Pai rimashcara mana yachaca. Manzharisha tianauca.
					</seg>
					<seg id="b.MAR.9.7" type="verse">
						Shu puyu shamusha llanducami. Puyumanda shu shimi rimashca uyarica: Caimi ñuca llaquishca Churi, nisha, paita uyaichi.
					</seg>
					<seg id="b.MAR.9.8" type="verse">
						Chi ratollaira, runauna cuti ricusha, Jesús sapalla shayauca; pihuas mana ricuricachu Jesushua.
					</seg>
					<seg id="b.MAR.9.9" type="verse">
						Paiguna urcumanda irgumusha, Jesús rimaca: Pitas canguna ricushcara ama rimanguichichu ñuca, Runa Churi nishca, huañushcaunamanda causarinagama.
					</seg>
					<seg id="b.MAR.9.10" type="verse">
						Paiguna cai shimira huacachinauca. Paigunapura rimananauca: ¿Imara angairí, nisha, cai huañushcaunamanda causarinaga?
					</seg>
					<seg id="b.MAR.9.11" type="verse">
						Jesusta tapunauca: ¿Imarasha ninaun yachaira yachachijguna, Elias ñaupara shamuna ministirin?
					</seg>
					<seg id="b.MAR.9.12" type="verse">
						Jesús cutipaca: Elias cierto pacha ñaupara shamungami
					</seg>
					<seg id="b.MAR.9.13" type="verse">
						Randi cangunara nini, Elias ña shamushcami. Runauna paiguna munaira imaras ranauca, paimanda quillcashcasna.
					</seg>
					<seg id="b.MAR.9.14" type="verse">
						Jesús pai yachachishca runaunama pactamusha, ashca runauna paiguna muyujta tandarishcara ricuca. Yachaira yachachijguna paigunahua rimananauca.
					</seg>
					<seg id="b.MAR.9.15" type="verse">
						Chi ratoi tucui runauna Jesusta ricusha, manzharisha callpamusha, paita saluranauca.
					</seg>
					<seg id="b.MAR.9.16" type="verse">
						Jesús tapuca: ¿Imara rimanaunguichi chigunahua?
					</seg>
					<seg id="b.MAR.9.17" type="verse">
						Runa montonmanda shuj rimaca: Yachachij, nisha, ñuca churira pushamucani. Paihuajpi shu upa shimi supaira charin.
					</seg>
					<seg id="b.MAR.9.18" type="verse">
						Chi supai maibis paita apishcai chucchuchin. Quiru mucusha puscu talirin; ricujpi huahua chaquirisha riunmi. Can yachachishca runaunara rimacani: Ichupai pajllama, nisha. Astaun paigunaga mana ushanaucachu.
					</seg>
					<seg id="b.MAR.9.19" type="verse">
						Jesús cutipasha paigunara: ¡Mana quirij miraiguna! ¿Imahorasgarna cangunahua tiana ani? ¿Imahorasgama cangunara ahuantana ani? Ñucama huahuara pushamichi.
					</seg>
					<seg id="b.MAR.9.20" type="verse">
						Shinajpiga pushamunaucami. Supaiga Jesusta ricusha huahuara chucchuchica, allpama urmachica. Puscu talirisha huahua allpai cahuirica.
					</seg>
					<seg id="b.MAR.9.21" type="verse">
						Jesús yayara tapuca: ¿Imahorasmanda pacha casna tucushcai? Yaya nica: Casna tucushca ichilla huahua horasmanda pacha.
					</seg>
					<seg id="b.MAR.9.22" type="verse">
						Ashca cuti ninais yacuis urmachin huahuara huañuchingaj. Imaras ushasha llaquihuapai, yanapahuapai ñucanchira.
					</seg>
					<seg id="b.MAR.9.23" type="verse">
						Jesús paita nica: Can quirinara ushasha, quirijgunaraga imaras usharin.
					</seg>
					<seg id="b.MAR.9.24" type="verse">
						Chi ratollai huahuayuj yaya caparisha rimaca: Quirinimi, astaumbas ñuca mana quirishcara yanapahuapai.
					</seg>
					<seg id="b.MAR.9.25" type="verse">
						Jesusga runauna nitirimushcara ricusha supaira piñacami, shina nisha: Upa shimi upa rinri supai, llucshi nini, huahuamanda; cuti paihuajpi ama icungui.
					</seg>
					<seg id="b.MAR.9.26" type="verse">
						Shinajpi supai caparisha. huahuara shinzhira chucchuchisha, paimanda llucshica. Huahuaga huañushcasna saquirica. Shinajpi huaquinguna, Huañushcami, ninauca.
					</seg>
					<seg id="b.MAR.9.27" type="verse">
						Randi, Jesús huahuara maquimanda apisha dirichuyachicami. Shina rajpiga huahua ataricami.
					</seg>
					<seg id="b.MAR.9.28" type="verse">
						Jesús huasi ucuma icusha, pai yachachishca runauna paita shujma cayasha tapunauca: ¿Imamanda ñucanchi supaira ichunara mana ushacanchichu? nisha.
					</seg>
					<seg id="b.MAR.9.29" type="verse">
						Shinajpi Jesús nica: Cai samiuna sasinallahua, Diosta mañashcallahuas llucshinaun.
					</seg>
					<seg id="b.MAR.9.30" type="verse">
						Chi partimanda llucshisha Galilea partira purinauca. Jesusga pihuas ama yachanauchu munaca.
					</seg>
					<seg id="b.MAR.9.31" type="verse">
						Pai yachachishca runaunara camachicami: Ñuca Runa Churi nishca, runauna maquii entregashca asha; ñucara huañuchihuanaungami. Huañushca huasha quinsa punzhai causarishami.
					</seg>
					<seg id="b.MAR.9.32" type="verse">
						Paigunaga cai shimira mana intindinaucachu. Jesusta tapungaj manzhanaucami.
					</seg>
					<seg id="b.MAR.9.33" type="verse">
						Capernaum llactama pactajpi, huasii tiausha, Jesús paigunara tapuca: ¿Cangunapura ñambii imara rimanaucanguichi?
					</seg>
					<seg id="b.MAR.9.34" type="verse">
						Paigunaga mana ansas cutipanaucachu, ñambii paigunapura pita ñaupa tucungai rimanaushcamanda.
					</seg>
					<seg id="b.MAR.9.35" type="verse">
						Shinajpi Jesús tiarisha paihua chunga ishqui runaunara cayasha paigunama rimaca: Maican runa ñaupa tucuna munajpi, tucuimanda huasha tucungami, tucuira sirvij tucungami.
					</seg>
					<seg id="b.MAR.9.36" type="verse">
						Jesús shu ichilla huahuara apisha, paiguna chaupi shungüi churasha, paihua maquii marcasha, paigunara rimaca:
					</seg>
					<seg id="b.MAR.9.37" type="verse">
						Maican ñuca shutii shu casna ichilla huahuara chasquisha, ñucaras chasquin; maican ñucara chasquisha, mana ñucallara chasquin, astaun ñucara cachamuj Diostas chasquin.
					</seg>
					<seg id="b.MAR.9.38" type="verse">
						Juan rimaca: Yachachij, shu runara ricucanchi, camba shutii supaigunara callpachica. Paiga mana ñucanchihua catimun. Mana catimushcamanda paita: Ama casna raichu nisha rimacanchi.
					</seg>
					<seg id="b.MAR.9.39" type="verse">
						Jesús cutipaca: Ama paita mitsaichichu. Maican runas ñuca shutii munanaita rau mana dsas manalira rimahuanga ñucamanda.
					</seg>
					<seg id="b.MAR.9.40" type="verse">
						Maicans mana ñucanchihua contra tiausha, ñucanchi partima tian.
					</seg>
					<seg id="b.MAR.9.41" type="verse">
						Maicambas ñuca shutii cangunama shu yacu vasora cujpi, canguna Cristojguna ashcamanda, cierto pacha cangunara nini: Pai cushcara mana pirdingachu.
					</seg>
					<seg id="b.MAR.9.42" type="verse">
						Maicans cai ñucajpi quiriu ichilla huahuaunara manalii urmachijpi, astaun ali anma paihua cungai shu atun cutana rumira huatasha lamarbi paita shitanauchu.
					</seg>
					<seg id="b.MAR.9.43" type="verse">
						Camba maqui canda uchai urmachijpi, piti. Ishqui maquihua ucu pachama, mana huañuihuaj ninama rinamanda astaun ali anma pullu maqui causanama icungaj.
					</seg>
					<seg id="b.MAR.9.44" type="verse">
						Ucu pachai paiguna aichai miraj curu mana huañungachu, ninas mana imahoras huañuringachu.
					</seg>
					<seg id="b.MAR.9.45" type="verse">
						Camba chaqui uchai urmachijpi, piti. Ishqui chaquihua ucu pachama, mana huañuihuaj ninama rinamanda astaun ali anma pullu chaqui causanama icungaj. Ucu pacha ninara mana huañuchihuajehu.
					</seg>
					<seg id="b.MAR.9.46" type="verse">
						Ucu pachai paiguna aichai miraj curu mana huañungachu, ninas mana imahoras huañuringachu.
					</seg>
					<seg id="b.MAR.9.47" type="verse">
						Camba ñahui canda uchai urmachijpi, llucchi. Ishqui ñahuihua ucu pachama rinamanda astaun ali anma chulla ñahuiyuj Dios mandana pachai icungaj.
					</seg>
					<seg id="b.MAR.9.48" type="verse">
						Ucu pachai paiguna aichai miraj curu mana huañungachu, ninas mana imahoras huañuringachu.
					</seg>
					<seg id="b.MAR.9.49" type="verse">
						Tucuira ninahua pichashca anga; shinallara tucui sacrificio nishcara cachihua pichashca anga.
					</seg>
					<seg id="b.MAR.9.50" type="verse">
						Cachi alimi. Cachi upa tucujpiga, ¿imahua mishquiyachinguichima? Cachira cuenta canguna shungüi charichi. Parijumanda cushiyaichi.
					</seg>
				</div>
				<div id="b.MAR.10" type="chapter">
					<seg id="b.MAR.10.1" type="verse">
						Chimanda risha, Jesús Judea partima, Jordan yacu chimba partima shamuca. Runauna cutillara tandarimujpi Jesús pai ñaupa rashcasna cuti paigunara camachica.
					</seg>
					<seg id="b.MAR.10.2" type="verse">
						Jesusma llutarimusha fariseoguna, paita pandachisha nisha tapunauca: ¿Shu runa paihua huarmira ichunallachu?
					</seg>
					<seg id="b.MAR.10.3" type="verse">
						Jesús cutipasha rimaca: ¿Moisés imara camachica cangunara?
					</seg>
					<seg id="b.MAR.10.4" type="verse">
						Paiguna cutipanauca: Moisés lugarda cuca maqui llushpirina quillcara quillcasha huarmira cachangaj.
					</seg>
					<seg id="b.MAR.10.5" type="verse">
						Jesús paigunara cutipasha nica: Canguna shungu shinzhi ashcaraigumanda Moisés cai camachishcara quillcacami.
					</seg>
					<seg id="b.MAR.10.6" type="verse">
						Astaun cai pachara rashca horasmanda Dios runaunara cariras huarmiras iñachicami.
					</seg>
					<seg id="b.MAR.10.7" type="verse">
						Chiraigumanda shu cari paihua yayara mamara saquisha, quiquin huarmihua llutaringami.
					</seg>
					<seg id="b.MAR.10.8" type="verse">
						Ishquindi shu aichalla tucunaun; shinajpi ña mana ishquichu astaun shujllami tucun.
					</seg>
					<seg id="b.MAR.10.9" type="verse">
						Shinajpi Dios llutachishcáraga runa ama llushpichichu.
					</seg>
					<seg id="b.MAR.10.10" type="verse">
						Huasii icushaga, pai yachachishca runauna cuti chi rimashcara tapunaucami.
					</seg>
					<seg id="b.MAR.10.11" type="verse">
						Jesús nica: Maicans paihua huarmira ichusha, shujhua casarasha, paiga shujhua tacarij tucun.
					</seg>
					<seg id="b.MAR.10.12" type="verse">
						Shinallara huarmis paihua carira ichusha, shujhua casarasha, shujhua tacarij tucun.
					</seg>
					<seg id="b.MAR.10.13" type="verse">
						Huahuaunara Jesusma pushamunauca, paihua maquira paiguna ahuai churangaj. Pai yachachishca runaunaga pushamujgunara piñanauca.
					</seg>
					<seg id="b.MAR.10.14" type="verse">
						Jesús caita ricusha piñarica. Lugarda cuichi, nica, huahuauna ñucama shamunauchu. Paigunara ama arcaichichu. Paigunajmi Dios mandana pacha.
					</seg>
					<seg id="b.MAR.10.15" type="verse">
						Cierto pacha cangunara nini maicambas shu huahuasna Dios mandana pachara mana chasquijpiga mana icungachu.
					</seg>
					<seg id="b.MAR.10.16" type="verse">
						Jesús huahuaunara paihua maquii marcasha, maquira paiguna ahuai churasha, bendiciacami.
					</seg>
					<seg id="b.MAR.10.17" type="verse">
						Jesús llucshisha, pai nambira ringaj, shu runa callpasha shamuca. Jesuspa ñaupajpi cungurisha tapuca: Ali Yachachij, nisha, ¿imara rashai huiñai causaira apingaj?
					</seg>
					<seg id="b.MAR.10.18" type="verse">
						Jesús nica: ¿Imamanda ali nisha rimahuanguichu? Shujpas mana ali tian; Dioslla alimi.
					</seg>
					<seg id="b.MAR.10.19" type="verse">
						Dios camachishca shimiunara yachangui: Ama shujhua tacaringuichu. Ama huañuchinguichu. Shujgunamanda ama yanga llullanguichu. Ama umachinguichu. Camba yayara camba mamara llaquina mangui.
					</seg>
					<seg id="b.MAR.10.20" type="verse">
						Runa cutipasha nica: Yachachij, cai tucuira pactachishcanimi ñuca maltamanda pacha.
					</seg>
					<seg id="b.MAR.10.21" type="verse">
						Shinajpi Jesús paita ricusha llaquicami. Shujta pishinmi, nica. Ri, can tucui charishcara catuiri; tsuntsu runaunama cuyai. Randi ahua pachai ashca charij tucungui. Shami, camba cruzta aparisha catihuai.
					</seg>
					<seg id="b.MAR.10.22" type="verse">
						Cai shimira uyasha, chi runa llaquiricami. Llaquirisha tigracami. Paiga ashcara charij maca.
					</seg>
					<seg id="b.MAR.10.23" type="verse">
						Shinajpi Jesús muyujta ricusha, pai yachachishca runaunara nica: Charijguna tormendoshua icunaunga Dios mandana pachai.
					</seg>
					<seg id="b.MAR.10.24" type="verse">
						Pai yachachishca runauna cai shimira uyasha manzharinauca. Jesusga cutillara rimaca: Churiuna, maicanguna charishcaunara iyajpiga, tormendosmi icunaunga Dios mandana pachai.
					</seg>
					<seg id="b.MAR.10.25" type="verse">
						Mas raihuajmi camello nishca tupuili uctura pasangaj, randi pishi raihuajmi shu charij runa Dios mandana pachai icungaj
					</seg>
					<seg id="b.MAR.10.26" type="verse">
						Paigunaga maspas manzharinauca. Paiguna shungüi ninauca: ¿Pita quishpinara ushangairi?
					</seg>
					<seg id="b.MAR.10.27" type="verse">
						Shinajpi Jesús paigunara ricusha nica: Runaunajga mana ushaihuajchu, randi Dioshua imaras usharin. Dioshuaga tucui ushanallami.
					</seg>
					<seg id="b.MAR.10.28" type="verse">
						Shinajpi Pedro rimai callarica: Ñucanchiga tucuira saquisha canda catimushcanchi.
					</seg>
					<seg id="b.MAR.10.29" type="verse">
						Jesús cutipasha nica: Cierto pacha cangunara nini: Maicans ñucara llaquishcamanda, evangelio ali shimira llaquishcamanda, paihua huasira, uquíunara, paniunara, yayara, mamara, huarmira, churiunara, quiquin allpaunaras saquishca anga,
					</seg>
					<seg id="b.MAR.10.30" type="verse">
						paiga cierto pacha shu patsaj cuti yalijta cui tucungami, huasiunara, uquiunara, paniunara, yayaunara, mamaunara, churiunara, quiquin allpaunara cai horasgunai llaquiunandi; maspas shamuj horasgunai huiñai causaira charingami.
					</seg>
					<seg id="b.MAR.10.31" type="verse">
						Shinajpi ashcauna ñaupa ajguna puchucaiguna tucunaungami; randi puchucaiguna ñaupa anaungami.
					</seg>
					<seg id="b.MAR.10.32" type="verse">
						Jerusalenma riña nambira sicasha rinauca. Jesús paigunamanda ñaupa riucami. Paiguna llaquirinauca, manzharisha catimunauca. Shinajpi pai chunga ishqui yachachishca runaunara shu partima cayasha cutillara yachachingaj callarica paita ima samiuna tucungaraushcaras.
					</seg>
					<seg id="b.MAR.10.33" type="verse">
						Jerusalenma sicaunchi, nica. Ñuca, Runa Churi nishcara, sacerdote apuuna maquu yachaira yachachijguna maquiis cunaungami. Huañuchichu nisha causayachinaungami. Gentiles nishca runaunama cunaungami.
					</seg>
					<seg id="b.MAR.10.34" type="verse">
						Ñucara camisha asihuanaungami, livachihuanaungami, ñuca ñahuii tiucahuanangami. Shina rasha huañuchihuanaungami. Randi quinsa punzhai causarishami.
					</seg>
					<seg id="b.MAR.10.35" type="verse">
						Shinajpi Jacobo Juandi, Zebedeo churiuna, Jesusma llutarimunauca. Yachachij, ninauca, ñucanchi mañashcara rapai.
					</seg>
					<seg id="b.MAR.10.36" type="verse">
						Jesús cutipaca: ¿Imara ranara munanguichiri?
					</seg>
					<seg id="b.MAR.10.37" type="verse">
						Paiguna ninauca: Ñucanchima cuhuai, can sumaj tiashcai, shuj camba ali partima shujga lluqui partima tiaringaj.
					</seg>
					<seg id="b.MAR.10.38" type="verse">
						Jesús paigunara nica: Canguna mañashcara mana intindinguichichu. ¿Ñuca upina vasora cuenta ushanguichichu upinara? ¿Ñuca bautisanahua cuenta ushanguichichu bautisaringaj?
					</seg>
					<seg id="b.MAR.10.39" type="verse">
						Paiguna cutipanauca: Ushanchimi, nisha. Shinajpi Jesús paigunara nica: Cierto pacha nini, ñuca upina vasora cuenta upinguichimi, ñuca bautisanahua cuenta bautisarishca anguichimi.
					</seg>
					<seg id="b.MAR.10.40" type="verse">
						Astaun canguna mañashcara, ñuca ali maquima ñuca lluqui maquimas tiarinaraga, caita mana ñuca cunachu. Randi pigunajta ña alichishcami, chigunama cushca anga.
					</seg>
					<seg id="b.MAR.10.41" type="verse">
						Chi shu chunga ajguna uyashaga, Jacobohua Juanhuas piñari callarinauca.
					</seg>
					<seg id="b.MAR.10.42" type="verse">
						Jesús paigunara cayasha nica: Canguna yachanguichi imasna gentilgunajpi apu ajguna ahuayanaun paiguna ñaupajpi, atunguna paigunara mandanaun.
					</seg>
					<seg id="b.MAR.10.43" type="verse">
						Cangunapura mana shina angachu. Astaumbas maican cangunapurai atunyasha nisha, paiga cangunara sirvij tucungami.
					</seg>
					<seg id="b.MAR.10.44" type="verse">
						Cangunapuramanda maican ñaupa tucusha nijpi tucuira sirvij anga.
					</seg>
					<seg id="b.MAR.10.45" type="verse">
						Ñuca, Runa Churi nishca, mana sirvishca tucungaj shamucanichu astaun sirvingaj. Ashcauna randimanda ñuca causaira cungaj shamucanimi.
					</seg>
					<seg id="b.MAR.10.46" type="verse">
						Shinajpi Jérico llactama shamunauca. Huashaga Jesús llactamanda llucshimuca pai yachachishca runaunandi ashca taucarimujgunandi. Ñambi rayai shu ñausa runa, Bartimeo nishca, Timeo churi, tiauca. Cuyahuaichi nisha, rugasha tiauca.
					</seg>
					<seg id="b.MAR.10.47" type="verse">
						Bartimeoga Nazaretmanda Jesús shamuuta uyasha, caparingaj callarica: Jesús, Davidpa Churi, llaquihuapai, nisha.
					</seg>
					<seg id="b.MAR.10.48" type="verse">
						Ashca runauna piñanauca: Upalla, ama caparichu, nisha. Pai randi mas shinzhira caparica, Davidpa Churi llaquihuapai, nisha.
					</seg>
					<seg id="b.MAR.10.49" type="verse">
						Shinajpi Jesús shayarisha cayangaj cachaca. Ñausa runara cayasha rimanauca: Cushiyangui, atari, Jesús canda: Shami, nin.
					</seg>
					<seg id="b.MAR.10.50" type="verse">
						Paiga paihua churanara ichusha, atarisha, Jesusma shamuca.
					</seg>
					<seg id="b.MAR.10.51" type="verse">
						Jesús cutipasha rimaca: ¿Imara canhua rangaj munanguiri? Ñausa runa nica: Yachachij, ñuca ricuj tucungaj munani.
					</seg>
					<seg id="b.MAR.10.52" type="verse">
						Jesús paita nica: Ri, can quirishca canda quishpichishcami. Chi ratollaira ricuj tucuca. Pai Jesusta catica ñambii.
					</seg>
				</div>
				<div id="b.MAR.11" type="chapter">
					<seg id="b.MAR.11.1" type="verse">
						Paiguna Jerusalén llactama mayanllayaushcai, Betfagé Betania llactauna mayambi pactamunauca, Olivos urcu rayai. Chihui Jesús pai yachachishca runaunamanda ishquira cachaca.
					</seg>
					<seg id="b.MAR.11.2" type="verse">
						Paigunara nica: Richi, canguna ñaupai ricurij llactama. Chihui pactai rishaga, shu malta burra huatashcara tupanguichi, maican runa paihua ahuai mana montashcachu. Pascasha apamichi.
					</seg>
					<seg id="b.MAR.11.3" type="verse">
						Maicambas rimajpiga: ¿Imamanda shina raunguichi? nisha, cutipanguichi: Señor ministin, nisha. Shina rashaga uctalla cuti cachamungami.
					</seg>
					<seg id="b.MAR.11.4" type="verse">
						Paiguna risha, burruhuara pungu rayai huatashcara canzhai tupanauca ñambi ishqui tucushcai. Pascanaucami.
					</seg>
					<seg id="b.MAR.11.5" type="verse">
						Huaquin chihui ajguna: ¿Imara rangaj burruhuara pascaunguichiri? ninauca.
					</seg>
					<seg id="b.MAR.11.6" type="verse">
						Paiguna cutipasha, Jesús rimashcasna cuentanauca. Apaichi, nisha, cutipanauca.
					</seg>
					<seg id="b.MAR.11.7" type="verse">
						Burruhuara pushamusha, paiguna churanara burra ahuai churanauca; Jesús tiarica burrui.
					</seg>
					<seg id="b.MAR.11.8" type="verse">
						Shinallara ashca runauna paiguna churanara ñambii mandanauca. Shujguna yuramanda pangaunara pitisha ñambii mandanauca.
					</seg>
					<seg id="b.MAR.11.9" type="verse">
						Ñaupa riujguna huashama shamujgunandi caparinauca: Alabashcangui, nisha, Diospa shutii shamuj bendiciashcami.
					</seg>
					<seg id="b.MAR.11.10" type="verse">
						Ñucanchi shamuj yaya David rey apu tucuna horas bendiciashca achu. Ahua pachai alabashca angui.
					</seg>
					<seg id="b.MAR.11.11" type="verse">
						Jesús Jerusalembi icuca, Templo huasii icuca. Muyujta ricusha tucuira ricuca. Ña chishi ajpi. Betania nishca llactama paihua chunga ishqui yachachishca runaunandi rica.
					</seg>
					<seg id="b.MAR.11.12" type="verse">
						Cayandi punzha, Betaniamanda llucshishaga, Jesús yarcachicami.
					</seg>
					<seg id="b.MAR.11.13" type="verse">
						Carumanda ricushaga, shu higo nishca upina muyu yurara ricusha, pangayuj aj, llutarisha imallas tiangami nisha mascaca. Pactasha ricujpiga, pangalla tiaca, mana pai muyu aparina horas ajpi.
					</seg>
					<seg id="b.MAR.11.14" type="verse">
						Jesusga, yurara rimasha: Imahoraspas maicambas canmanda muyura ama micuchu, nica. Pai yachachishca runauna casna rimashcara uyanauca.
					</seg>
					<seg id="b.MAR.11.15" type="verse">
						Jerusalenma shamunauca. Jesús templo huasii icusha, chihui tiaj catujgunara randijgunara canzhama callpachingaj callarica. Cullquira turcajguna mesaunara shinallara tulacami. Urpira catujguna tiarinaunaras voltiachicami.
					</seg>
					<seg id="b.MAR.11.16" type="verse">
						Maican ima cuyaras ima mangaras apasha, Diospa huasi ucura pasangaj lugarda mana cucachu.
					</seg>
					<seg id="b.MAR.11.17" type="verse">
						Jesús yachachisha nica: ¿Manzhu quillcashca tian: Ñuca huasi Diosta mañana huasi nishca anga tucui llactaunaj? Randi canguna shu shuhuajguna uctura rashcanguichimi.
					</seg>
					<seg id="b.MAR.11.18" type="verse">
						Yachaira yachachijguna sacerdote apuunandi Jesús rimashca shimiunara uyanauca. Imasna rashas paita huañuchingaj mascanauca. Paita manzhanauca, tucui runauna pai yachachishcaunara cushihua uyashcamanda.
					</seg>
					<seg id="b.MAR.11.19" type="verse">
						Tutayaupi, Jesús llactamanda llucshica.
					</seg>
					<seg id="b.MAR.11.20" type="verse">
						Tutamanda nambira pasasha, chi Jesús piñashca yurara anguunandi chaquirishcara ricunauca.
					</seg>
					<seg id="b.MAR.11.21" type="verse">
						Pedro iyarisha rimaca: Yachachij, ricupai, nisha, can piñasha saquishca yura chaquirishcami.
					</seg>
					<seg id="b.MAR.11.22" type="verse">
						Jesús cutipasha: Diosta quiri, nica:
					</seg>
					<seg id="b.MAR.11.23" type="verse">
						Ñucaga cierto pacha cangunara nini: Maican cai urcura rimasha, Caimanda ri, nisha, lamarbi urmai, paihua shungüi mana ansas manzhasha astaun quirisha, pai rimashcasna tucungami.
					</seg>
					<seg id="b.MAR.11.24" type="verse">
						Chiraigumanda nini: Imara Diosta mañashas, can mañashcara cierto pacha apishcanguichimi nisha quirichi. Can mañashca pactamungami.
					</seg>
					<seg id="b.MAR.11.25" type="verse">
						Shinallara imahoras Diosta mañausha, perdonanguichi, maicanhuas imaras charisha perdonangaj. Chasna rajpiga canguna ahua pachai tiaj Yaya canguna ucharashcaunara perdonangami.
					</seg>
					<seg id="b.MAR.11.26" type="verse">
						Canguna mana perdonajpiga, canguna ahua pachai tiaj Yaya shinallara cangunara mana perdonangachu.
					</seg>
					<seg id="b.MAR.11.27" type="verse">
						Jesús Jerusalenma tigramusha, Diospa templo huasii puriushcai, sacerdote apuuna yachaira yachachijgunandi rucuunandi paihuajma shamunauca.
					</seg>
					<seg id="b.MAR.11.28" type="verse">
						Jesusma rimanauca: ¿Ima ushaihua caigunara raungui? nisha, ¿Pi mandashcara casna raungui?
					</seg>
					<seg id="b.MAR.11.29" type="verse">
						Jesús cutipasha rimaca: Ñuca, shinallara, cangunara shu shimira tapunara munani. Canguna cutipahuaichi. Shina rajpi ñucas cangunara pimanda cai ñuca rashcaunara rauni cuentasha.
					</seg>
					<seg id="b.MAR.11.30" type="verse">
						Rimahuai, nica, Juan bautisana ¿ahua pachamandachu runamandachu aca?
					</seg>
					<seg id="b.MAR.11.31" type="verse">
						Shinajpi paigunapura rimananauca: Ñucanchi ahua pachamandami nijpiga, pai ¿imaraigumanda mana quiricanguichi? ningami.
					</seg>
					<seg id="b.MAR.11.32" type="verse">
						Randi ñucanchi: Runamandallami nishaga, runaunara manzhanchi, tucui runa Juan cierto pacha Diosmanda rimaj ajta quirishcamanda.
					</seg>
					<seg id="b.MAR.11.33" type="verse">
						Shinajpi Jesusta cutipasha: Mana yachanchichu, ninauca.
					</seg>
				</div>
				<div id="b.MAR.12" type="chapter">
					<seg id="b.MAR.12.1" type="verse">
						Jesús yachachingaj cuentanaunahua rimai callarica. Casna nica: Shu runa uvillas chagrara tarpucami. Muyujta largasha arcaca. Allpara allasha, uvillas muyu tacana uctura rarca, huasira shayachica. Huaquin tarabaj runaunama pagara mañasha mañachisha, caru llactama rica.
					</seg>
					<seg id="b.MAR.12.2" type="verse">
						Muyu horasgunai mañachij dueño shu paita sirvijta cachaca tarabajgunama, paigunamanda muyura apingaj.
					</seg>
					<seg id="b.MAR.12.3" type="verse">
						Paigunaga sirvijta apisha, livachisha maquillahua cachanauca.
					</seg>
					<seg id="b.MAR.12.4" type="verse">
						Cuti shu sirvijta cachaca. Shinallara rumihua shitasha, umai chugrichisha, camishas, paitas cachanauca.
					</seg>
					<seg id="b.MAR.12.5" type="verse">
						Cuti shujta cachaca. Caitaga huañuchinauca. Huasha, shujgunara cachajpi, huaquingunara chugrichinauca, huaquingunara huañuchinauca.
					</seg>
					<seg id="b.MAR.12.6" type="verse">
						Shinallara shu sapalla churira charica, pai llaquishcara. Paitas puchucaibi cachaca, nisha: Ñuca churira casunaunga chari.
					</seg>
					<seg id="b.MAR.12.7" type="verse">
						Astaumbas chi tarabajguna paigunapura rimananauca: Caimi apij dueño tucunga, nisha. Shamichi, huañuchishunchi, allpa ñuchanchij tucungami.
					</seg>
					<seg id="b.MAR.12.8" type="verse">
						Paita apisha huañuchinauca; uvillas chagramanda canzhama ichunauca.
					</seg>
					<seg id="b.MAR.12.9" type="verse">
						Chagramanda dueño shamushaga, ¿Imara rangai chi tarabajgunara? Shamushaga chi tarabajgunara tucuchingami; chagraraga shujgunama cungami.
					</seg>
					<seg id="b.MAR.12.10" type="verse">
						¿Cai quillcashcallaras manzhu ricushcanguichi: Huasira sicachijguna ichushca rumi ña huasi esquina rumi tucushcami.
					</seg>
					<seg id="b.MAR.12.11" type="verse">
						Caita Señor rashcami. Caiga ñucanchi ricujpi munanaitami?
					</seg>
					<seg id="b.MAR.12.12" type="verse">
						Paiguna Jesusta huañuchinara munanaucami. Cai yachachingaj cuentanara paigunamanda rimashcara intindinaucami. Taucarai runaunara manzhasha, paita saquisha rinaucami.
					</seg>
					<seg id="b.MAR.12.13" type="verse">
						Huaquin fariseogunara herodianos nisbcaunandi Jesusma cachanauca, paita ima panda shimiis apingaj.
					</seg>
					<seg id="b.MAR.12.14" type="verse">
						Chigunaga Jesusta rimanauca, Yachachij, nisha, canmi ciertora rimaj ajta ricsinchi. Ima sami ricurij runaras mana manzhajchu angui. Cierto pacha can Diospa nambira yachachingui. Rimahuai; ¿Cesar nishca atun apuma impuesto cullquira pagashunzhu, manzhu pagashun? ¿Cushunzhu, manzhu cushun?
					</seg>
					<seg id="b.MAR.12.15" type="verse">
						Jesús paiguna manali shungura ricsisha, paigunara rimaca: ¿Imamanda tentahuanguichi? Chi cullquira apamichi ñuca ricungaj.
					</seg>
					<seg id="b.MAR.12.16" type="verse">
						Shinajpi cullquira apamusha ricuchinauca. Jesusga nin: ¿Pihuajtai cai ñahui, pihuajtai cai quillcashca? Paigunaga, Cesarbaj, ninauca.
					</seg>
					<seg id="b.MAR.12.17" type="verse">
						Jesús cutipasha nica: Cesarbajta Cesarma cuichi; Diospajtaga Diosma cuichi. Cai shimira uyasha manzharinauca.
					</seg>
					<seg id="b.MAR.12.18" type="verse">
						Shinajpi Jesusma shamunauca saduceo nishca runauna, huañushcaunamanda causarina illanmi nijguna. Paita rimasha tapunaucami:
					</seg>
					<seg id="b.MAR.12.19" type="verse">
						Yachachij, nisha, Moisés ñucanchira quillcacami: Shu runa huañujpiga, paihua huarmi huahua illaj saquirijpiga, paihua uqui chi huarmira apichu huañu uqui miraira atarichingaj.
					</seg>
					<seg id="b.MAR.12.20" type="verse">
						Canzhis uquipura anauca. Ñaupa uqui shu huarmira apica. Chiga huañuca huahuaunara mana saquisha.
					</seg>
					<seg id="b.MAR.12.21" type="verse">
						Chi huasha shu quipa uqui cai huarmira apica. Chihuas shinallara huahua illaj huañuca. Chimanda shujpas shinallara cai huarmira apisha huahua illajllara huañuca.
					</seg>
					<seg id="b.MAR.12.22" type="verse">
						Canzhis uquiuna chi huarmira apinauca. Maicanmandas huahua illaj saquirica. Puchucaibi huarmis shinallara huañuca.
					</seg>
					<seg id="b.MAR.12.23" type="verse">
						Shina rajpiga causarinai, chi huarmi ¿maicambajta quiquin huarmi tucungái? Tucui canzhis uquipura paita apinauca.
					</seg>
					<seg id="b.MAR.12.24" type="verse">
						Shinajpi Jesús cutipasha rimaca: ¿Chimanda manzhu pandaunguichi, Diospa shimiras paihua ushanaras mana yachashcamanda?
					</seg>
					<seg id="b.MAR.12.25" type="verse">
						Causarinai mana casaranaunga, shinallara mana casarachinaunga. Astaumbas, ahua pachai tiaj angelguna cuenta tucunaungami.
					</seg>
					<seg id="b.MAR.12.26" type="verse">
						Huañushcauna causarinaga, ¿manzhu ricushcanguichi Moisés quillcashcai imasnara Dios yura ucumanda Moisesta rimaca: Nuca Abrahamba Dios, Isacpa Dios, Jacobpa Dios ani, nisha?
					</seg>
					<seg id="b.MAR.12.27" type="verse">
						Diosga mana huañushcauna Dioschu an, astaumbas causajguna Diosmi. Shinashaga, canguna ashcara pandaunguichi.
					</seg>
					<seg id="b.MAR.12.28" type="verse">
						Yachaira yachachijgunamanda shuj paima llutarimusha, ñaupa rimashcara uyasha, Jesús shujgunara ali cutipashcara ricsisha, paita tapuca: ¿Tucui camachishca shimiunamanda maicanda ñaupa angai?
					</seg>
					<seg id="b.MAR.12.29" type="verse">
						Jesús rimaca: Ñaupa camachishca shimi casnami riman: Uyaichi, Isarael runauna. Ñucanchi Señor Dios shujlla Diosmi.
					</seg>
					<seg id="b.MAR.12.30" type="verse">
						Camba quiquin Señor Diosta llaquina mangui tucui camba shunguhua, tucui camba almahua, tucui camba iyaihua, tucui camba ursahua. Caimi tucuimanda ñaupa punda mandashca shimi.
					</seg>
					<seg id="b.MAR.12.31" type="verse">
						Chimanda huasha mandashca shimi ñaupa aj cuentallarami: Camba rayai tiaj runara canda llaquishcasna llaquina mangui. Cai mandashca shimiunamanda yali mana mas tian.
					</seg>
					<seg id="b.MAR.12.32" type="verse">
						Shinajpi chi yachaira yachachij runa Jesusta nica: Yachachij, alirami rimashcangui. Shu sapalla Dios tian, shuj mana mas tianzhu.
					</seg>
					<seg id="b.MAR.12.33" type="verse">
						Diosta llaquinami, tucui shunguhua tucui iyaihua tucui almahua tucui ursahua, shinallara camba rayai tiaj runara canda llaquishcasna llaquingaj, caita tucui aichara rupachinamanda sacrificio nishcamandas mas yalimi.
					</seg>
					<seg id="b.MAR.12.34" type="verse">
						Shinajpi Jesús chi runa ali iyaihua cutipashcara ricusha,
					</seg>
					<seg id="b.MAR.12.35" type="verse">
						Jesús templo huasii yachachisha, shina nica: ¿Imasnara yachaira yachachijguna rimanaun, Cristo Davidpa churími nisha?
					</seg>
					<seg id="b.MAR.12.36" type="verse">
						Davidllara Santo Espiritumanda rimasha, casna nica: Señor ñuca Señorma rimaca: Ñuca ali maquima tiari, nisha, ñuca canda chijnijgunara camba chaqui ucui churanagama.
					</seg>
					<seg id="b.MAR.12.37" type="verse">
						Shinajpi Davidllara, Señor nisha, ¿imasnajpira paihua churimi ningái?
					</seg>
					<seg id="b.MAR.12.38" type="verse">
						Jesús paigunara yachachisha rimaca: Yachaira yachachijgunamanda iyanguichi. Paiguna suni churanahua purinara munanaun; shinallara pulasaunai salurai tucunara munanaun.
					</seg>
					<seg id="b.MAR.12.39" type="verse">
						Shinallara tandarina huasiunai ali tiarinaunara munanaun. Istaunai ñaupajma tiarinára munanaun.
					</seg>
					<seg id="b.MAR.12.40" type="verse">
						Paiguna huaccha huarmi huasiunara tucuchinaun. Unaira mañasha, umachisha yangamanda Diosta mañanaun. Caiguna astaumbas yali causaiyuj tucunaunga.
					</seg>
					<seg id="b.MAR.12.41" type="verse">
						Jesús Diosma cuyana cullquira tandachina mala ñaupajpi tiarica. Ricucami cullquira malai churajgunara. Yapa charijguna ashca cullquira churanauca.
					</seg>
					<seg id="b.MAR.12.42" type="verse">
						Shu huaccha huarmi llaquinaita shamuca. Pai ishqui mediohuara churacami malai. Ishqui medio shu real tucun.
					</seg>
					<seg id="b.MAR.12.43" type="verse">
						Shinajpi Jesús pai yachachishca runaunara cayasha paigunara rimaca: Cierto pacha cangunara nini, cai llaquinaita huaccha huarmi tucuimanda yali churashcami.
					</seg>
					<seg id="b.MAR.12.44" type="verse">
						Shujguna paiguna yalijta charishcamanda puchura churanauca. Randi cai huaccha huarmi pai charishca tupu llambura churaca, pai micuna randina cullquira.
					</seg>
				</div>
				<div id="b.MAR.13" type="chapter">
					<seg id="b.MAR.13.1" type="verse">
						Jesús Diospa huasimanda llucshimushcai, shu pai yachachishca runa rimaca: Ricupai, Yachachij, nica, cai atun rumiunaras, cai huasiunaras.
					</seg>
					<seg id="b.MAR.13.2" type="verse">
						Jesús cutipasha paita rimaca: ¿Ricunguichu cai atun huasiunara? Mana ima rumis shu rumi ahuais saquiringachu. Tucui tulashca anga.
					</seg>
					<seg id="b.MAR.13.3" type="verse">
						Paiga Olivos nishca urcui tiarisha, Diospa huasi ñahuipurai, Pedro Jacobo Juan Andresndi chicambi paita tapunauca:
					</seg>
					<seg id="b.MAR.13.4" type="verse">
						Rimahuapai, ninauca, ¿imahoras tucui caiguna tucunaungai? ¿Ima sami ricuringa caiguna pactarinai?
					</seg>
					<seg id="b.MAR.13.5" type="verse">
						Jesús cutipasha rimai callarica: Iyanguichi maicambas cangunara ama umachichu.
					</seg>
					<seg id="b.MAR.13.6" type="verse">
						Ashca runauna ñuca shutü shamunaunga, Ñucami Cristo ani, nisha. Ashca runaunara umachinaunga.
					</seg>
					<seg id="b.MAR.13.7" type="verse">
						Imahoraspas guerraunara uyashaga, guerra shimiras, ama nusparinguichi. Casna tucuna ministirinmi. Shinashas cai pacha chara mana tucuringachu.
					</seg>
					<seg id="b.MAR.13.8" type="verse">
						Llactapura macananaungami; rey apuunapura macananaunga. Ashca llactaunai allpa cuyunga. Ashca yarcai shamunga. Tormendarinauna tianaunga. Caigunahua llaquiuna callarina angami.
					</seg>
					<seg id="b.MAR.13.9" type="verse">
						Canguna cangunallara iyanguichi. Taripaj maquii entregai tucunguichimi. Tandarina huasiunai cangunara azutinaungami. Gobierno apuuna ñaupajma rey apu ñaupajmas cayai tucunguichimi ñucara llaquishcamanda, paigunara rimangaj.
					</seg>
					<seg id="b.MAR.13.10" type="verse">
						Ñauparaga ministirinmi tucui llactaunama evangelio shimira rimashca achu.
					</seg>
					<seg id="b.MAR.13.11" type="verse">
						Imahoraspas cangunara entregangaj pushanaupi, imara rímanara ama ñaupa iyanguichi, ama iyarishas. Chi ratoi canguna iyaibi cushca shimira chillara rimanguichi. Mana canguna munaimanda rimangaraunguichi, randi Santo Espiritumanda rimana shimira cangunara cushca anga.
					</seg>
					<seg id="b.MAR.13.12" type="verse">
						Shu uqui paihua uquira huañuchingaj entregangami, shinallara yaya churiras. Shinallara churiuna yayaunahua atarinaungami, paigunara huañuchinaungami.
					</seg>
					<seg id="b.MAR.13.13" type="verse">
						Ñuca shutira llaquishcamanda canguna tucuiunamanda chijnishca anguichimi. Randi maicans puchucaigama ahuantasha, paimi quishpichishca anga.
					</seg>
					<seg id="b.MAR.13.14" type="verse">
						Imahoras Dios chijnishcara ricunguichi, Diosmanda rimaj Daniel rimashcasna, pai mana tiaihuaj tiaushcai shayarijta - ricuj runaga intindichu — chi horasllaira Judeai tiajguna urcuma miticunauchu.
					</seg>
					<seg id="b.MAR.13.15" type="verse">
						Maicans huasi ahuai tiaushaga huasi ucuma ama icuchu imaras apangaj.
					</seg>
					<seg id="b.MAR.13.16" type="verse">
						Maicans pajllama tiaushaga paihua churanara apangaj ama tigrachu.
					</seg>
					<seg id="b.MAR.13.17" type="verse">
						llaquinaita icsayujguna. llaquinaita llullu huahuayujguna chi punzhaunai.
					</seg>
					<seg id="b.MAR.13.18" type="verse">
						Diosta mañaichi canguna miticuna ama tamia tiempoi tucuchu.
					</seg>
					<seg id="b.MAR.13.19" type="verse">
						Chi punzhaunaiga atun tormendarina tiempo shamunga. Casna sami tormendos mana tiashcachu Dios cai pachara rasha callarishcamanda cuna horasgamas, maspas mana cuti tiangachu.
					</seg>
					<seg id="b.MAR.13.20" type="verse">
						Dios cai punzhaunara mana pishiyachijpiga manapihuas quishpichishca anma. Astaumbas pai ajllashcaunara llaquishcamanda chi punzhaunara pishiyachicami.
					</seg>
					<seg id="b.MAR.13.21" type="verse">
						Shinajpi maicans rimajpi: Riqui, nisha, Cristo caibimi, Cristo chihuimi, nisha, ama quiringuichi.
					</seg>
					<seg id="b.MAR.13.22" type="verse">
						Llulla Cristouna atarinaungami llulla rimajgunandi. Paiguna atun ricurinaunaras munanaita rashcaunaras umachisha ricuchinaungami, ushaihuaj ajpi quiquin ajllashcaunaras umachingaj.
					</seg>
					<seg id="b.MAR.13.23" type="verse">
						Astaun canguna ricunguichi. Ña fíaupallara tucuira cangunara rimashcani.
					</seg>
					<seg id="b.MAR.13.24" type="verse">
						Shinashaga chi llaqui punzhaunai tormendarinauna pasashca huasha, indi yanayangami quillas llanduyangami.
					</seg>
					<seg id="b.MAR.13.25" type="verse">
						Estrellasguna ahua pachamanda urmamunaunga. Ahua pachai tiaj ushanauna cuyuchishca anaunga.
					</seg>
					<seg id="b.MAR.13.26" type="verse">
						Chi ratollaira, ñuca, Runa Churi nishcara, ricunaungami puyui shamujta shinzhi ushanahua ali sumajhuas.
					</seg>
					<seg id="b.MAR.13.27" type="verse">
						Shinajpi ñuca angelgunara cachamushami. Ñuca ajllashcaunara tandachishami chuscu huaira shamuna partimanda, cai pacha pundamanda ahua pacha pundagamas.
					</seg>
					<seg id="b.MAR.13.28" type="verse">
						Higo muyu yuramanda yachaichi. Paihua pallcauna llulluyaupi, pangauna ña llucshiupi, ña yachanguichi rupai tiempo pactamun.
					</seg>
					<seg id="b.MAR.13.29" type="verse">
						Shinallara canguna cai tucui tucushcara ricusha, ña yachanguichimi pai mayanllaimi, ña pungüimi tiaun.
					</seg>
					<seg id="b.MAR.13.30" type="verse">
						Cierto pacha cangunara nini, cai horas aj runauna mana pasanaungachu cai tucui rimashcauna pactarinagama.
					</seg>
					<seg id="b.MAR.13.31" type="verse">
						Ahua pachas cai pachas chingarinaungami; randi ñuca rimashca shimi mana imahoras chingaringachu.
					</seg>
					<seg id="b.MAR.13.32" type="verse">
						Chi punzhara chi horasta pihuas mana yachanzhu. Ahua pachai tiaj angelgunas, Diospa Churis mana yachanaunzhu. Randi Yaya Dioslla yachanmi.
					</seg>
					<seg id="b.MAR.13.33" type="verse">
						Ricuichi, chapaichi, mañaichi. Cai horas pactamunara mana yachanguichi.
					</seg>
					<seg id="b.MAR.13.34" type="verse">
						Imasna caru partima rij runasna, paihua huasira saquica sirvijguna maquii, caran runama paihua quiquin tarabanara rimasha, pungüi cuirajta rimaca chapachu nisha.
					</seg>
					<seg id="b.MAR.13.35" type="verse">
						Shinajpi chapaichi. Huasiyuj dueño pactamuna horasta mana yachanguichi, chishi ashas, chaupi tuta, gallo cantanara, punzhayanaras;
					</seg>
					<seg id="b.MAR.13.36" type="verse">
						manashaga pai cungaimanda shamusha cangunara puñuriaita tupangami.
					</seg>
					<seg id="b.MAR.13.37" type="verse">
						Cangunara rimashcaunara tucuimas rimauni. Chapaichi, nini.
					</seg>
				</div>
				<div id="b.MAR.14" type="chapter">
					<seg id="b.MAR.14.1" type="verse">
						Ishqui punzha huashaga, Pascua ista aca. Puscu illaj tandara micuna punzhauna pactamunauca. Sacerdote apuuna yachaira yachachijgunandi imasna rasha Jesusta umachisha apingaj, paita huañuchingajta rimananauca.
					</seg>
					<seg id="b.MAR.14.2" type="verse">
						Paiguna ninauca: Ista punzhaiga ama apinauchu, runauna ama nusparinauchu.
					</seg>
					<seg id="b.MAR.14.3" type="verse">
						Jesús Betania llactai tiaushcai, shu Simón nishca llagayuj runa huasii, mesai tiarijpiga shu huarmi ashca valij gusto asnaj ambira apamuca valij rumi purui. Huarmi punirá paquisha Jesuspa umai, ambira talicami.
					</seg>
					<seg id="b.MAR.14.4" type="verse">
						Huaquin chihui tiajguna shungu ucui piñarinauca. Shina ninauca: ¿Imarasha cai ali asnaj ambira yanga baratun?
					</seg>
					<seg id="b.MAR.14.5" type="verse">
						Caiga catuna usharicami, quinsa patsac yali cullquihua, tsuntsuunama cungaj. Huarmira piñanauca.
					</seg>
					<seg id="b.MAR.14.6" type="verse">
						Astaumbas Jesús rimaca: Saquichi, nisha, ¿imamanda paita piñanguichi? Alirami rashca ñucara.
					</seg>
					<seg id="b.MAR.14.7" type="verse">
						Tsuntsuuna imahoraspas cangunahua tianaungami. Canguna munashcai paigunara yanapana ushanguichi. Ñucaraga mana tucui horas charihuanguichichu.
					</seg>
					<seg id="b.MAR.14.8" type="verse">
						Caiga pai ushashca tupura rashca. Paiga ñuca aichara pambanai armachinara ñaupara rashcami.
					</seg>
					<seg id="b.MAR.14.9" type="verse">
						Cierto pacha cangunara nini: Maibis cai evangelio shimi rimarijpi, tucui cai pachai, cai huarmi rashcara cuentashca angami paita iyarichingaj.
					</seg>
					<seg id="b.MAR.14.10" type="verse">
						Shinajpi Judas Iscariote nishca, Jesuspa chunga ishquiunamanda shuj, sacerdote apuunama ricami, Jesusta paiguna maquii entregangaj.
					</seg>
					<seg id="b.MAR.14.11" type="verse">
						Apuunaga cushiyanaucami Judas rimashcara uyasha. Cullquira cushun ninauca. Imasna rasha Jesusta paiguna maquii entregangaj Judas iyarica.
					</seg>
					<seg id="b.MAR.14.12" type="verse">
						Ñaupa punda puscu illaj tanda micuna punzhaunai, Pascua ista sacrificio rana horaspi, Jesús yachachishca runauna paita rimanauca: ¿Maibi Pascua istara micunara muñanguichu alichingaj? nisha.
					</seg>
					<seg id="b.MAR.14.13" type="verse">
						Pai yachachishca runaunamanda ishquira cachaca. Paigunara nica: Richi llactama, chihui shu runara yacu quisara apauta tupanguichimi. Paita catichi.
					</seg>
					<seg id="b.MAR.14.14" type="verse">
						Maibi icujpiga huasiyuj runara tapunguichi: Ñucanchira yachachij nin, ¿maibira micuna ucu, ñuca yachachishca runaunandi Pascua istara micungaj?
					</seg>
					<seg id="b.MAR.14.15" type="verse">
						Pai shu ahua patai atun micuna ucura ricuchinga ña alichishcara. Chihui ñucanchijta puruntuichi.
					</seg>
					<seg id="b.MAR.14.16" type="verse">
						Pai yachachishca runauna llactama rinauca. Jesús rimashcasna tupanauca. Chihui Pascua ista micunara alichinauca.
					</seg>
					<seg id="b.MAR.14.17" type="verse">
						Ña tutayaupi paihua chunga ishqui runaunandi shamuca.
					</seg>
					<seg id="b.MAR.14.18" type="verse">
						Shinarasha mesai tiarishcai, paiguna micushca ratollai, Jesús nica: Cierto pacha cangunamanda shu ñucahua micuj ñucara entregangaraunmi.
					</seg>
					<seg id="b.MAR.14.19" type="verse">
						Shinajpi jaiguna llaquiringaj callarinauca. Caran shuj rimasha: ¿Ñuca chari ani? shujpas, ¿Ñuca chari ani? ninauca.
					</seg>
					<seg id="b.MAR.14.20" type="verse">
						Jesús cutipasha rimaca: Canguna chunga ishquimanda shuj ñucahua pacta pulatoi tan rajmi, paimi anga.
					</seg>
					<seg id="b.MAR.14.21" type="verse">
						Cierto pacha ñuca, Runa Churi nishca, riunimi, ñucamanda quillcashcasna. Astaun ayailla chi runa Runa Churira entregaj. Paihuaga astaumbas mana pagaringaj ali manmaca.
					</seg>
					<seg id="b.MAR.14.22" type="verse">
						Paiguna micuushcai Jesús tandara apica, bendiciasha paquicami. Paigunara rimasha: Apichi, nica, caimi ñuca aicha.
					</seg>
					<seg id="b.MAR.14.23" type="verse">
						Vasora apisha, agrasishca huasha, paigunama cucami. Paiguna tucui vasomanda upinauca.
					</seg>
					<seg id="b.MAR.14.24" type="verse">
						Paigunara nica: Caiga ñuca mushuj pactachina shimira valichina yahuar. Ashcaunamanda talishcami.
					</seg>
					<seg id="b.MAR.14.25" type="verse">
						Cierto pacha cangunara nini: Uvillas muyu yacura mana cuti upishachu Dios mandana pachai mushujta upina punzhagama.
					</seg>
					<seg id="b.MAR.14.26" type="verse">
						Paigunaga cantanara cantashca huasha, llucshisha Olivos nishca urcuma rinauca.
					</seg>
					<seg id="b.MAR.14.27" type="verse">
						Jesús rimaca: Tucui canguna ñucamanda cuna tutai pingaringuichimi. Quillcashca tian: Borregora cuirajta chugrichishami; borregouna callpasha chausirinaungami.
					</seg>
					<seg id="b.MAR.14.28" type="verse">
						Causarishca huashaga ñuca cangunamanda ñaupa Galilea partima risha.
					</seg>
					<seg id="b.MAR.14.29" type="verse">
						Shinajpi Pedro cutipaca: Tucui pingarinaupis, ñucaga mana.
					</seg>
					<seg id="b.MAR.14.30" type="verse">
						Jesús cutipaca: Cierto pacha canda nini, Can, cuna, cuna tutai, gallo manara ishqui cuti cantajllaira, ñucamanda quinsa cuti ninguimi: Paita mana ricsinichu.
					</seg>
					<seg id="b.MAR.14.31" type="verse">
						Pedroga shinzhi rimasha nica: Canhua huañuna ministirijpi canmanda mana nishachu, Paita mana ricsinichu. Tucui chi shujgunas shinallara ninauca.
					</seg>
					<seg id="b.MAR.14.32" type="verse">
						Getsemaní nishca sisa pambama shamunauca. Chihui Jesús pai yachachishca runaunara rimaca: Caibi tiarichi, nisha, ñucaga Diosta mañai risha.
					</seg>
					<seg id="b.MAR.14.33" type="verse">
						Jesús paihua pariju pushaca Pedrora, Jacobora Juandas. Pai ashca llaquiringaj callarica, turbaringajpas.
					</seg>
					<seg id="b.MAR.14.34" type="verse">
						Jesús paigunara rimaca: Ñuca alma huañunalla llaquirinmi. Shuyaichi caibi, chapaichi.
					</seg>
					<seg id="b.MAR.14.35" type="verse">
						Ansa ñaupasha rica. Allpai urmasha, Diosta mañaca: Usharijpiga, cai horas pasachu ñucamanda, nisha.
					</seg>
					<seg id="b.MAR.14.36" type="verse">
						Casnami nica: Abba, Yaya, canhua tucui raihuajllami. Cai tormendarina vasora cuenta anzhuchipai ñucamanda. Randi mana ñuca munashcasna, astaumbas can munashcasna rashca tucuchu.
					</seg>
					<seg id="b.MAR.14.37" type="verse">
						Jesús tigramusha, paihua runauna puñuriaita tupaca. Pedrora rimasha: Simón, nica, ¿puñunguichu? ¿Manzhu shu hora tupura chapanara ushashcangui?
					</seg>
					<seg id="b.MAR.14.38" type="verse">
						Chapaichi, mañaichi ama tentaciombi icungaj. Cierto pacha alma munanmi, astaun aicha sambayashcami, nica.
					</seg>
					<seg id="b.MAR.14.39" type="verse">
						Cutillara rica. Ñaupa cuentallara rimasha, Diosta mañaca.
					</seg>
					<seg id="b.MAR.14.40" type="verse">
						Jesús tigramusha, cutillara paigunara puñuriaita tupaca, paiguna puñunaihua singusha. Imara cutipanara mana yachanaucachu.
					</seg>
					<seg id="b.MAR.14.41" type="verse">
						Quinsa cuti tucunai shamuca. Paigunara rimaca: Puñuichi ña, samaichi. Chillami, horas ña pactarishca. Ñuca, Runa Churi nishca, uchayujguna maquii entregashca mani.
					</seg>
					<seg id="b.MAR.14.42" type="verse">
						Jesús nica: Atarichi, acuichi. Ñucara entregaj runa ña mayanllayamun.
					</seg>
					<seg id="b.MAR.14.43" type="verse">
						Jesús chara rimaushcallai Judas shamuca. Pai Jesuspa chunga ishquimanda shuj aca. Judashua pariju ashca runauna shamunauca esparaunahua caspiunahua. Sacerdote apuuna yachaira yachachijguna rucuunas paigunara cachamunauca.
					</seg>
					<seg id="b.MAR.14.44" type="verse">
						Jesusta entregaj runa paigunara rimaca: Maicanda ñuca muchajpi paimi anga. Paita apinguichi, ali cuirasha pushanguichi.
					</seg>
					<seg id="b.MAR.14.45" type="verse">
						Judas pactamusha Jesusma llutarica. Yachachij, yachachij, nisha, paita muchaca.
					</seg>
					<seg id="b.MAR.14.46" type="verse">
						Shinarasha paiguna Jesusta apinauca.
					</seg>
					<seg id="b.MAR.14.47" type="verse">
						Chihui ajgunamanda shuj paihua esparara llucchisha, sacerdote atun apura sirvijta rinri carara pitica.
					</seg>
					<seg id="b.MAR.14.48" type="verse">
						Jesús nica: ¿Shuhuajta cuenta ñucara apingaj llucshimucanguichi esparaunahua caspiunahua?
					</seg>
					<seg id="b.MAR.14.49" type="verse">
						Caran punzha cangunahua Diospa huasii yachachisha tiaucani. Mana apihuacanguichi. Shinajllaira casnami tucun Quillcashcauna pactaringaj.
					</seg>
					<seg id="b.MAR.14.50" type="verse">
						Shinajpi tucui Jesús yachachishca runauna paita saquisha miticunauca.
					</seg>
					<seg id="b.MAR.14.51" type="verse">
						Shu maltaga sabana llachapahua pillurisha catica. Soldarouna paita apinauca.
					</seg>
					<seg id="b.MAR.14.52" type="verse">
						Paiga llachapara saquisha llatan miticuca.
					</seg>
					<seg id="b.MAR.14.53" type="verse">
						Jesusta sacerdote atun apujma pushamunauca. Chihuiga tucui sacerdote apuuna rucuunandi yachaira yachachijgunandi tandarimunauca.
					</seg>
					<seg id="b.MAR.14.54" type="verse">
						Pedroga canilla canilla catisha ricami, sacerdoteuna atun huasi pungugama. Apu guardaunandi ninai cunusha tiauca.
					</seg>
					<seg id="b.MAR.14.55" type="verse">
						Sacerdote apuunaga tucui gobiernoi mandajgunandi shimiunara mascanauca Jesusta huañuchingaj. Astaumbas mana tupanaucachu.
					</seg>
					<seg id="b.MAR.14.56" type="verse">
						Ashca runauna yanga llullasha paimanda rimanauca. Randi paiguna rimashca shimiuna mana chi tonollachu aca.
					</seg>
					<seg id="b.MAR.14.57" type="verse">
						Shinajpi shujguna atarimusha Jesusta causayachisha yanga llullasha rimanauca.
					</seg>
					<seg id="b.MAR.14.58" type="verse">
						Pai rimashcara uyashcanchimi ninauca: Cai maquihua rashca templo huasira tulashami, nisha; randiga quinsa punzhai shujta mana maquihua rashcara sicachishami.
					</seg>
					<seg id="b.MAR.14.59" type="verse">
						Shina ajllaira paiguna shimiuna mana chi tonollachu aca.
					</seg>
					<seg id="b.MAR.14.60" type="verse">
						Shinajpi sacerdote atun apu paiguna chaupi shungüi atarisha Jesusta tapucami, nisha: ¿Mana imaras cutipangui? ¿Imara nisha canda causayachisha rimanaun?
					</seg>
					<seg id="b.MAR.14.61" type="verse">
						Jesusga chunlla saquirica, mana imaras cutipaca. Sacerdote atun apu cuti tapuca: Canga, ¿Cristochu angui? nisha, ¿Bendiciashca Diospa Churichu angui?
					</seg>
					<seg id="b.MAR.14.62" type="verse">
						Jesús cutipasha nica: Ñuca maní; ñuca, Runa Churi nishca, ushaj Diospa ali maquima tiarishcara ricunguichimi. Huashaga ahua pacha puyui shamujta ricunguichimi.
					</seg>
					<seg id="b.MAR.14.63" type="verse">
						Shinajpi sacerdote atun apu paihua churanara lliquisha rimaca: ¿Imara mas ministishun rimajgunara?
					</seg>
					<seg id="b.MAR.14.64" type="verse">
						Pai irus rimashcara uyashcanguichi. ¿Imara ninguichi? Paiguna tucui: Huañuchinami, ninauca.
					</seg>
					<seg id="b.MAR.14.65" type="verse">
						Huaquinguna paita tiucangaj callarinauca. Paihua ñahuira quillpasha sajmanauca, Rimai, nisha. Guardauna paita huactanauca maqui palahua.
					</seg>
					<seg id="b.MAR.14.66" type="verse">
						Pedroga allpai, huasi chaupi shungüi tiaj patioi tiaushcai, shu sacerdoteuna atun apura sirvij huarmi shamuca.
					</seg>
					<seg id="b.MAR.14.67" type="verse">
						Pedrora ninai cunusha tiauta ricusha, huarmi paita nica: Cambas Nazaretmanda Jesushua pariju tiaucangui.
					</seg>
					<seg id="b.MAR.14.68" type="verse">
						Pedro cutipaca: Mana ricsinichu, nisha. Imara chari ningui mana yachanichu. Pai punguma llucshica, chi ratollaira gallo cantaca.
					</seg>
					<seg id="b.MAR.14.69" type="verse">
						Chi sirvij huarmi Pedrora cuti ricusha, chihui tiajgunara rimai callarica: Cai runa chi montonmandami, nisha.
					</seg>
					<seg id="b.MAR.14.70" type="verse">
						Cutillara Pedro: Mana ricsinichu nica. Chihuashaga chihui tiajguna Pedrora rimanauca: Cierto pacha canga chi montonmanda angui, nisha. Galilea runa angui. Can paigunasna rimaj angui.
					</seg>
					<seg id="b.MAR.14.71" type="verse">
						Shinajpi Pedro manali shimiunara rimangaj callarica, Diospa shutii rimasha: Canguna rimaushca runara mana ansas ricsinichu, nica.
					</seg>
					<seg id="b.MAR.14.72" type="verse">
						Cutillara gallo cantaca. Pedroga Jesús rimashca shimiunara iyaricami: Manara gallo ishqui cuti cantajllaira, canga quinsa cuti, Mana paita ricsinichu nisha rimanguimi. Pedro caita iyarisha huacacami.
					</seg>
				</div>
				<div id="b.MAR.15" type="chapter">
					<seg id="b.MAR.15.1" type="verse">
						Tutamandara, sacerdote apuuna rucuunandi yachaira yachachijgunandi gobierno mandajgunandi cuentananauca. Chihuasha paiguna Jesusta huatasha paita pushasha, Pilatoma entreganauca.
					</seg>
					<seg id="b.MAR.15.2" type="verse">
						Pilato Jesusta tapuca: ¿Canzhu Judioguna Rey Apu angui? nisha. Jesús cutipasha nica: Canda shina ningui.
					</seg>
					<seg id="b.MAR.15.3" type="verse">
						Sacerdote apuuna Jesusta ashcara causayachinauca.
					</seg>
					<seg id="b.MAR.15.4" type="verse">
						Pilato cutillara tapuca: ¿Mana imaras cutipangui? nisha. Riqui imasnara ashcara causayachinaun canda.
					</seg>
					<seg id="b.MAR.15.5" type="verse">
						Shina nijpis Jesús shu shimillas mana cutipacachu. Chiraigumanda Pilato manzharica.
					</seg>
					<seg id="b.MAR.15.6" type="verse">
						Astaumbas ista punzhai shu causayuj runara cacharij aca, maicandas paiguna mañashcara.
					</seg>
					<seg id="b.MAR.15.7" type="verse">
						Shu Barrabás nishca runa tiauca. Paiga compañajgunandi chonda cularbi ishcarishca aca shu macanaushcai shu runara huañuchishcamanda.
					</seg>
					<seg id="b.MAR.15.8" type="verse">
						Runauna shamushaga mañai callarinauca caran huata rashcasna rashca achu, nisha.
					</seg>
					<seg id="b.MAR.15.9" type="verse">
						Pilato cutipasha nica: ¿Munanguichi ñuca judioguna Rey Apura cacharingaj?
					</seg>
					<seg id="b.MAR.15.10" type="verse">
						Pilato ricsicami sacerdote apuuna Jesusta chijnishcamanda entreganauca.
					</seg>
					<seg id="b.MAR.15.11" type="verse">
						Astaumbas sacerdote apuuna tucui runaunara rimanauca Barrabasta cacharingaj.
					</seg>
					<seg id="b.MAR.15.12" type="verse">
						Pilato cutipasha cutillara nica: ¿Imara ranara munanguichi judioguna Rey Apu nishcara?
					</seg>
					<seg id="b.MAR.15.13" type="verse">
						Paiguna cutillara caparinauca: Chacatai, nisha.
					</seg>
					<seg id="b.MAR.15.14" type="verse">
						Pilatoga rimaca: ¿Ima manalira rashcachu? Paigunaga maspas caparinauca: Chacatai, nisha.
					</seg>
					<seg id="b.MAR.15.15" type="verse">
						Pilato runaunara cushiyachisha nisha Barrabasta cacharicami. Randi Jesusta azutishca huasha paiguna maquii entregacami chacatangaj.
					</seg>
					<seg id="b.MAR.15.16" type="verse">
						Shinajpi soldarouna Jesusta taripana huasi patioma pushanauca. Tucui soldarounara cayanauca.
					</seg>
					<seg id="b.MAR.15.17" type="verse">
						Puca llachapara churachinauca. Chihuasha shu cashahua ahuashca llaitura churachinauca.
					</seg>
					<seg id="b.MAR.15.18" type="verse">
						Paita salurasha cuenta: Cushiyai, judioguna Rey Apu, asisha ninauca.
					</seg>
					<seg id="b.MAR.15.19" type="verse">
						Umai caspihua chugrichinauca. Paita tiucanauca. Alabajsna rasha paihua ñaupajpi cungurinauca.
					</seg>
					<seg id="b.MAR.15.20" type="verse">
						Paita asishca huasha churachishca puca llachapara llatananauca. Shinarasha quiquin churanara churachinauca. Paita chacatangaj llucchimunauca.
					</seg>
					<seg id="b.MAR.15.21" type="verse">
						Shu Cirene llactamanda Simón shu partimanda shamusha pasauca. Paita Jesuspa cruzta apachinauca. Cai Simón Alejandro Rufo nishcauna yaya aca.
					</seg>
					<seg id="b.MAR.15.22" type="verse">
						Gólgota nishca pambama Jesusta pushanauca. Runa shimii caita Uma Tullu Pamba, nin.
					</seg>
					<seg id="b.MAR.15.23" type="verse">
						Paiguna mirra nishca ambihua masashca vinora Jesús upingaj ricuchinauca. Jesusga mana upicachu.
					</seg>
					<seg id="b.MAR.15.24" type="verse">
						Jesusta chacatashca huasha, paihua churanara paigunapura chaupinauca, maicanda lichayuj asha apanauchu.
					</seg>
					<seg id="b.MAR.15.25" type="verse">
						Ahualla punzha, las nueve tupui, Jesusta chacatanauca.
					</seg>
					<seg id="b.MAR.15.26" type="verse">
						Paihua causa quillcai quillcashca tiaca: Judioguna Rey Apu.
					</seg>
					<seg id="b.MAR.15.27" type="verse">
						Paihua pariju ishqui shuhuajgunara chacatanauca, shuj ali maquima, chishuj lluqui maquima.
					</seg>
					<seg id="b.MAR.15.28" type="verse">
						Shina rasha ñaupa horas Quillcashca Shimi pactaricami. Cai quillcashca nica: Uchayujgunandi yupashca aca.
					</seg>
					<seg id="b.MAR.15.29" type="verse">
						Pasajguna Jesusta camisha, umara cuyuchisha rimanauca: Aa, nisha, canmi Diospa huasira tulaj, quinsa punzhai shayachij,
					</seg>
					<seg id="b.MAR.15.30" type="verse">
						canllara quishpi, cruzmanda irgüi.
					</seg>
					<seg id="b.MAR.15.31" type="verse">
						Sacerdote apuuna yachaira yachachijgunandi shinallara asisha rimananauca: Shujgunara quishpichicami, nisha, randi pai quiquinllara mana ushanzhu quishpinara.
					</seg>
					<seg id="b.MAR.15.32" type="verse">
						Cristo, Israel runauna Rey Apu cruzmanda irguchu, ñucanchi ricusha quiringaj, ninauca. Shinallara paihua pariju chacatashca runauna paita caminauca.
					</seg>
					<seg id="b.MAR.15.33" type="verse">
						Ka doce horasmanda pacha chaupi punzhai tun llanduyamuca las tres tupugama.
					</seg>
					<seg id="b.MAR.15.34" type="verse">
						Chaupi chishira las tres mayanda Jesús shinzhira caparica: Eloi, eloi, ¿lama sabactani? nisha. Caiga runa shimii nin: Ñuca Dios, ñuca Dios, ¿imamanda ñucara saquihuashcangui?
					</seg>
					<seg id="b.MAR.15.35" type="verse">
						Huaquin chihui ajguna uyasha, Ricupaichi, ninauca, Elíasta cayaun.
					</seg>
					<seg id="b.MAR.15.36" type="verse">
						Shu runa callpasha rica, shu putusta ayaj vinohua tsungachisha, caspi pundai churasha, Jesús upingaj ricuchicami. Saquichi, nica, ricushunchi Elias shamunga chari paita irguchingaj.
					</seg>
					<seg id="b.MAR.15.37" type="verse">
						Jesusga shinzhi shimihua caparisha pitirica.
					</seg>
					<seg id="b.MAR.15.38" type="verse">
						Chi ratoi Diospa huasii huarcushca llachapa ahuamanda allpama pasajta lliquiricami.
					</seg>
					<seg id="b.MAR.15.39" type="verse">
						Paihua rayai shayarij capitán, Jesús huañusha capariuta ricusha: Caiga cierto pacha Diospa churirni, nica.
					</seg>
					<seg id="b.MAR.15.40" type="verse">
						Carumanda huaquin huarmiuna ricurianauca. Chigunahua tianauca María Magdalena, quipa Jacobohua Josehua mama María, Salomendi.
					</seg>
					<seg id="b.MAR.15.41" type="verse">
						Chigunaga Jesús Galilea partii ashcai, paita catisha sirvinaucami. Shinallara paígunandi shujguna Jesushua Jerusalenma sicamujguna tianauca.
					</seg>
					<seg id="b.MAR.15.42" type="verse">
						Tutayaupi, Puruntuna nishca punzha asha, samana punzha tucunai alichina horas aca.
					</seg>
					<seg id="b.MAR.15.43" type="verse">
						Arimatea llactamanda José, valij gobiernoi mandaj runa, paihuas Diospa gobierno pachara chapau, mana ansas manzhasha Pilatoma rica huañushca Jesús aichara mañangaj.
					</seg>
					<seg id="b.MAR.15.44" type="verse">
						Pilato Jesús ña huañushcara mana quirícachu. Capitanda cayachi cachasha tapucami. ¿Ña huañushcachu? nisha.
					</seg>
					<seg id="b.MAR.15.45" type="verse">
						Capitán rimashcara uyasha, huañushca Jesús aichara Josema cuca.
					</seg>
					<seg id="b.MAR.15.46" type="verse">
						José shu yuraj linzora randica. Jesusta cruzmanda irguchisha, linzohua pilluca, pambana uctui chingachica. Pambana uctu peñas ucui allashca aca. Shu rumira voltiachisha, uctu pungura ishcaca.
					</seg>
					<seg id="b.MAR.15.47" type="verse">
						María Magdalena, María Josehua mamandi, Jesusta chingachishcara ricunauca.
					</seg>
				</div>
				<div id="b.MAR.16" type="chapter">
					<seg id="b.MAR.16.1" type="verse">
						Samana punzha pasashca huasha, María Magdalena, Jacobo mama María, Salomendi gusto asnaj ambiunara randinauca Jesusta armachi ringaj.
					</seg>
					<seg id="b.MAR.16.2" type="verse">
						Semana ñaupa punzhai, tutamanda indi llucshimushcai, Jesusta pambashcama shamunauca.
					</seg>
					<seg id="b.MAR.16.3" type="verse">
						Paigunapura ninauca: ¿Rumira uctu pungumanda pita voltiachisha cuhuangái?
					</seg>
					<seg id="b.MAR.16.4" type="verse">
						Paiguna ricujpiga, rumi ña voltiachishca aca. Rumiga yapa atun maca.
					</seg>
					<seg id="b.MAR.16.5" type="verse">
						Pambashca uctui icusha, shu malta ali maquima tiajta ricunauca. Paiga suni yuraj churanahua churarishca aca. Huarmiuna paita ricusha manzharinauca.
					</seg>
					<seg id="b.MAR.16.6" type="verse">
						Chi malta rimacami: Ama manzhaichichu, nisha. Chaca
					</seg>
					<seg id="b.MAR.16.7" type="verse">
						Astaumbas richi, nica. Pai yachachishca runaunara Pedroras rimai richi. Jesusga cangunamanda ñaupa Galileama riun. Chihui paita ricunguichimi, pai rimashcasna.
					</seg>
					<seg id="b.MAR.16.8" type="verse">
						Chi huarmiunaga miticusha rinauca pambashca uctumanda. Paiguna chucchurisha manzharinauca. Pitas mana imara rimanaucachu manzharishcamanda.
					</seg>
					<seg id="b.MAR.16.9" type="verse">
						Jesús semana ñaupa punzha tutamandai causaricami. María Magdálenama ñaupa punda ricurica, paimanda canzhis supaira ichushca aca.
					</seg>
					<seg id="b.MAR.16.10" type="verse">
						Pai rishaga, rimai ricami Jesushua purijgunara. Paiguna llaquirisha huacanauca.
					</seg>
					<seg id="b.MAR.16.11" type="verse">
						Paigunaga Jesús causarishcaras, chi huarmi ricushcaras uyasha, mana quirinaucachu.
					</seg>
					<seg id="b.MAR.16.12" type="verse">
						Chi huasha, ishquiunama Jesús shu tonoi ricurica paiguna shu partima puriushcai.
					</seg>
					<seg id="b.MAR.16.13" type="verse">
						Paiguna tigrasha chishujgunara cuentanauca. Chishujgunas mana quirinaucachu.
					</seg>
					<seg id="b.MAR.16.14" type="verse">
						Puchucaibi Jesús ricurimuca chi chunga shuj runaunama, paiguna mesai tiaushcai. Paiguna mana quirishcara, paiguna shungu shinzhiyashcaras rimacami, pai causarishcara ricujguna rimashcara mana quirishcamanda.
					</seg>
					<seg id="b.MAR.16.15" type="verse">
						Jesús paigunara nica: Richi entero mundura, evangelio ali shimira tucui runaunama camachichi.
					</seg>
					<seg id="b.MAR.16.16" type="verse">
						Maicans quirisha bautisarishas quishpichishca anga, maicans mana quirishaga causayachishca anga.
					</seg>
					<seg id="b.MAR.16.17" type="verse">
						Quirijgunahua munanaita ricurinauna pactarinaunga: Ñuca shutii supaigunara pajllama ichunaungami, shinallara mushuj shimiunara rimanaungami;
					</seg>
					<seg id="b.MAR.16.18" type="verse">
						machachuinara maquihua apinaunga, ima huañuna ambiras upijpis mana huajlichingachu; ungushca runauna ahuai maquira churajpi aliyanaungami.
					</seg>
					<seg id="b.MAR.16.19" type="verse">
						Jesús paigunara rimashca huasha ahua pachama apai tucuca. Diospa ali maqui partima tiaricami.
					</seg>
					<seg id="b.MAR.16.20" type="verse">
						Paiguna llucshisha, Diospa shimira tucui partii camachinauca. Dios paigunara yanapacami, shimira cierto ajta ricuchica munanaita ricurinaunahua. Amen.
					</seg>
				</div>
			</div>
			<div id="b.LUK" type="book">
				<div id="b.LUK.1" type="chapter">
					<seg id="b.LUK.1.1" type="verse">
						Ashca runauna ñucanchihua cierto tucushcaunara ali catimpuralla cuentangaj camanaushca,
					</seg>
					<seg id="b.LUK.1.2" type="verse">
						imasna ñucanchira yachachinauca callan horasmanda ñahuihua ricujguna, paiguna shimira camachijguna asha.
					</seg>
					<seg id="b.LUK.1.3" type="verse">
						Ñucamas shinallara alimi yachica, ali tapushca huasha canda tucuira callarinamanda catimpuralla quillcangaj, yapa ali Teófilo,
					</seg>
					<seg id="b.LUK.1.4" type="verse">
						canda yachachishca shimiuna ciertomi ashcara can ali yachangaj.
					</seg>
					<seg id="b.LUK.1.5" type="verse">
						Herodes Judea rey apu ashcai, shu Zacarías nishca sacerdote tiauca, Diospa huasii sirvij, Abías montonmanda. Paihua huarmi Aaromba ushushiunamanda aca, paihua shuti Elisabet.
					</seg>
					<seg id="b.LUK.1.6" type="verse">
						Ishquindi ali causajguna anauca Diospa ñaupajpi, causa illaj, tucui Dios mandashca shimiunai camachishcaunais purinauca.
					</seg>
					<seg id="b.LUK.1.7" type="verse">
						Churi illaj anauca, Elisabet huahuara mana ricuj &quot;sha. Ishquindi ña rucu tucunauca.
					</seg>
					<seg id="b.LUK.1.8" type="verse">
						Zacarías pai sacerdote ranaunara rausha Diospa ñaupajpi, paihua monton rana horas ashcai,
					</seg>
					<seg id="b.LUK.1.9" type="verse">
						Sacerdote rana yachaira, incienso nishca mishqui asnaj ambira rupachica, Diospa huasii icusha.
					</seg>
					<seg id="b.LUK.1.10" type="verse">
						Tucui taucarimuj runauna canzhai chapanauca, Diosta mañausha, inciensora rupachina horaspi.
					</seg>
					<seg id="b.LUK.1.11" type="verse">
						Paihuajpi shu Señorbaj ángel ricurimuca, altar nishca incienso rupana mesa ali maquipurahua shayarisha.
					</seg>
					<seg id="b.LUK.1.12" type="verse">
						Zacarías paita ricusha ashcara manzharica.
					</seg>
					<seg id="b.LUK.1.13" type="verse">
						Angel paita nica: Zacarías ama manzhaichu. Can Diosta mañashcara uyashcami. Camba huarmi shu churira cambajta pagarichinga, paita Juan nishcara shutichingui.
					</seg>
					<seg id="b.LUK.1.14" type="verse">
						Can cushi tucunguimi, cushiyanguimi. Ashca runauna pai pagarishcamanda cushiyanaungami.
					</seg>
					<seg id="b.LUK.1.15" type="verse">
						Pai Diospa ñaupajpi atun tucungami. Vinoras urti upinaras mana upingachu. Santo Espirituhua undashca anga mama icsamanda pacha.
					</seg>
					<seg id="b.LUK.1.16" type="verse">
						Ashca Israelba churiunara tigrachinga paiguna Señor Diosma.
					</seg>
					<seg id="b.LUK.1.17" type="verse">
						Diospa ñaupajpi Eliaspa espirituhua paihua ushanahuas puringami, yayauna shunguunara churiunama tigrachingaj, mana uyajguna ali iyaiyujguna ranama, shu monton alichishca runaunara Señorbajta puruntungaj.
					</seg>
					<seg id="b.LUK.1.18" type="verse">
						Zacarías angelda nica: ¿Imasnara caita yachashachu? Ñuca rucu ani, ñuca huarmis shinallara rucuyaunmi.
					</seg>
					<seg id="b.LUK.1.19" type="verse">
						Angel cutipaca: Ñuca Gabriel ani, Diospa ñaupajpi shayaj. Cachamushca ani canhua rimangaj, cai ali shimira canda cuentangaj.
					</seg>
					<seg id="b.LUK.1.20" type="verse">
						Ña upa shimiyuj tucungui, rimanara mana ushangui cai tucui pactarina punzhagama, can. ñuca shimira mana quirishcaraigu. Cai tucui paihua horaspi pactaringami.
					</seg>
					<seg id="b.LUK.1.21" type="verse">
						Runaunaga Zacaríasta chapanauca, ¿ima tucun, nisha, pai Diospa huasii unaiyajpi?
					</seg>
					<seg id="b.LUK.1.22" type="verse">
						Pai llucshishaga, paigunara rimanara mana ushacachu. Shinajpi runauna pai ima nuspairas Diospa huasii ricushcami intindinauca. Paiga maquillahua ricuchisha rimaca, upa shimiyuj asha.
					</seg>
					<seg id="b.LUK.1.23" type="verse">
						Pai sirvina punzhauna tucurijpi, huasima rica.
					</seg>
					<seg id="b.LUK.1.24" type="verse">
						Chi punzhauna pasashca huasha, paihua huarmi Elisabet huahuara tupaca, pichca quilla tupura huasillai tiaca.
					</seg>
					<seg id="b.LUK.1.25" type="verse">
						Casnami Señor ñucahua rashca, nica, ñuca pingarishcara cuna quichusha nica runauna ñaupajmanda.
					</seg>
					<seg id="b.LUK.1.26" type="verse">
						Socta quillai, Dios Gabriel nishca angelda cachaca Galileai tiaj Nazaret nishca llactama.
					</seg>
					<seg id="b.LUK.1.27" type="verse">
						Cachamushca aca shu huanra huarmima, shu José nishca carihua pactachishca. Pai Davidpa aillumanda aca. Huanra huarmi María nishca aca.
					</seg>
					<seg id="b.LUK.1.28" type="verse">
						Angel paihuajpi icusha: Cushiyangui, nica, yapa llaquishca huarmi. Señor canhua tiaun. Huarmiunamanda yali bendiciashca angui.
					</seg>
					<seg id="b.LUK.1.29" type="verse">
						Huarmiga angelda ricusha, pai rimashca shimiunamanda turbarica. ¿Imarai cai salurashca? nisha iyaca.
					</seg>
					<seg id="b.LUK.1.30" type="verse">
						Shinajpi ángel huarmira nica: María ama manzhaichu, nisha, gracia nishca cushira tupashcangui Diospa ñaupajpi.
					</seg>
					<seg id="b.LUK.1.31" type="verse">
						Cuna, camba icsai huahuara tupangui, churira pagarichingui. Paita shutichingui JESÚS.
					</seg>
					<seg id="b.LUK.1.32" type="verse">
						Atun tucungami. Ahuai tiaj Diospa Churi nishca anga. Señor Dios paihua yaya Davidpa rey apu tiarinara paita cunga.
					</seg>
					<seg id="b.LUK.1.33" type="verse">
						Jacobpa aillu ahuai rey apu tucunga huiñai huiñaigama, pai mandana imahorasgamas mana tucuringachu.
					</seg>
					<seg id="b.LUK.1.34" type="verse">
						Shinajpi María angelda nica: ¿Ima rashara shina tucungairi? Carira mana charinichu.
					</seg>
					<seg id="b.LUK.1.35" type="verse">
						Angel cutipasha nica: Santo Espíritu camba ahuai shamunga, Ahuai tiaj Diospa ushana paiwa llanduwa canda quillpangami. Chi raigumanda pagarij santo huahua Diospa Churi nishca anga.
					</seg>
					<seg id="b.LUK.1.36" type="verse">
						Cunas camba aillu Elisabet shinallara churira tupashcami pai rucu ashcai, cuna socta quillara huahuara icsai charin, pai huahuara mana ricuj nishca ashallara.
					</seg>
					<seg id="b.LUK.1.37" type="verse">
						Dioshua mana imas mana raihuajchu, astaun paihua tucui raihuajmi.
					</seg>
					<seg id="b.LUK.1.38" type="verse">
						Shinajpi María nica: Caibi maní, Señorda sirvij huarmi. Can rimashcasna ñucahua rashca tucuchu. Angel paihua ñaupajmanda llucshisha rica.
					</seg>
					<seg id="b.LUK.1.39" type="verse">
						Chi punzhaunai, María atarisha urcu partima uctalla rica, shu Judá partii tiaj llactama.
					</seg>
					<seg id="b.LUK.1.40" type="verse">
						Zacaríaspa huasima icusha, Elisabetda saluraca.
					</seg>
					<seg id="b.LUK.1.41" type="verse">
						Elisabetga, María salurashcara uyajpi, huahua saltaca paihua icsai. Elisabet Santo Espirituhua undashca aca.
					</seg>
					<seg id="b.LUK.1.42" type="verse">
						Shinzhira rimasha nica: Bendiciashcangui can huarmiunamanda, bendiciashcami camba icsai tiaj huahuara.
					</seg>
					<seg id="b.LUK.1.43" type="verse">
						¿Imarasha ñucama cushca aca, ñuca Señorba mama ñucama shamungaj?
					</seg>
					<seg id="b.LUK.1.44" type="verse">
						Ñuca rinri can salurashca shimira uyasha, huahua cushiyasha ñuca icsai saltaca.
					</seg>
					<seg id="b.LUK.1.45" type="verse">
						Quirij huarmi cushimi. Señor paita rimashca shimi pactaringami paihua.
					</seg>
					<seg id="b.LUK.1.46" type="verse">
						Shinajpi María nica: Ñuca alma Señorda ahuayachin.
					</seg>
					<seg id="b.LUK.1.47" type="verse">
						Ñuca espíritu ñucara Quishpichij Diospi cushiyan.
					</seg>
					<seg id="b.LUK.1.48" type="verse">
						Paita sirvij huarmi pogri ashcara ricushcami. Shinajpi cunamanda tucui miraiguna ñucara cushiyashcami ninaunga.
					</seg>
					<seg id="b.LUK.1.49" type="verse">
						Tucuira ushaj Dios atun ranaunara ñucahua rashcami. Chicanyachishcami paihua shuti.
					</seg>
					<seg id="b.LUK.1.50" type="verse">
						Pai llaquinaga tucui miraigunagama duranmi, tucui paita manzhajgunama.
					</seg>
					<seg id="b.LUK.1.51" type="verse">
						Atun ranaunara rarca paihua rigrahua, shinzhi shunguyujgunara chausica paiguna shungüi iyarishcaraigumanda.
					</seg>
					<seg id="b.LUK.1.52" type="verse">
						Ushajgunara quichucami paiguna apu tiarinamanda. Mansounara ahuayachica.
					</seg>
					<seg id="b.LUK.1.53" type="verse">
						Yarcachiujgunara aliunahua undachica. Charijgunara illajta cachacami.
					</seg>
					<seg id="b.LUK.1.54" type="verse">
						Dios paita sirvij Israelda yanapacami, pai llaquij shungura charisha.
					</seg>
					<seg id="b.LUK.1.55" type="verse">
						Caimanda ñucanchi yayaunahua rimaca, Abrahamhuas paihua miraigunahuas huiñai huiñaigama rimaca.
					</seg>
					<seg id="b.LUK.1.56" type="verse">
						María paihua tiauca quinsa quilla tupura. Chihuasha paihua huasima tigraca.
					</seg>
					<seg id="b.LUK.1.57" type="verse">
						Elisabet pagarichina horas pactarijpi, shu churira pagarichica.
					</seg>
					<seg id="b.LUK.1.58" type="verse">
						Mayanpura causajguna ailluunas Dios paita ashcara bendiciashcara uyasha, paihua cushiyanauca.
					</seg>
					<seg id="b.LUK.1.59" type="verse">
						Pusaj punzha huasha, huahuara circuncisión nishcara rangaj shamunauca. Paita shutichinauca Zacarías nisha, paihua yaya cuenta.
					</seg>
					<seg id="b.LUK.1.60" type="verse">
						Astaun paihua mama cutipaca: Mana, nisha, paihua shuti Juanmi.
					</seg>
					<seg id="b.LUK.1.61" type="verse">
						Paita ninauca: ¿Imaraigu, nisha, casna shutiyuj illan camba aillui?
					</seg>
					<seg id="b.LUK.1.62" type="verse">
						Shinajpi yayara maquihua ricuchisha tapunauca: ¿Camba huahua ima shutira churasha ningui?
					</seg>
					<seg id="b.LUK.1.63" type="verse">
						Zacarías shu quillcara mañasha: Paihua shuti Juanmi, nisha quillcaca. Tucui manzharinauca.
					</seg>
					<seg id="b.LUK.1.64" type="verse">
						Chi ratollai paihua shimi pascarica, paihua huatashca callu llushpirica, pai Diosta alabasha rimaca.
					</seg>
					<seg id="b.LUK.1.65" type="verse">
						Mayanpura causajguna manzharinauca. Cai tucuira cuentanaucami tucui Judea urcu partiunai.
					</seg>
					<seg id="b.LUK.1.66" type="verse">
						Tucui uyajguna caigunara huacachinauca paiguna shungüi, ¿Ima sami huahuara angai? nisha. Diospa maqui paihua tiauca.
					</seg>
					<seg id="b.LUK.1.67" type="verse">
						Paihua yaya Zacarías Santo Espirituhua undashca asha, Diosmanda rimaj cuenta rimaca, nisha:
					</seg>
					<seg id="b.LUK.1.68" type="verse">
						Bendiciashcami Israelba Señor Dios. Paihua runaunara ricushcami, randishcami.
					</seg>
					<seg id="b.LUK.1.69" type="verse">
						Shu ushaj Quishpichijta sicachishcami ñucanchijta. Paita sirvij Davidpa aillui,
					</seg>
					<seg id="b.LUK.1.70" type="verse">
						imasna rimaca paihua callarimanda aj ali rimajguna shimimanda.
					</seg>
					<seg id="b.LUK.1.71" type="verse">
						Ñucanchira chijnijgunamanda quishpichina, shinallara tucui ñucanchira chijnijguna maquimandas;
					</seg>
					<seg id="b.LUK.1.72" type="verse">
						ñucanchi yayaunahua alira rangaj, pai chuyaj pactachina shimira iyaringaj.
					</seg>
					<seg id="b.LUK.1.73" type="verse">
						Ñucanchi yaya Abrahanma paihua shutii cushca shimira iyarisha, ñucanchimas cuna aca,
					</seg>
					<seg id="b.LUK.1.74" type="verse">
						imasna ñucanchi, chijnijgunamanda llushpichishca asha, mana manzhasha, paita sirvinchi maca,
					</seg>
					<seg id="b.LUK.1.75" type="verse">
						chuya shunguhua ali shunguhuas paita sirvingaj paihua ñaupajpi, tucui ñucanchi causana punzhaunagama.
					</seg>
					<seg id="b.LUK.1.76" type="verse">
						Canga, ñuca huahua, Ahuai tiaj Diosmanda nishca angui, Señorbaj ñaupajpi purina angui paihua ñambiunara alichingaj,
					</seg>
					<seg id="b.LUK.1.77" type="verse">
						paihua runaunara quishpichina shimira yachachingaj, paiguna ucharashcaunara perdonai tucungaj,
					</seg>
					<seg id="b.LUK.1.78" type="verse">
						ñucanchi Dios shunguhua llaquishcamanda, mushuj punzha ahuamanda ñucanchira punzhayachin,
					</seg>
					<seg id="b.LUK.1.79" type="verse">
						llandu tutais huañuna llanduis causajgunara punzhayachingaj, ganaslla causana nambira ñucanchi chaquiunara pushangaj.
					</seg>
					<seg id="b.LUK.1.80" type="verse">
						Huahua iñasha rica, paihua espiritui shinzhi tucuca. Runa illashca partiunai tiauca pai Israelma ricurina punzhagama.
					</seg>
				</div>
				<div id="b.LUK.2" type="chapter">
					<seg id="b.LUK.2.1" type="verse">
						Chi punzhaunai, Augusto César nishca atun apu shu mandashca shimira cuca tucui runauna shutiunara gobierno quillcai churachingaj.
					</seg>
					<seg id="b.LUK.2.2" type="verse">
						Cai ñaupa shutira yupana Cirenio nishca Siria llactai gobernador ashcai rashca aca.
					</seg>
					<seg id="b.LUK.2.3" type="verse">
						Tucui runa paihua quiquin llactama rica shutira quillcachingaj.
					</seg>
					<seg id="b.LUK.2.4" type="verse">
						José Galileamanda, Nazaret llactamanda sicaca, Belén nishca Davidpa llactama, pai Davidpa aülumanda miraj ajpi.
					</seg>
					<seg id="b.LUK.2.5" type="verse">
						Shutira churachingaj rica, paihua pactachishca huarmi Mariandi. Maríaga icsayuj aca.
					</seg>
					<seg id="b.LUK.2.6" type="verse">
						Paiguna chihui tiaushcai, huahua pagarina horas pactaríca.
					</seg>
					<seg id="b.LUK.2.7" type="verse">
						María paihua ñaupa punda churira pagarichica. Huahuara llachapai pülusha huagra micuna batiai sirichica. Hotel huasi undajta aca, mana lugar tiaca.
					</seg>
					<seg id="b.LUK.2.8" type="verse">
						Chi quiquin partii, borrego cuirajguna tianauca, paiguna borregounara ricunauca, cuiranauca tutai.
					</seg>
					<seg id="b.LUK.2.9" type="verse">
						Cungaimanda shu Señorba ángel ricurimuca paigunama, Señorba sumajta paiguna muyujta punzhajlla ricurica. Ashcara manzharinauca.
					</seg>
					<seg id="b.LUK.2.10" type="verse">
						Angel paigunara nica: Ama manzhaichichu, yapa ashca cushiyachij shimiunara cangunama apamuni. Tucui runaunaj anga.
					</seg>
					<seg id="b.LUK.2.11" type="verse">
						Cuna punzha Davidpa llactai cangunaj shu Quishpichij pagarishcami. Pai Cristo nishca Señormi.
					</seg>
					<seg id="b.LUK.2.12" type="verse">
						Caita ricusha ricsinguichi. Llachapai pillushca huahuara tupanguichimi, huagra micuna batiai sirijta.
					</seg>
					<seg id="b.LUK.2.13" type="verse">
						Cungaimanda angelhua pariju ashca angelguna ricurimunauca, Diosta alabasha ninauca:
					</seg>
					<seg id="b.LUK.2.14" type="verse">
						Dios sumacyachishca achu ahua pachai, cai pachais ganaslla, runaunaj ali munai achu.
					</seg>
					<seg id="b.LUK.2.15" type="verse">
						Angelguna paigunajmanda ahuama risha, cuirajguna paigunapura ninauca: Acuichi Belenma, imasna ashcaras ricungaj, Señor ñucanchira ricuchishcara.
					</seg>
					<seg id="b.LUK.2.16" type="verse">
						Shinasha uctalla shamunauca, Mariaras Joseras tupanaucami, huahuaras huagra micuna batiai sirijta.
					</seg>
					<seg id="b.LUK.2.17" type="verse">
						Huahuara ricusha, angelguna huahuamanda cuentashcara paigunama rimanauca.
					</seg>
					<seg id="b.LUK.2.18" type="verse">
						Tucui uyajgunaga cuirajguna cuentashcara uyasha manzharinauca.
					</seg>
					<seg id="b.LUK.2.19" type="verse">
						Maríaga cai tucuira paihua shungüi iyarisha huacachica.
					</seg>
					<seg id="b.LUK.2.20" type="verse">
						Borregora cuirajguna tigranauca, Diosta alabasha tucui paiguna uyashcamandas ricushcamandas, paigunara rimashcasna.
					</seg>
					<seg id="b.LUK.2.21" type="verse">
						Pusaj punzha pactanjpi huahuara circuncisionda rangaj, paita Jesús shutichinauca, cai shutira angelmanda cushca ajpi huahua manara tupajllaira icsai.
					</seg>
					<seg id="b.LUK.2.22" type="verse">
						Huarmi armana punzhauna pactarijpi Moisespa ley shimii nishcasna, huahuara pushamunauca Jerusalenma, Señorma ricuchisha cungaj.
					</seg>
					<seg id="b.LUK.2.23" type="verse">
						Imasna Señorba ley shimii quillcashca tian: Tucui icsamanda ñaupa llucshij cari huahua Diospa ñaupajpi santo nishca chicanyachishca angami, nisha.
					</seg>
					<seg id="b.LUK.2.24" type="verse">
						Shinallara Señorba ley shimii quillcashcasna, sacrificiora rangaj rinauca, ishqui urpira cusha, mana ajpi ishqui paloma huahuara.
					</seg>
					<seg id="b.LUK.2.25" type="verse">
						Shu Simeón nishca runa tiauca Jerusalembi, ali runa, Diosta llaquij, Israelba cariyanara chapau. Santo Espíritu paihua tiauca.
					</seg>
					<seg id="b.LUK.2.26" type="verse">
						Santo Espíritu paita yachachica: Can manara huañujllaira Señor Ajllashca Ruñara ricungui, nisha.
					</seg>
					<seg id="b.LUK.2.27" type="verse">
						Pai Santo Espíritu pushashca, templo nishca Diospa huasima shamuca. Huahua Jesuspa yayauna paita temploma pushamujpi, ley camachishca shimi nishcara paihua rangaj,
					</seg>
					<seg id="b.LUK.2.28" type="verse">
						Simeón huahuara apica paihua rigrai, Diosta bendiciasha nica:
					</seg>
					<seg id="b.LUK.2.29" type="verse">
						Cuna Señor canda sirvijta cushi shunguhua dispiringui, camba shimii rimashcasna.
					</seg>
					<seg id="b.LUK.2.30" type="verse">
						Ñuca ñahuihua camba quishpichinara ricushcani.
					</seg>
					<seg id="b.LUK.2.31" type="verse">
						Caita tucui runauna ñaupajpi alichishcangui;
					</seg>
					<seg id="b.LUK.2.32" type="verse">
						Velara Gentilgunara punzhayachingaj, camba Israel nishca runauna sumajtas.
					</seg>
					<seg id="b.LUK.2.33" type="verse">
						José Jesuspa mamandi tucuira huahuamanda rimashcaunara uyasha manzharinauca.
					</seg>
					<seg id="b.LUK.2.34" type="verse">
						Simeón paigunara bendiciaca, paihua mama Mariara nica: Cai huahua churashcami ashca Israelbi tiaj runauna urmangaj shinallara sicangajpas, shu ricurinas, maspas ashca runauna paimanda manali rimanaunga,
					</seg>
					<seg id="b.LUK.2.35" type="verse">
						ashca shunguunai iyashcauna ricurinauchu. Maspas shu espara camba almara pasajta tucsingami.
					</seg>
					<seg id="b.LUK.2.36" type="verse">
						Shinallara chihui tiauca Ana, shu Diosmanda rimaj huarmi, Fanuelba ushushi, Aser aillumanda. Yapa ashca rucu aca. Pai huanra ashcamanda canzhis huata tupura paihua carihua causauca.
					</seg>
					<seg id="b.LUK.2.37" type="verse">
						Chi huasha, pusaj chunga chuscu huata tupura huaccha huarmi aca. Templo nishca Diospa huasimanda mana llucshijchu aca, tutandi punzhandi Diosta sirvisha, sasisha, mañasha.
					</seg>
					<seg id="b.LUK.2.38" type="verse">
						Cai huarmi chi ratollai shamusha Diosta agrasica, cai huahuamanda tucui Jerusalembi tiau quishpinara chapajgunama rimaca.
					</seg>
					<seg id="b.LUK.2.39" type="verse">
						Tucui Señorba ley shimii quillcashcara pactachishca huasha, Galileama tigranauca, paiguna quiquin Nazaret llactama.
					</seg>
					<seg id="b.LUK.2.40" type="verse">
						Huahua iñasha rica, shinzhi tucusha, yachairas apisha. Diospa gracia nishca aH shungu paihua tiaca.
					</seg>
					<seg id="b.LUK.2.41" type="verse">
						Caran huata Jesuspa yayauna Jerusalenma pascua nishca istama rinauca.
					</seg>
					<seg id="b.LUK.2.42" type="verse">
						Huahua chunga ishqui huatayuj tucujpi, pariju Jerusalenma sicanauca, istai paiguna yachaira rangaj.
					</seg>
					<seg id="b.LUK.2.43" type="verse">
						Ista tucurishca huasha tigranauca, astaun huahua Jesús Jerusalembi saquirica, yayauna mana yachajllaira.
					</seg>
					<seg id="b.LUK.2.44" type="verse">
						Huahua amigounahua shamunmi iyasha, yayauna shu punzha tupura purinauca. Paita mascanauca ailluunahua, ricsishcaunahuas.
					</seg>
					<seg id="b.LUK.2.45" type="verse">
						Huahuara mana tarisha, Jerusalenma tigranauca paita mascangaj.
					</seg>
					<seg id="b.LUK.2.46" type="verse">
						Quinsa punzha pasashca huasha, huahuara templo huasii tupanauca, Moisés mandashca shimira yachachijguna chaupi shungüi tiajta, paigunara uyashas tapushas.
					</seg>
					<seg id="b.LUK.2.47" type="verse">
						Tucui paita uyajguna paihua iyairas pai cutipashcaras uyasha manzharinauca.
					</seg>
					<seg id="b.LUK.2.48" type="verse">
						Huahuara ricusha, yayauna manzharinauca. Paihua mama nica: Churihua, ¿Imarasha casnara rashcangui ñucanchihua? Yayandi ñucandi llaquirisha canda mascashcanchi.
					</seg>
					<seg id="b.LUK.2.49" type="verse">
						Shinajpi huahua Jesús paigunara nica: ¿Imaraigu mascahuacanguichi? ¿Manzhu yachacanguichi ñuca Yaya ranaunai tiana maní?
					</seg>
					<seg id="b.LUK.2.50" type="verse">
						Paigunaga huahua rimashcara mana intindinaucachu.
					</seg>
					<seg id="b.LUK.2.51" type="verse">
						Huahua paigunahua irguca Nazaretma. Paigunara uyaca. Paihua mama tucui caigunara huacachica paihua shungüi.
					</seg>
					<seg id="b.LUK.2.52" type="verse">
						Jesús iñauca yachanais gracia nishca ali shungüis, Diospa ñaupajpi runauna ñaupajpis.
					</seg>
				</div>
				<div id="b.LUK.3" type="chapter">
					<seg id="b.LUK.3.1" type="verse">
						Tiberio César gobierno chunga pichca huatara tiaushcai, Poncio Pilato gobernador aca Judea partii, Herodes atun apu aca Galilea partii, paihua uqui Felipe atun apu aca Iturea Traconite partiunai, Lisanias atun apu aca Abilinia partii.
					</seg>
					<seg id="b.LUK.3.2" type="verse">
						Shinallara Anasndi Caifasndi sacerdote atun apuuna anauca. Chi horaspi Diospa shimi Zacariaspa churi Juanma shamuca, runa illaj partii.
					</seg>
					<seg id="b.LUK.3.3" type="verse">
						Juan tucui Jordan muyujta tiaj partiunama shamuca: Arrepentirichi nisha, bautisarichi canguna uchauna perdonai tucungaj,
					</seg>
					<seg id="b.LUK.3.4" type="verse">
						imasna quillcashcasna Diosmanda rimaj Isaías quillcashca quillcai: Runa illaj partii caparij runa: Señor purina nambira alichichi, nisha, paihua ñambiunara dirichuyachichi,
					</seg>
					<seg id="b.LUK.3.5" type="verse">
						tucui huaicu undachishca angami, tucui urcus tucui ichilla urcus urayangami; istu ñambiuna dirichuyashca anaungami, manali ñambiuna pambayachishca anaungami.
					</seg>
					<seg id="b.LUK.3.6" type="verse">
						Tucui runa Diospa quishpichinara ricungami.
					</seg>
					<seg id="b.LUK.3.7" type="verse">
						Juanga bautisangaj llucshijgunama nica: Machacuimanda mirajguna cuenta, ¿pita cangunara yachachica shamuj piñarinamanda miticungaj?
					</seg>
					<seg id="b.LUK.3.8" type="verse">
						Arrepentirina tupu ranaunara raichi; ama callarichichu cangunapura rimangaj: Abrahanmi ñucanchi yaya, nisha; cangunara nini, cai rumiunamanda, Dios churiunara atarichina ushañmi Abrahambajta.
					</seg>
					<seg id="b.LUK.3.9" type="verse">
						Maspas, amallara yurauna sapii hachara ña churashcami. Tucui yura mana ali aparijpi cuchushca anga, ninai shitashca anga.
					</seg>
					<seg id="b.LUK.3.10" type="verse">
						Shinajpi runauna paita: ¿Imara rashun? ninauca.
					</seg>
					<seg id="b.LUK.3.11" type="verse">
						Cutipasha, Juan paigunara nica: Maican runa ishqui churanara charisha illajgunama cuyachu, micunara charij runa shinallara rachu.
					</seg>
					<seg id="b.LUK.3.12" type="verse">
						Paihuajma shamunauca bautisaringaj gobierno cullquira apijguna, paita nisha: Señor, ¿imara rashun ñucanchi?
					</seg>
					<seg id="b.LUK.3.13" type="verse">
						Juan paigunara: Ama yapajta mañaichichu mandashcara yalisha, nica.
					</seg>
					<seg id="b.LUK.3.14" type="verse">
						Shinallara soldarouna paita tapunauca, nisha: Nucanchisga, ¿imara rashun? Juan nica: Imaras ama dsas quichuichi runaunamanda, ama llullasha rimaichichu, canguna ganashca cullquihua cushi tucuichi.
					</seg>
					<seg id="b.LUK.3.15" type="verse">
						Tucui runauna chapausha, paiguna shungu ucui tapunauca: Cai runaga Cristochu anga manzhu Cristo anga, nisha.
					</seg>
					<seg id="b.LUK.3.16" type="verse">
						Juan cutipasha, tucui runaunara nica: Ñuca cierto pacha cangunara yacui bautisani, astaun shuj ñucamanda yali ushaj, yali valij shamum, mana valijchu ani paihua zapatos huascara pascangajllas. Paiga Santo Espirituis ninais bautisangami.
					</seg>
					<seg id="b.LUK.3.17" type="verse">
						Paihua huairachina maquii tian, paihua cutana pambara pichangami, paihua trigo muyura tandachingami huacachina huasii, cararaga sindichingami huiñaigama mana huañuihuaj ninai.
					</seg>
					<seg id="b.LUK.3.18" type="verse">
						Cai camachishcaunahua ashca shu camachishcaunahuas Juan runaunara ali shimiunara yachachica.
					</seg>
					<seg id="b.LUK.3.19" type="verse">
						Shinajpi Herodes nishca atun apu, Juan paita camachishcaraigu Herodes paihua uqui Felipe huarmira apishcamanda, shinallara pai tucui manali rashcaunamanda,
					</seg>
					<seg id="b.LUK.3.20" type="verse">
						tucui ñaupa manali rashcaunai yapachica, Juanda chonda cularbi ishcaca.
					</seg>
					<seg id="b.LUK.3.21" type="verse">
						Imasna tucui runauna bautisarinauca, Jesuspas bautisashca aca; Diosta mañajpi ahua pacha pascarica.
					</seg>
					<seg id="b.LUK.3.22" type="verse">
						Santo Espíritu paihua ahuai irgumuca, aichayuj cuenta, urpisna. Ahua pachamanda shimi uyarica: Can ñuca llaquishca Churimi angui, nisha, cambajpi cushi ani.
					</seg>
					<seg id="b.LUK.3.23" type="verse">
						Jesús pai camachingaj callariushcai quinsa chunga huata tupura charij aca, paita José churimi iyanauca, paiga Eli churi.
					</seg>
					<seg id="b.LUK.3.24" type="verse">
						Pai Matatpa churi, Levi churi, Melqui churi, Jana churi, José churi,
					</seg>
					<seg id="b.LUK.3.25" type="verse">
						Matatíaspa churi, Amospa churi, Nahum churi, Esli churi, Nagai churi,
					</seg>
					<seg id="b.LUK.3.26" type="verse">
						Maatpa churi, Matatíaspa churi, Semei churi, José churi, Judá churi,
					</seg>
					<seg id="b.LUK.3.27" type="verse">
						Joana churi, Resa churi, Zorobabel churi, Salatiel churi, Neri churi,
					</seg>
					<seg id="b.LUK.3.28" type="verse">
						Melqui churi, Adi churi, Cosam churi, Elmodam churi, Er churi,
					</seg>
					<seg id="b.LUK.3.29" type="verse">
						Josué churi, Eliezer churi, Jorim churi, Matat churi,
					</seg>
					<seg id="b.LUK.3.30" type="verse">
						Levi churi, Simeón churi, Judá churi, José churi, Jonan churi, Eliaquim churi,
					</seg>
					<seg id="b.LUK.3.31" type="verse">
						Melea churi, Mainán churi, Matata churi, Natán churi,
					</seg>
					<seg id="b.LUK.3.32" type="verse">
						David churi, Isai churi, Obed churi, Boozpa churi, Salmón churi, Naason churi.
					</seg>
					<seg id="b.LUK.3.33" type="verse">
						Aminadab churi, Aram churi, Esrom churi, Farespa churi, Judá churi,
					</seg>
					<seg id="b.LUK.3.34" type="verse">
						Jacob churi, Isacpa churi, Abraham churi, Taré churi, Nacor churi,
					</seg>
					<seg id="b.LUK.3.35" type="verse">
						Serug churi, Ragau churi, Peleg churi, Heber churi, Sala churi,
					</seg>
					<seg id="b.LUK.3.36" type="verse">
						Cainan churi, Arfaxad churi, Sem churi, Noé churi, Lamec churi,
					</seg>
					<seg id="b.LUK.3.37" type="verse">
						Matusalém churi, Enoc churi, Jared churi, Mahalaleeí churi, Cainán churi,
					</seg>
					<seg id="b.LUK.3.38" type="verse">
						Enos churi, Set churi, Adán churi, Diospa churi.
					</seg>
				</div>
				<div id="b.LUK.4" type="chapter">
					<seg id="b.LUK.4.1" type="verse">
						Jesús, Santo Espirituhua undarishca asha, Jordanmanda tigraca. Espíritu pushashca aca runa illashca partima.
					</seg>
					<seg id="b.LUK.4.2" type="verse">
						Chihui chuscu chunga punzha tupu tiaca. Supai apu paita tentaca. Imaras mana micucachu chi punzhaunai, chihuasha yarcachica.
					</seg>
					<seg id="b.LUK.4.3" type="verse">
						Shinajpi supai apu paita nica: Can Diospa Churi ashaga, cai rumira rimai tanda tucuchu.
					</seg>
					<seg id="b.LUK.4.4" type="verse">
						Jesús paita cutipasha: Quillcashca tianmi, nica, Mana tandallahua runa causangachu, astaun tucui Dios rimashca shimiunahua.
					</seg>
					<seg id="b.LUK.4.5" type="verse">
						Supai apu paita shu atun urcuma pushaca, tucui mundui tiaj llactaunara dsaslla ricuchica.
					</seg>
					<seg id="b.LUK.4.6" type="verse">
						Supai apu Jesusta nica: Caijtucui ushaira canda cusha, tucui cai llactauna sumajhua. Ñucama cushca ashca, ñuca munashcama cuni.
					</seg>
					<seg id="b.LUK.4.7" type="verse">
						Can tuama urmasha ñucara alabajpi, adorajpi, cushcangui tucuira.
					</seg>
					<seg id="b.LUK.4.8" type="verse">
						Jesús cutipasha paita nica: Anzhuri ñucajmanda, Satanás, quillcashca tian: Camba Señor Diosta adorana mangui, paulara sirvina angui.
					</seg>
					<seg id="b.LUK.4.9" type="verse">
						Paita pushaca Jerusalenma, templo huasi ahua pundai paita churaca. Paita nica: Can Diospa Churi asha, allpama saltai.
					</seg>
					<seg id="b.LUK.4.10" type="verse">
						Quillcashca tian: Paihua angelgunara mandangami canda cuirangaj, supai apu nica.
					</seg>
					<seg id="b.LUK.4.11" type="verse">
						Shinallara, Paiguna maquiunai canda apinaungami camba chaquira rumii ama nijtaringaj.
					</seg>
					<seg id="b.LUK.4.12" type="verse">
						Jesús cutipasha nica: Rimashca tian, Camba Señor Diosta ama tentanguichu.
					</seg>
					<seg id="b.LUK.4.13" type="verse">
						Tucui tentación nishca tucuríjpi, supai apu paimanda rica shu ratogama.
					</seg>
					<seg id="b.LUK.4.14" type="verse">
						Espíritu ushanahua Jesús Galileama tigraca, paimanda rimashcauna uyarica tucui chi rayara tiaj partiunai. 15 Judioguna tandarina huasiunai Jesús yachachica. Tucui runa paita alabaca.
					</seg>
					<seg id="b.LUK.4.16" type="verse">
						Jesús Nazaretma shamuca, pai iñashca llactama. Paihua yachaira shu samana punzhai judio tandarina huasii icuca, shayaríca quillcara ricungaj.
					</seg>
					<seg id="b.LUK.4.17" type="verse">
						Shu quillca paita cushca aca, Diosmanda rimaj Isaías quillcashca; Jesús quillcara pascasha, casna quillcashcara tupaca:
					</seg>
					<seg id="b.LUK.4.18" type="verse">
						Señorba Espíritu ñucahua tian, imasna ñucara talishca ali shimira rimangaj tsuntsuunama; ñucara cachamuca tormendarij shunguyujgunara alichingaj; ishcariajgunara rimangaj liuriyachingaj, ñausaunara rimangaj ricungaj; tormendachishcaunara llushpichingaj,
					</seg>
					<seg id="b.LUK.4.19" type="verse">
						Señor munashca huatara rimangaj.
					</seg>
					<seg id="b.LUK.4.20" type="verse">
						Jesús quillcara ishcasha sirvijma cuca, tiarica. Tucui tandarina huasii tiajguna paita ricunauca.
					</seg>
					<seg id="b.LUK.4.21" type="verse">
						Paigunara rimangaj callarica: Cuna punzha, nisha, cai Quillcashca Shimi pactarishcami canguna ñaupajpi.
					</seg>
					<seg id="b.LUK.4.22" type="verse">
						Tucui ali rimanauca, riparanauca, imasna Jesús ali shungu shimiunara rimashcara. Paiguna ninauca: ¿Manzhu cai José churi?
					</seg>
					<seg id="b.LUK.4.23" type="verse">
						Jesús paigunara nica: Canguna ñucara ninguichi chari: Médico, Doctor, canllara aliyairi. Ñucanchi uyashcanchi imasna ashca ali rashcaunara rashcangui Capernaumbi. Shinallara rai caibi, camba quiquin llactai.
					</seg>
					<seg id="b.LUK.4.24" type="verse">
						Jesús nica: Mana ima Diosmanda rimaj paihua quiquin llactai chasqui tucunzhu.
					</seg>
					<seg id="b.LUK.4.25" type="verse">
						Cierto pacha cangunara nini, ashca huaccha huarmiuna tianauca Israelbi Elias causaushca punzhaunai, imahoras ahua pacha ishcai tucuca quinsa huata socta quilla tupura, chimanda atun yarcai tiauca tucui llactai.
					</seg>
					<seg id="b.LUK.4.26" type="verse">
						Astaun mana pimas chigunama cachashcacbu aca Elias, astaun Sarepta nishca llactama, Sidonia partii tiaj, shu chihui tiaj huaccha huarmima.
					</seg>
					<seg id="b.LUK.4.27" type="verse">
						Maspas, ashca ismushca aicha llagayujguna tianauca Israel llactai, Diosmanda rimaj Elíseo causaushca horas, shinashas chigunamanda mana pihuas alichi tucucachu, astaun shu Siriamanda Naaman nishca runalla.
					</seg>
					<seg id="b.LUK.4.28" type="verse">
						Shinajpi caita uyasha ashcara piñarinauca tucui tandarina huasii tiajguna.
					</seg>
					<seg id="b.LUK.4.29" type="verse">
						Atarisha, Jesusta ichunauca llactamanda canzhama, paita pushanauca urcu pundama, huaicuma shitangaj nisha. Chi urcu ahuai Nazaret llacta tiaca.
					</seg>
					<seg id="b.LUK.4.30" type="verse">
						Astaumbas Jesús paiguna chaupi shungura pasasha ri pasaca.
					</seg>
					<seg id="b.LUK.4.31" type="verse">
						Jesús irguca Galileai tiaj Capernaum llactama. Paigunara yachachica samana punzhaunai.
					</seg>
					<seg id="b.LUK.4.32" type="verse">
						Runauna pai yachachishcara uyasha manzharinauca, ushaihua yachachishcaraigu.
					</seg>
					<seg id="b.LUK.4.33" type="verse">
						Chihui aj tandarina huasii, shu irus supai apishca runa tiauca. Cai runa shinzhira caparica:
					</seg>
					<seg id="b.LUK.4.34" type="verse">
						Saquihuai ñucanchira, nica. ¿Imara munangui ñucanchihua, Nazaretmanda Jesús? ¿Shamushcangui ñucanchira tucuchingaj? Canda ricsinimi pitangui can. Diospa Santo Churi angui.
					</seg>
					<seg id="b.LUK.4.35" type="verse">
						Jesús supaira piñaca, Upalla, nisha, llucshi paimanda. Shinajpi supai runara urmachisha paiguna chaupi shungüi, paimanda llucshica, runara mana huajlichisba.
					</seg>
					<seg id="b.LUK.4.36" type="verse">
						Tucui manzharisha tianauca, paigunapura rimanausha: ¿Ima shimirai cai? nisha ninauca. Ushaihua irus supaigunara llucchisha cachan.
					</seg>
					<seg id="b.LUK.4.37" type="verse">
						Jesuspa shuti rimashca aca tucui chi partii tiaj llactaunai,
					</seg>
					<seg id="b.LUK.4.38" type="verse">
						Jesús atarisha llucshica tandarina huasimanda, Simomba huasii icuca. Simomba huarmi mama ashca calenturahua siriuca, paita ruganauca huarmira alichingaj.
					</seg>
					<seg id="b.LUK.4.39" type="verse">
						Jesús huarmira ricusha, calenturara piñaca. Calenturaga chiriaca. Huarmi uctalla atarisha paigunara sirvica.
					</seg>
					<seg id="b.LUK.4.40" type="verse">
						Indi icujpi, tucui ungushcaunara charijguna ima tono ungüimandas ungushcaunara pushamunauca Jesuspajma. Paiga paihua maquira caran dueño ahuai churasha, paigunara alichica.
					</seg>
					<seg id="b.LUK.4.41" type="verse">
						Shinallara ashcaunamanda supaiguna caparisha llucshinauca, shina nisha: Can Diospa Churi angui. Astaumbas, Jesús paigunara piñasha lugarda mana cucachu rimangaj, paiguna Jesús Cristo ajta ricsishcamanda.
					</seg>
					<seg id="b.LUK.4.42" type="verse">
						Ña punzhayajpi Jesús llucshica, shu runa illaj partima rica. Runauna paita mascanauca, paita tupai risha paita arcasha ninauca: Ama richu ñucanchijmanda.
					</seg>
					<seg id="b.LUK.4.43" type="verse">
						Astaun Jesús paigunara nica: Ñuca shu llactaunama richu ministirin, Dios mandana pacha ali shimira paigunara rimangaj. Chihuajmi cachamushca ani.
					</seg>
					<seg id="b.LUK.4.44" type="verse">
						Jesús Galilea partii tiaj tandarina huasiunai yachachicami.
					</seg>
				</div>
				<div id="b.LUK.5" type="chapter">
					<seg id="b.LUK.5.1" type="verse">
						Jesús, Genesaret nishca yacu cocha rayai tiaupi, runauna paihuajma taucarimunauca Diospa shimira uyangaj.
					</seg>
					<seg id="b.LUK.5.2" type="verse">
						Ishqui canoara ricuca pulaya mayanllai. Aichahuara apijguna canoamanda llucshishca huasha, licaunara maillarinauca.
					</seg>
					<seg id="b.LUK.5.3" type="verse">
						Jesús shu chiguna canoai icusha, Simomba canoa aca, Simonda mañaca: Ansa caruyachi, nica, pulayamanda. Shina rajpi, Jesús tiarisha runaunara yachachica canoamanda.
					</seg>
					<seg id="b.LUK.5.4" type="verse">
						Rimashca huasha, Jesús Simonda: Canoara apai, nica, chaupi lamarma, licaunara shitangaj, aichahuara apingaj.
					</seg>
					<seg id="b.LUK.5.5" type="verse">
						Simonga cutipasha paita nica: Yachachij, tuta pagarijta licashcanchi, imaras mana apishcanchichu; shina ajllaira can rimajpi, licara shitasha chari.
					</seg>
					<seg id="b.LUK.5.6" type="verse">
						Shina rasha aichahuara apinauca ashca supaira, lica liquirijta.
					</seg>
					<seg id="b.LUK.5.7" type="verse">
						Chishu canoai tiajgunara cayanauca shamusha yanapangaj. Shamunaucami, ishqui canoara undachinauca ñaca ñaca pambaringama.
					</seg>
					<seg id="b.LUK.5.8" type="verse">
						Simón Pedro caita ricusha, Jesuspa ñaupajpi cungurisha nica: Anzhuri ñucamanda, Señor. Uchayuj runa mani.
					</seg>
					<seg id="b.LUK.5.9" type="verse">
						Paiga manzharica, paihua pariju tiajgunandi, paiguna ashca aichahuara apishcaraigumanda.
					</seg>
					<seg id="b.LUK.5.10" type="verse">
						Shinallara tucuca Jacobhuas Juanhuas, Zebedeo churiuna, Simomba compañajguna. Jesús Simonda nica: Ama manzhaichu, cuna horasmanda runaunara licaj cuenta tucungaraungui.
					</seg>
					<seg id="b.LUK.5.11" type="verse">
						Canoauna allpama llutarijpi, cai runauna tucuira saquisha, Jesusta catinauca.
					</seg>
					<seg id="b.LUK.5.12" type="verse">
						Jesús shu llactai tiaupi, shu ashca llagayuj runa shamuca. Pai Jesusta ricusha, tuama urmaca paihua ñaupajpi. Jesusta rugaca: Señor, nisha, can munashaga ñucara alichinara ushangui.
					</seg>
					<seg id="b.LUK.5.13" type="verse">
						Shinajpi Jesús maquira chutasha paita llangaca: Munanimi, nisha, alichishca angui. Dsas, llaga ungüi paita saquica.
					</seg>
					<seg id="b.LUK.5.14" type="verse">
						Jesús palta mandaca: Pitas ama rimaichu, nica, astaun ri, sacerdotema ricuchiri, Moisés mandashcara cui canda pichangaj, can aliyashcara ricuchingaj paigunama.
					</seg>
					<seg id="b.LUK.5.15" type="verse">
						Shinajllaira Jesús mas mas uyarica tucui partii. Ashca runauna shamunauca paita uyangaj, alichi tucungaj paiguna ungüigunamanda.
					</seg>
					<seg id="b.LUK.5.16" type="verse">
						Astaun, Jesús anzhurica runa illaj partiunama, chihui Diosta mañaca.
					</seg>
					<seg id="b.LUK.5.17" type="verse">
						Shu punzha Jesús yachachiuca. Fariseos nishcauna, Moisés mandashca shimira yachachijgunas chihui tianauca. Paiguna tucui Galilea llactunamanda shamunaushca aca, Judea partimandas, Jerusalenmandas. Diospa ushai paihua tiauca ungushcaunara alichingaj.
					</seg>
					<seg id="b.LUK.5.18" type="verse">
						Huaquin runauna shu suchu runara pushamunauca, caitui sirijta. Paita huasii icuchingaj mascanauca, Jesuspa ñaupajpi churangaj.
					</seg>
					<seg id="b.LUK.5.19" type="verse">
						Ashca runauna taucarimushcamanda, maimandas runara icuchingaj mana tupanaucachu. Chi raigumanda huasi ahuara sicanauca, pascasha runara irguchinauca runauna chaupi shungüi, Jesuspa ñaupajpi.
					</seg>
					<seg id="b.LUK.5.20" type="verse">
						Jesús chi runauna quirishcara ricusha, suchu runara nica: Can ucha rashcaunara perdonashcangui.
					</seg>
					<seg id="b.LUK.5.21" type="verse">
						Shinajpi yachaira yachachijguna fariseogunandi pifíangaj callarinauca, nisha: ¿Pitangai cai runa casna irusta rimaj, Diosta camij? ¿Pita uchara perdonanara ushangai mana Dios asha?
					</seg>
					<seg id="b.LUK.5.22" type="verse">
						Jesús paiguna iyashcara riparasha, cutipasha nica: ¿Imara iyanguichiri canguna shungüi?
					</seg>
					<seg id="b.LUK.5.23" type="verse">
						¿Imara mas rimaihuaj: Can ucharashcara perdonashcangui nina, mana ajpiga, Can atari, puri, ningaj?
					</seg>
					<seg id="b.LUK.5.24" type="verse">
						Astaun canguna yachangaj imasna ñuca, Runa Churi nishca, ushanara charini cai pachai uchara perdonangaj, suchu runara nin: Canda nini, atari, caitura apai, camba huasima ri.
					</seg>
					<seg id="b.LUK.5.25" type="verse">
						Chi ratollaira runa paiguna ñaupajpi atarisha, pai sirishca caitura apasha, ri pasaca paihua huasima, Diosta alabasha.
					</seg>
					<seg id="b.LUK.5.26" type="verse">
						Tucui manzharinauca, Diosta alabanauca. Ashcara manzhanauca: Shu munanaita rashcara ricushcanchi cuna punzha, ninauca.
					</seg>
					<seg id="b.LUK.5.27" type="verse">
						Caimanda huasha, Jesús llucshisha, shu impuesto nishca gobierno cullquira tandachij runara ricuca. Paihua shuti Levi aca. Cullquira tandachina huasii tiaca. Jesús paita: Catihuai, nica.
					</seg>
					<seg id="b.LUK.5.28" type="verse">
						Levi tucuira saquisha, atarisha, Jesusta catica.
					</seg>
					<seg id="b.LUK.5.29" type="verse">
						Leviga atun istara rarca paihua huasii. Ashca cullquira tandachijgunandi shu amigounandi paigunahua pariju tianauca micuna mesai.
					</seg>
					<seg id="b.LUK.5.30" type="verse">
						Yachaira yachachijguna fariseogunandi Jesús yachachishca runaunara piñanauca: ¿Imarasha micunguichi cullquira tandachijgunahua uchayujgunahuas? ninauca.
					</seg>
					<seg id="b.LUK.5.31" type="verse">
						Jesús cutipasha paigunara nica: Aliuna doctorda mana ministinaunzhu, astaun ungushcauna ministinaun.
					</seg>
					<seg id="b.LUK.5.32" type="verse">
						Ñuca shamucani, mana ali causajgunara cayangaj, astaun uchayujgunara cayangaj arrepentiringaj.
					</seg>
					<seg id="b.LUK.5.33" type="verse">
						Paiguna Jesusta ninauca: ¿Imarasha Juan yachachishca runauna caran rato sasinaun, Diosta mañanaun, shinallara ranaun fariseoguna yachachishca runaunas, astaun can yachachishca runauna micunaun upinaun?
					</seg>
					<seg id="b.LUK.5.34" type="verse">
						Jesús paigunara nica: Ushanguichichu borai tiau amigouñara sasichingaj, cari tiaushcallaira.
					</seg>
					<seg id="b.LUK.5.35" type="verse">
						Randi, cari paigunamanda quichuna punzhauna shamunaungami. Chi punzhaunai sasinaungami.
					</seg>
					<seg id="b.LUK.5.36" type="verse">
						Jesús shinallara paigunara shu yachachingaj cuentanara cuentaca: Mana pihuas mushuj churanamanda shu pitira pitinzhu rucu churanara remendangaj; shina rajpiga, mushuj churana liquiringa, maspas mushuj churanamanda piti mana ali ricuringachu rucu churanahua.
					</seg>
					<seg id="b.LUK.5.37" type="verse">
						Pihuas mushuj vinora mana churanzhu rucu cara puruunai, shina rajpiga mushuj vino puscuyasha purura tugyachin, vino talirin, carauna liquirisha pirdirinaun.
					</seg>
					<seg id="b.LUK.5.38" type="verse">
						Astaumbas, mushuj vino mushuj cara puruunai churana anga, chasna rajpi vinondi puruunandi duranaungami.
					</seg>
					<seg id="b.LUK.5.39" type="verse">
						Maspas, pi runas rucu vinora upishca huasha mushujta mana munanga. Rucu vino astaun mas alimi, ñinga.
					</seg>
				</div>
				<div id="b.LUK.6" type="chapter">
					<seg id="b.LUK.6.1" type="verse">
						Casnami tucuca: Jesús shu tarpushca chagrara pasausha samana punzhai, pai yachachishca runauna trigo papajta aisanauca micungaj, muyura maquii cacusha.
					</seg>
					<seg id="b.LUK.6.2" type="verse">
						Huaquin fariseoguna paita ninauca: ¿Imaraigu chiguna mana raihuajta ranaun samana punzhai?
					</seg>
					<seg id="b.LUK.6.3" type="verse">
						Cutipasha Jesús paigunara nica: ¿Manzhu Quillcashcai ricushcanguichi imara rarca David pai yarcachishca horas paihua compañajgunandi?
					</seg>
					<seg id="b.LUK.6.4" type="verse">
						¿Manzhu ricushcanguichi imasna Diospa huasii icusha, ricuchina tandara apisha micuca, paihuas pai compañajgunandi? Chi tandara micunara mana raihuajchu aca pihuas. Sacerdoteunalla micunara ushanauca.
					</seg>
					<seg id="b.LUK.6.5" type="verse">
						Jesús paigunara nica: Ñuca, Runa Churi nishca, shinallara samana punzhahua dueño maní.
					</seg>
					<seg id="b.LUK.6.6" type="verse">
						Shinallara shu samana punzhai Jesús tandarina huasii icusha yachachica. Chihui shu runa tiauca paihua ali maqui chaquirishca aca.
					</seg>
					<seg id="b.LUK.6.7" type="verse">
						Yachaira yachachijguna fariseogunandi Jesusta chapanauca, chi runara samana punzhai alichingachu, imara nisha, imaras tupangaj Jesusta culpangaj.
					</seg>
					<seg id="b.LUK.6.8" type="verse">
						Jesusga paiguna iyarishcara yachaca, shinajllaira chaquirishca maquiyujta nica: Atari, chaupi shungüi shayari. Runa atarisha shayarica.
					</seg>
					<seg id="b.LUK.6.9" type="verse">
						Shinajpi Jesús paigunara nica: Cangunara tapuni, ¿raihuaj chu samana punzhai aliranara manaliranara? ¿Raihuajchu causaira huacachina, causaira quichuna?
					</seg>
					<seg id="b.LUK.6.10" type="verse">
						Jesús tucui muyujta tiajgunara ricusha, runara nica: Maquira chutai. Runa shina rarca. Paihua maqui aliyashca aca.
					</seg>
					<seg id="b.LUK.6.11" type="verse">
						Fariseoguna ashcara piñarinauca, paigunapura rimananauca ima manalira rangajpas Jesushua.
					</seg>
					<seg id="b.LUK.6.12" type="verse">
						Chi punzhaunai Jesús urcuma rica mañangaj. Tuta pagarijta Diosta mañauca.
					</seg>
					<seg id="b.LUK.6.13" type="verse">
						Punzhayajpi Jesús pai yachachishca runaunara cayasha, paigunamanda chunga ishquira ajllaca, chigunara shinallara apóstol nishca cachashcauna shutichica.
					</seg>
					<seg id="b.LUK.6.14" type="verse">
						Caigunami anauca: Simón, paiga Pedro nishca aca, paihua uqui Andrés, Jacobo Juandi, Felipe Bartolomendi,
					</seg>
					<seg id="b.LUK.6.15" type="verse">
						Mateo Tomasndi, Alfeo churi Jacobo, Zelote nishca Simón,
					</seg>
					<seg id="b.LUK.6.16" type="verse">
						Judas, Jacobo uqui, shinallara Judas Iscariote, Jesusta entregaj runa.
					</seg>
					<seg id="b.LUK.6.17" type="verse">
						Jesús paigunahua irguca, shu pambai chapasha tiauca, pai yachachishca runaunahua, ashca runaunahua Judeamanda Jerusalenmandas, Tiro Sidon lamar pata partiunamandas. Cai tucui runauna shamunauca Jesusta uyangaj, paiguna ungüigunamanda alichi tucungaj.
					</seg>
					<seg id="b.LUK.6.18" type="verse">
						Shinallara irus supaihua tormendachishcauna shamunauca. Alichi tucunauca.
					</seg>
					<seg id="b.LUK.6.19" type="verse">
						Tucui runauna Jesusta llangangaj munanauca, ushai paimanda llucshijpi tucui runaunara alichingaj.
					</seg>
					<seg id="b.LUK.6.20" type="verse">
						Jesús paihua ñahuira atarichisha, pai yachachishca runaunara ricusha, paigunara rimaca: Cushiuna anguichi canguna pogriuna, nisha. Cangunajmi Dios mandana pacha.
					</seg>
					<seg id="b.LUK.6.21" type="verse">
						Cushiuna anguichi cuna horas yarcachijguna, sacsachishca anguichimi. Cushiyujguna anguichi cuna horas huacauguna, asinguichimi.
					</seg>
					<seg id="b.LUK.6.22" type="verse">
						Cushiuna anguichi runauna cangunara chijnijpi, cangunara chicanyachijpi paigunamanda, cangunara piñanaupi ñuca, Runa Churi nishcara, llaquishcaraigu.
					</seg>
					<seg id="b.LUK.6.23" type="verse">
						Cushiyaichi chi punzhai, cushi tucuichi. Cangunara pagana atunmi ahua pachai. Shina ranauca canguna yayauna Diosmanda rimajgunahua.
					</seg>
					<seg id="b.LUK.6.24" type="verse">
						Maspas, ¡Ayailla, charijguna! canguna cushira cunalla charinguichi.
					</seg>
					<seg id="b.LUK.6.25" type="verse">
						¡Ayailla sacsashcauna! Yarcachinguichimi. ¡Ayailla, cuna horas asijguna! Llaquiringuichimi, huacanguichimi.
					</seg>
					<seg id="b.LUK.6.26" type="verse">
						¡Ayailla canguna, runauna cangunamanda ali rimanaupi! Shina ranauca canguna yayauna llulla rimajgunahua.
					</seg>
					<seg id="b.LUK.6.27" type="verse">
						Uyajguna, cangunara nini: Llaquichi cangunahua contrauñara, alira raichi cangunara chijnijgunara.
					</seg>
					<seg id="b.LUK.6.28" type="verse">
						Bendiciaichi cangunara maldiciajgunara, mañaichi cangunamanda llullasha manalira rimajgunamanda.
					</seg>
					<seg id="b.LUK.6.29" type="verse">
						Pi runas camba mujluspi sajmajpi, chishu mujlusta paita ricuchi. Pi runas camba sacora quichujpi, paita ama mitsaichu camba camisaras.
					</seg>
					<seg id="b.LUK.6.30" type="verse">
						Maican mañajpi cui. Maican runa cambajta quichujpi, ama cuti mañaichu.
					</seg>
					<seg id="b.LUK.6.31" type="verse">
						Imasnara munanguichi runauna cangunahua ranauchu, shinallara paigunahua raichi canguna.
					</seg>
					<seg id="b.LUK.6.32" type="verse">
						Canguna alirajgunallara llaquijpi ¿imajta valin? Shinallara uchayujguna paigunara llaquijgunara llaquinaun.
					</seg>
					<seg id="b.LUK.6.33" type="verse">
						Canguna alira rajpi alira rajgunamallara, ¿imajta valin? Uchayujguna shinallara ranaun.
					</seg>
					<seg id="b.LUK.6.34" type="verse">
						Canguna imaras mañachijpi, huasha paigunamanda apingaj chapausha, ¿imajta valin? shinallara uchayujguna uchayujgunama mañachinaun, shina tupura yapashca cuti apingaj.
					</seg>
					<seg id="b.LUK.6.35" type="verse">
						Shinajpi cangunara chijnijgunara llaquichi, alira raichi, mañachichi, imaras mana cuti chapausha; canguna pagana atun manga. Ahuai tiaj Diospa churiuna anguichi. Paiga ali shungumi mana agrasijgunahua, manaliunahuas.
					</seg>
					<seg id="b.LUK.6.36" type="verse">
						Cangunaga ali llaquijguna aichi, imasna camba Yaya ali llaquijmi.
					</seg>
					<seg id="b.LUK.6.37" type="verse">
						Ama tarípaichichu, mana tarípashca anguichi. Ama causayachichu, mana causayashca anguichi. Perdonaichi, perdonashca anguichi.
					</seg>
					<seg id="b.LUK.6.38" type="verse">
						Cuichi, cangunama cui tucunguichimi, ali tupura, nitishcara, undajta. Imasna tupunguichi shinallara tupui tucunguichimi.
					</seg>
					<seg id="b.LUK.6.39" type="verse">
						Jesús paigunara shu yachachingaj cuentanara cuentaca: ¿Ushangachu, nica, shu ñausa runa shu ñausara pushangaj? ¿Manzhu ishquindi uctui urmanaunga?
					</seg>
					<seg id="b.LUK.6.40" type="verse">
						Yachachishca runaga mana yalinzhu paita yachachijta; astaun maicans ali yachachishca asha, paita yachachij cuenta tucunga.
					</seg>
					<seg id="b.LUK.6.41" type="verse">
						¿Imarasha camba uqui ñahuii tiau polvohuara ricungui, camba quiquin ñahuii tiau caspira mana ricusha?
					</seg>
					<seg id="b.LUK.6.42" type="verse">
						¿Imasnara ningui camba uquira: Uyai, ñuca camba ñahuimanda polvohuara llucchisha, can camba ñahuii tiaj caspira mana ricusha? ¡Ishqui shimiyuj! Ñaupa punda ichui caspira camba quiquin ñahuimanda, chi huasha alimi ricungui polvohuara camba uqui ñahuimanda ichungaj.
					</seg>
					<seg id="b.LUK.6.43" type="verse">
						Manali yura manali muyura aparin, ali yuraga ali muyura aparin.
					</seg>
					<seg id="b.LUK.6.44" type="verse">
						Caran yura pai aparishca muyumanda ricsinallami. Higo muyura mana pallanaunzhu quilambu cashamanda, shinallara uvillasta mana apinaunzhu chispumanda.
					</seg>
					<seg id="b.LUK.6.45" type="verse">
						Ali runa paihua shungüi huacachishca ali iyaimanda alira llucchin, manali runaga paihua shungu manali ajpi manalira llucchin. Shungu yalijta undashcamanda shimi riman.
					</seg>
					<seg id="b.LUK.6.46" type="verse">
						¿Imarasha ñucara: Señor, señor, nisha, cayahuanguichi, ñuca mandashcara mana rashallara?
					</seg>
					<seg id="b.LUK.6.47" type="verse">
						Tucui ñucama shamuj runa, ñuca shimira uyaj, ñuca shimira pactachij, cangunara ricuchisha imasna ricurij ajta.
					</seg>
					<seg id="b.LUK.6.48" type="verse">
						Pai shu huasira raj runasna: allasha, ucura allaca, huasi istandira shayachica. Yacu undasha huasira nitica; randi mana ushacachu urmachingaj, huasi rumii shayachishca ajpi.
					</seg>
					<seg id="b.LUK.6.49" type="verse">
						Astaun, shu runa ñuca shimira uyashallara, mana pactachisha, pai casnami: Shu runa paihua huasira allpallai shayachica. Yacu undajpiga, huasi urmaca. Chi huasi urmasha llambura tucurica.
					</seg>
				</div>
				<div id="b.LUK.7" type="chapter">
					<seg id="b.LUK.7.1" type="verse">
						Tucuira rimai pasashca huasha paita uyajgunama, Jesús icuca Capernaumbi.
					</seg>
					<seg id="b.LUK.7.2" type="verse">
						Shu soldaro capitamba sirvij runa huañunalla ungushca aca, capitanga paita yapa llaquica.
					</seg>
					<seg id="b.LUK.7.3" type="verse">
						Capitán Jesuspa shutira rimashcara uyasha, judiogunamanda rucuunara paihuajma cachaca, paita rugangaj, shamuchu nisha, paita sirvijta alichingaj.
					</seg>
					<seg id="b.LUK.7.4" type="verse">
						Paiguna Jesuspajma shamusha paita ashcara ruganauca: Cai capitán valinmi, nisha, caita rangaj.
					</seg>
					<seg id="b.LUK.7.5" type="verse">
						Paiga ñucanchi llactara llaquin, shinallara ñucanchij shu tandarina huasira sicachishca.
					</seg>
					<seg id="b.LUK.7.6" type="verse">
						Jesús paigunahua compañasha ri pasaca. Jesusga huasi mayanllai pactamujpi, capitán amigounara cachaca Jesusta rimangaj: Señor, nisha, ama molestarichu, mana valijchu ani can ñuca huasi ucui icungaj.
					</seg>
					<seg id="b.LUK.7.7" type="verse">
						Chi raigumanda ñucallara mana shamushcanichu canhua rimangaj, mana valijchu ani, nisha. Astaun, rimailla, ñuca sirvij ali tucungami.
					</seg>
					<seg id="b.LUK.7.8" type="verse">
						Ñuca mandashca runa ani, shinallara ñucahua soldarounara charini mandangaj. Shujta: Ri, nini, pai rinmi. Shujta: Shami, nini, paimi shamun. Ñuca sirvijta: Caita rai, nijpi, ranlla.
					</seg>
					<seg id="b.LUK.7.9" type="verse">
						Jesusga caita uyasha: Yapa alimi, nica. Voltiarisha Jesús paihua catijgunama nica: Cangunara nini, Israelbi casna quirinara mana tupashcanichu.
					</seg>
					<seg id="b.LUK.7.10" type="verse">
						Cachashca runauna huasima tigrasha, chi ñaupa ungushca sirvij runa aliyashcara tupanaucami.
					</seg>
					<seg id="b.LUK.7.11" type="verse">
						Chi huashalla, Jesús shu Naín nishca llactama rica, paihua pariju pai yachachishca runauna, ashca shu runaunandi.
					</seg>
					<seg id="b.LUK.7.12" type="verse">
						Llacta pungu mayambi pactaushcai, shu huañushca runara canzhama llucchinauca. Cai runa shujlla churi aca, mamaga huaccha huarmi aca. Paihua pariju ashca runauna compañanauca llactamanda.
					</seg>
					<seg id="b.LUK.7.13" type="verse">
						Señorga huarmira ricusha llaquirica, paita rimasha: Ama huacaichu, nica.
					</seg>
					<seg id="b.LUK.7.14" type="verse">
						Jesús llutarisha, aya cajonda llangaca. Huanduujguna shayarinauca. Jesús ayara: Malta, nica, atari, nini.
					</seg>
					<seg id="b.LUK.7.15" type="verse">
						Huañu runa tiarisha, rimangaj callarica. Jesús paita paihua mamama cuca.
					</seg>
					<seg id="b.LUK.7.16" type="verse">
						Tucui runauna manzharinauca. Diosta alabanauca, casna nisha: Shu atun Diosmanda rimaj llucshishcami ñucanchi chaupi shungüi. Dios paihua runaunara ricushcami.
					</seg>
					<seg id="b.LUK.7.17" type="verse">
						Jesuspa shuti uyarica tucui Judea partii, tucui muyujta tiaj partiunandi.
					</seg>
					<seg id="b.LUK.7.18" type="verse">
						Juan yachachishca runauna tucui cai rashcaunamanda Juanda cuentanauca.
					</seg>
					<seg id="b.LUK.7.19" type="verse">
						Juanga ishqui pai yachachishca runaunara cayasha, paigunara Señorbajma cachaca tapungaj: ¿Canzhu shamuna aj runa angui, mañasha shujtachu chapana anga?
					</seg>
					<seg id="b.LUK.7.20" type="verse">
						Runauna Jesusma shamusha, paita ninauca: Bautisaj Juan ñucanchira cachamuca cambajma tapungaj: ¿Canzhu shamuna aj runa angui, mañasha shujtachu chapana anga?
					</seg>
					<seg id="b.LUK.7.21" type="verse">
						Chi ratollaira Jesús ashcaunara paiguna ungüimandas nanaigunamandas irus supaigunamandas aHchicami, ashca ñausaunara ricujta rarca.
					</seg>
					<seg id="b.LUK.7.22" type="verse">
						Paigunara cutipasha nica: Richi, canguna ricushcara uyashcaras Juanda cuentaichi: ñausauna ricunaun, nisha, anga changauna ali purinaun, llagayujguna alichishcami anaun, upa rinriyujguna uyanaun, huañushcauna causachishca anaun, maspas pogriunama evangelio ali shimira rimashcami.
					</seg>
					<seg id="b.LUK.7.23" type="verse">
						Cushi shunguyujmi maican runa mana nijtarisha ñucahua.
					</seg>
					<seg id="b.LUK.7.24" type="verse">
						Juan cachamushca runauna rishca huasha, Jesús runaunama rimangaj callarica Juanmanda: ¿Imara ricungaj runa illaj partima llucshicanguichi? ¿Shu huaira cuyuchishca quihuara ricungajchu ricanguichi? nica.
					</seg>
					<seg id="b.LUK.7.25" type="verse">
						Astaumbas, ¿imara ricungaj llucshicanguichi? ¿Shu gusto llachapa churarishca runara? Gusto vaUj churanahua churarishcauna, charij cuenta causajguna, rey apu atun huasiunai tianaun.
					</seg>
					<seg id="b.LUK.7.26" type="verse">
						Cutillara cangunara nini: ¿Imara ricungaj llucshicanguichi? ¿Shu Diosmanda rimajta? Cierto nini, astaun shu rimajmanda yalira.
					</seg>
					<seg id="b.LUK.7.27" type="verse">
						Cai runamandami quillcashca tian: Ñuca rimaj runa camba ñahui ñaupajpi cachauni. Pai camba nambira camba ñaupajpi alichingami.
					</seg>
					<seg id="b.LUK.7.28" type="verse">
						Cangunara nini, huarmimanda pagarishcaunamanda, Bautisaj Juanmanda shu yali rimaj illan. Shinajllaira Dios mandana pachai tucuimanda yali ichilla runas Juanmanda yalimi.
					</seg>
					<seg id="b.LUK.7.29" type="verse">
						Tucui runauna paita uyasha, shinallara gobierno cullquira tandachijguna paita uyasha, Dios alimi nisha ninauca, shinallara bautisarinauca Juan rashca bautisanahua.
					</seg>
					<seg id="b.LUK.7.30" type="verse">
						Astaumbas fariseoguna, ley shimira camachijgunas Diospa shimii paigunamanda rimashcara ichunauca. Juanmanda mana bautisashca anauca.
					</seg>
					<seg id="b.LUK.7.31" type="verse">
						Señor nica: ¿Lnahuara cuna causaj runaunara ricuchisha? ¿Imasnara anaun?
					</seg>
					<seg id="b.LUK.7.32" type="verse">
						Cai runauna pujllaj huahuaunasnami. Huahuauna pulazai tiarisha caparinaun: Llautaunara cangunajta tucacanchi, astaun canguna mana bailacanguichichu; cangunajta huacacanchi astaumbas canguna mana huacacanguichichu.
					</seg>
					<seg id="b.LUK.7.33" type="verse">
						Bautisaj Juan shamuca, tandara mana micuj, vinoras mana upij, canguna nicanguichi: Supaira charin.
					</seg>
					<seg id="b.LUK.7.34" type="verse">
						Randi Runa Churi micujpas upijpas shamuca, cangunaga: Caiga micuisiqui, vinoras upisiqui, nisha nicanguichi, cullquira tandachijguna amigo, uchayujguna amigo.
					</seg>
					<seg id="b.LUK.7.35" type="verse">
						Randi, yachana ali nishcami tucui paihua churiunamanda.
					</seg>
					<seg id="b.LUK.7.36" type="verse">
						Shu fariseo runa Jesusta conviraca paihua pariju micungaj, fariseo huasii icusha mesai tiarica.
					</seg>
					<seg id="b.LUK.7.37" type="verse">
						Shu uchasapa huarmi tiauca llactai. Chi huarmi, Jesús fariseo huasii micuushcara uyasha, gusto asnaj ambira undachishca alabastro nishca rumi purura apamuca.
					</seg>
					<seg id="b.LUK.7.38" type="verse">
						Jesuspa huashai shayarisha paihua chaqui rayai huacasha tiauca. Pai huacashca iquihua Jesuspa chaquira ucuchica, paihua acchahua chaquira chaquichica, maspas Jesuspa chaquira muchaca, ambira talica chaquii.
					</seg>
					<seg id="b.LUK.7.39" type="verse">
						Jesusta conviraj fariseo runa cai tucuira ricusha, paihua shungüi nica: Cai runa Diosmanda rimaj ashaga ricsinmaca ima sami cai huarmi ajtas, cai paita llangaj huarmi uchasapa ajtas.
					</seg>
					<seg id="b.LUK.7.40" type="verse">
						Shinajpi Jesús cutipasha: Simón, nica: Shu shimira rimauni canda. Simonga: Rimairi, Señor, cutipaca.
					</seg>
					<seg id="b.LUK.7.41" type="verse">
						Jesús nica: Shu dibiyachij runa ishqui dibiyujgunara charica, shuj paita pichca patsaj cullquira dibiyaca, shujga pichca chungallara.
					</seg>
					<seg id="b.LUK.7.42" type="verse">
						Chi ishquiga imaras mana charínaucachu pagangaj, dueñoga íshquindira perdonaca. Rimahuai, cai ishquimanda ¿maicanda paita masta llaquingai?
					</seg>
					<seg id="b.LUK.7.43" type="verse">
						Simón cutipasha; Yachin, nica, yali dibiyuj runa mas llaquinma. Jesús paita: Cierto, nica, alimi iyashcangui.
					</seg>
					<seg id="b.LUK.7.44" type="verse">
						Shinajpi Jesús huarmima voltiarisha, Simonda rimasha, ¿cai huarmira ricunguichu? nica. Ñuca camba huasü icucani. Can yacura mana cuhuacanguichu chaquira maillangaj, astaun cai huarmi paihua iquihua ñuca chaquira maillashcami, paihua acchahua chaquichishcami.
					</seg>
					<seg id="b.LUK.7.45" type="verse">
						Can ñucara mana muchacanguichu, astaun cai huarmi pai icushca ratomanda pacha ñuca chaquira muchangaj mana saquishcachu.
					</seg>
					<seg id="b.LUK.7.46" type="verse">
						Can ñuca umai aceitera mana talicanguichu, astaun cai huarmi gusto asnaj ambira ñuca chaquii talicami.
					</seg>
					<seg id="b.LUK.7.47" type="verse">
						Chi raigumanda canda nini: pai ucharashcauna ashca ajllaira, tucuira perdonashcami, huarmi ashcara llaquihuashcamanda. Astaumbas maicans ansalla perdonashca asha, ansalla llaquin.
					</seg>
					<seg id="b.LUK.7.48" type="verse">
						Jesús huarmira: Can ucharashcauna perdonashcami, nica.
					</seg>
					<seg id="b.LUK.7.49" type="verse">
						Shinajpi, mesai tiajguna paigunapura rimangaj callarinauca: ¿Pitangai caiga uchaunara perdonangaj? nisha.
					</seg>
					<seg id="b.LUK.7.50" type="verse">
						Jesús huarmira: Can quirishca canda quishpichishcami. Cushilla ri, nica.
					</seg>
				</div>
				<div id="b.LUK.8" type="chapter">
					<seg id="b.LUK.8.1" type="verse">
						Ansalla huasha, Jesús puriuca tucui llactaunama, tucui ichilla llactaunamas, Dios mandana pacha evangelio ali shimira rimasha. Paihua chunga ishqui runauna paihua pariju tianauca.
					</seg>
					<seg id="b.LUK.8.2" type="verse">
						Shinallara paihua pariju tianauca huaquin huarmiuna, irus supaigunamanda ungüigunamandas Jesús ñaupa horas alichishcauna, Magdalena nishca Marías, paimanda canzhis supaiguna llucchishcas chihui aca,
					</seg>
					<seg id="b.LUK.8.3" type="verse">
						shinallara Juana nishca Chuza huarmi, cai Chuza Herodespa mayordomo aca, shinallara Susana, ashca shu huarmiunandi. Caiguna Jesusta yanapanauca paiguna cullquihua.
					</seg>
					<seg id="b.LUK.8.4" type="verse">
						Ashca runauna caran llactamanda Jesusma shamunauca, Jesús yachachingaj cuentanara cuentasha, nica:
					</seg>
					<seg id="b.LUK.8.5" type="verse">
						Shu tarpuj runa llucshica paihua muyura tarpungaj. Tarpushallara, huaquin muyuuna ñambi rayai urmaca, aitai tucuca, pishcuuna muyura micunauca.
					</seg>
					<seg id="b.LUK.8.6" type="verse">
						Huaquin muyuuna rumi ahuai urmanauca. Iñasha chaquirica, yacu illajpi.
					</seg>
					<seg id="b.LUK.8.7" type="verse">
						Huaquin muyuuna casha ucui urmanauca; cashauna pariju iñasha, itayasha huañuchica.
					</seg>
					<seg id="b.LUK.8.8" type="verse">
						Shu muyuunaga ali allpai urmanauca. Iñasha, caran muyumanda shu patsaj muyura aparica. Jesús cai shimira cuentasha, caparisha: Uyaj rinriyuj uyachu, nica.
					</seg>
					<seg id="b.LUK.8.9" type="verse">
						Jesús yachachishca runauna paita tapunauca: ¿Imara nin cai cuentashca shimi? nisha.
					</seg>
					<seg id="b.LUK.8.10" type="verse">
						Jesús paigunara nica: Cangunama cushcami Dios mandana pacha pacashca shimira intindingaj, astaun shujgunama yachachingaj cuentanahua rimashca aca, ricusha ama ricsingaj, uyasha ama intindingaj.
					</seg>
					<seg id="b.LUK.8.11" type="verse">
						Caimi chi yachachingaj cuentana: Tarpushca muyu Diospa shimimi.
					</seg>
					<seg id="b.LUK.8.12" type="verse">
						Ñambi rayai urmajguna uyanauca, astaumbas uctalla supai apu shamun, shimira quichun paiguna shungumanda, ama quirisha quishpingaj.
					</seg>
					<seg id="b.LUK.8.13" type="verse">
						Rumi ahuai urmajguna, uyajgunami, cushihua shimira chasquinaun, astaumbas sapi illajguna asha, shu ratolla quirinaun, shu rato huasha tentashcahua anzhurinaun.
					</seg>
					<seg id="b.LUK.8.14" type="verse">
						Casha ucui urmajguna, uyashallara, cai causana tormendachishcaunahua, charishcaunahua, cai causana gustashcaunahua, itayai tucunaun, mana aparinaun.
					</seg>
					<seg id="b.LUK.8.15" type="verse">
						Astaun, ali allpai urmajguna, caiguna ali dirichu shunguhua uyashca shimira huacachinaun, aparisha catinaun.
					</seg>
					<seg id="b.LUK.8.16" type="verse">
						Pi runas velara apichisha, purui mana tapan, caitu ucui mana churan. Astaun mantacai churan icujguna velara ricungaj.
					</seg>
					<seg id="b.LUK.8.17" type="verse">
						Tucui ima pacashcaras ricuchishca anga, tucui ima quillpashcaras ricsichishca anga, velama shamungami.
					</seg>
					<seg id="b.LUK.8.18" type="verse">
						Shinasha cuiraichi imasna uyanguichi. Charij runama cushca anga; runa mana charijpiga, pai charinimi nisha iyashcara quichushca anga.
					</seg>
					<seg id="b.LUK.8.19" type="verse">
						Jesuspa mama uquiunandi paihuajma shamunauca. Pactanara mana ushanaucachu, ashca runauna taucarimushca raigumanda.
					</seg>
					<seg id="b.LUK.8.20" type="verse">
						Runauna paita ninauca: Camba mama camba uquiuna canzhai tianaun, canda ricusha ninaun.
					</seg>
					<seg id="b.LUK.8.21" type="verse">
						Shinajpi cutipasha Jesús paigunara nica: Diospa shimira uyasha pactachijguna, caigunami ñuca mama, ñuca uquiuna.
					</seg>
					<seg id="b.LUK.8.22" type="verse">
						Shu punzha Jesús canoai icuca pai yachachishca runaunahua. Paigunara nica: Yacu chimbama rishunchi. Shina nijpi, rinaucami.
					</seg>
					<seg id="b.LUK.8.23" type="verse">
						Paiguna riupi, Jesús puñuriaica. Shu shinzhi huaira atarica yacu cochai. Canoa yacuhua undarisha pambaringarauca.
					</seg>
					<seg id="b.LUK.8.24" type="verse">
						Jesusma shamusha, paita llicchachinauca: Señor, Señor, nisha, huañuunchi. Jesús lliccharisha huairaras tsajlastas piñaca, saquirinaucami, chunlla tucuca.
					</seg>
					<seg id="b.LUK.8.25" type="verse">
						Jesús runaunara nica: ¿Maibirai canguna, Quirinchimi nishca? Chucchusha manzharinauca, paigunapura rimananauca: ¿Pitangai cai? Paiga huairaunara yacuunaras mandan, paiguna casunaun, nisha.
					</seg>
					<seg id="b.LUK.8.26" type="verse">
						Gadarenos nishca runauna llactama rinauca, Galilea lamar chimbai tiaj llactama.
					</seg>
					<seg id="b.LUK.8.27" type="verse">
						Jesús, allpai llutarijpi, paita tupangaj shu supai apishca runa llactamanda shamuca. Unaimanda supai apishca aca. Llatan maca, mana huasii causaca, astaun aya huasiunai.
					</seg>
					<seg id="b.LUK.8.28" type="verse">
						Cai runaga, Jesusta ricusha, caparisha, paihua ñaupajpi tuama urmaca. Shinzhi shimihua caparisha: Atun Diospa Churi, nica, ¿imara munangui ñucahua? Canda rugauni, ama tormendachihuaichu.
					</seg>
					<seg id="b.LUK.8.29" type="verse">
						Jesús irus supaira mandaca runamanda llucshingaj. Unaimanda supai paita apishca, runa cadena huascahua huatashca aca, shinajpi huascara pitisha supai paita cachaca runa illashca partiunama.
					</seg>
					<seg id="b.LUK.8.30" type="verse">
						Jesús paita tapuca: ¿Ima shutira angui? nisha. Paiga cutipasha: Huaranga anchi, nica, ashca supaiguna paihuajpi icushca asha.
					</seg>
					<seg id="b.LUK.8.31" type="verse">
						Supaiguna Jesusta ruganauca paigunara ama ucu pachama cachangaj.
					</seg>
					<seg id="b.LUK.8.32" type="verse">
						Chi mayanllai ashca cuchiuna tiaca, urcui micusha. Supaiguna paita ruganauca, Lugarda cuhuai, nisha, cuchiunai icungaj. Lugarda cuca.
					</seg>
					<seg id="b.LUK.8.33" type="verse">
						Supaigunaga runamanda llucshisha cuchiunai icunauca. Cuchiuna peñasmanda saltasha, yacui urmasha chucaunaca.
					</seg>
					<seg id="b.LUK.8.34" type="verse">
						Cuirajgunaga shina tucushcara ricusha miticunauca. Rishaga cuentanauca llactai chi partí mayandas.
					</seg>
					<seg id="b.LUK.8.35" type="verse">
						Runauna llucshinauca chi tucushcaunara yachangaj. Jesusma shamunauca, supaira ichushca runara tupanauca, churarishcara, ali iyaiyujta, Jesuspa chaquii tiajta. Ricusha manzharinauca.
					</seg>
					<seg id="b.LUK.8.36" type="verse">
						Ricujguna cuentanauca imasna supai apishca runa quishpichishca aca.
					</seg>
					<seg id="b.LUK.8.37" type="verse">
						Shinajpi tucui Gadara llacta runauna, tucui muyujta causajgunandi Jesusta ruganauca, Ripaí, nisha, paiguna ashca manzhashca raigumanda. Jesusga canoai icusha tigraca.
					</seg>
					<seg id="b.LUK.8.38" type="verse">
						Chi supaira ichushca runa Jesusta rugaca paihua pariju tiangaj, astaumbas Jesús paita dispirica, casna rimasha:
					</seg>
					<seg id="b.LUK.8.39" type="verse">
						Tigrai, nica, camba huasima. Cuentai ri imasna Dios canda rashcara. Runa ricami, tucui llacta partii Jesús paihua sumaj rashcara cuentasha.
					</seg>
					<seg id="b.LUK.8.40" type="verse">
						Jesús tigrajpi, runauna paita cushihua apinauca. Tucui runauna paita chapanauca.
					</seg>
					<seg id="b.LUK.8.41" type="verse">
						Shinajpi shu Jairo nishca runa, tandarina huasii mandaj apu, shamucami. Jesuspa chaquii tuama urmasha, paita: Shamupai ñuca huasima, nisha rugaca.
					</seg>
					<seg id="b.LUK.8.42" type="verse">
						Shu sapalla ushushihuara charica, chunga ishqui huatayujta, huañusha siriuca. Jesús rijpiga ashca runauna paita nitirimunauca.
					</seg>
					<seg id="b.LUK.8.43" type="verse">
						Shu ungushca huarmi, paihua yahuar ricurisha mana saquiríca, ña chunga ishqui huatara. Tucui paihua cullquira gastashca doctorgunahua. Pihuas paita alichinara mana ushacachu.
					</seg>
					<seg id="b.LUK.8.44" type="verse">
						Cal huarmi Jesús huashamanda shamusha, paihua churana pundara llangaca. Cungaimanda paihua ungüi saquiríca.
					</seg>
					<seg id="b.LUK.8.45" type="verse">
						Shinajpi Jesús rimaca: ¿Pita ñucara llangahuacai? nisha. Tucui runa, Mana ñucachu acani, nisha, Pedro paihua compañajgunandi nica: Señor, ashca runauna canda nitirianaun, canda tangarianaun, ¿Imarasha ningui, ¿Pita ñucara llangacai?
					</seg>
					<seg id="b.LUK.8.46" type="verse">
						Jesús nica: Pi chari llangahuaca, ñucamanda ushai llucshishcara riparacani.
					</seg>
					<seg id="b.LUK.8.47" type="verse">
						Huarmi, pai mana pacashcara ricusha, chucchusha Jesuspa ñaupajpi tuama urmai shamuca, tucui runauna ñaupajpi imamanda Jesusta llangashcara nisha cuentaca, shinallara imasnara pai ña aliyashca aca.
					</seg>
					<seg id="b.LUK.8.48" type="verse">
						Jesús paita nica: Ushushi, can quirishca canda quishpichishcami. Cushihua ri.
					</seg>
					<seg id="b.LUK.8.49" type="verse">
						Jesús chara rimaullaira tandarina huasi apujmanda shu sirvij runa shamuca, apura rimaca: Camba ushushi ali huañuira huañuca, ama molestaichu Señorda, nica.
					</seg>
					<seg id="b.LUK.8.50" type="verse">
						Jesús caita uyasha, cutipaca: Ama manzhaichu, nisha, quirilla, huahua aliyangami.
					</seg>
					<seg id="b.LUK.8.51" type="verse">
						Jesús huasii icusha, mana pitas lugarda cuca paihua pariju icungaj. Pedrora, Jacobora, Juanda, huahua yayaras mamaras lugarda cuca icungaj.
					</seg>
					<seg id="b.LUK.8.52" type="verse">
						Tucui chihui tiajguna huacanauca, caparinauca huahuamanda. Jesusga paigunara: Ama huacaichichu, nica, huahua mana huañushcachu, puñunllami, nica.
					</seg>
					<seg id="b.LUK.8.53" type="verse">
						Tiajguna Jesusta asinauca, huahua ali huañushcara yachasha.
					</seg>
					<seg id="b.LUK.8.54" type="verse">
						Astaumbas Jesús huahuara maquimanda apisha, cayasha nica: Ushushi, atari.
					</seg>
					<seg id="b.LUK.8.55" type="verse">
						Shinajpi paihua alma tigramuca, chi ratollai huahua shayarica. Jesús: Micunara caraichi, nica.
					</seg>
					<seg id="b.LUK.8.56" type="verse">
						Yayauna manzharinauca. Jesús paigunara: Pitas ama rimaichichu, nica, cai rashcara.
					</seg>
				</div>
				<div id="b.LUK.9" type="chapter">
					<seg id="b.LUK.9.1" type="verse">
						Jesús pai chunga ishqui yachachishca runaunara tandachisha, paigunara ursaras ushairas cuca tucui supaigunara ichungaj, ungüigunaras alichingaj.
					</seg>
					<seg id="b.LUK.9.2" type="verse">
						Dios mandana pacha shimira rimangaj paigunara cachaca, shinallara ungushcaunara alichingaj.
					</seg>
					<seg id="b.LUK.9.3" type="verse">
						Jesús paigunara nica: Imaras ama apaichichu puringaj, ima taunaras, ima bolsaras, ima tandaras, ima cullquiras, shinallara ishqui churanaras ama apaichichu.
					</seg>
					<seg id="b.LUK.9.4" type="verse">
						Maican huasiis icusha, chihui tiaichi, chimanda llucshichi.
					</seg>
					<seg id="b.LUK.9.5" type="verse">
						Maicambas cangunara mana chasquinaupi, canguna chi llactamanda llucshisha, chaquimanda polvora chausichi, paiguna manali rashcara ricuchingaj.
					</seg>
					<seg id="b.LUK.9.6" type="verse">
						Yachachishca runauna llucshishaga, tucui ichilla llactaunama purinauca, evangelio shimira rimasha, ungushcaunaras alichisha, tucui partiunai.
					</seg>
					<seg id="b.LUK.9.7" type="verse">
						Herodes atun apu Jesús tucui rashcaunara uyaca. ¿Imarai? nica. Huaquinguna ninauca: Juan huañushcamanda causarishcami.
					</seg>
					<seg id="b.LUK.9.8" type="verse">
						Shujgunaga: Elias ricurimunmi; shujgunas: Shu callan horas Diosmanda rimaj causarishcami, ninauca.
					</seg>
					<seg id="b.LUK.9.9" type="verse">
						Herodes rimaca: Juamba umara pitichicani, ¿pitangai cai runa casna uyashca? Paiga Jesusta ricusha nica.
					</seg>
					<seg id="b.LUK.9.10" type="verse">
						Apóstol nishca Jesús cachashca runauna tigramusha tucui paiguna rashcaunara cuentanauca. Jesusga paigunahua shu runa illashca partima anzhurica, Betsaida nishca llacta rayai.
					</seg>
					<seg id="b.LUK.9.11" type="verse">
						Ashca runa pai rishcara yachashaga Jesusta catinauca. Jesús paigunara chasquica, Dios mandana pacha shimira paigunara rimaca. Shinallara ungushcaunara alichica.
					</seg>
					<seg id="b.LUK.9.12" type="verse">
						Ña tutayaupi, paihua chunga ishqui runauna paihuajma shamunauca, paita: Dispiri runaunara, nisha, paiguna llactama micungaj puñungaj rinauchu. Caimi runa illashca parti.
					</seg>
					<seg id="b.LUK.9.13" type="verse">
						Jesús paigunara: Canguna caraichi runaunara, nica. Cutipanauca: Pichca tandallara ishqui aichahuandi charinchi, ñucanchi mana rijpiga micunara randingaj tucui cai runaunajta.
					</seg>
					<seg id="b.LUK.9.14" type="verse">
						Chi runauna pichca huaranga tupu anauca. Shinajpi Jesús pai yachachishca runaunara nica: Tiachichi pichca chunga pichca chunga caran montombi.
					</seg>
					<seg id="b.LUK.9.15" type="verse">
						Shina rasha tucui runaunara tiachinauca.
					</seg>
					<seg id="b.LUK.9.16" type="verse">
						Jesús chi pichca tandara ishqui aichahuandi apisha, ahuama ricusha, bendiciaca. Paquisha pai yachachishca runaunama cuca, runauna ñaupajpi churangaj.
					</seg>
					<seg id="b.LUK.9.17" type="verse">
						Tucui sajsajta micunauca. Puchujgunara tandachinauca, chunga ishqui suru tasara.
					</seg>
					<seg id="b.LUK.9.18" type="verse">
						Jesús sapalla tiausha, Diosta mañauca. Pai yachachishca runauna paihua pariju tianauca. Paigunara tapuca, nisha: ¿Pimi ninaundai ñucara?
					</seg>
					<seg id="b.LUK.9.19" type="verse">
						Cutipasha ninauca: Bautisaj Juan angui, ninaun; huaquinguna Elíasmi, ninaun; shujguna shu ñaupa horas Diosmanda rimaj causarimushcami, ninaun.
					</seg>
					<seg id="b.LUK.9.20" type="verse">
						Jesús nica: Cangunaga, ¿Pimi nisha nihuanguichi? Shinajpi Pedro cutipasha nica: Diospa Cristo angui.
					</seg>
					<seg id="b.LUK.9.21" type="verse">
						Jesusga paigunara mandaca: Ama pitas cuentaichichu, nisha.
					</seg>
					<seg id="b.LUK.9.22" type="verse">
						Shina nica: Ñuca, Runa Churi nishca, ashcara tormendaringaj ministirin; rucuuna, sacerdote apuuna, yachaira yachachijguna ichuhuanaunga, huañuchihuanaunga; randi, quinsa punzha huasha causarishami.
					</seg>
					<seg id="b.LUK.9.23" type="verse">
						Shinallara nica tucui runaunama: Shu runa ñucara catisha nijpi, paihua quiquinllara: Mana imaschu ani, nichu; paihua quiquin cruzta aparichu caran punzha, ñucara catimuchu.
					</seg>
					<seg id="b.LUK.9.24" type="verse">
						Maican runa paihua causaira huacachisha nisha, causaira pirdingami, maicans paihua causaira pirdisha ñucaraigumanda, paihua causaira quishpichingami.
					</seg>
					<seg id="b.LUK.9.25" type="verse">
						¿Imajta sirvingai shu runa tucui mundura ganangáj, paulara tularijpi, paulara pirdirijpi?
					</seg>
					<seg id="b.LUK.9.26" type="verse">
						Maican runas ñucamandas ñuca shimimandas pingarijpi, casna runamanda ñuca, Runa Churi nishca, pingarishami ñuca shamuna horaspi, imahoras shamusha ñuca sumajhua, Yayahua sumajhuas, paihua chuyaj angelguna sumajhuas.
					</seg>
					<seg id="b.LUK.9.27" type="verse">
						Cierto pacha cangunara nini, caibi tiajgunamanda huaquinguna mana huañunaungachu Dios mandana pachara ricungagama.
					</seg>
					<seg id="b.LUK.9.28" type="verse">
						Casna rimashca huasha, shu pusaj punzha tupu pasashca huasha, Jesús Pedrora Juanda Jacoboras paihua pariju pushaca. Urcuma sicanauca Diosta mañangaj.
					</seg>
					<seg id="b.LUK.9.29" type="verse">
						Jesús mañajpi, pai mañaushca ratoi, paihua ñahui shu tono tucuca, paihua churana chiujlla ricurica.
					</seg>
					<seg id="b.LUK.9.30" type="verse">
						Shinajpi ishqui runauna paihua rimanauca: Moisés, Elias anauca.
					</seg>
					<seg id="b.LUK.9.31" type="verse">
						Caiguna gusto sumajhua ricurinauca. Jesushua rimanauca pai ringaraushcaras, Jerusalembi tucungaraushcaras.
					</seg>
					<seg id="b.LUK.9.32" type="verse">
						Pedroga paihua compañajgunandi puñuihua sambayashca anauca; randi mana puñusha Jesuspa sumajta ricunauca, shinallara chi ishqui runa Jesushua pariju shayajgunara.
					</seg>
					<seg id="b.LUK.9.33" type="verse">
						Shinajpi, cai ishqui anzhurijpi Jesuspajmanda, Pedro Jesusta: Señor, nica, ¿manzhu valinma caibi tiangaj? Quinsa huasihuara rangaichi, cambajta shuj, Moisespajta shuj, Eliaspajta shuj, pai rimashcara mana yachasha.
					</seg>
					<seg id="b.LUK.9.34" type="verse">
						Pai shina rimaushcai, shu puyu shamuca, paigunara quillpaca. Ashcara manzharinauca, puyui icusha.
					</seg>
					<seg id="b.LUK.9.35" type="verse">
						Puyu ucumanda shimi uyaríca: Caiga, ñuca llaquishca Churimi, paita uyaichi, nisha.
					</seg>
					<seg id="b.LUK.9.36" type="verse">
						Shimi uyarishca huasha, Jesús sapalla saquirica. Paiguna chunlla tucunauca. Chi punzhaunai pitas imaras mana cuentanaucachu paiguna ricushcara.
					</seg>
					<seg id="b.LUK.9.37" type="verse">
						Cayandi punzha urcumanda irgumushcai, ashca runauna shamunauca paigunara tupangaj.
					</seg>
					<seg id="b.LUK.9.38" type="verse">
						Chi runa montonmanda shuj caparisha: Yachachij, nica, ricupai ñuca churira, canda rugauni. Ñuca sapalla churimi.
					</seg>
					<seg id="b.LUK.9.39" type="verse">
						Shu supai paita apin, cungaimanda caparin, paita quihuichin, puscura talichin, ñaca ñaca paita mana saquin.
					</seg>
					<seg id="b.LUK.9.40" type="verse">
						Can yachachishca runaunara rugacani ichungaj, astaun mana ushanaucachu.
					</seg>
					<seg id="b.LUK.9.41" type="verse">
						Jesús cutipasha nica: ¡Ah, nisha, mana quirij mana uyaj miraiguna! ¿Imahorasgama cangunahua compañana ani, cangunara ahuantana ani? Camba churira pushamui.
					</seg>
					<seg id="b.LUK.9.42" type="verse">
						Huahua shamujllaira, supai paita allpama .urmachica, paita ashcara quihuichica. Astaun Jesús irus supaira piñaca, huahuara alichica. Jesús huahuara paihua yaya maquii cuca.
					</seg>
					<seg id="b.LUK.9.43" type="verse">
						Tucui mundu manzharinauca Diospa atun ushaira ricusha.
					</seg>
					<seg id="b.LUK.9.44" type="verse">
						Cai rimashcaunara ali pacha uyaichi: Ñuca, Runa Churi nishca, runauna maquii cushca asha.
					</seg>
					<seg id="b.LUK.9.45" type="verse">
						Paigunaga cai rimashcaunara mana intindinaucachu, maspas paiguna iyaimanda pacashca aca paiguna ama intindingaj. Manzhanaucami paita tapungaj cai shimiunamanda.
					</seg>
					<seg id="b.LUK.9.46" type="verse">
						Shinajpi yachachishca runauna paigunapura tapunanauca paigunamanda maican mas atun tucunga.
					</seg>
					<seg id="b.LUK.9.47" type="verse">
						Jesús paiguna shungüi iyarishcara riparasha, shu huahuara apisha shayachica paihua rayai.
					</seg>
					<seg id="b.LUK.9.48" type="verse">
						Jesús paigunara nica: Maicans cai huahuara chasquisha ñuca shutira llaquishcaraigumanda, ñucara chasquin. Maicans ñucara chasquisha ñucara cachamujtas chasquin. Cangunamanda maicans mas ichilla, mas manso shunguyuj tucusha, paiga mas atunmi anga.
					</seg>
					<seg id="b.LUK.9.49" type="verse">
						Shinajpi Juan cutipasha nica: Señor, shu runara ricucanchi, camba shutii supaigunara ichuuca. Paita: Ama raichu, nicanchi, pai mana ñucanchihua catij ashcaraigu.
					</seg>
					<seg id="b.LUK.9.30" type="verse">
						Jesús paita nica: Ama mitsaichichu. Maican runa mana ñucanchihua contra tiausha, pai ñucanchihuami.
					</seg>
					<seg id="b.LUK.9.51" type="verse">
						Tiempo pactarijpi Jesús ahua pachama apishca tucungaj, shinzhi munashcahua Jerusalenma ringaj callarica.
					</seg>
					<seg id="b.LUK.9.52" type="verse">
						Rimajgunara ñaupara cachaca. Icunauca shu Samaría runauna llactai paihuajta ñaupa puruntungaj.
					</seg>
					<seg id="b.LUK.9.53" type="verse">
						Astaun paita mana apinaucachu, paihua ñahui Jerusalenma riu ashcaraigu.
					</seg>
					<seg id="b.LUK.9.54" type="verse">
						Pai yachachishca runauna Jacobo Juandi caita ricusha: Señor, ninauca, ¿munanguichu ñucanchi ninara ahuapachamanda cachamunara paigunara rupachingaj, Elias rashcasna?
					</seg>
					<seg id="b.LUK.9.55" type="verse">
						Shinajpi Jesús voltiarisha paigunara piñaca: Canguna espíritu samira mana yachanguichu, nisha.
					</seg>
					<seg id="b.LUK.9.56" type="verse">
						Ñuca, Runa Churi nishca, mana shamucanichu runa almaunara pirdichingaj, astaun paigunara quishpichingaj. Shu llactama rinauca.
					</seg>
					<seg id="b.LUK.9.57" type="verse">
						Shinajpi paiguna rishallara, ñambii shu runa Jesusta nica: Señor, canda catisha maita can purijpis.
					</seg>
					<seg id="b.LUK.9.58" type="verse">
						Jesús paita nica: Chajauna paiguna puñuna uctura charinaun, pishcuunas paiguna tasinda, astaun ñuca, Runa Churi nishca, maibis mana charinichu umara samachingaj.
					</seg>
					<seg id="b.LUK.9.59" type="verse">
						Jesús shu runaraga nica: Catihuai. Runa cutipaca: Saquihuai ñaupa punda ñuca yayara pambai ringaj, nisha.
					</seg>
					<seg id="b.LUK.9.60" type="verse">
						Jesús paita nica: Huañushca samiunara saqui paiguna quiquin huañushcaunara pambangaj. Canga, ri, Dios mandana pacha shimira rimangaj.
					</seg>
					<seg id="b.LUK.9.61" type="verse">
						Shinajpi shu runa paita nica: Canda catisha, Señor, astaun lugarda cuhuai ñaupa punda ñuca huasii tiaj ailluunara dispiringaj.
					</seg>
					<seg id="b.LUK.9.62" type="verse">
						Jesús paita cutipaca: Pi runas allpara allana maquinara apisha paihua maquii, chi huasha huashama ricusha, mana yalinzhu Dios mandana pachai icungaj.
					</seg>
				</div>
				<div id="b.LUK.10" type="chapter">
					<seg id="b.LUK.10.1" type="verse">
						Huashaga Señor shu canzhis chunga runaunara ajllaca. Caigunara ishquipura ishquipura paimanda ñaupara cachaca, tucui pai ringaraushca llactaunama.
					</seg>
					<seg id="b.LUK.10.2" type="verse">
						Paigunara nica: Pallanaga cierto pacha ashcami, astaun tarabajguna pishinaunmi. Chiraigumanda pallachij Señorda rugaichi tarabajgunara paihua pallanama cachangaj.
					</seg>
					<seg id="b.LUK.10.3" type="verse">
						Purichi. Ñuca cangunara borregouna cuenta cachauni, pumauna chaupi shungüi.
					</seg>
					<seg id="b.LUK.10.4" type="verse">
						Ama apaichichu cullqui huacachina cararas, bolsaras, zapato stas. Pitas ama saluraichichu ñambii.
					</seg>
					<seg id="b.LUK.10.5" type="verse">
						Maican huasira icusha, ñaupa punda rimaichi: Cushi tucuchu cai huasi, nisha.
					</seg>
					<seg id="b.LUK.10.6" type="verse">
						Ali shungu runa chihui tiajpi, camba cushi paihuajpi tiangami. Mana shina ajpis cambajma tigrangami.
					</seg>
					<seg id="b.LUK.10.7" type="verse">
						Chi huasillai tiai, micusha upisha imaras canda cunaupi. Tarabaj runa paita pagashca valinmi. Ama caran huasn pasiaichichu.
					</seg>
					<seg id="b.LUK.10.8" type="verse">
						Maican llactais icusha, runauna cangunara icuchijpi, imaras cangunama carashcara micuichi.
					</seg>
					<seg id="b.LUK.10.9" type="verse">
						Chihui tiaj ungushcaunaras alichichi, paigunara nisha: Dios mandana pacha cangunajma mayanllayamushcami.
					</seg>
					<seg id="b.LUK.10.10" type="verse">
						Astaumbas maican llactai icusha, runauna cangunara mana munanaupi, chi llacta ñambiunama llucshisha rimaichi:
					</seg>
					<seg id="b.LUK.10.11" type="verse">
						Camba llactamanda polvo ñucanchi chaquii llutarishcara chausinchi canguna ñaupajpi. Shinashas yachaichi: Dios mandana pacha cangunajma mayanllayamushcami.
					</seg>
					<seg id="b.LUK.10.12" type="verse">
						Cangunara nini, Sodoma llacta runauna pishi livachishca anaunga chi punzhai cai llactai tiaj runaunamanda.
					</seg>
					<seg id="b.LUK.10.13" type="verse">
						¡Ayailla canmanda, Corazín! ¡Ayailla canmanda, Betsaida! Tiro Sidón llactaunai cambajpi munanaita rashcauna rashca ajpiga, ña unai arrepentinaushca anmaca, costal llachapais ushpais tiarisha.
					</seg>
					<seg id="b.LUK.10.14" type="verse">
						Tiro Sidón llactauna runauna cangunamanda pishi livachishca anaunga taripana punzhai.
					</seg>
					<seg id="b.LUK.10.15" type="verse">
						Canga, Capernaum, ahuagama ahuayachishca ashcangui, astaun ucu pachagama urayachishca tucunguimi.
					</seg>
					<seg id="b.LUK.10.16" type="verse">
						Maicans cangunara uyasha, ñucara uyanmi. Maicans cangunara mana munasha, ñucaras mana munanzhu. Maicans ñucara mana munasha, ñucara cachamujtas mana munanzhu.
					</seg>
					<seg id="b.LUK.10.17" type="verse">
						Chi cachashca canzhis chunga runauna cushihua tigramunauca: Señor, nisha supaigunas ñucanchira uyanaun camba shutimanda.
					</seg>
					<seg id="b.LUK.10.18" type="verse">
						Jesús nica: Ñuca Satanasta ricucani ahua pachamanda rayosna urmamujta.
					</seg>
					<seg id="b.LUK.10.19" type="verse">
						Cangunara ushaira cuni machacuiunara, uputintiunaras aitangaj, tucui chijnijguna ushanaras vencingaj; imas cangunara mana huajlichingachu.
					</seg>
					<seg id="b.LUK.10.20" type="verse">
						Shinashas supaiguna cangunara uyashcamanda ama cushiyaichichu, astaun canguna shutira ahua pachai quillcashcamanda, caimanda cushiyaichi.
					</seg>
					<seg id="b.LUK.10.21" type="verse">
						Chi quiquin ratoi, Jesús cushiyaca paihua almai. Canda alabani, Yaya, nica, can ahua pacha cai pachandi Señormi angui. Umayujgunamanda, yachachishcaunamandas, cai shimiunara pacacangui, astaun llullu huahuaunama ricuchishcangui. Ari, Yaya, shina rasha cushiyacangui.
					</seg>
					<seg id="b.LUK.10.22" type="verse">
						Tucui imaras ñuca maquii cushca aca ñuca Yayamanda. Pi runas Churira mana ricsinzhu, Yayalla paita ricsin. Pi runas Yayara mana ricsinzhu, Churilla paita ricsin, shinallara maicandas Churi ajllashcauna paita ricsichingaj.
					</seg>
					<seg id="b.LUK.10.23" type="verse">
						Jesús pai yachachishca runaunama voltiarisha, paiguna sapalla tiashcai: Cushiunami canguna ricushcaunara ricuj ñahuiuna, nica.
					</seg>
					<seg id="b.LUK.10.24" type="verse">
						Cangunara nini, ashca Diosmanda rimajguna, ashca rey apuuna canguna ricushcaunara ricungaj munanauca, astaun mana ricunaucachu; shinallara canguna uyashcara uyangaj munanauca, astaumbas mana uyanaucachu.
					</seg>
					<seg id="b.LUK.10.25" type="verse">
						Shu ley shimira yachaj runa shayarica Jesusta tentangaj. Pai rimasha: Yachachij, nica, ¿imara rashai ñuca huiñai huiñai causaira apingaj?
					</seg>
					<seg id="b.LUK.10.26" type="verse">
						Jesús paita nica: ¿Imara quillcashca tian ley nishca quillcai? ¿Imasnara ricungui can?
					</seg>
					<seg id="b.LUK.10.27" type="verse">
						Ley shimira yachaj cutipasha nica: Señorga camba Diosta llaquina mangui, tucui shunguhua, tucui almahua, tucui camba ursahua, tucui camba iyaihua. Shinallara camba mayambi causaj runara camba quiquin aicharasna llaquina angui.
					</seg>
					<seg id="b.LUK.10.28" type="verse">
						Jesús paita: Alimi rimashcangui, nica, caita rasha causanguimi.
					</seg>
					<seg id="b.LUK.10.29" type="verse">
						Ley shimira yachajga, ali tucusha nisha, Jesusta nica: ¿Pitangai ñuca mayambi causaj?
					</seg>
					<seg id="b.LUK.10.30" type="verse">
						Jesús cutipasha nica: Shu runa Jerusalenmanda Jérico nishca llactama irguca. Shuhuauna maquiunai urmaca, chiguna pai charishcara quichunauca, paita macasha chugrichinauca. Ñacalla huañushcara saquisha rinauca.
					</seg>
					<seg id="b.LUK.10.31" type="verse">
						Shu sacerdote runa chi nambira irguca. Chugrishca runara ricusha muyuchisha pasaca.
					</seg>
					<seg id="b.LUK.10.32" type="verse">
						Shinallara shu Levita nishca sacerdotera sirvij runa mayanlla shamusha, chugrishca runara ricusha, muyuchisha pasaca.
					</seg>
					<seg id="b.LUK.10.33" type="verse">
						Randi, shu Samaría llactamanda runa nambira pasausha, mayanllayamusha, chugrishca runara ricuca, paita ricusha paihua shungüi llaquirica.
					</seg>
					<seg id="b.LUK.10.34" type="verse">
						Pactamushaga, chugrishcaunara pilluca, aceitera vinoras talisha chugrishcaunai. Ruñara paihua burroi sicachisha, apasha rica tambo huasima, chihui paita cuiraca.
					</seg>
					<seg id="b.LUK.10.35" type="verse">
						Cayandi punzha pai ringaraushcai, ishqui cullquira llucchisha, cuiraj runara cuca: Paita ali pacha cuirangui, nisha rimaca. Imaras pishijpi can gastashcamanda, canda pagasha ñuca tigramushcai.
					</seg>
					<seg id="b.LUK.10.36" type="verse">
						Shinajpi Jesús nica: ¿Chi quinsa runaunamanda, maican mayambi causaj cuenta tucucachu shuhuauna maquii urmashca runahua?
					</seg>
					<seg id="b.LUK.10.37" type="verse">
						Ley shimira yachaj nica: Paita llaquij runami, yachin, Shinajpi Jesús paita: Ri, nica, shinallara rangui can.
					</seg>
					<seg id="b.LUK.10.38" type="verse">
						Jesús rishaga, shu ichilla llactai icuca. Shu Marta nishca huarmi paita chasquica paihua huasii.
					</seg>
					<seg id="b.LUK.10.39" type="verse">
						Cai Marta shu María nishca ñañara charica. María Jesuspa chaquii tiarisha, pai rimashca shimira uyaj aca.
					</seg>
					<seg id="b.LUK.10.40" type="verse">
						Astaun, Marta yapa turbarij aca paihua ranaunahua, Jesusma shamusha nica: Señor, ¿Manzhu ricungui imasnara ñuca ñaña ñucara saquín sapalla sirvingaj? Paita rimai ñucara yanapangaj.
					</seg>
					<seg id="b.LUK.10.41" type="verse">
						Jesús cutipaca: Marta, Marta, nisha, ashca cuiraisiqui angui can, ashca ranaunahua turbarishca angui.
					</seg>
					<seg id="b.LUK.10.42" type="verse">
						Shujlla ministirin. María mas valij partira ajllashcami, paimanda mana quichushca anga.
					</seg>
				</div>
				<div id="b.LUK.11" type="chapter">
					<seg id="b.LUK.11.1" type="verse">
						Jesús shii llactai Diosta mañauca. Mañai pasashca huasha, shu pai yachachishca runa paita: Señor, nica, ñucanchiras yachachihuai mañangaj, imasna Juan shinallara pai yachachishca runaunara yachachica.
					</seg>
					<seg id="b.LUK.11.2" type="verse">
						Jesús paigunara nica: Canguna Diosta mañausha casna rimaichi: Ñucanchi ahua pachai tiaj Yaya, camba shuti ali rimashca achu. Shamuchu can mandana pacha. Can munashca tucuchu imasna ahua pachai shinallara cai pachais.
					</seg>
					<seg id="b.LUK.11.3" type="verse">
						Cuna punzha ñucanchi caran punzha micuna tandara cuhuapai.
					</seg>
					<seg id="b.LUK.11.4" type="verse">
						Ñucanchi ucharashcara perdonahuai imasna ñucanchi shinallara perdonanchi ñucanchira manali rajgunara. Ñucanchira ama pushahuaichu tentaciombi, astaun manalimanda llushpichihuapai.
					</seg>
					<seg id="b.LUK.11.5" type="verse">
						Shinallara Jesús nica: ¿Cangunamanda maican runa shu arnigora charisha, paihuajma risha chaupi tuta, paita ninguima: Amigo, quinsa tandara mañachihuai.
					</seg>
					<seg id="b.LUK.11.6" type="verse">
						Shu amigo pactamushcami ñambimanda, ñucaga imaras mana charinichu paita carangaj;
					</seg>
					<seg id="b.LUK.11.7" type="verse">
						manzhu chishu runa cutipanma: Ama tormendachihuaichu. Pungu ña ishcashcami, huahuauna ña ñucahua sirinaun caitui. Mana ushanichu llucshinara canda cungaj?
					</seg>
					<seg id="b.LUK.11.8" type="verse">
						Cangunara nini, amigo ashcaraigumandalla mana llucshisha, astaun runa paita molestashcamanda llucshingami tucui ministishcara cungaj.
					</seg>
					<seg id="b.LUK.11.9" type="verse">
						Cangunara nini: Mañaichi, cushcanguichimi. Mascaichi, tarmguichimi. Cayaichi, cangunama pascashca angami.
					</seg>
					<seg id="b.LUK.11.10" type="verse">
						Tucui mañaj apin. Mascaj tarín. Cayaj runama pascashca anga.
					</seg>
					<seg id="b.LUK.11.11" type="verse">
						¿Cangunamanda maican yaya, paihua churi paita: Tandara carahuai, nijpi, yaya shu rumira cungachu? ¿Aichahuara mañajpi, yaya machacuira cungachu?
					</seg>
					<seg id="b.LUK.11.12" type="verse">
						¿Lulunda mañajpi, yaya shu uputindira cungachu?
					</seg>
					<seg id="b.LUK.11.13" type="verse">
						Shinashas, canguna manaliuna asha, ali cuyashcara canguna churiunama cuyanara yachasha, ¿manzhu mas mas canguna ahua pacha Yaya Santo Espiritura cunga paita mañajgunara?
					</seg>
					<seg id="b.LUK.11.14" type="verse">
						Jesús shu supaira ichuca, upa shimi supai aca. Supai llucshijpi, runa ña rimaca. Runauna manzharinauca.
					</seg>
					<seg id="b.LUK.11.15" type="verse">
						Huaquingunaga ninauca: Beelzebú nishca supaiguna atun apu ushaihua cai runa supaigunara ichun.
					</seg>
					<seg id="b.LUK.11.16" type="verse">
						Shujgunaga, Jesusta tentangaj: Shu ahua pachamanda ricurinara ricuchihuai, ninauca.
					</seg>
					<seg id="b.LUK.11.17" type="verse">
						Jesusga paiguna iyaira intindisha, paigunara nica: Tucui llacta pai quiquinmanda chaupirisha, tucurishca anga. Shinallara shu huasi pai quiquinmanda chaupirisha tularingami.
					</seg>
					<seg id="b.LUK.11.18" type="verse">
						Shinallarami, Satanás pai quiquinmanda chaupirisha, ¿Imasna pai mandana pacha shayaringa? canguna ñuca Beelzebú ushaihua supaigunara ichuuni nisha.
					</seg>
					<seg id="b.LUK.11.19" type="verse">
						Ñucaga supaigunara ichusha Beelzebumanda, ¿canguna churiunaga pimanda supaigunara ichunaun? Chimanda paiguna cangunara taripanaun.
					</seg>
					<seg id="b.LUK.11.20" type="verse">
						Astaunga ñuca Diospa rerohua supaigunara ichujpi, ciertomi Dios mandana pacha cangunajma pactamushcami.
					</seg>
					<seg id="b.LUK.11.21" type="verse">
						Imahoras shu shinzhi runa paihua huasira ricun, pai charishcauna ali tucunaun.
					</seg>
					<seg id="b.LUK.11.22" type="verse">
						Astaumbas shu yali shinzhi runa shamusha, paita vencisha, tucui pai munashca esparaunara quichun, apashcaunara chaupin shujgunama.
					</seg>
					<seg id="b.LUK.11.23" type="verse">
						Maicambas mana ñucahua tiausha, ñucahua contra tucun. Maicambas mana ñucahua tandachisha, chausinmi.
					</seg>
					<seg id="b.LUK.11.24" type="verse">
						Imahoras irus supai shu runamanda llucshin, chaquishca partiunai purin, samanara mascasha, mana tarisha, casnami nin: Ñuca tigrasha ñuca llucshishca huasimallara.
					</seg>
					<seg id="b.LUK.11.25" type="verse">
						Shamujpis huasira ña sumajlla pichashcara alichishcara tupan.
					</seg>
					<seg id="b.LUK.11.26" type="verse">
						Shinajpi rin, chishu canzhis supaigunara, paimanda yali irusgunara, pushamun, huasii icusha chihui tiasha causanaun. Chi runa huasha causana ñaupa causanamanda yali mana valij tucun.
					</seg>
					<seg id="b.LUK.11.27" type="verse">
						Jesús chi shimiunara rimaushcai, shu huarmi chihui shayaj montonmanda, atarisha caparica: Cushimi canda aparij icsa, nisha; cushimi canda chuchuchij chuchuuna.
					</seg>
					<seg id="b.LUK.11.28" type="verse">
						Jesús cutipasha nica: Astaun, cushiunami Diospa shimira uyajguna, pactachijguna.
					</seg>
					<seg id="b.LUK.11.29" type="verse">
						Runauna paihuajma taucarimujpí, Jesús rimangaj callarica: Cuna horas causaj runauna manaliunami. Ricurinara mascanaun. Astaun shu ricurinara mana ricuchishca anga. Jonasllara ricurinara cuenta ricuchishca anga.
					</seg>
					<seg id="b.LUK.11.30" type="verse">
						Imasna Jonás Ninive llacta runaunama ricurína aca, shinallarami ñuca, Runa Churi nishca, cuna horas causajgunama shu ricurina cuenta tucushami.
					</seg>
					<seg id="b.LUK.11.31" type="verse">
						Taripana punzhai, Sur partimanda shamuj reina huarmi apu ataringami cuna horas causaj runaunara taripangaj, paigunara causayachingami. Pai caru partimanda shamuca Salomomba sabiro shimiunara uyangaj. Astaun, shu Salomónmanda yali caibi tiaun.
					</seg>
					<seg id="b.LUK.11.32" type="verse">
						Ninivemanda runauna atarinaungami taripana punzhai cuna horas causaj runaunahua, paigunara causayachingami. Jonás rimashcara uyasha arrepentirinauca. Astaun shu Jonasmanda yali caibi tiaun.
					</seg>
					<seg id="b.LUK.11.33" type="verse">
						Mana pihuas shu velara sindichisha tasa ucui churan, astaun ahuai huatan, tucui huasii icujguna velara ricungaj.
					</seg>
					<seg id="b.LUK.11.34" type="verse">
						Ñahuiga aichamanda vela cuentami. Camba ñahui ali ajpi, camba aicha punzhayachishca angami, astaun camba ñahui manali ajpi, entero aicha llandui tiaunga.
					</seg>
					<seg id="b.LUK.11.35" type="verse">
						Ricupai camba shungu ucui tiaj vela cuenta ama tuta tucuchu.
					</seg>
					<seg id="b.LUK.11.36" type="verse">
						Shinasha, tucui camba aicha punzhahua undarishca asha, mana ima partís llandui ashas, tucui punzhayachishca anga, imasna shu vela canda punzhayachin pai aitashcahua.
					</seg>
					<seg id="b.LUK.11.37" type="verse">
						Jesús rimai pasashca huasha, shu fariseo runa paita rugasha: Ñucahua pariju micui, nica. Jesús icusha mesai tiarica.
					</seg>
					<seg id="b.LUK.11.38" type="verse">
						Fariseo runaga paita ricusha manzharica, Jesús mana maillasha micungaraupi.
					</seg>
					<seg id="b.LUK.11.39" type="verse">
						Señorga paita: Cierto pacha, nica, canguna fariseo runauna vaso huasha partira pulato huasha partiras maillanguichi, astaun canguna shungu ucui ima shuhuanahuas, ima manali iyaigunahuas undarishca anguichi.
					</seg>
					<seg id="b.LUK.11.40" type="verse">
						Upauna, nica ¿huasha partira raj manzhu shinallara ucu partira rarca?
					</seg>
					<seg id="b.LUK.11.41" type="verse">
						Can charishcaunamanda tsuntsuunama cuichi, casna rasha tucui cangunama chuyaj tucungami.
					</seg>
					<seg id="b.LUK.11.42" type="verse">
						¡Ayailla fariseoguna! Chunga partiunamanda shu partira Diosta cunguichi canguna mishqui pangamanda ayaj pangamandas, tucui pangaunamandas; astaumbas ali causanara Diosta llaquinaras cungarishcanguichi. Caigunara rangaj ministirica, chigunaras mana saquisha.
					</seg>
					<seg id="b.LUK.11.43" type="verse">
						¡Ayailla fariseoguna! ali tiarinaunara mascanguichi tandarina huasiunai, pulasaunais saluranaras mascanguichi.
					</seg>
					<seg id="b.LUK.11.44" type="verse">
						¡Ayailla yachaira yachachijguna, fariseogunas! ishqui shimiyujguna! Mana ricurij pambana uctuuna cuenta anguichi, runauna paiguna ahuai aitasha mana riparanaun.
					</seg>
					<seg id="b.LUK.11.45" type="verse">
						Shu ley shimira camachijga cutipasha: Yachachij, nica, casna rimasha can ñucanchira piñaungui.
					</seg>
					<seg id="b.LUK.11.46" type="verse">
						Jesús nica: ¡Ayailla shinallara canguna ley shimira camachijguna! Runaunara mana aparihuaj cargaunara apachinguichi, astaumbas canguna ichilla rerohua mana llanganguichichu yanapangaj.
					</seg>
					<seg id="b.LUK.11.47" type="verse">
						¡Ayailla canguna! Diosmanda rimajguna pambana huasiunara sicachinguichimi, astaun canguna yayauna paigunara huañuchinauca.
					</seg>
					<seg id="b.LUK.11.48" type="verse">
						Shinasha canguna, ricujguna, Ari nijguna anguichi canguna yayauna rashcaunara. Cierto pacha canguna yayauna Diosmanda rimajgunara huañuchinauca, cangunasga paiguna pambana huasiunara sicachinguichi.
					</seg>
					<seg id="b.LUK.11.49" type="verse">
						Chi raigumanda Diospa sabiro shimi nica: Paigunama Diosmanda rimajgunara, cachashca runaunaras cachashami. Paigunamanda huaquingunara huañuchinaunga, huaquingunaras tormendachinaunga.
					</seg>
					<seg id="b.LUK.11.50" type="verse">
						Chi raigumanda cuna horas causau runauna causayachishca anaunga tucui Diosmanda rimajguna talishca yahuarmanda, mundu callarina horasmanda pacha,
					</seg>
					<seg id="b.LUK.11.51" type="verse">
						Abelmanda Zacaríasgama, cai Zacarías altarhua templo huasihua chaupi shungüi huañuchishca aca. Cangunara nini, tucui cai talirishca yahuarmanda cuna horas causajguna taripashca anaungami.
					</seg>
					<seg id="b.LUK.11.52" type="verse">
						Ayaüla, ley shimira camachijguna! Yachana pungu llavera quichucanguichi. Canguna mana icucanguichichu, astaun icusha nijgunara arcacanguichimi.
					</seg>
					<seg id="b.LUK.11.53" type="verse">
						Jesús cai shimiunara rimausha, yachaira yachachijgunas fariseogunas paita ashcara nitiringaj callarinauca, ashca shimiunara tapusha paita tormendachingaj.
					</seg>
					<seg id="b.LUK.11.54" type="verse">
						Ima shimiis paita urmachingaj mascanauca, paita culpangaj.
					</seg>
				</div>
				<div id="b.LUK.12" type="chapter">
					<seg id="b.LUK.12.1" type="verse">
						Chi punzhaunai ashca huaranga runa tandarinauca, paigunapura aitaríjta. Jesús pai yachachishca runaunara ñaupa punda rimangaj callarica: Cuiraichi, nisha, fariseoguna tandara punguichina polvomanda; paiguna ishqui shimiyuj anaun.
					</seg>
					<seg id="b.LUK.12.2" type="verse">
						Ima quillparishcas pascashca anga. Ima pacashcas yachashca anga.
					</seg>
					<seg id="b.LUK.12.3" type="verse">
						Chiraigumanda can llandui rimashca shimiuna punzhai uyashca anaunga. Can huasi ucui rinrii rimashca shimiuna canzhai caparishca anga huasi pundamanda.
					</seg>
					<seg id="b.LUK.12.4" type="verse">
						Astaumbas, ñuca amigouna, cangunara nini: Ama manzhaichichu aichara huañuchijgunara, chi huasha imaras mana ushanaunzhu rangaj.
					</seg>
					<seg id="b.LUK.12.5" type="verse">
						Randi cangunara yachachisha pitara manzhana angai. Paita manzhaichi canguna causaira quichushca huasha ushaira charin ucu pacha ninai shitangaj. Shinasha cangunara nini: Paita manzhaichi.
					</seg>
					<seg id="b.LUK.12.6" type="verse">
						¿Manzhu pichca ichilla pishcu ishqui reallla valin catungaj? Shina ajllaira chi pishcuunamanda Dios mana shujllaras cungarinzhu.
					</seg>
					<seg id="b.LUK.12.7" type="verse">
						Shinallara camba umai caran aechara yupashcami. Ama manzhaichichu, ashca pishcuunamanda yali valij anguichi.
					</seg>
					<seg id="b.LUK.12.8" type="verse">
						Cangunara nini, tucui runa ñucara ricsisha rimajpi runauna ñaupajpi, shinallara ñuca, Runa Churi nishca, paita ricsisha rimasharni Diospa angelguna ñaupajpi.
					</seg>
					<seg id="b.LUK.12.9" type="verse">
						Astaun maican runa ñucamanda mana rimajpi runauna ñaupajpi, paita shinallara Diospa angelguna ñaupajpi mana rimashcachu anga.
					</seg>
					<seg id="b.LUK.12.10" type="verse">
						Maican runa ñuca, Runa Churi nishcara, camijpi, paita perdonashca anga, astaun maican runa Santo Espiritura camijpi, mana perdonashcachu anga.
					</seg>
					<seg id="b.LUK.12.11" type="verse">
						Imahoras cangunara tandarina huasiunamas, taripajgunamas, apuunamas pushamunaupi, ama turbarichichu imara cutipashun, imara rimashun, nisha.
					</seg>
					<seg id="b.LUK.12.12" type="verse">
						Chi horasllai Santo Espíritu cangunara yachachinga imara rimana ashcaras.
					</seg>
					<seg id="b.LUK.12.13" type="verse">
						Chigunamanda shu runa paita nica: Yachachij, ñuca uquira rimai ñuca yayamanda apiñara ñucahua chaupichingaj.
					</seg>
					<seg id="b.LUK.12.14" type="verse">
						Jesusga paita nica: Amigo, ¿pi ñucara taripajta chaupichijta churacachu cangunajpi?
					</seg>
					<seg id="b.LUK.12.15" type="verse">
						Jesús paigunara nica: Ricuichi, cuiraichi tucui cullquira yalijta munanamanda. Runa causaibiga yapa ashca charinara mana ministirinzhu.
					</seg>
					<seg id="b.LUK.12.16" type="verse">
						Shu yachachisha cuentanara paigunara cuentaca: Shu charij runa allpa ashcara cuca pallaushca horaspi.
					</seg>
					<seg id="b.LUK.12.17" type="verse">
						Dueñoga paihua shungüi iyarica: ¿Imara rashai? nisha. Imais ñuca pallashcara huacachingaj mana charinichu.
					</seg>
					<seg id="b.LUK.12.18" type="verse">
						Casna rasha, nica, ñuca huacachina huasiunara tulasha, yali atungunara sicachisha, chihui tucui ñuca pallashcaunara ñuca charishcaras huacachisha.
					</seg>
					<seg id="b.LUK.12.19" type="verse">
						Ñuca almara rimasha: Alma, nisha, ashca charishcara charingui, ashca huatagama durangami. Samai, micui, upi, cushiyai.
					</seg>
					<seg id="b.LUK.12.20" type="verse">
						Dios paita nica: Upa runa, cuna tuta camba almara cayangaj shamunaunga. Can tandachishcaga, ¿pihuajta tucungai?
					</seg>
					<seg id="b.LUK.12.21" type="verse">
						Shinallarami shu runa tandachijpi paihuajllara, astaumbas Diosta mitsaj.
					</seg>
					<seg id="b.LUK.12.22" type="verse">
						Jesús pai yachachishca runaunara nica:, Chiraigumanda cangunara nini, Ama turbarichichu canguna causanamanda ¿imara micuna angai? nisha, shinallara canguna aichamanda ¿imara churarina angai? nisha.
					</seg>
					<seg id="b.LUK.12.23" type="verse">
						Canguna causai micunamanda yali valin, canguna aicha churanamanda yali valin.
					</seg>
					<seg id="b.LUK.12.24" type="verse">
						Iyarichi illahuangaunara, mana tarpunaun, mana pallanaun, huacachina huasiunaras mantacaras mana charinaun. Shinashas Dios paigunara caran. ¿Manzhu canguna pishcuunamanda mas yali valijguna anguichi?
					</seg>
					<seg id="b.LUK.12.25" type="verse">
						¿Pita cangunamanda ashcara turbarisha shu chaupi rigra tupura yaparinara ushanguichu mas atun tucungaj?
					</seg>
					<seg id="b.LUK.12.26" type="verse">
						Shinashas, canguna ima ichilla ranaras mana ushasha, ¿imarasha turbaringuichichu atun ranaunamanda?
					</seg>
					<seg id="b.LUK.12.27" type="verse">
						Sisaunara iyarisha ricuichi imasna iñanaun. Mana tarabanaun, mana cauchunaun. Cangunara nini Salomón paihua tucui sumajhua mana churarishcachu aca shu cai sisauna cuenta.
					</seg>
					<seg id="b.LUK.12.28" type="verse">
						Shinajpi, Dios yanga quihuara casna churachijpi, cuna punzha allpai shayanlla, cayandi punzha ninai shitai tucun, ¿imasna astaun mas Dios cangunara churachingami, canguna ansalla quirij runauna ajllaira?
					</seg>
					<seg id="b.LUK.12.29" type="verse">
						Canguna ama turbarichichu, ¿imara micushun? ¿imara upishun? nisha. Shinallara ama manzharichichu.
					</seg>
					<seg id="b.LUK.12.30" type="verse">
						Cai tucuiunara mundu runauna mascanaun, astaumbas canguna caigunara ministishcara canguna Yaya yachanmi.
					</seg>
					<seg id="b.LUK.12.31" type="verse">
						Astaun, Dios mandana pachara mascaichi, cai tucuira cangunara yapashca anga.
					</seg>
					<seg id="b.LUK.12.32" type="verse">
						Ama manzhaichichu, ichilla monton runauna. Canguna Yaya paihua mandana pachara cangunama cuyasha nin.
					</seg>
					<seg id="b.LUK.12.33" type="verse">
						Canguna charishcaunara catuichi, tsuntsuunama cuyaichi. Cangunajta mana ismuj bolsaunara raichi. Mana tucurij valijgunara ahua pachai tandachichi. Chihui shuhuaj mana pactan, taula curus mana micun.
					</seg>
					<seg id="b.LUK.12.34" type="verse">
						Maibi can charishcauna tiajpi, chihui canguna shungu tianga.
					</seg>
					<seg id="b.LUK.12.35" type="verse">
						Chumbillishca tiajuichi, canguna velaunara sindishcara charíchi.
					</seg>
					<seg id="b.LUK.12.36" type="verse">
						Boramanda paihua patrón tigranara chapau runauna cuenta tucuichi; pai boramanda shamusha cayajpi, pungura dsas pascangaj.
					</seg>
					<seg id="b.LUK.12.37" type="verse">
						Cushi shunguyujmi chi sirvijguna, patrón shamusha puruntu chapaugunara tupangami. Cierto pacha cangunara nini, paillara chumbillingami, paigunara mesai tiachingami, paigunara sirvingaj shamungami.
					</seg>
					<seg id="b.LUK.12.38" type="verse">
						Patrón chaupi tuta shamusha, gallo cantashca huashalla shamusha, pai chi sirvijgunara chapaugunara tupanma, cushi shunguyujmi casna rasha sirvijguna.
					</seg>
					<seg id="b.LUK.12.39" type="verse">
						Caitaga yachaichi, dueño shuhuaj shamungaraushca horasta yachasha, chapanmaca, lugarda mana cunmaca paihua huasira icungaj.
					</seg>
					<seg id="b.LUK.12.40" type="verse">
						Canguna shinallara puruntushca tiaichi. Canguna mana iyashca horaspi ñuca, Runa Churi nishca, shamushami.
					</seg>
					<seg id="b.LUK.12.41" type="verse">
						Shinajpi Pedro paita: Señor, nica, ¿cai yachachingaj cuentashcara ñucanchimallachu cuentangui, manzhu tucui runaunamas?
					</seg>
					<seg id="b.LUK.12.42" type="verse">
						Señor paita nica: ¿Pitangairi shu ali cierto ali sabiro mayordomo, paihua patrón paita churangami paihua huasi ahuai micuna horaslla chihui tiajgunara carangaj?
					</seg>
					<seg id="b.LUK.12.43" type="verse">
						Cushi shunguyujmi chi sirvij runa, paihua patrón shamusha paita taringa casna rauta.
					</seg>
					<seg id="b.LUK.12.44" type="verse">
						Cierto pacha cangunara nini, tucui pai charishcara chi sirvijpa maquii churangami cuirangaj.
					</seg>
					<seg id="b.LUK.12.45" type="verse">
						Astaumbas chi sirvij runa paihua shungüi nijpi: Ñuca patrón unaiyaun shamungaj, shina nisha chishu sirvij runaunaras huarmiunaras callarin livachingaj, maspas pai micungaj upingaj machangaj callarijpi,
					</seg>
					<seg id="b.LUK.12.46" type="verse">
						shamungami chi sirvijpa patrón pai mana iyaushca punzhai, pai mana yachashca horaspi, paita shinzhira livachingami, mana quirijgunahua pariju paita churangami.
					</seg>
					<seg id="b.LUK.12.47" type="verse">
						Chi sirvij runa paihua patrón munashcara intindisha, astaun mana puruntusha, pai munashcara mana pactachisha, ashcara azuti tucungami.
					</seg>
					<seg id="b.LUK.12.48" type="verse">
						Astaumbas shu sirvij runa mana ricsisha shinasha azutina tupura rajllaira, ansallami azutishca anga. Maican runama ashcara cushca ajpiga, ashcara mañashca anga paimanda. Maicanma ashcara mingashca ajpi, paimanda mas mañashca anga.
					</seg>
					<seg id="b.LUK.12.49" type="verse">
						Ninara cai pachai shitangaj shamucani. ¿Imara mas munasha ña sindichishca ajpi?
					</seg>
					<seg id="b.LUK.12.50" type="verse">
						Shu bautisanahua bautisarina ani. Ashcara tormendarini pactaringagama.
					</seg>
					<seg id="b.LUK.12.51" type="verse">
						¿Iyanguichichu ñuca cai pachama shamucani ganas causanaras cungaj? Mana, nini, astaun piñanaunara cungaj.
					</seg>
					<seg id="b.LUK.12.52" type="verse">
						Cuna horasmanda, shu huasii pichca runa tiajpi, quinsa shu partimanda ishqui chishu partimanda piñanausha tianaunga.
					</seg>
					<seg id="b.LUK.12.53" type="verse">
						Yayaga churihua macanaunga, churis yayahua. Mama ushushihua macanaunga, ushushis mamahua. Cari mama cachunhua macanaunga, cachun paihua cari mamahua.
					</seg>
					<seg id="b.LUK.12.54" type="verse">
						Jesús shinallara runaunara nica: Canguna shu puyura indi icuna partimanda shamujta ricusha, tamiangaraun, ninguichi. Shina tucun.
					</seg>
					<seg id="b.LUK.12.55" type="verse">
						Huaira sur nishca quinri partimanda huairajpi, rupaj tucunga, ninguichi. Shina tucun.
					</seg>
					<seg id="b.LUK.12.56" type="verse">
						¡Ishqui shimiyujguna! nica, ahua pacharas cai pacharas ricurishcara ricsinara yachanguichi, ¿Imarashaga mana yachanguichu cai horasta?
					</seg>
					<seg id="b.LUK.12.57" type="verse">
						¿Imaraigu cangunallara ali taripanara mana taripanguichi?
					</seg>
					<seg id="b.LUK.12.58" type="verse">
						Shinajpi, can apujma riña horas canhua piñarij runahua, paihua alichinara mascai ñambillaira, mana chasna rajpiga, pai canda aisasha pushanga apuma, paiga canda soldaro maquii churanga, soldaroga canda chonda cularbi ishcanga.
					</seg>
					<seg id="b.LUK.12.59" type="verse">
						Canda nini, chimanda mana llucshinguichu puchucai mediora pagangagama.
					</seg>
				</div>
				<div id="b.LUK.13" type="chapter">
					<seg id="b.LUK.13.1" type="verse">
						Cai horaspi huaquinguna Jesusta cuentanauca imasna Pilato huaquin Galilea runaunara huañuchisha, paiguna quiquin yahuarda masaca paiguna rashca sacrificio yahuarhua.
					</seg>
					<seg id="b.LUK.13.2" type="verse">
						Jesús paigunara cutipaca: ¿Iyanguichichu cai Galilea runauna casnara tormendachishca ajpi, tucui Galilea runaunamanda yali uchayujguna aca? nisha.
					</seg>
					<seg id="b.LUK.13.3" type="verse">
						Mana, cangunara nini, astaumbas canguna mana arrepentirijpi, shinallara tucui huañunguichimi.
					</seg>
					<seg id="b.LUK.13.4" type="verse">
						Shinallara chi chunga pusac runauna imahoras Siloe nishca huasi paiguna ahuai urmasha huañuchijpi, ¿iyanguichichu chiguna tucui Jerusalembi tiaj runaunamanda yali uchayujmi anauca? nisha.
					</seg>
					<seg id="b.LUK.13.5" type="verse">
						Mana, cangunara nini, astaumbas canguna mana arrepentirijpi shinallarami tucui huañunguichimi.
					</seg>
					<seg id="b.LUK.13.6" type="verse">
						Shinallara Jesús cai yachachingaj cuentanara cuentaca. Shu runa shu higo muyu yurara paihua chagrai tarpushcara charica. Dueño shamuca muyura mascangaj, astaun mana aparishca aca.
					</seg>
					<seg id="b.LUK.13.7" type="verse">
						Cuiraj runara nica: Ña quinsa huata tupura muyura mascashcani cai higo yurai, astaumbas mana tupashcanichu. Cuchui, ¿imarashara yanga shayanga allpara gastachisha?
					</seg>
					<seg id="b.LUK.13.8" type="verse">
						Shinajpi cuiraj runa cutipasha: Señor, nica, cai huatallara saqui, yura muyujta allasha ali allpara churasha.
					</seg>
					<seg id="b.LUK.13.9" type="verse">
						Chi huasha ali muyura aparijpi alimi, mana aparijpiga cuchungui.
					</seg>
					<seg id="b.LUK.13.10" type="verse">
						Shu samana punzha Jesús tandarina huasii yachachiuca.
					</seg>
					<seg id="b.LUK.13.11" type="verse">
						Chihui shu huarmi tiauca, shu unguchij supaira charij, chunga pusac huata tupura. Huasha tullu cumuyashca puriuca, mana ansas dirichuyangaj ushacachu.
					</seg>
					<seg id="b.LUK.13.12" type="verse">
						Jesús paita ricusha cayaca: Huarmi, nica, camba ungüimanda llushpichishca angui.
					</seg>
					<seg id="b.LUK.13.13" type="verse">
						Shina nisha, Jesús paihua maquira paihua ahuai churaca. Dsaslla huarmi dirichuyaca. Huarmiga Diosta alabaca.
					</seg>
					<seg id="b.LUK.13.14" type="verse">
						Tandarina huasi apuga, Jesús samana punzhai huarmira alichishcamanda piñarisha chihuajgunara nica: Socta punzha tian tarabangaj. Chi punzhaunaiga shamichi alichi tucungaj. Ama shamichichu samana punzhai, nica.
					</seg>
					<seg id="b.LUK.13.15" type="verse">
						Shinajpi Señor paita cutipasha: Ishqui shimiyuj runa, nica, ¿manzhu caran dueño cangunamanda paihua huagrara paihua burrora liushpichin huasimanda, yacuma pushangaj, upichingaj samana punzhai?
					</seg>
					<seg id="b.LUK.13.16" type="verse">
						Astaun cai huarmi, Abrahamba ushushi asha, Satanás huatashca ashca cai chunga pusac huatara, ¿manzhu paita pascana aca shu samana punzhai?
					</seg>
					<seg id="b.LUK.13.17" type="verse">
						Jesús casna rimajpi, tucui paihua contra rimajguna pingarinauca, astaun tucui runauna cushiyanauca pai tucui munanaita rashcaunamanda.
					</seg>
					<seg id="b.LUK.13.18" type="verse">
						Jesús nica: ¿Imahuara ricuchishai Dios mandana pachara? ¿Imasnara angairi?
					</seg>
					<seg id="b.LUK.13.19" type="verse">
						Shu mostaza nishca muyu cuentami. Runa cai muyura apisha, chagrai tarpusha, muyu iñaca, atun yura tucuca, pishcuuna paiguna huasiunara ranauca paihua pallcaunai.
					</seg>
					<seg id="b.LUK.13.20" type="verse">
						Cutillara Jesús nica: ¿Imahuara ricuchishai Dios mandana pachara?
					</seg>
					<seg id="b.LUK.13.21" type="verse">
						Dios mandana pacha tandara punguichina polvo cuentami, shu huarmi apica, quinsa libra harina polvoi churaca, punguiringama saquica.
					</seg>
					<seg id="b.LUK.13.22" type="verse">
						Jesús atun llactaunara ichilla llactaunaras pasauca, runaunara yachachisha, Jerusalenma riusha.
					</seg>
					<seg id="b.LUK.13.23" type="verse">
						Shu runa paita: Señor, ¿nica, ansalla runauna quishpinaun?
					</seg>
					<seg id="b.LUK.13.24" type="verse">
						Jesús paigunara: Ursarichi, nica, quishqui pungura icungaj. Cangunara nini, ashcauna icungaj mascanaun, astaun mana ushanaungachu.
					</seg>
					<seg id="b.LUK.13.25" type="verse">
						Huasiyuj dueño atarisha, pungura ishcashca huasha canzhamanda cayangaj callaringuichi, Señor, Señor, pungura pascahuai, nisha. Paiga cutipasha cangunara ñinga: Mana ricsinichu cangunara maimanda chari anguichi.
					</seg>
					<seg id="b.LUK.13.26" type="verse">
						Shinajpi rimangaj callaringuichi: Camba ñaupajpi micushcanchi, upishcanchi, can yachachicangui ñucanchi pulazaunai, nisha.
					</seg>
					<seg id="b.LUK.13.27" type="verse">
						Paiga rimangami: Cangunara nini, mana yachanichu canguna maimanda chari anguichi. Rijuichi ñucajmanda tucui manalira rajguna.
					</seg>
					<seg id="b.LUK.13.28" type="verse">
						Chihui atun huacais quiñi mucunas tianga, imahoras canguna Abrahandas, Isactas, Jacobdas, tucui Diosmanda rimajgunaras, Dios mandana pachai tiajgunaras ricunguichi, cangunaga canzhama ichushcauna asha.
					</seg>
					<seg id="b.LUK.13.29" type="verse">
						Shamunaungami indi llucshina partimandas, indi icuna partimandas, norte nishca quinri partimandas, sur nishca quinri partimandas. Mesai tiarinaunga Dios mandana pachai.
					</seg>
					<seg id="b.LUK.13.30" type="verse">
						Ñaupa ajguna puchucaiguna anaunga, puchucaibi ajguna ñaupa pundai anaunga.
					</seg>
					<seg id="b.LUK.13.31" type="verse">
						Chi punzhallaira fañseogunamanda huaquinguna Jesusma shamunauca, paita ninauca: Llucshi, caimanda ri. Herodes canda huañuchisha ninmi.
					</seg>
					<seg id="b.LUK.13.32" type="verse">
						Jesusga paigunara: Richi, nica, cai sacha allcura rimai richi; casna rauni, supaigunara ichuni, ungushcaunara alichini cunas cayas, quinsa punzhaiga ñuca ranara tucuchini.
					</seg>
					<seg id="b.LUK.13.33" type="verse">
						Astaun ministirin ñuca nambira catingaj, cunas, cayas, minzhas. Mana usharinzhu shu Diosmanda rimaj huañungaj Jerusalenmanda canzhai.
					</seg>
					<seg id="b.LUK.13.34" type="verse">
						¡Jerusalén, Jerusalén, Diosmanda rimajgunara huañuchij, cambajma cachashcaunara rumihua shitaj! ¡Masna cuti camba churiunara tandachingaj munacani, imasna atallba paihua huahuaunara rigra ucuma ugllaringaj, astaun mana munacanguichu!
					</seg>
					<seg id="b.LUK.13.35" type="verse">
						Canguna huasira chunlla saquishcami, maspas ñucara mana ricuhuanguichichu shamuna horas pactamungama imahoras ninguichi: Cushimi Señorba shutii shamuj runa.
					</seg>
				</div>
				<div id="b.LUK.14" type="chapter">
					<seg id="b.LUK.14.1" type="verse">
						Jesús shu fariseo apu huasii icusha shu samana punzha micungaj, runauna paita chapanauca urmachingaj.
					</seg>
					<seg id="b.LUK.14.2" type="verse">
						Chihui shu ksa yacuhua punguirishca runa shamuca.
					</seg>
					<seg id="b.LUK.14.3" type="verse">
						Jesusga ley shimira yachajgunara fariseounaras: ¿Alichihuajchu, nica, samana punzhai?
					</seg>
					<seg id="b.LUK.14.4" type="verse">
						Paigunaga mana cutipanaucachu. Shinajpi Jesús ungushca runara apisha, paita alichica, paita dispirisha cachaca.
					</seg>
					<seg id="b.LUK.14.5" type="verse">
						Jesús runaunara nica: ¿Maican runa cangunamanda paihua burro, paihua huagra uctui urmajpi, manzhu ringai uctalla llucchingaj, samana punzha ajllaira?
					</seg>
					<seg id="b.LUK.14.6" type="verse">
						Mana pihuas paita cutipanara ushacachu.
					</seg>
					<seg id="b.LUK.14.7" type="verse">
						Jesús ricusha imasnara huaquinguna mesai ñaupa tiarinaunara ajllanauca, shu yachachingaj cuentanara cuentaca mesama convirashcaunara, casna nica:
					</seg>
					<seg id="b.LUK.14.8" type="verse">
						Can borama convirashca ashaga, ama tiarichu ñaupa tiarinai. Shu canmanda yali runa istama convirashca ima tiaunmami.
					</seg>
					<seg id="b.LUK.14.9" type="verse">
						Casna runa shamujpi, candas paitas conviraj dueño shamunga, canda rimanga: Llucshipai, amigo, ñinga, can tiaushcara cui cai runama. Shinajpi can pingarisha puchucai tiarinara apingaj callaringui.
					</seg>
					<seg id="b.LUK.14.10" type="verse">
						Astaun, can convirashca ashaga, puchucai tiarinai tiarigri. Casna rajpi canda conviraj dueño shamusha, canda ñinga: Amigo, mas ñaupajma tiarígri. Casna rajpi can ahuayachishca angui shu canhua pariju shamujguna ñaupajpi.
					</seg>
					<seg id="b.LUK.14.11" type="verse">
						Maicambas paillarara ahuayachisha pishiyachishca anga, astaun maicans paulara pishii iyasha ahuayachishca anga.
					</seg>
					<seg id="b.LUK.14.12" type="verse">
						Jesús paita convirajta shinallara nica: Can shu istara rasha, ama conviraichu camba aillullara, uquiunara, yayaunara, mayambi causaj charijgunaras. Paiguna canda cutipasha conviranara ushanaunga, pagai tucunguimi.
					</seg>
					<seg id="b.LUK.14.13" type="verse">
						Astaumbas can istara rasha, tsuntsuunara convirangui, pullu maquiunara, anga changaunaras, ñausaunaras.
					</seg>
					<seg id="b.LUK.14.14" type="verse">
						Can casna rasha, cushi tucungui. Caiguna canda paganara mana ushanaun, astaun can pagai tucungui ali runauna causarimuna punzhai.
					</seg>
					<seg id="b.LUK.14.15" type="verse">
						Shu paihua pariju mesai tiarij runa caita uyasha nica: Cushimi pi runas tandara micuj Dios mandana pachai.
					</seg>
					<seg id="b.LUK.14.16" type="verse">
						Shinajpi Jesús paita nica: Shu runa chishii atun micuna istara rarca, ashca runaunara conviraca.
					</seg>
					<seg id="b.LUK.14.17" type="verse">
						Micuna horas ña pactajpi, paita sirvijta cachaca convirashcaunara cayangaj, paigunara: Shami, ñingaj, tucui ña puruntushcami, nisha.
					</seg>
					<seg id="b.LUK.14.18" type="verse">
						Tucui convirashcaunaga: Mana lugarchu ani ningaj callarinauca. Ñaupa aj runa nica: Shu hacindara randishcani, llucshina mani ricungaj. Canda rugauni perdonahuapai, nisha.
					</seg>
					<seg id="b.LUK.14.19" type="verse">
						Shuj nica: Ña randishcani chunga aisaj huagraunara. Riunimi paigunara camangaj. Perdonahuapai, canda rugauni.
					</seg>
					<seg id="b.LUK.14.20" type="verse">
						Shujga, Ña casarashcani, nica, chi raigumanda mana ushanichu ringaj.
					</seg>
					<seg id="b.LUK.14.21" type="verse">
						Sirvijga tigramusha, cai tucuira paihua patronda cuentaca. Shinajpi dueño piñarisha paihua sirvijta nica: Uctalla ri, pulasaunama, llacta ñambiunamas. Caima pushamui tsuntsuunara, pullu maquiunara, anga chaquiunara, ñausaunaras.
					</seg>
					<seg id="b.LUK.14.22" type="verse">
						Sirvijga: Patrón, nica, can mandashcasnara rashcami. Shinajllaira chara lugar tiaun.
					</seg>
					<seg id="b.LUK.14.23" type="verse">
						Patronga sirvijta nica: Ri, yanga ñambiunama, chagra unamas, chihuajgunara aísasha pushamungaj, ñuca huasi undajta tucungaj.
					</seg>
					<seg id="b.LUK.14.24" type="verse">
						Cangunara nini, mana pihuas ñaupa convirashcaunamanda ñuca istara gustangachu.
					</seg>
					<seg id="b.LUK.14.25" type="verse">
						Ashca runauna Jesusta compañanauca. Jesús paigunama voltiarisha nica:
					</seg>
					<seg id="b.LUK.14.26" type="verse">
						Shu runa ñucama shamusha, mana paihua yayara, mamara, huarmira, churiunara, ushushiunara, paihua causanaras chijnisha, paiga ñuca yachachishca runa mana ushanzhu tucungaj.
					</seg>
					<seg id="b.LUK.14.27" type="verse">
						Shu runa mana paihua quiquin cruzta aparisha, ñucara catishas, mana ushanzhu ñuca yachachishca runa tucungaj.
					</seg>
					<seg id="b.LUK.14.28" type="verse">
						¿Pita cangunamanda shu huasira rasha nisha, manzhu ñaupa punda tiaringa, cullquira yupangaj; ¿Pactangachu, nisha, manzhu pactanga, huasira tucuchingaj?
					</seg>
					<seg id="b.LUK.14.29" type="verse">
						Mana shina rajpi, istandira shayachishca huasha, mana ushanma tucuchingaj. Shinajpi tucui ricujguna asingaj callarinaunga.
					</seg>
					<seg id="b.LUK.14.30" type="verse">
						Casna nisha: Cai runa huasira sícachingaj callarica, astaun mana ushacachu tucuchinara.
					</seg>
					<seg id="b.LUK.14.31" type="verse">
						Shinallara maican rey apu, shu reyhua guerrangaj purisha, ¿manzhu ñaupara tiaringa iyaringaj, ushashachu imara nisha shu chunga huaranga soldarounahua ishqui chunga huaranga shamuj soldarounahua guerrangaj?
					</seg>
					<seg id="b.LUK.14.32" type="verse">
						Mana ushashaga, chi shu rey chara carui tiajllaira, runaunara cachangami amigopura tucungaj nisha.
					</seg>
					<seg id="b.LUK.14.33" type="verse">
						Shinajpi cangunamanda maicambas mana tucui pai charishcaunara saquisha, mana ushanzhu shu ñuca yachachishca runa tucungaj.
					</seg>
					<seg id="b.LUK.14.34" type="verse">
						Cachi yapa alimi, astaun cachi paihua mishquira pirdijpi, ¿imahuara cuti paita mishquiyachinga?
					</seg>
					<seg id="b.LUK.14.35" type="verse">
						Allpajpas basurajpas mana sirvin. Ichuna anga canzhama. Uyaj rinriyuj uyachu.
					</seg>
				</div>
				<div id="b.LUK.15" type="chapter">
					<seg id="b.LUK.15.1" type="verse">
						Jesusma tucui cullquira tandachijguna, tucui uchayujguna shamunauca, paita uyangaj.
					</seg>
					<seg id="b.LUK.15.2" type="verse">
						Fariseoguna yachaira yachachijgunandi paimanda piñarinauca: Cai runa uchayujgunara chasquin, paigunahua micun, nisha.
					</seg>
					<seg id="b.LUK.15.3" type="verse">
						Jesús cai yachachingaj cuentanara paigunara cuentaca:
					</seg>
					<seg id="b.LUK.15.4" type="verse">
						¿Maican runa cangunamanda shu patsaj borregounara charij, shu borrego chingaríjpi, manzhu chi iscun chunga iscun borregora saquingami runa illashca partii, paiga ringami chingarishcara mascangaj tupangagama?
					</seg>
					<seg id="b.LUK.15.5" type="verse">
						Tarijpiga, paihua rigrai churangami, cushiyasha.
					</seg>
					<seg id="b.LUK.15.6" type="verse">
						Huasima pactamusha, amigounaras mayambi causajgunaras tandachingami, paigunara: Cushiyaichi ñucahua, chingarishca borregora tarishcanimi, nisha.
					</seg>
					<seg id="b.LUK.15.7" type="verse">
						Shinallarami cangunara nini, ahua pachai yalira cushiyanaunga imahoras shu uchayuj runa arrepentirijpi iscun chunga iscun ali runaunamánda arrepentirinara mana ministinaupi.
					</seg>
					<seg id="b.LUK.15.8" type="verse">
						Shinallara, ¿maican huarmi chunga cullquira charisha, shujta chingachisha, manzhu shu vela purura sindichisha, huasira pichanga, ali pacha mascanga paihua cullquira taringagama?
					</seg>
					<seg id="b.LUK.15.9" type="verse">
						Tarishaga, paihua amigaunara mayambi causajgunaras tandachisha, paigunara: Cushiyaichi, ñuca chingachishca cullquira tarishcanimi, ñinga.
					</seg>
					<seg id="b.LUK.15.10" type="verse">
						Shinallarami cangunara nini, angelguna ñaupajpi cushi tianmi imahoras shu uchayuj runa arrepentirijpi.
					</seg>
					<seg id="b.LUK.15.11" type="verse">
						Shinallara Jesús nica, Shu runa ishqui churira charica.
					</seg>
					<seg id="b.LUK.15.12" type="verse">
						Quipa churi yayara rimaca: Yaya, nisha, ñuca apiña partira camba hacindamanda cuhuai. Yayaga pai charishcaunara chaupichisha churiunama cuca.
					</seg>
					<seg id="b.LUK.15.13" type="verse">
						Ansa punzhauna huasha, quipa churi tucui pai charishcara tandachisha, shu caru partima rica. Chihui nuspasha causasha, pai charishcara tucuchica.
					</seg>
					<seg id="b.LUK.15.14" type="verse">
						Tucuira ña yanga gastashca huasha, atun yarcai tiempo shamuca chi partii. Churiga yarcaihua huañungaj callarica.
					</seg>
					<seg id="b.LUK.15.15" type="verse">
						Ricami shu chi partii causaj runajma, paihua llutarica. Runaga paita cachaca paihua hacindama cuchiunara cuirangaj.
					</seg>
					<seg id="b.LUK.15.16" type="verse">
						Cuchi micunahua paihua icsara undachisha nica. Shinajllaira mana pihuas paita cuca micunara.
					</seg>
					<seg id="b.LUK.15.17" type="verse">
						Paiga iyarisha nica: ¿Masna ñuca yaya huasii tiau tarabajguna ashca micunara charinaun, ñucaga caibi yarcaihua huañuuni?
					</seg>
					<seg id="b.LUK.15.18" type="verse">
						Atarisha, ñuca yayajma rishami, paita nisha: Yayalla, ahua pacha ñaupajpis camba ñaupajpis uchara rashcanimi.
					</seg>
					<seg id="b.LUK.15.19" type="verse">
						Ña mana valijchu ani camba churi nishca tucungaj, shu cambajpi tarabaj runara cuenta apihuai.
					</seg>
					<seg id="b.LUK.15.20" type="verse">
						Atarishaga, paihua yayajma shamuca. Churiga chara carui shamujllaira, yaya paita ricuca, ricusha llaquirica churimanda. Yaya callpasha rica, paita ujllarisha muchaca.
					</seg>
					<seg id="b.LUK.15.21" type="verse">
						Churi yayara rimasha: Yayalla, nica, ahua pacha ñaupajpi camba ñaupajpis ucharashcani. Ña mana valijchu ani camba churi nishca tucungaj.
					</seg>
					<seg id="b.LUK.15.22" type="verse">
						Astaun yaya sirvijgunara nica: Ali churanara llucchichi, churachichi. Sortiasta reroi, zapatostas chaquii churachichi.
					</seg>
					<seg id="b.LUK.15.23" type="verse">
						Racu huagra huahuara apamichi, huañuchichi, ñucanchi micungaj. Istara rashunchi.
					</seg>
					<seg id="b.LUK.15.24" type="verse">
						Caiga ñuca churi huañushca aca, cuna causarishca; chingarishca aca, cunaga tarishcami. Cushiyangaj callarinauca.
					</seg>
					<seg id="b.LUK.15.25" type="verse">
						Paihua ñaupa churi chagrai tiauca. Pai shamusha, huasi mayambi pactamusha, tocaushcaras bailaushcaras uyaca.
					</seg>
					<seg id="b.LUK.15.26" type="verse">
						Shu sirvijta cayasha tapuca: ¿Imarai cai uyarina? nisha.
					</seg>
					<seg id="b.LUK.15.27" type="verse">
						Sirvijga paita: Camba uqui tigramushcami, nica. Camba yaya racu huagra huahuara huañuchishcami, pai alilla tigramushcamanda.
					</seg>
					<seg id="b.LUK.15.28" type="verse">
						Churiga piñarica, mana munacachu icunara. Yayaga llucshisha paita rugaca icungaj.
					</seg>
					<seg id="b.LUK.15.29" type="verse">
						Ñaupa churi yayara cutipasha: Riqui, Yaya, nica, ashca huatara canda sirvishcani, tucuibi can mandashcara pactachishcani. Imahoraspas shu chivohuallaras mana cuhuashcangui ñuca cushi tucungaj ñuca amigounahua.
					</seg>
					<seg id="b.LUK.15.30" type="verse">
						Astaumbas cai camba churi shamujpi, camba hacindara manali causaj huarmiunahua gastashca huasha, can paihuajta racu huagra huahuara huañuchishcangui.
					</seg>
					<seg id="b.LUK.15.31" type="verse">
						Shinajpi yaya paita: Churi, nica, tucui horas can ñucahua tiaungui. Tucui ñuca charishcauna cambajmi.
					</seg>
					<seg id="b.LUK.15.32" type="verse">
						Shinasha ministirica istara rangaj, cushi tucungaj, cai camba uqui huañushca aca, ña causarishcami; chingarishca aca, ña cuti tarishcami.
					</seg>
				</div>
				<div id="b.LUK.16" type="chapter">
					<seg id="b.LUK.16.1" type="verse">
						Jesús pai yachachishca runaunara nica: Shu charij runa tiaca. Mayordomora charica. Cai mayordomomanda rimashca aca: Pai camba charishcara baratunmí, nisha.
					</seg>
					<seg id="b.LUK.16.2" type="verse">
						Patrón paita cayasha, nica: ¿Imarai cai ñuca canmanda uyashca? Cuentasta raí can mayordomo ashcamanda. Ña mana mas ushangui mayordomo tucungaj.
					</seg>
					<seg id="b.LUK.16.3" type="verse">
						Shinajpi mayordomo paihua shungüi nica: ¿Imara ranarai, ñuca patrón ñucara mayordomo tiashcamanda quichuhuan? Allanara mana ushanichu, mañashalla causanara mana ushanichu, pingarichihuanmi, nica.
					</seg>
					<seg id="b.LUK.16.4" type="verse">
						Ñuca yachani imara ranaras, ñucara mayordomo tiashcamanda llucchijpi cayai tucungaj amigouna huasiunai.
					</seg>
					<seg id="b.LUK.16.5" type="verse">
						Caran paihua patronda dibij runara cayasha, ñaupa shamujta nica: ¿Masnara dibingui ñuca patronda?
					</seg>
					<seg id="b.LUK.16.6" type="verse">
						Dibiyuj cutipaca: Shu patsac lata micuna aceitera. Mayordomo paita nica: Camba dibi quillcara api, uctalla tiari, pichca chungara quillcai.
					</seg>
					<seg id="b.LUK.16.7" type="verse">
						Chí huasha shujta nica: Canga, ¿masnara dibingui? Paiga shu patsac quintal trigo muyura, nica. Mayordomo paita: Camba quillcara api, nica, pusac chunga quintalda quillcai.
					</seg>
					<seg id="b.LUK.16.8" type="verse">
						Patronga mana valij mayordomora alabaca pai sabiro rashcamanda. Cai mundui causajguna punzhai causajgunamanda yali sabiro anaun runaunahua.
					</seg>
					<seg id="b.LUK.16.9" type="verse">
						Shinallara cangunara nini: Canguna cai uchayuj mundu cullquihua amigounara raichi, shina ajllaira cullqui tucurijpi amigouna cangunara chasquinaunga huiñaigama duraj tianaunai.
					</seg>
					<seg id="b.LUK.16.10" type="verse">
						Maican runa ali rajpi ansazhituhuai, shinallara ali rangami ashcai. Maican runa manali rajpi ansazhituhuai, shinallara manali rangami ashcai.
					</seg>
					<seg id="b.LUK.16.11" type="verse">
						Canguna mana ali rajpi yanga charishcaunahua, ¿pita cangunara ali cierto valijgunara cunga cuirangaj?
					</seg>
					<seg id="b.LUK.16.12" type="verse">
						Canguna shujpa charishcaunahua mana alira rajpi, ¿pita canguna quiquimbajta cunga charingaj?
					</seg>
					<seg id="b.LUK.16.13" type="verse">
						Mana pis ishqui patronda sirvina ushanzhu, shujta chijninga, chishujtaga llaquinga; shujhua ali tucunga, chishujtaga pishiyachinga. Cangunaga mana ushanguichu Diostas cullquiras sirvingaj.
					</seg>
					<seg id="b.LUK.16.14" type="verse">
						Fariseoguna shinallara cai Jesús rimashca shimiunara uyanauca. Paiguna cullquira llaquijguna asha, paita asinauca.
					</seg>
					<seg id="b.LUK.16.15" type="verse">
						Jesús paigunara nica: Canguna pactajta runauna manchi, ninguichi runauna ñaupajpi. Shina ajllaira Dios canguna shungura ricsin. Runapura valijmi nishcara Yaya Dios chijnin.
					</seg>
					<seg id="b.LUK.16.16" type="verse">
						Ley camachishca shimi Diosmanda rimajgunandi Bautisaj Juangama duranauca; chihuasha Dios mandana pachara rimashcami, tucui runaunaga aburinaun icungaj.
					</seg>
					<seg id="b.LUK.16.17" type="verse">
						Astaun raihuajmi ahua pachas cai pachas tucuringaj, randi ley shimimanda mana usharinzhu shu pundahuallas apashitangaj.
					</seg>
					<seg id="b.LUK.16.18" type="verse">
						Maican runa paihua huarmira ichusha, shujhua casarasha, tacarij runa tucun. Maican runa chi cari ichushca huarmira casarasha, shinallara shujhua tacarij tucun.
					</seg>
					<seg id="b.LUK.16.19" type="verse">
						Shu charij runa tiauca, gusto inu puca yuraj churanara churarishca. Caran punzha atun micuna istara rarca.
					</seg>
					<seg id="b.LUK.16.20" type="verse">
						Shinallara shu Lázaro nishca tsuntsu mañaj runa tiaca. Paihua aicha llagaunahua undashca aca, charij runa pungüi ichushca sirica.
					</seg>
					<seg id="b.LUK.16.21" type="verse">
						Charij runa mesamanda urmaj puchuunahua paihua icsara undachina munacami. Allcuuna shamunauca paihua llagaunara llacanauca.
					</seg>
					<seg id="b.LUK.16.22" type="verse">
						Tsuntsu runaga huañuca. Angelguna paita pushanauca Abraham tiashcama. Shinallara charij runa huañuca, pambashca aca.
					</seg>
					<seg id="b.LUK.16.23" type="verse">
						Ucu pachaiga, charij runa paihua ñahuira pascasha, Abrahanda ricuca carui, Lazaroras ricuca paihua rigrai.
					</seg>
					<seg id="b.LUK.16.24" type="verse">
						Shinajpi caparica: Yaya Abraham, llaquihuapai, nisha. Lazarora cachamupangui ñucama, paihua maqui rero pundara yacuhua ucuchichu ñuca callura chiriyachingaj. Cai ninai yapa tormendariuni.
					</seg>
					<seg id="b.LUK.16.25" type="verse">
						Abrahanga paita: Churi, nica, iyari imasna can causaushca horas camba ali charishcaunara charicangui, astaun Lázaro manaliunara. Paiga cuna caibi cushiyashcami, randi can tormendariungui.
					</seg>
					<seg id="b.LUK.16.26" type="verse">
						Maspas, shu atun huaicu tian canhua ñucanchihua chaupi chaupii. Pasana munajguna caimanda cambajma pasanara mana ushanaun, chimandas caimas mana ushanaun.
					</seg>
					<seg id="b.LUK.16.27" type="verse">
						Runa nica: Yaya canda rugauni Lazarora ñuca yaya huasima cachapangui.
					</seg>
					<seg id="b.LUK.16.28" type="verse">
						Pichca uquiyuj ani. Paigunama cachapangui ama shamunauchu cai tormendarinama.
					</seg>
					<seg id="b.LUK.16.29" type="verse">
						Abraham paita: Moisesta charinaun, Diosmanda rimajgunandi, caigunara uyanauchu, nica.
					</seg>
					<seg id="b.LUK.16.30" type="verse">
						Shinajpi runa: Mana, nica, Yaya Abraham, shuj huañushcaunamanda paigunama rimai rijpi, arrepentirinaunga.
					</seg>
					<seg id="b.LUK.16.31" type="verse">
						Astaun Abraham paita: Moisesta mana uyajpi, nica, shinallara mana uyanaungachu shuj huañushcaunamanda atarisha rimajpis.
					</seg>
				</div>
				<div id="b.LUK.17" type="chapter">
					<seg id="b.LUK.17.1" type="verse">
						Jesús pai yachachishca runaunama: Ursamanda uchai nijtanauna shamunaungami, nica. Astaun ¡lastimalla casnai urmachij runa!
					</seg>
					<seg id="b.LUK.17.2" type="verse">
						Manara shu runa shu cai ichilla huahuaunara uchai urmachisha, astaun ali anmaca shu atun cutana rumira paihua cungai huatasha, paita lamarbi shitai tucungaj.
					</seg>
					<seg id="b.LUK.17.3" type="verse">
						Ricuichi cangunajmandallara. Camba uqui canmanda uchara rajpi, paita rimai. Pai arrepentirijpiga, paita perdonai.
					</seg>
					<seg id="b.LUK.17.4" type="verse">
						Pai canzhis cuti canmanda uchara rajpi shu punzhai, canzhis cuti cai punzhai tigramujpi, canda nisha: Arrepentirinimi. Paita perdonai.
					</seg>
					<seg id="b.LUK.17.5" type="verse">
						Señor cachashca runauna paita ninauca: Ñucanchi quirinara yapahuapai.
					</seg>
					<seg id="b.LUK.17.6" type="verse">
						Shinajpi Señor nica: Canguna quirina shu ichilla tarpuna muyu tupu ajpi, canguna cai yurara rimanguichimaca: Aisairi caimanda, nisha, lamarbi tarpuri. Cangunara uyanmaca.
					</seg>
					<seg id="b.LUK.17.7" type="verse">
						¿Pita cangunamanda shu sirvij runara charisha, allpara huanuyachij, huagrara cuidaj, pai chagramanda tigramujpi, paita ninma: Icui, mesai tiari?
					</seg>
					<seg id="b.LUK.17.8" type="verse">
						Astaun, ¿manzhu ñinga: Micunara puruntui, chumbilli, sirvihuai, ñuca micushca upishca huashagama. Chihuasha micungui, upingui can?
					</seg>
					<seg id="b.LUK.17.9" type="verse">
						¿Agrasinga chari paihua sirvijta pai mandashcara rashcaraigu? Mana, nisha, iyauni.
					</seg>
					<seg id="b.LUK.17.10" type="verse">
						Shinallara canguna, tucui cangunara mandashcara rashca huasha, nichi: Yanga sirvijguna manchi, ñucanchi rana ministishcallara rashcanchi.
					</seg>
					<seg id="b.LUK.17.11" type="verse">
						Jesús Jerusalenma riusha, Samariahua Galileahua chaupira pasauca.
					</seg>
					<seg id="b.LUK.17.12" type="verse">
						Shu ichilla llactai icusha, paita tupangaj llucshimunauca chunga llagayuj runauna. Carullai shayarinauca.
					</seg>
					<seg id="b.LUK.17.13" type="verse">
						Caparisha ninauca: ¡Jesús, Yachachij, llaquihuapai ñucanchira!
					</seg>
					<seg id="b.LUK.17.14" type="verse">
						Jesús paigunara ricusha: Richi, nica, sacerdoteunama ricuchichi. Paiguna riushcallai alichi tucunauca.
					</seg>
					<seg id="b.LUK.17.15" type="verse">
						Shinajpi paigunamanda shuj, pai aliyashcara ricusha, tigraca. Shinzhi shimihua caparisha, Diosta alabaca.
					</seg>
					<seg id="b.LUK.17.16" type="verse">
						Tuama urmaca Jesuspa chaquii, paita agrasisha. Paiga Samaria runa aca.
					</seg>
					<seg id="b.LUK.17.17" type="verse">
						Jesús cutipasha nica: ¿Manzhu chungapura anauca alichishcauna? ¿Chishu iscunga, maibirai?
					</seg>
					<seg id="b.LUK.17.18" type="verse">
						¿Cai carumanda runalla tigramuca Diosta alabangaj?
					</seg>
					<seg id="b.LUK.17.19" type="verse">
						Jesús paita: Atari, nica, ri. Can quirishca canda quishpichishcamí.
					</seg>
					<seg id="b.LUK.17.20" type="verse">
						Fariseoguna Jesusta tapunauca: ¿imahorasta shamunga Dios mandana pacha? nisha. Jesús cutipasha nica: Dios mandana pacha mana ricuihuajchu shamunga.
					</seg>
					<seg id="b.LUK.17.21" type="verse">
						Mana rímanaungachu: Caibimi, chihuimi, nisha. Dios mandana pacha canguna chaupii tian.
					</seg>
					<seg id="b.LUK.17.22" type="verse">
						Jesús pai yachachishca runaunara nica: Punzhauna shamunaungami imahoras Runa Churi tiashca punzhaunamanda shujta ricusha ninguichimi, astaun mana ricunguichichu.
					</seg>
					<seg id="b.LUK.17.23" type="verse">
						Runauna cangunara ninaunga: Caibimi, chihuimi, nisha. Ama ringuichichu, ama catinguichichu paigunara.
					</seg>
					<seg id="b.LUK.17.24" type="verse">
						Imasna rayo shu parti cielomanda chishu partigama limpian, shinallarami tucunga ñuca, Runa Churi nishca, shamuna punzhai.
					</seg>
					<seg id="b.LUK.17.25" type="verse">
						Chi punzha manara shamujllaira, ministirin ñuca ashcara tormendachishca achu, shinallara cai horas aj runaunamanda ichushca tucuchu.
					</seg>
					<seg id="b.LUK.17.26" type="verse">
						Imasna tucuca Noé causana punzhaunai, shinallara tucunga ñuca shamuna punzhaunai.
					</seg>
					<seg id="b.LUK.17.27" type="verse">
						Runauna micunauca, upinauca, casaranauca, casarachinauca, Noé barcoi icuna punzhagama. Pai icushca huasha, yacu izhu shamuca, tucui paigunara tucuchica.
					</seg>
					<seg id="b.LUK.17.28" type="verse">
						Shinallara tucuca Lot nishca runa causana punzhaunai. Runauna micunauca, upinauca, randinauca, catunauca, tarpunauca, huasiunara shayachinauca;
					</seg>
					<seg id="b.LUK.17.29" type="verse">
						Lot Sodoma llactamanda llucshina punzhaga, chi quiquin punzhai, cielomanda ninas azufres tamiaca, tucuira tucuchica.
					</seg>
					<seg id="b.LUK.17.30" type="verse">
						Shinallara tucunga ñuca, Runa Churi nishca, ricurina punzhai.
					</seg>
					<seg id="b.LUK.17.31" type="verse">
						Chi punzhai, shu runa huasi pundai tiausha, paihua charishcauna huasi ucui ajpis, ama irguchu apingaj. Shinallara chagrai tiajga ama huashama tigrachu.
					</seg>
					<seg id="b.LUK.17.32" type="verse">
						Iyarichi Lotpa huarmi.
					</seg>
					<seg id="b.LUK.17.33" type="verse">
						Tucui runa paihua causaira quishpicningaj mascasha, pirdingami; tucui runa paihua causaira pirdisha quishpingami.
					</seg>
					<seg id="b.LUK.17.34" type="verse">
						Cangunara nini, chi tutai ishquipura shu caitui sirinaunga, shuj apishca anga, shujga saquishca anga.
					</seg>
					<seg id="b.LUK.17.35" type="verse">
						Ishqui huarmi pariju cutarinaunga. Shuj apishca anga, shujga saquishca anga.
					</seg>
					<seg id="b.LUK.17.36" type="verse">
						Ishqui runa chagrai tianaunga. Shuj apishca anga, shujga saquishca anga.
					</seg>
					<seg id="b.LUK.17.37" type="verse">
						Paigunaga Jesusta cutipasha, paita ninauca: ¿Maibira, Señor? Jesús paigunara nica: Maibis aicha sirin, chihuimi angauna tandarimunaunga.
					</seg>
				</div>
				<div id="b.LUK.18" type="chapter">
					<seg id="b.LUK.18.1" type="verse">
						Shu yachachingaj cuentanara Jesús paigunara cuentaca runauna tucui horas mañanauchu, mana sambayasha.
					</seg>
					<seg id="b.LUK.18.2" type="verse">
						Casna nica: Shu llactai shu taripaj runa tiauca. Paiga Diosta mana manzhacachu, runaunara mana llaquicachu.
					</seg>
					<seg id="b.LUK.18.3" type="verse">
						Shinallara chi llactai shu huaccha huarmi tiaca. Paiga taripajma shamuca, paita nica: Ñucara yanapahuapai ñucara chijnij runamanda.
					</seg>
					<seg id="b.LUK.18.4" type="verse">
						Taripaj runa unaillara uyanara mana munacachu, astaun huasha paihua shungüi nica: Ñuca Diosta mana manzhashallara, runaunaras mana ricushallara,
					</seg>
					<seg id="b.LUK.18.5" type="verse">
						cai huaccha huarmi ñucara molestajllaira, paita yanapasha chari. Mana casna rajpi huarmi caran rato shamusha ñucara aburichinga.
					</seg>
					<seg id="b.LUK.18.6" type="verse">
						Señor nica: Uyaichi cai manali taripaj rimashcara.
					</seg>
					<seg id="b.LUK.18.7" type="verse">
						¿Manzhu Dios pai ajllashcaunara yanapanga, paiguna tutandi punzhandi paita caparijpi? ¿Unaiyangachu paigunara cutipangaj?
					</seg>
					<seg id="b.LUK.18.8" type="verse">
						Cangunara nini, Dios uctalla paigunara uyangami. Ñuca, Runa Churi nishca, shamushaga, ¿quirinara tupashachu mundui?
					</seg>
					<seg id="b.LUK.18.9" type="verse">
						Huaquingunara, paiguna ali runa maní iyasha nijgunara, shujgunara chijnijgunara, Jesús shinallara paigunara cai yachachingaj cuentanara cuentaca:
					</seg>
					<seg id="b.LUK.18.10" type="verse">
						Ishqui runa templo huasima rinauca Diosta mañangaj, shujga fariseo runa maca, chishujga gobierno cullquira tandachij.
					</seg>
					<seg id="b.LUK.18.11" type="verse">
						Fariseo runaga, shayarisha, paihuajllarara mañaca, casna nisha: Dios, canda agrasini ñuca mana shu runauna cuenta tucunichu, shuhuajguna, manaliuna, shujhua tacarijguna, mana cai gobierno cullquira tandachij runa cuentachu ani.
					</seg>
					<seg id="b.LUK.18.12" type="verse">
						Ishqui cuti caran semanai sasiuni, tucui ñuca ganashcamanda shu chunga partira cuni.
					</seg>
					<seg id="b.LUK.18.13" type="verse">
						Gobierno cullquira tandachij runaga carui shayarisha, mana munacachu paihua ñahuira cieloma atarichisha ricungajllas, astaun paihua pichura huactasha, casna nica: Dios llaquihuapai ñucara, uchayuj runa maní.
					</seg>
					<seg id="b.LUK.18.14" type="verse">
						Cangunara nini, cai runa paihua huasima perdonashca rica, chishujga mana. Maican runa paillarara ahuayachisha pishiyachishca anga, maicans paillarara pishiyachisha ahuayachishca anga.
					</seg>
					<seg id="b.LUK.18.15" type="verse">
						Llullu huahuanara Jesusma pushamunaucaj paigunara llangasha bendiciachingaj. Yachachishca runaunaga ricusha paigunara piñanauca.
					</seg>
					<seg id="b.LUK.18.16" type="verse">
						Jesusga paigunara cayasha nica: Ichilla huahuaunara lugarda cuichi ñucama shamungaj, ama arcaichichu paigunara. Paiguna samiunajmi Dios mandana pacha.
					</seg>
					<seg id="b.LUK.18.17" type="verse">
						Cierto pacha cangunara nini, maicambas Dios mandana pachara mana ichilla huahuasna chasquijpi, mana pacha chihui icungachu.
					</seg>
					<seg id="b.LUK.18.18" type="verse">
						Shu valij runa Jesusta tapuca: Ali Yachachij, nisha, ¿imara ranarai ñuca huiñai causaira apingaj?
					</seg>
					<seg id="b.LUK.18.19" type="verse">
						Jesús paita nica: ¿Imarasha ñucara, Ali nisha rimahuanguiri? Pis mana alichu, Diosllami ali.
					</seg>
					<seg id="b.LUK.18.20" type="verse">
						Yachanguimi mandamientos nishca Dios mandashca shimiunara: Ama shujhua tacarichu, ama huañuchichu, ama shuhuaichu, ama shujgunamanda llullaichu, yayaras mamaras llaquina mangui.
					</seg>
					<seg id="b.LUK.18.21" type="verse">
						Paiga: Cai tucuira pactachishcani maltamanda pacha, nica.
					</seg>
					<seg id="b.LUK.18.22" type="verse">
						Jesús caita uyasha nica: Chara shuj pishinmi: Can tucui charishcara catuiri, tsuntsuunama cui. Valijtas charingui ahua pachai. Shami, catihuai.
					</seg>
					<seg id="b.LUK.18.23" type="verse">
						Shinajpi pai caita uyasha llaquirica, ashca charij ashcamanda.
					</seg>
					<seg id="b.LUK.18.24" type="verse">
						Jesusga pai ashca llaquirishcara ricusha nica: Tormendosmi charíjguna Dios mandana pachai icungaj.
					</seg>
					<seg id="b.LUK.18.25" type="verse">
						Shu camello nishca tormendariushas pasangallami tupulli uctura, randi shu charij runa astaun yali tormendoshua Dios mandana pachai icungami.
					</seg>
					<seg id="b.LUK.18.26" type="verse">
						Cai shimira uyajguna ninauca: ¿Pita quishpina ushangairi?
					</seg>
					<seg id="b.LUK.18.27" type="verse">
						Jesús paigunara nica: Runaunahua mana raihuajta Dioshua ali raihuajmi.
					</seg>
					<seg id="b.LUK.18.28" type="verse">
						Shinajpi Pedro nica: Ñucanchiga ñucanchi charishcaunara saquisha canda catishcanchi.
					</seg>
					<seg id="b.LUK.18.29" type="verse">
						Jesús paigunara nica: Cierto pacha cangunara nini, mana tianzhu shu runas paihua huasira, yayaunara, uquiunara, huarmira, churiunaras saquisha Dios mandana pachamanda,
					</seg>
					<seg id="b.LUK.18.30" type="verse">
						Astaun mas ashcara apingami cai horasgunai, shinallara shamuj tiempoi huiñai causaira charingami.
					</seg>
					<seg id="b.LUK.18.31" type="verse">
						Jesús paihua chunga ishqui runara pushasha, paigunara nica: Jerusalenma sicanchi. Tucui Diosmanda rimajguna quillcashca ñuca, Runa Churi nishcamanda, pactaringami.
					</seg>
					<seg id="b.LUK.18.32" type="verse">
						Gentilguna maquii entregashca anga, asishca, piñashca, tiucashca anga.
					</seg>
					<seg id="b.LUK.18.33" type="verse">
						Paita azutishca huasha huañuchinaunga. Astaun quinsa punzhai causaringami.
					</seg>
					<seg id="b.LUK.18.34" type="verse">
						Yachachishca runaunaga imaras mana intindinaucachu cai rimashcamanda. Cai shimi paigunamanda pacashca aca. Mana intindinaucachu Jesús paigunara rimashcara.
					</seg>
					<seg id="b.LUK.18.35" type="verse">
						Jesús Jericó nishca llacta mayanma shamujpi, shu ñausa runa ñambi rayai tiauca, Cullquira cuhuai, nisha mañasha.
					</seg>
					<seg id="b.LUK.18.36" type="verse">
						Ñausa runa ashca runaunara uyasha tapuca: ¿Imara tucun? nisha.
					</seg>
					<seg id="b.LUK.18.37" type="verse">
						Paita cuentanauca: Nazaretmanda Jesusmi pasaun, ninauca.
					</seg>
					<seg id="b.LUK.18.38" type="verse">
						Shinajpi pai caparisha: Jesús, Davidpa Churi, llaquihuapai, nica.
					</seg>
					<seg id="b.LUK.18.39" type="verse">
						Ñaupa shamuujguna paita piñanauca: Chunlla, ama caparichu, nisha. Paiga mas shinzhira caparisha: Davidpa Churi, llaquihuapai, nica.
					</seg>
					<seg id="b.LUK.18.40" type="verse">
						Shinajpi Jesús shayarisha, runara paihuajma pushamungaj cachaca. Runa shamujpi, Jesús paita tapuca:
					</seg>
					<seg id="b.LUK.18.41" type="verse">
						¿Imara munangui ñuca canhua rangaj? nica. Runaga: Señor, ñuca ricuj tucungaj, nica.
					</seg>
					<seg id="b.LUK.18.42" type="verse">
						Jesús paita: Ricuj tucui, nica, can quirishca canda quishpichishcami.
					</seg>
					<seg id="b.LUK.18.43" type="verse">
						Chi ratollai ricucami. Jesusta catimuca, Diosta alabasha. Tucui runauna caita ricusha Diosta alabanauca.
					</seg>
				</div>
				<div id="b.LUK.19" type="chapter">
					<seg id="b.LUK.19.1" type="verse">
						Jesús Jericó nishca llactara icusha, pasauca. 2 Shu Zaqueo nishca runa tiauca, gobierno cullquira tandachijguna apu maca, charij runa.
					</seg>
					<seg id="b.LUK.19.3" type="verse">
						Pai Jesusta ricusha nica, astaun mana ushacachu ashca runauna taucarimushcaraigu, pai ichilla runa asha.
					</seg>
					<seg id="b.LUK.19.4" type="verse">
						Ñaupajma callpasha, shu sicómoro nishca yurara sicaca. Jesús chita pasana maca.
					</seg>
					<seg id="b.LUK.19.5" type="verse">
						Jesús chima pactasha, ahuama ricusha, runara ricuca, paita nica: Zaqueo, uctalla irgüi. Cuna punzha ministirin ñuca camba huasii pasiangaj.
					</seg>
					<seg id="b.LUK.19.6" type="verse">
						Shinajpi uctalla irgumuca, cushihua paita chasquicami.
					</seg>
					<seg id="b.LUK.19.7" type="verse">
						Caita ricusha, tucui runauna piñanauca, Jesús shu uchayuj runahua tiangaj icushcami, nisha.
					</seg>
					<seg id="b.LUK.19.8" type="verse">
						Shinajpi Zaqueo shayarisha, Señorda nica: Señor, shu chaupi ñuca charishcara tusntsuunama cusha, pimandas umachisha ñuca yapajta apishca ajpi, chuscu cuti yapasha cutichisha.
					</seg>
					<seg id="b.LUK.19.9" type="verse">
						Jesús paita nica: Cunallara quishpina pactamun cai huasima, pais shu Abrahamba churi ajpi.
					</seg>
					<seg id="b.LUK.19.10" type="verse">
						Ñuca, Runa Churi nishca, shamucani pirdirishcara mascangaj quishpichingajpas.
					</seg>
					<seg id="b.LUK.19.11" type="verse">
						Runauna cai shimiunara uyajpi, Jesús paigunara shu yachachingaj cuentanara cuentaca, pai ña Jerusalén mayambi tiausha, runaunas Dios mandana pacha ñalla ricurina ajta iyanaujpi.
					</seg>
					<seg id="b.LUK.19.12" type="verse">
						Jesús nica: Shu valij runa caru llactama rica, chi llacta rey apu tucungaj, chihuasha tigramungaj.
					</seg>
					<seg id="b.LUK.19.13" type="verse">
						Paiga shu chunga sirvijgunara cayasha, chunga cullquira cuca: Tarabaichi, nisha, ñuca cuti tigranagama.
					</seg>
					<seg id="b.LUK.19.14" type="verse">
						Paihua llactai tiajgunaga paita chijninauca. Runaunara cachaca pai huashai paita ñingaj: Mana munanchichu can ñucanchi rey apu tucungaj.
					</seg>
					<seg id="b.LUK.19.15" type="verse">
						Pai tigramushcaiga, rey apu tucushca huasha, cayangaj cachaca chi cullquira cushca sirvijgunara, caran dueño ganashcara yachangaj.
					</seg>
					<seg id="b.LUK.19.16" type="verse">
						Ñaupa runa shamusha nica: Señor, camba cullqui chunga cullquira mas ganashcami.
					</seg>
					<seg id="b.LUK.19.17" type="verse">
						Señor paita: Ali sirvij mangui, nica, alimi rashcangui, can ansallai alira rashca ajpi, can chunga llacta ahuai apu tucungui.
					</seg>
					<seg id="b.LUK.19.18" type="verse">
						Shujpas shamuca: Señor, nica, camba cullqui pichca cullquira mas ganashcami.
					</seg>
					<seg id="b.LUK.19.19" type="verse">
						Paita shinallara nica: Cambas pichca llacta ahuai tucungui.
					</seg>
					<seg id="b.LUK.19.20" type="verse">
						Shujpas shamuca: Señor, nica, Caiga camba cullqui, shu llachapai pillusha huacachisha charícani.
					</seg>
					<seg id="b.LUK.19.21" type="verse">
						Canda manzhacani, can shu milli runa ajpi, can mana churashcara apij, can mana tarpushcara pallaj ajpi.
					</seg>
					<seg id="b.LUK.19.22" type="verse">
						Shinajpi señor paita nica: Mana ali sirvij, camba quiquin shimimandallara taripashca angui. Ñuca milli runa ajta yachacangui, ñuca mana churashcara apij, ñuca mana tarpushcara pallaj ajta.
					</seg>
					<seg id="b.LUK.19.23" type="verse">
						¿Imaraigu ñuca cullquira mana churacangui bancoi mirangaj, ñuca tigramushcai ñuca cullquira mirashcandi apingaj?
					</seg>
					<seg id="b.LUK.19.24" type="verse">
						Chihui ajgunara nica: Paimanda cullquira quichuichi, chunga cullquira charijma cuichi.
					</seg>
					<seg id="b.LUK.19.25" type="verse">
						Paigunaga: Señor, ninauca, chunga cullquira charinmi.
					</seg>
					<seg id="b.LUK.19.26" type="verse">
						Shinajpi cangunara nini, charijgunama cushca anga, mana charijgunamanda paiguna charishcahuaras quichushca anga.
					</seg>
					<seg id="b.LUK.19.27" type="verse">
						Maspas ñucara chijnijgunara pushamuichi caima, paigunara huañuchichi ñuca ñaupajpi.
					</seg>
					<seg id="b.LUK.19.28" type="verse">
						Caita rimashca huasha, Jesús ñaupasha riuca, Jerusalenma sicasha.
					</seg>
					<seg id="b.LUK.19.29" type="verse">
						Jesús Betfagé Betanias nishca llactauna mayanma pactamusha, Olivos nishca urcuma pactasha, ishqui yachachishca runaunara cachaca.
					</seg>
					<seg id="b.LUK.19.30" type="verse">
						Paigunara nica: Richi chimbai tiaj ichilla llactama, chihui icusha shu malta burro huatashcara tupanguichimi, imahoraspas mana montashca. Pascaichi, apamichi.
					</seg>
					<seg id="b.LUK.19.31" type="verse">
						Maican runa cangunara: ¿Imaraigu burrora pascaunguichi? nijpi, casna rimasha cutipanguichi: Señor paita ministin, nisha.
					</seg>
					<seg id="b.LUK.19.32" type="verse">
						Cachashcauna rinaucami, rimashcasna tupanauca.
					</seg>
					<seg id="b.LUK.19.33" type="verse">
						Malta burrora pascajpi, dueñouna ninauca: ¿Imarasha pascaunguichi malta burrora?
					</seg>
					<seg id="b.LUK.19.34" type="verse">
						Paiguna: Señor ministishcaraigumanda, ninauca.
					</seg>
					<seg id="b.LUK.19.35" type="verse">
						Jesuspajma apamunauca. Paiguna churanara malta burroi churasha, Jesusta sicachinauca.
					</seg>
					<seg id="b.LUK.19.36" type="verse">
						Jesús pasaushcai, runauna churanara mandanauca ñambii.
					</seg>
					<seg id="b.LUK.19.37" type="verse">
						Olivos urcu irguna mayanma pactajpi, tucui yachachishca runauna cushiyasha, Diosta alabangaj callarinauca, shinzhi caparisha tucui pai munanaita rashcara ricushcamanda.
					</seg>
					<seg id="b.LUK.19.38" type="verse">
						Chasna nisha: ¡Bendiciashcami Señorba shutii shamuj rey apu; ahua pachai cushilla tucuchu, sumajpas ahuai tiachu!
					</seg>
					<seg id="b.LUK.19.39" type="verse">
						Shinajpi runa montonmanda huaquin fariseoguna Jesusta ninauca: Can yachachishca runaunara piñai.
					</seg>
					<seg id="b.LUK.19.40" type="verse">
						Jesús cutipasha paigunara nica: Cangunara nini, caiguna mana rimanaupiga rumiuna caparinaunma.
					</seg>
					<seg id="b.LUK.19.41" type="verse">
						Jesús entero llacta mayanma pactamusha, llactara ricusha huacaca,
					</seg>
					<seg id="b.LUK.19.42" type="verse">
						nisha: ¡Canga cai camba punzhallai can cushilla causana nambira ricsinguima! Astaun cunaga camba ñahuimanda pacashcami.
					</seg>
					<seg id="b.LUK.19.43" type="verse">
						Punzhauna shamunaunga imahoras canda chijnijguna can muyujta sancaunara churanaunga, canda ishcanaunga, tucui partimanda canda nitimunaunga.
					</seg>
					<seg id="b.LUK.19.44" type="verse">
						Canda tulanaungami allpama, shinallara camba churiunandi camba ucui. Shu rumillas mana saquinaungachu shu rumi ahuai, Dios cambajma pasiashca punzhara mana ricsishcaraigu.
					</seg>
					<seg id="b.LUK.19.45" type="verse">
						Jesús templo nishca Diosta alabana huasii icusha, chihui tiaj catujgunaras randijgunaras canzhama ichuca.
					</seg>
					<seg id="b.LUK.19.46" type="verse">
						Paigunara nica: Quillcashcami tian, Ñuca huasi shu Diosta mañana huasimi, cangunaga shu shuhuajguna uctura rashcanguichi.
					</seg>
					<seg id="b.LUK.19.47" type="verse">
						Caran punzha templo huasii yachachica, astaun sacerdote apuuna, yachaira yachachijgunandi, runauna apuunandi paita huañuchingaj mascanauca.
					</seg>
					<seg id="b.LUK.19.48" type="verse">
						Mana ushanaucachu chita ranara, tucui runauna ashca munaihua paita uyashcamanda.
					</seg>
				</div>
				<div id="b.LUK.20" type="chapter">
					<seg id="b.LUK.20.1" type="verse">
						Shu punzha Jesús templo huasii tiausha, runaunara yachachica, evangelio ali shimiras rimaca. Sacerdote apuuna, yachaira yachachijgunandi, rucuunandi paihuajma shamunauca.
					</seg>
					<seg id="b.LUK.20.2" type="verse">
						Paita rimanauca, casna nisha: Rimahuai, ¿Ima mandanahua cai rashcaunara raungui? ¿Pi mandajpira casna raungui?
					</seg>
					<seg id="b.LUK.20.3" type="verse">
						Jesús cutipasha paigunara nica: Ñuca cangunara shinallara shu tapunara charini. Cutipahuaichi.
					</seg>
					<seg id="b.LUK.20.4" type="verse">
						Juamba bautisánaga, ¿ahua pachamandachu aca, runaunamandachu aca?
					</seg>
					<seg id="b.LUK.20.5" type="verse">
						Shinajpi, paigunapura rimananauca: Ñucanchi, Ahua pachamandami nijpiga, paimi ñinga: ¿Imarasha mana paita quiricanguichi? nisha.
					</seg>
					<seg id="b.LUK.20.6" type="verse">
						Ñucanchi, Runaunamandami, nijpiga, tucui runauna ñucanchira rumihua shitanaunga; paiguna ciertomi iyanaun Juan shu Diosmanda rimajmi.
					</seg>
					<seg id="b.LUK.20.7" type="verse">
						Cutipasha ninauca: Mana yachanchichu maimanda asnearas.
					</seg>
					<seg id="b.LUK.20.8" type="verse">
						Shinajpi Jesús paigunara nica: Ñucas cangunara mana rimashachu pi mandajpira ñuca casnaunara rani.
					</seg>
					<seg id="b.LUK.20.9" type="verse">
						Jesús runaunara cai yachachingaj cuentanara cuentangaj callarica: Shu runa, nisha, shu uvillas chagrara tarpuca, tarabajgunara pagara mañasha mañachica, chasna rasha unaiyangaj rica.
					</seg>
					<seg id="b.LUK.20.10" type="verse">
						Pallana horas pactarijpi, shu sirvij runara cachaca, tarabajguna uvillas aparishcara paita cungaj. Tarabajgunaga paita macasha, maquillahua illajta paita cuti cachanauca.
					</seg>
					<seg id="b.LUK.20.11" type="verse">
						Runa cuti shu sirvijta cachaca; paita shinallara macasha, camisha, maquillahua cachanauca.
					</seg>
					<seg id="b.LUK.20.12" type="verse">
						Ña quinsa cuti cachasha, runa shu sirvijta cachaca. Paitas chugrichisha canzhama shitanauca.
					</seg>
					<seg id="b.LUK.20.13" type="verse">
						Shinajpi chagrayuj dueño nica: ¿Imara rashai? Ñuca quiquin llaquishca churira cachasha, paita ricusha casunaunga chari.
					</seg>
					<seg id="b.LUK.20.14" type="verse">
						Tarabajgunaga paita ricusha paigunapura rimasha ninauca: Caimi cai chagrara apiña churi. Shamichi, paita huañuchishunchi, allpaga ñucanchij tucungami.
					</seg>
					<seg id="b.LUK.20.15" type="verse">
						Churira chagramanda ichunauca, paita huañuchinauca. ¿Imara rangairi chagrayuj dueñoga paigunara?
					</seg>
					<seg id="b.LUK.20.16" type="verse">
						Paiga shamungami, cai tarabajgunara huañuchisha tucuchingami, paihua chagrara shujgunama cungami. Fariseoguna paita uyasha ninauca: ¡Dios ama lugarda cuchu shina tucungaj!
					</seg>
					<seg id="b.LUK.20.17" type="verse">
						Jesús paigunara ricusha nica: ¿Imara nin cai quillcashca: Huasira sicachijguna mana munashca rumiga istandi siqui tucushcami?
					</seg>
					<seg id="b.LUK.20.18" type="verse">
						Tucui cai rumii urmajga paquirishca anga, astaun maican ahuai cai rumi urmamun, paiga polvolla tucungami.
					</seg>
					<seg id="b.LUK.20.19" type="verse">
						Sacerdote apuuna yachaira yachachijgunandi Jesusta apingaj ninauca chi ratollai, casna rimashca shimiuna paigunamanda rimashca ajta intindinauca; astaun runaunara manzhanauca.
					</seg>
					<seg id="b.LUK.20.20" type="verse">
						Jesusta camangaj, urmachingaj nisha, ricujgunara cachanauca, ali runa mani yanga rimasha nijgunara, pandachishca shimira apingaj nisha, paita gobernadorba maquii entregangaj.
					</seg>
					<seg id="b.LUK.20.21" type="verse">
						Paita tapunauca: Yachachij, nisha, yachanchi imasna can cierto shimira rimaungui, yachachiungui, runa ricurina samira mana riparangui, astaun Diospa nambira cierto pacha yachachingui.
					</seg>
					<seg id="b.LUK.20.22" type="verse">
						¿Paganachu manzhu pagana impuesto nishca cullquira Cesarma?
					</seg>
					<seg id="b.LUK.20.23" type="verse">
						Jesusga paiguna sabiro iyaira ricsisha, paigunara nica: ¿Imarasha tentahuanguichi?
					</seg>
					<seg id="b.LUK.20.24" type="verse">
						Cullquira ricuchihuai. ¿Pihuajtai cai ñahui, cai quillcashca? Paiguna: Cesarbajmi, ninauca.
					</seg>
					<seg id="b.LUK.20.25" type="verse">
						Shinajpi Jesús paigunara nica: Shinajpi, Cesarbajta Cesarma cuichi, Diospajta Diosma cuichi.
					</seg>
					<seg id="b.LUK.20.26" type="verse">
						Shinasha ima panda shimiras tupangaj mana ushanaucachu runauna ñaupajpi, astaun pai sabiro shimihua cutipajpi, manzharisha upallayanauca.
					</seg>
					<seg id="b.LUK.20.27" type="verse">
						Chihuasha, huaquin Saduceos nishcauna Jesusbajma shamunauca, caiguna causarina illan nijguna asha. Jesusta tapunauca:
					</seg>
					<seg id="b.LUK.20.28" type="verse">
						Yachachij, nisha, Moisés ñucanchira quillcaca: Shu huarmiyuj runa huañujpi, mana churiyuj asha, paihua uqui chi huarmira apichu churiunara mirachingaj huañu uquijta.
					</seg>
					<seg id="b.LUK.20.29" type="verse">
						Shinajpi canzhis uquipura tianauca. Ñaupa uqui shu huarmira apica, shinasha churi illaj huañuca.
					</seg>
					<seg id="b.LUK.20.30" type="verse">
						Shinajpi quipa uqui huarmira apica, paihuas churi illaj huañuca.
					</seg>
					<seg id="b.LUK.20.31" type="verse">
						Chihuasha paimanda quipa uqui chi huarmira apica, shinallarami tucui chi canzhis uquiuna huarmira apisha churi illajlla huañunauca.
					</seg>
					<seg id="b.LUK.20.32" type="verse">
						Puchucaibi huarmis huañuca.
					</seg>
					<seg id="b.LUK.20.33" type="verse">
						Causarina punzhaiga, ¿maicambajta angái chi huarmi? Tucui canzhis paita apinauca huarmira rasha.
					</seg>
					<seg id="b.LUK.20.34" type="verse">
						Shinajpi Jesús paigunara cutipaca: Cuna tiempo churiuna casaranaun, shinallara casarangaj cunaun.
					</seg>
					<seg id="b.LUK.20.35" type="verse">
						Astaun maicanguna chishu tiempoma pactangaj, huañushcaunamanda causaringajpas valijguna nishca asha, mana casaranaun shinallara mana cunaun casarangaj.
					</seg>
					<seg id="b.LUK.20.36" type="verse">
						Ña mas huañunara mana ushanaun, astaun angelguna cuenta tucunaun, Diospa churiuna anaun, causarishca raigumanda.
					</seg>
					<seg id="b.LUK.20.37" type="verse">
						Astaumbas, huañushcauna causarinauna ajpi, quiquin Moisés caita yachachica, sindij yura nishca cuentashcai, imahoras pai Señormanda rimasha nin: Abrahamba Dios, Isacpa Dios, Jacobpa Dios.
					</seg>
					<seg id="b.LUK.20.38" type="verse">
						Diosga, mana huañushcauna Dioschu, astaun causajgunajmi. Paihua ñaupajpi tucui causanaun.
					</seg>
					<seg id="b.LUK.20.39" type="verse">
						Huaquin yachaira yachachijguna Jesusta cutipasha ninauca: Yachachij, alimi rimashcangui.
					</seg>
					<seg id="b.LUK.20.40" type="verse">
						Ña Jesusta más tapungaj mana camanaucachu, manzhashcamanda.
					</seg>
					<seg id="b.LUK.20.41" type="verse">
						Shinajpi Jesús paigunara rimaca: ¿Imasna ajpira ninaun Cristo Davidpa churimi, nisha?
					</seg>
					<seg id="b.LUK.20.42" type="verse">
						Quiquin David, Salmos nishca quillcai nin: Señor ñuca Señorda nica: Tiari ñuca ali maqui partima,
					</seg>
					<seg id="b.LUK.20.43" type="verse">
						canda chijnijgunara camba chaqui ucui churanagama.
					</seg>
					<seg id="b.LUK.20.44" type="verse">
						David paita, Señor, nisha, ¿imasnajpira paihua churimi ningái?
					</seg>
					<seg id="b.LUK.20.45" type="verse">
						Tucui runauna paita uyaushcai, Jesús pai yachachishca runaunara nica:
					</seg>
					<seg id="b.LUK.20.46" type="verse">
						Huacachichi yachaira yachachijgunamanda. Suni churanahua puringaj munanaun, salurashcaunara gustanaun pulasaunai, ñaupa tiarinaunara tandarina huasiunai, shinallara micunaunais.
					</seg>
					<seg id="b.LUK.20.47" type="verse">
						Paigunaga huaccha huarmi huasiunara tucuchinaun, yangamanda unaira mañashcaunara mañanaun. Caiguna yali causayuj anaunga.
					</seg>
				</div>
				<div id="b.LUK.21" type="chapter">
					<seg id="b.LUK.21.1" type="verse">
						Jesús ricusha, charij runaunara ricuca, paiguna Diosma cuyana cullquira cullqui malai churajgunara.
					</seg>
					<seg id="b.LUK.21.2" type="verse">
						Shinallara shu tsuntsu huaccha huarmira ricuca, paiga ishqui mediora churaca.
					</seg>
					<seg id="b.LUK.21.3" type="verse">
						Jesús nica: Cierto pacha cangunara nini, cai tsuntsu huaccha huarmi tucui chishujgunamanda yalira churacami.
					</seg>
					<seg id="b.LUK.21.4" type="verse">
						Chishujguna puchuj cullquimanda Diosta cunauca, randi caí huarmi tsuntsu ashallara, pai tucui micuna randina cullquira churacami.
					</seg>
					<seg id="b.LUK.21.5" type="verse">
						Huaquin runauna templomanda rimanauca, ali ricurij rumiunahua cuyashcaunahuas sumacyachishca ajpi. Jesús paigunara nica:
					</seg>
					<seg id="b.LUK.21.6" type="verse">
						Cai canguna ricushcaunaraga, cangunara nini, punzhauna shamunaungami imahoras chi rumiuna shuj ahuai shuj ahuai mana saquirinaungachu, tucuira tulashca anga.
					</seg>
					<seg id="b.LUK.21.7" type="verse">
						Paita tapunauca: Yachachij, nisha, ¿imahorasta casna tucungairi? ¿Ima imara ricuringa cai tucui ñaua tucungaraupi?
					</seg>
					<seg id="b.LUK.21.8" type="verse">
						Shinajpi Jesús nica: Cuiraichi ama umachi tucungaj. Ashcauna ñuca shutii shamunaungami, Ñucaga Cristomi ani, nisha; shujguna: Tiempo ña mayanllayaunmi, nisha. Shinajllaira ama catinguichi paigunara.
					</seg>
					<seg id="b.LUK.21.9" type="verse">
						Canguna guerraunamanda revoluciongunamandas uyasha, ama turbarichichu. Caiguna ursamanda ñaupa punda tucunami; astaun mana uctallachu tucurina horas.
					</seg>
					<seg id="b.LUK.21.10" type="verse">
						Shinajpi Jesús paigunara nica: Shu rey apu shu rey apuhua guerrangami, shu gobierno shu gobiernohuas.
					</seg>
					<seg id="b.LUK.21.11" type="verse">
						Shinzhi allpa cuyunauna tianaunga; yarcai tiempounas, shinzhi ungüigunas tianaunga huaquin partiunai. Manzhanaita atun ricurinauna ahua pachamanda ricunaushca anga.
					</seg>
					<seg id="b.LUK.21.12" type="verse">
						Manara casna tucujllaira, runauna cangunara apinaunga, tormendachinaunga, tandarina huasiunama cunaunga, chonda culargunai ishcanaunga, rey apuuna ñaupajpi, gobernadorguna ñaupajpis pushashca anguichimi ñuca shutimanda.
					</seg>
					<seg id="b.LUK.21.13" type="verse">
						Caiguna cangunama vahnaungami ñucamanda rimangaj.
					</seg>
					<seg id="b.LUK.21.14" type="verse">
						Canguna shungüi ninguichi: Mana ñaupara iyarishachu imara rimangajpas chi punzhaunai canguna ama causayai tucungaj.
					</seg>
					<seg id="b.LUK.21.15" type="verse">
						Ñucalla shimiras iyairas cangunara cushami. Shinasha cangunara chijnijguna imaras cutipanara mana ushanaungachu.
					</seg>
					<seg id="b.LUK.21.16" type="verse">
						Cangunara entreganaungami canguna quiquin yayauna, uquiuna, ailluuna, amigounas. Cangunamanda huaquingunara huañuchinaungami.
					</seg>
					<seg id="b.LUK.21.17" type="verse">
						Tucui runauna cangunara chijninaungami ñuca shutimanda.
					</seg>
					<seg id="b.LUK.21.18" type="verse">
						Shinajllaira mana shu acchahuas canguna umamanda chingaringachu.
					</seg>
					<seg id="b.LUK.21.19" type="verse">
						Canguna ahuantasha chapasha, canguna almara gananguichi.
					</seg>
					<seg id="b.LUK.21.20" type="verse">
						Canguna Jerusalén llactara soldarounahua muyuchishcara ricusha, yachaichi pai tularina ña pactamushcami.
					</seg>
					<seg id="b.LUK.21.21" type="verse">
						Shinajpi Judeai tiajguna urcuunama miticunauchu, llactai tiajguna llucshinauchu, canzhai tiajguna ama cuti icunauchu llactai.
					</seg>
					<seg id="b.LUK.21.22" type="verse">
						Cai punzhaunaga pagana punzhaunami, tucui quillcashcauna pactaringaj.
					</seg>
					<seg id="b.LUK.21.23" type="verse">
						¡Ayailla icsayujgunas huahuara iñachijgunas chi punzhaunai! Ashca tormendos tiangami cai pachai, ashca piñarinas cai runauna ahuai.
					</seg>
					<seg id="b.LUK.21.24" type="verse">
						Cuchillohua chugrishca huañunaunga, paigunara apisha apanaushca anga, tucui llactaunama cachanaushca anga. Gentiles nishcauna Jerusalén llactara aitanaungami, gentilguna mandana tiempouna pactaringagama.
					</seg>
					<seg id="b.LUK.21.25" type="verse">
						Shinajpi indiis, quillais, estrellasgunais ricurinauna ricurinaunga. Cai pachai runauna ashcami tormendarishca anaungami, lamar uyarishcamanda tsajlasmandas manzharisha.
					</seg>
					<seg id="b.LUK.21.26" type="verse">
						Runauna dismayarinaunga mundui shamungaraushcaunara manzhashcamanda iyashcamandas. Ahua pachai tiaj ushajguna cuyuchishca anaunga.
					</seg>
					<seg id="b.LUK.21.27" type="verse">
						Chi horaspi, ñuca, Runa Churi nishcara, ricuhuanaunga, puyui shamujta, ushanahuas ali sumajhuas.
					</seg>
					<seg id="b.LUK.21.28" type="verse">
						Cai tucui tucunauna callarijpi, shayarichi, umara atarichi, cangunara quishpichina ña mayanllami.
					</seg>
					<seg id="b.LUK.21.29" type="verse">
						Shinallara Jesús paigunara shu yachachingaj cuentanara cuentaca: Riqui, nica, higo yuraras tucui yuraunaras.
					</seg>
					<seg id="b.LUK.21.30" type="verse">
						Imahoras yurauna panga llucshingaj callarinaupi, ña yachanguichi rupai tiempo ña mayanllayaun.
					</seg>
					<seg id="b.LUK.21.3" type="verse">
						J Shinallarami canguna cai tucushcaunara ricusha, yachaichi Dios mandana pacha ña mayanllami.
					</seg>
					<seg id="b.LUK.21.32" type="verse">
						Cierto pacha cangunara nini, cai horas causajguna mana pasangachu cai tucui tucunagama.
					</seg>
					<seg id="b.LUK.21.33" type="verse">
						Ahua pachas cai pachas pasanaungami astaun ñuca shimiuna imahorasgama mana pasanaungachu.
					</seg>
					<seg id="b.LUK.21.34" type="verse">
						Ricuichi cangunallara, canguna shungu ama llashayangaj yalijta micushcamanda, machashcamandas, cai causana turbarinahua molestarishcamandas, cai punzha ama cungaimanda shamungaj cangunama.
					</seg>
					<seg id="b.LUK.21.35" type="verse">
						Ticta urmana cuenta cai punzha cungaimanda shamunga tucui cai pachai causajgunama.
					</seg>
					<seg id="b.LUK.21.36" type="verse">
						Chapaichi, tucui horas mañasha, canguna valijguna nishca tucungaj cai tucui shamuna ajgunara quishpingaj, ñuca, Runa Churi nishca ñaupajpi shayangaj.
					</seg>
					<seg id="b.LUK.21.37" type="verse">
						Punzhaga, Jesús yachachiuca templo huasii, tutaga Olivos nishca urcuma llucshij aca.
					</seg>
					<seg id="b.LUK.21.38" type="verse">
						Tutamandaga tucui runauna shamunauca paita uyangaj templo huasii.
					</seg>
				</div>
				<div id="b.LUK.22" type="chapter">
					<seg id="b.LUK.22.1" type="verse">
						Pascua nishca puscu illaj tanda ista mayanllayauca. 2 Sacerdote atun apuuna yachaira yachachijgunandi mascanauca imasna rasha Jesusta huañuchingaj. Astaun runaunara manzhanauca.
					</seg>
					<seg id="b.LUK.22.3" type="verse">
						Iscariote nishca Judaspa shungüi Satanás ña icuca. Pai Jesuspa chunga ishquimanda shuj maca.
					</seg>
					<seg id="b.LUK.22.4" type="verse">
						Pai sacerdoteuna apuunama rimai rica, soldarouna capitangunahuas, imasna rasha Jesusta entregana asnearas.
					</seg>
					<seg id="b.LUK.22.5" type="verse">
						Paiguna cushiyanauca, Cullquira cushunmi, ninauca.
					</seg>
					<seg id="b.LUK.22.6" type="verse">
						Judas, Pactachishami, nica. Jesusta entregangaj mascaca runa mana riparashcai.
					</seg>
					<seg id="b.LUK.22.7" type="verse">
						Puscu illaj tanda ista punzha pactamuca, Pascua nishca borregohua sacrificiora rana aca.
					</seg>
					<seg id="b.LUK.22.8" type="verse">
						Jesús Pedroras Juandas cachaca, paigunara nisha: Richi, alichichi Pascua istara, ñucanchi micungaj.
					</seg>
					<seg id="b.LUK.22.9" type="verse">
						Paigunaga: ¿Maibira munangui alichingaj? ninauca.
					</seg>
					<seg id="b.LUK.22.10" type="verse">
						Pai nica: Llactai icujpi, llucshingami cangunara tupangaj shu yacu quisara astaj runa. Paita catichi pai icushca huasigama.
					</seg>
					<seg id="b.LUK.22.11" type="verse">
						Chi huasii dueñora rimaichi: Yachachij canda nin, ¿Maibirai shu ucu, ñuca chihui Pascua istara micungaj ñuca yachachishca runaunahua?
					</seg>
					<seg id="b.LUK.22.12" type="verse">
						Shinajpi pai cangunara shu atun ahuai aj ucura ña alichishcara ricuchinga. Chihui puruntuichi.
					</seg>
					<seg id="b.LUK.22.13" type="verse">
						Rinaucami. Jesús rimashcasna tupanauca. Pascua istara puruntunauca.
					</seg>
					<seg id="b.LUK.22.14" type="verse">
						Horas pactamujpi, Jesús mesai tiarica, pai cachashca runaunandi.
					</seg>
					<seg id="b.LUK.22.15" type="verse">
						Jesús paigunara nica: Ashcara munashcani cai Pascua istara cangunahua micungaj manara tormendarijllaira.
					</seg>
					<seg id="b.LUK.22.16" type="verse">
						Cangunara nini, caita mana mas micushachu, Dios mandana pachai pactarinagama.
					</seg>
					<seg id="b.LUK.22.17" type="verse">
						Vasora apisha, Diosta agrasica: Apichi, nica cangunapura chaupichichi.
					</seg>
					<seg id="b.LUK.22.18" type="verse">
						Cangunara nini, uvillas muyumanda mana mas upishachu Dios mandana pacha shamunagama.
					</seg>
					<seg id="b.LUK.22.19" type="verse">
						Tandara apisha, Diosta agrasica; tandara paquisha, paigunara cuca, paigunara nisha: Cai tanda ñuca aichami, canguna randimanda cushca. Caita raichi ñucara iyaringaj.
					</seg>
					<seg id="b.LUK.22.20" type="verse">
						Shinallara micui pasashca huasha, vasora apica, casna nisha: Cai vaso ñuca mushuj pactachina shimimi, ñuca yahuarbi, ñuca yahuar cangunamanda talirin.
					</seg>
					<seg id="b.LUK.22.21" type="verse">
						Caibi ñucara entregaj maqui ñucahua cai mesai tiaun.
					</seg>
					<seg id="b.LUK.22.22" type="verse">
						Cierto pacha ñuca, Runa Churi nishca, riunimi, Dios nishcasna. Astaun, ¡ayailla chi ñucara entregaj runa!
					</seg>
					<seg id="b.LUK.22.23" type="verse">
						Shinajpi paigunapura rimanaungaj callarinauca, ¿pita angai, nisha, ñucanchimanda casna rangarau?
					</seg>
					<seg id="b.LUK.22.24" type="verse">
						Yachachishca runaunapura rimananauca paigunamanda maican astaun atun tucunara.
					</seg>
					<seg id="b.LUK.22.25" type="verse">
						Jesusga paigunara nica: Llacta rey apuuna runaunara mandanaun; paigunara mandajgunaga aü rajguna nishcauna.
					</seg>
					<seg id="b.LUK.22.26" type="verse">
						Astaumbas cangunahua mana chasnachu anga. Cangunahua ñaupa ajga mas malta aj cuenta tucuchu, mandajga sirvij cuenta tucuchu.
					</seg>
					<seg id="b.LUK.22.27" type="verse">
						Maicanda mas atun, mesai tiarijchu, mesai sirvijchu? ¿Manzhu mesai tiarij mas atun? Astaumbas ñuca cangunahua shu sirvij cuenta ani.
					</seg>
					<seg id="b.LUK.22.28" type="verse">
						Cangunaga ñucahua tiajgunami ashcanguichi ñuca tormendarishcaunai.
					</seg>
					<seg id="b.LUK.22.29" type="verse">
						Ñucaga cangunara shu llactara cuni rey apuuna cuenta mandangaj, imasna ñuca Yaya ñucara cuhuashcami,
					</seg>
					<seg id="b.LUK.22.30" type="verse">
						canguna ñuca mesai, ñuca llactai micungaj upingaj, cangunas tíaríngaj rey apu tiarinaunai, Israelba chunga ishqui ailluunara tarípangaj.
					</seg>
					<seg id="b.LUK.22.31" type="verse">
						Señorga shinallara nica: Simón, Simón, Satanás canda mañashcami canda shushungaj, trigo muyura shushuna cuenta.
					</seg>
					<seg id="b.LUK.22.32" type="verse">
						Astaun canmanda rugashcani camba quirina ama pishiyachu. Canga tigramushca huasha, camba uquiunara shinzhiyachingui.
					</seg>
					<seg id="b.LUK.22.33" type="verse">
						Pedro paita: Señor, nica, ña maní canhua ringaj, mana chonda cularmalla astaun huañuigamas.
					</seg>
					<seg id="b.LUK.22.34" type="verse">
						Señor paita nica: Pedro, canda nini, gallo manara cantajllaira can quinsa cuti ñucamanda ninguimi: Paita mana ricsinichu.
					</seg>
					<seg id="b.LUK.22.35" type="verse">
						Jesús paigunara: Ñuca cangunara cullqui huacachina cara illaj, bolsa illaj, zapatos illajpas cachashcai, ¿imaras ministicanguichichu? Paiguna: Mana imaras, ninauca.
					</seg>
					<seg id="b.LUK.22.36" type="verse">
						Jesús paigunara nica: Cunaga nini, cullqui huacachina carayuj carara apai, bolsayuj bolsara apai. Espara illajga churarishcara catui, esparara randingaj.
					</seg>
					<seg id="b.LUK.22.37" type="verse">
						Cangunara nini, chara ministirin cai ñucamanda quillcashcaga pactarinami.
					</seg>
					<seg id="b.LUK.22.58" type="verse">
						Shinajpi paiguna ninauca: Señor, caibi ishqui esparara charinchi. Paiga: Bastami, nica.
					</seg>
					<seg id="b.LUK.22.39" type="verse">
						Jesús llucshisha, paihua yachaira, Olivos nishca urcuma rica, pai yachachishca runaunas catinauca.
					</seg>
					<seg id="b.LUK.22.40" type="verse">
						Chima pactajpi, Jesús paigunara nica: Mañaichi ama tentai tucungaj.
					</seg>
					<seg id="b.LUK.22.41" type="verse">
						Jesusga paigunamanda ansahualla anzhurisha, shu rumi shitashca tupui, cungurisha, Diosta mañaca.
					</seg>
					<seg id="b.LUK.22.42" type="verse">
						Jesús mañasha nica: Yaya, can munajpiga, ñucamanda cai tormendarina vasora cuenta pasachi. Shinashas, mana ñuca munashcasna astaun can munashcasna rashca achu.
					</seg>
					<seg id="b.LUK.22.43" type="verse">
						Shu ahua pachamanda ángel ricurimuca paita shinzhiyachingaj.
					</seg>
					<seg id="b.LUK.22.44" type="verse">
						Jesús nanajta tormendariushaga, mas shinzhira mañaca. Paihua umbi atun yahuar tiúi cuenta aca, allpagama urmaca.
					</seg>
					<seg id="b.LUK.22.45" type="verse">
						Jesús mañaushcamanda atarisha, pai yachachishca runaunajma shamusha, paigunara puñujgunara tupaca, llaquirishcamanda.
					</seg>
					<seg id="b.LUK.22.46" type="verse">
						Paigunara nica: ¿Imarasha puñunguichiri? Atarichi, mañaichi, ama tentai tucungaj.
					</seg>
					<seg id="b.LUK.22.47" type="verse">
						Jesús chara rimaullaira, ashca runauna shamunauca, paiguna ñaupalla Judas nishca runa, chi chunga ishquimanda shuj, llutarimuca Jesusta muchangaj.
					</seg>
					<seg id="b.LUK.22.48" type="verse">
						Shinajpi Jesús paita nica: Judas, ¿muchanahua, ñuca, Runa Churi nishcara, entregangui?
					</seg>
					<seg id="b.LUK.22.49" type="verse">
						Jesushuajguna imas tucungaraupi riparasha, paita ninauca: Señor, ¿esparahua chugrichishunzhu?
					</seg>
					<seg id="b.LUK.22.50" type="verse">
						Paigunamanda shuj shu sacerdote atun apura sirvijta chugríchica, paihua ali rinrira pitisha.
					</seg>
					<seg id="b.LUK.22.51" type="verse">
						Shinajpi Jesús cutipasha nica: Basta ña. Saqui, nica. Rinrira Üangasha alichicami.
					</seg>
					<seg id="b.LUK.22.52" type="verse">
						Jesús rimaca sacerdote apuunara, templo huasi guarda apuunara, rucuunaras, paita apingaj shamujgunaras: ¿Imarasha shuhuajma cuenta shamushcanguichi esparaunahua caspiunahua? nisha.
					</seg>
					<seg id="b.LUK.22.53" type="verse">
						Ñuca cangunahua tiashcani caran punzha templo huasii, mana apihuacanguichichu. Astaun cuna canguna horasmi, llandu tuta ushanauna horasmi, nica.
					</seg>
					<seg id="b.LUK.22.54" type="verse">
						Jesusta apisha, paita pushanauca sacerdote atun apu huasima. Pedroga carulla paita catica.
					</seg>
					<seg id="b.LUK.22.55" type="verse">
						Huasi chaupi shungüi tiaj patioi, paiguna ninara sindichisha, muyujta tiarinauca, Pedros paigunahua tiarica.
					</seg>
					<seg id="b.LUK.22.56" type="verse">
						Shu sirvij huarmiga, paita tiarijta ricusha, paimalla ricuca: Caihuas shinallara paihua tiauca, nica.
					</seg>
					<seg id="b.LUK.22.57" type="verse">
						Paiga, Mana, nisha, cutipaca. Huarmi, nica, paita mana ricsinichu.
					</seg>
					<seg id="b.LUK.22.58" type="verse">
						Shu rato huasha, shujpas shamusha nica: Can shinallara paigunamandami angui. Pedroga chi runara nica: Mana paigunamandachu ani.
					</seg>
					<seg id="b.LUK.22.59" type="verse">
						Shu hora tupu huasha, shujpas nica: Cierto pacha cai runas paihua pariju tiauca, pai Galileo runami.
					</seg>
					<seg id="b.LUK.22.60" type="verse">
						Pedro chi runara nica: Mana yachanichu can rimashcara. Chi ratollai, Pedro chara rimaullaira, gallo cantaca.
					</seg>
					<seg id="b.LUK.22.61" type="verse">
						Shinajpi Señor voltiarisha Pedrora ricuca. Pedroga Señor ñaupa rimashcara iyarica, imasna Jesús nishca aca: Manara gallo cantajllaira can quinsa cuti, Mana ricsinichu, ninguimi.
					</seg>
					<seg id="b.LUK.22.62" type="verse">
						Pedro canzhama llucshisha, llaquira huacaca.
					</seg>
					<seg id="b.LUK.22.63" type="verse">
						Jesusta cuiraj runauna paita asinauca, sajmanauca.
					</seg>
					<seg id="b.LUK.22.64" type="verse">
						Paihua ñahuira huatasha, sajmanauca ñahuii, paita tapusha: Rimai, nisha, ¿pita canda sajmaca?
					</seg>
					<seg id="b.LUK.22.65" type="verse">
						Ashca shu shimiunahua paita caminauca.
					</seg>
					<seg id="b.LUK.22.66" type="verse">
						Ña punzhayaupi, rucuuna tandarimunauca, sacerdote apuunahua, yachaira yachachijgunahuas, Jesusta pushamunauca gobiernoi mandajguna tandarinama, paita nisha:
					</seg>
					<seg id="b.LUK.22.67" type="verse">
						¿Can Cristochu angui? Rimahuai ñucanchira. Jesús cutipaca: Ñuca rimajpis, mana quirihuanguichichu.
					</seg>
					<seg id="b.LUK.22.68" type="verse">
						Shinallara ñuca cangunara tapujpis, mana cutipahuanguichichu, mana cacharihuanguichichu.
					</seg>
					<seg id="b.LUK.22.69" type="verse">
						Randi, cuna horasmanda pacha ñuca, Runa Churi nishca, tiarishami Diospa ushana ali maqui partima.
					</seg>
					<seg id="b.LUK.22.70" type="verse">
						Tucui paita ninauca: ¿Canga Diospa Churichu angui? Jesús cutipaca: Cangunara shina ninguichiga.
					</seg>
					<seg id="b.LUK.22.71" type="verse">
						Shinajpi ninauca: ¿Ima shimirara mas ministina angairí? Ñucanchillara paihua quiquin shimimanda uyashcanchi.
					</seg>
				</div>
				<div id="b.LUK.23" type="chapter">
					<seg id="b.LUK.23.1" type="verse">
						Shinajpi tucui chi montonguna atarisha Jesusta pushanauca Pilatojma.
					</seg>
					<seg id="b.LUK.23.2" type="verse">
						Jesusta causayachingaj callarinauca, casna nisha: Cai runara tupashcanchi runaunara huajlichijta. Ama pagaichichu, nisha, gobierno impuesto cullquira Cesar apuma. Ñuca Cristo rey apu mani, nisha.
					</seg>
					<seg id="b.LUK.23.3" type="verse">
						Shinajpi Pilato paita: ¿Canzhu Judio rey apu angui? nisha tapuca. Jesús cutipaca: Canda shina ninguiga.
					</seg>
					<seg id="b.LUK.23.4" type="verse">
						Pilato sacerdote apuunama runaunamas nica: Ima causaras mana tarinichu cai runai.
					</seg>
					<seg id="b.LUK.23.5" type="verse">
						Astaun paiguna mas tucunauca, casna nisha: Paiga runaunara turbachin, tucui Judeai yachachisha, Galileamanda cai partigama.
					</seg>
					<seg id="b.LUK.23.6" type="verse">
						Shinajpi Pilato Galilea shutira uyasha, tapucami: ¿Cai runa Galileamanda runachu? nisha.
					</seg>
					<seg id="b.LUK.23.7" type="verse">
						Jesús Herodes taripana partimanda shamuj ajta uyasha, Pilato paita Herodespajma cachaca. Herodes chi horas Jerusalembi tiauca.
					</seg>
					<seg id="b.LUK.23.8" type="verse">
						Herodes Jesusta ricusha cushiyaca; unaimanda Jesusta ricunara munaca. Paiga Jesusmanda ashcara uyaj aca, Jesús ima munanaita rashcaras ricungaj munaca.
					</seg>
					<seg id="b.LUK.23.9" type="verse">
						Herodes Jesusta ashcara tapuca, astaun Jesús imaras mana cutipacachu.
					</seg>
					<seg id="b.LUK.23.10" type="verse">
						Sacerdote apuunas yachaira yachachijgunas shinzhira rimasha paita causayachinauca.
					</seg>
					<seg id="b.LUK.23.11" type="verse">
						Shinajpi Herodes paihua soldarounandi Jesusta pishii urmachinauca, asinauca, paita gusto churanahua churachisha. Cuti paita Pilatojma cachaca.
					</seg>
					<seg id="b.LUK.23.12" type="verse">
						Chi punzha Pilato Herodes amigopura tucunauca, ñaupaga chijnijpura anauca.
					</seg>
					<seg id="b.LUK.23.13" type="verse">
						Shinajpi Pilato sacerdote apuunara, apuunaras, runaunaras cayaca.
					</seg>
					<seg id="b.LUK.23.14" type="verse">
						Paigunara nica: Canguna cai runara ñucajma cachamushcanguichi, Runaunara turbachij, nisha. Astaun paita canguna ñaupajpi tapushca huasha, canguna uchachishcara mana tarishcanichu paihuajpi.
					</seg>
					<seg id="b.LUK.23.15" type="verse">
						Shinallara Herodes mana imaras tarishcachu; ñuca paita Herodesma cachacani. Cai runa ima huañuchihuajlla ajtas mana rashcachu.
					</seg>
					<seg id="b.LUK.23.16" type="verse">
						Nuca paita cacharisha, livachishca huasha.
					</seg>
					<seg id="b.LUK.23.17" type="verse">
						Shu runara cacharina aca caran istai.
					</seg>
					<seg id="b.LUK.23.18" type="verse">
						Tucui runaunaga, parijulla caparisha ninauca: Cai runara ichui, Barrabasta cachari.
					</seg>
					<seg id="b.LUK.23.19" type="verse">
						Barrabasga chonda cularbi shitashca aca llactai macanaushcamanda, shu runara huañuchishcamandas.
					</seg>
					<seg id="b.LUK.23.20" type="verse">
						Cuti Pilato paigunara rimaca, Jesusta cacharishallara nisha.
					</seg>
					<seg id="b.LUK.23.21" type="verse">
						Astaun, runauna cutillara caparisha: Chacatai, chacatai, ninauca.
					</seg>
					<seg id="b.LUK.23.22" type="verse">
						Pilato ña quinsa cuti rimaca: ¿ima manalira rashcachu cai runa? Mana ima huañuna tupura rashcaras tarishcanichu paihuajpi. Paita livachishca huasha, cacharisha.
					</seg>
					<seg id="b.LUK.23.23" type="verse">
						Runaunaga shinzhi shimihua caparisha, Jesusta chacatashca achu ninauca. Paiguna shimiuna, sacerdote apuuna shimiunas vencinauca.
					</seg>
					<seg id="b.LUK.23.24" type="verse">
						Shinajpi Pilato paiguna munashcasna causayachica.
					</seg>
					<seg id="b.LUK.23.25" type="verse">
						Shinajpi paigunama chonda cularbi ishcashca turbachij huañuchij runara cacharíca. Jesustaga entregaca paiguna munashcasna rangaj.
					</seg>
					<seg id="b.LUK.23.26" type="verse">
						Jesusta pushasha, shu Cirene nishca llactamanda Simón nishcara apinauca, llacta canzhamanda shamujta. Cruzta paita apachinauca Jesuspa huashalla apamungaj.
					</seg>
					<seg id="b.LUK.23.27" type="verse">
						Ashca runauna paita catimunauca, huacau huarmiunandi, Jesusta nisha ashcara huacanauca.
					</seg>
					<seg id="b.LUK.23.28" type="verse">
						Astaun Jesús paigunama voltiarisha nica: Jerusalenmanda ushushiuna, ama ñucamanda huacaichichu, astaun canguna quiquinmanda; canguna churiunamandas huacaichi.
					</seg>
					<seg id="b.LUK.23.29" type="verse">
						Punzhauna shamunaungami imahoras ninaunga: Cushimi huahua illajguna, huahuara mana taríj icsauna, mana iñachij chuchuunas.
					</seg>
					<seg id="b.LUK.23.30" type="verse">
						Chi horas, atun urcuunara rimangaj callarinaunga: Urmaichi ñucanchi ahuai; ichilla urcuunaras: Quillpahuaichi, ninaunga.
					</seg>
					<seg id="b.LUK.23.31" type="verse">
						Yura verde ajllaira casna rashaga ¿imasnara ranaungai chaquishcai?
					</seg>
					<seg id="b.LUK.23.32" type="verse">
						Jesushua pariju ishqui manali raj runaunara pushamunauca, paigunaras huañuchingaj.
					</seg>
					<seg id="b.LUK.23.33" type="verse">
						Uma Tullu nishca pambama pactamusha, chihui Jesusta chacatanauca; shinallara chi ishqui manalira raj runaunaras, shujta ali partima, chishujta lluqui partima.
					</seg>
					<seg id="b.LUK.23.34" type="verse">
						Jesús nica: Yaya, paigunara perdonapai. Paiguna rashcara mana intindinaun. Paigunapura paihua churanara chaupisha, maicanda Uchayuj ajta camasha canauca.
					</seg>
					<seg id="b.LUK.23.35" type="verse">
						Runauna ricurinauca. Apuunas paita asinauca, nisha: Shujgunara quishpichica; paülarara quishpichichu, pai Cristo nishca Dios ajllashca ashaga.
					</seg>
					<seg id="b.LUK.23.36" type="verse">
						Shinallara soldarouna paita asinauca; llutarisha, ayaj vinora ricuchinauca.
					</seg>
					<seg id="b.LUK.23.37" type="verse">
						Can Judio rey apu ashaga, canllara quishpi, ninauca.
					</seg>
					<seg id="b.LUK.23.38" type="verse">
						Paihua uma ahuai quillcashca tiauca griego latín hebreo shimiunahua casna: Caimi Judioguna Rey Apu.
					</seg>
					<seg id="b.LUK.23.39" type="verse">
						Jesushua pariju huarcushca manali rajgunamanda shuj Jesusta camisha nica: Can Cristo ashaga, canllara quishpi, ñucanchiras quishpichihuai.
					</seg>
					<seg id="b.LUK.23.40" type="verse">
						Chishujga paita camachisha nica: ¿Manzhu can Diosta manzhangui, can shinajllaira causayachishca asha?
					</seg>
					<seg id="b.LUK.23.41" type="verse">
						Ñucanchi cierto pacha alira tormendarinchi, ñucanchi quiquin rashca tupumanda apiunchi. Cai runaga ima manaliras mana rashcachu.
					</seg>
					<seg id="b.LUK.23.42" type="verse">
						Pai Jesusta nica: Iyarihuapangui can, can mandana pachai shamusha.
					</seg>
					<seg id="b.LUK.23.43" type="verse">
						Shinajpi Jesús paita cutipaca: Cierto pacha canda nini, cuna punzhallara ñucahua pariju Paraíso nishca sumaj llactai tiaunguimi.
					</seg>
					<seg id="b.LUK.23.44" type="verse">
						Doce horasmanda pacha, tun llandu tucuca tucui partii, las tres chishi tupugama.
					</seg>
					<seg id="b.LUK.23.45" type="verse">
						Indi llanduyaca. Templo nishca Diospa huasii huayushca llachapa lliquirica chaupi chaupii.
					</seg>
					<seg id="b.LUK.23.46" type="verse">
						Shinajpi Jesús, shinzhira caparisha nica: Yaya, ñuca espiritura camba maquii entregauni. Casna nisha samai pitirica.
					</seg>
					<seg id="b.LUK.23.47" type="verse">
						Soldaro capitán casna tucushcara ricusha, Diosta alabaca, nisha: Cierto pacha cai runa ali runa aca.
					</seg>
					<seg id="b.LUK.23.48" type="verse">
						Tucui chihui taucariai runauna, casna tucushcara ricujguna, chita ricushca huasha tigranauca, paiguna pichura huactasha rinauca.
					</seg>
					<seg id="b.LUK.23.49" type="verse">
						Astaun tucui Jesusta ricsijguna, paita catimuj huarmiunandi, carumandallara cai tucushcaunara ricunauca.
					</seg>
					<seg id="b.LUK.23.50" type="verse">
						Shu José nishca runa tiaca, Arimateamanda shamuj. Arimatea shu Judea llacta aca. Cai José shu gobiernoi mandaj runa aca, ali runa.
					</seg>
					<seg id="b.LUK.23.51" type="verse">
						Cai runa shinallara Dios mandana pachara chapauca, mana munacachu chishujguna rimashcaunara, paiguna rashcaunaras.
					</seg>
					<seg id="b.LUK.23.52" type="verse">
						José Pilatoma risha, Jesuspa aichara mañaca.
					</seg>
					<seg id="b.LUK.23.53" type="verse">
						Jesuspa aichara irguchisha, shu mandana llachapahua pilluca,
					</seg>
					<seg id="b.LUK.23.54" type="verse">
						Cayandi punzha pascua ista tucungarauca, samana punzha ñalla punzhayangarauca.
					</seg>
					<seg id="b.LUK.23.55" type="verse">
						Galileamanda compañaj huarmiuna shinallara catimunauca, pambashca uctura ricunauca, imasna paihua aicha sirishcaras.
					</seg>
					<seg id="b.LUK.23.56" type="verse">
						Huarmiuna tigrasha, ali asnaj ambiunaras iraunaras alichinauca. Samana punzha samanauca, camachishca shimii rimashcasna.
					</seg>
				</div>
				<div id="b.LUK.24" type="chapter">
					<seg id="b.LUK.24.1" type="verse">
						Samana ñaupa punda punzhai, tutamandallara, huarmiuna pambashca uctuma shamunauca, paiguna alichishca ali gusto asnaj ambiunara apamusha. Paigunahua shu huarmiuna shamunauca.
					</seg>
					<seg id="b.LUK.24.2" type="verse">
						Rumiga pambashca uctumanda shujma anzhuchishcara tupanauca.
					</seg>
					<seg id="b.LUK.24.3" type="verse">
						Icusha, Señor Jesuspa aichara mana tupanaucachu.
					</seg>
					<seg id="b.LUK.24.4" type="verse">
						Paiguna manzharisha shayarishcai, cungaimanda paigunahua pariju ishqui runauna chiujlla ricurij churanayuj shayarinauca.
					</seg>
					<seg id="b.LUK.24.5" type="verse">
						Huarmiuna manzharisha, allpama cumurijpi, runauna paigunara ninauca: ¿Imarashara causauta huañushcaunai mascaunguichiri?
					</seg>
					<seg id="b.LUK.24.6" type="verse">
						Illan caibi, astaun causarishcami. Iyarichi pai cangunara rimashcara chara Galileai tiaushcai.
					</seg>
					<seg id="b.LUK.24.7" type="verse">
						Casna nisha: Ministirin Runa Churi uchayuj runauna maquiunai entregashca achu, chacatashca achu, quinsa punzhai causarichu.
					</seg>
					<seg id="b.LUK.24.8" type="verse">
						Shinajpi paiguna iyarinauca pai rimashca shimiunara.
					</seg>
					<seg id="b.LUK.24.9" type="verse">
						Pambashca uctumanda tigrasha, cai tucuira cuentanauca chunga shujgunama, tucui chishujgunamas.
					</seg>
					<seg id="b.LUK.24.10" type="verse">
						Chi huarmiuna María Magdalena, Juana, Jacobo mama María anauca, shu huarmiunandi. Paiguna cai tucuira Jesús cachashca runaunama cuentanauca.
					</seg>
					<seg id="b.LUK.24.11" type="verse">
						Astaumbas, huarmiuna paigunama rimashca shimiuna locouna rimashca cuenta yachica. Mana quirinaucachu paigunara.
					</seg>
					<seg id="b.LUK.24.12" type="verse">
						Pedro atarisha, callpasha rica pambashca uctuma. Paiga ucuma ricusha, llachapaunallara ricuca. Huasima tigraca, casna tucushcaunamanda manzharisha.
					</seg>
					<seg id="b.LUK.24.13" type="verse">
						Chi punzhallaira, paigunamanda ishqui shu Emaus nishca ichilla llactama rinauca. Cai Emaus Jerusalenmanda ishqui samai tupu aca.
					</seg>
					<seg id="b.LUK.24.14" type="verse">
						Paiguna riushcai, tucui chi punzhaunai tucushcaunamanda rimanauca.
					</seg>
					<seg id="b.LUK.24.15" type="verse">
						Paigunapura cuentanausha rimanaushas riushcai, quiquin Jesús llutarimuca, paigunahua riuca.
					</seg>
					<seg id="b.LUK.24.16" type="verse">
						Astaun paiguna fíahuiuna arcashca anauca, paita ama ricsingaj.
					</seg>
					<seg id="b.LUK.24.17" type="verse">
						Jesús paigunara nica: ¿Imara rimanaunguichi cangunapura, canguna puriushcai? ¿Imarasha llaquiringuichiri?
					</seg>
					<seg id="b.LUK.24.18" type="verse">
						Paigunamanda shuj, Cleofas nishca, cutipaca: ¿Canllachu carumanda purij angui Jerusalembi, chihui cai punzhaunai tucushcaunara mana yachangaj?
					</seg>
					<seg id="b.LUK.24.19" type="verse">
						Shinajpi Jesús paigunara nica: ¿Ima tucushcaunaga? Paiguna cutipanauca: Nazaretmanda Jesusmanda. Pai shu Diosmanda rimaj runa aca, yapa ushajmi pai rashcaunahuas pai rímaushca shimiunahuas, Diospa ñaupajpi runauna ñaupajpis;
					</seg>
					<seg id="b.LUK.24.20" type="verse">
						shinallara imasnara sacerdote apuuna, ñucanchira mandaj apuunas paita entreganauca huañungaj, paita chacatanauca.
					</seg>
					<seg id="b.LUK.24.21" type="verse">
						Astaun ñucanchi iyacanchi pai Israelda Quishpichij tucuna maca. Ña quinsa punzhami cai tucui tucushca huasha.
					</seg>
					<seg id="b.LUK.24.22" type="verse">
						Shinajllaira ñucanchijmanda huaquin huarmiuna tuta ucura pambashca uctuma rijguna ñucanchira manzhachinaushca.
					</seg>
					<seg id="b.LUK.24.23" type="verse">
						Jesuspa aichara mana tupasha shamunaucami, Angelgunara ricushcanchi, nisha. Angelguna Jesús causaunmi ninauca.
					</seg>
					<seg id="b.LUK.24.24" type="verse">
						Ñucanchimandas huaquinguna pambashca uctuma rinauca, huarmiuna rimashcasna tarinauca, astaun Jesusta mana ricunaucachu.
					</seg>
					<seg id="b.LUK.24.25" type="verse">
						Shinajpi paigunara nica: Upauna, puruntu shungu illajguna, Diosmanda rimajguna tucui rimashcaunara quiringaj.
					</seg>
					<seg id="b.LUK.24.26" type="verse">
						¿Manzhu ministirica Cristo tormendarichu cai tucuira, chi huasha paihua sumaj tiashcai icungaj?
					</seg>
					<seg id="b.LUK.24.27" type="verse">
						Moisesmanda pacha callarisha, tucui Diosmanda rimajguna quillcashcara catisha, tucui Quillcaunamanda paigunara ricuchica paimanda rimashca shimunara.
					</seg>
					<seg id="b.LUK.24.28" type="verse">
						Paiguna riushca ichilla llactama pactamunauca, Jesusga mas carama riu cuenta tucuca.
					</seg>
					<seg id="b.LUK.24.29" type="verse">
						Astaun paiguna paita saquichinauca, Ñucanchihua saquiri, nisha, ña chishi tucun, tutayaunmi. Pai icuca paigunahua saquiringaj.
					</seg>
					<seg id="b.LUK.24.30" type="verse">
						Paiga paigunahua mesai tiarisha tandara apica, bendiciaca, paquica, paigunara cuca.
					</seg>
					<seg id="b.LUK.24.31" type="verse">
						Shinajpi paiguna ñahuiuna pascai tucunauca, paita ricsinaucami. Astaun, cungaimanda pai chinganea, paigunajmanda illauca.
					</seg>
					<seg id="b.LUK.24.32" type="verse">
						Paigunapura ninauca: ¿Manzhu sindica ñucanchi shungu imahoras ñucanchihua rimauca, imahoras Quillcaunara ñucanchijma pascaca?
					</seg>
					<seg id="b.LUK.24.33" type="verse">
						Atarishaga chi horasllaira, Jerusalenma tigranauca. Chunga shuj runaunara tandarishcara tupanauca, compañajgunandi.
					</seg>
					<seg id="b.LUK.24.34" type="verse">
						Chihuajguna ninauca: Señor cierto pacha causarimushca, Simonma ricurimushca.
					</seg>
					<seg id="b.LUK.24.35" type="verse">
						Shinajpi paiguna cuentanauca paigunahua ñambii tucushcaunara, imasnara paita ricsinauca tandara paquiushcai.
					</seg>
					<seg id="b.LUK.24.36" type="verse">
						Paiguna chara chigunamanda rimaullaira, Jesús paiguna chaupi shungüi shayarisha, paigunara nica: Cushiyaichi.
					</seg>
					<seg id="b.LUK.24.37" type="verse">
						Shinajpi manzharisha, shu ayara ricushcasna iyanauca.
					</seg>
					<seg id="b.LUK.24.38" type="verse">
						Astaun Jesús paigunara nica: ¿Imarasha turbaringuichi, casna iyaiguna canguna corazombi shamujpi?
					</seg>
					<seg id="b.LUK.24.39" type="verse">
						Ñuca maquiunara ricuichi, ñuca chaquiunaras. Quiquin ñuca mani. Llangaichi ñucara, ricuichi, shu aya, shu espíritu mana aichayujchu, mana tulluyujchu, canguna ñuca charishcara ricushcasna.
					</seg>
					<seg id="b.LUK.24.40" type="verse">
						Casna rimasha, paihua maquiunaras chaquiunaras ricuchica paigunara.
					</seg>
					<seg id="b.LUK.24.41" type="verse">
						Paiguna chara mana quirisha cushiyashcamanda, manzharishas raushcallai, Jesús paigunara nica: ¿Imaras charinguichichu caibi micungaj?
					</seg>
					<seg id="b.LUK.24.42" type="verse">
						Shinajpi paita shu cusashca yacu aichahua pitira caranauca, ansa sacha mishquihua.
					</seg>
					<seg id="b.LUK.24.43" type="verse">
						Paiga apica, micuca paiguna ñaupajpi.
					</seg>
					<seg id="b.LUK.24.44" type="verse">
						Paigunara nica: Caigunami ñuca cangunara rimashca shimiuna, ñuca chara cangunahua tiaushcai. Ministirica pactaringaj tucui ñucamanda quillcashcauna Moisesba ley shimíis, Diosmanda rimashcaunais, Salmos nishca cantanaunais.
					</seg>
					<seg id="b.LUK.24.45" type="verse">
						Shinajpi, Jesús paiguna iyaira pascaca, Quillcaunara intindingaj.
					</seg>
					<seg id="b.LUK.24.46" type="verse">
						Paigunara nica: Casnami quillcashca aca, casnami ministirica Cristo tormendarichu huañushcaunamanda causarichu quinsa punzhai;
					</seg>
					<seg id="b.LUK.24.47" type="verse">
						paihua shutii yachachinauchu arrepentirinaras, ucharashcara perdonanaras tucui llactaunai, Jerusalenmanda callarisha.
					</seg>
					<seg id="b.LUK.24.48" type="verse">
						Canguna cai tucuira ricujguna anguichi.
					</seg>
					<seg id="b.LUK.24.49" type="verse">
						Ñuca Yaya cushca shimira canguna ahuai cachamusha. Astaun saquirichi Jerusalén llactallai ahuamanda ushanara cui tucunagama.
					</seg>
					<seg id="b.LUK.24.50" type="verse">
						Jesús paigunara canzhama pushaca, Betania llactagama. Paihua maquiunara ahuai chutachisha, paigunara bendiciaca.
					</seg>
					<seg id="b.LUK.24.51" type="verse">
						Paigunara bendiciaushallara, paigunamanda anzhurica, ahua pachama apashca aca.
					</seg>
					<seg id="b.LUK.24.52" type="verse">
						Paigunaga, Jesusta adorashca huasha, cushihua Jerusalenma tigranauca.
					</seg>
					<seg id="b.LUK.24.53" type="verse">
						Tucui horas templo nishca Diospa huasii tianauca, Diosta alabasha bendiciashas. Amen.
					</seg>
				</div>
			</div>
			<div id="b.JOH" type="book">
				<div id="b.JOH.1" type="chapter">
					<seg id="b.JOH.1.1" type="verse">
						Callari tiempoi Rimashca Shimi nishca tiaj aca. Cai Rimashca Shimi Dioshua pariju tiaj aca. Cai Rimashca Shimi Dios aca.
					</seg>
					<seg id="b.JOH.1.2" type="verse">
						Callari tiempoi Dioshua pariju tiaj aca.
					</seg>
					<seg id="b.JOH.1.3" type="verse">
						Tucui rashcauna pai rashcami aca. Pai illaj mana imas rashcachu aca.
					</seg>
					<seg id="b.JOH.1.4" type="verse">
						Paihuajpi causai tiaca. Cai causaiga runaunara punzhayachina aca.
					</seg>
					<seg id="b.JOH.1.5" type="verse">
						Cai punzhayachina llandu tutara punzhayachin, astaun llanduga punzhayachinara mana llanducachu.
					</seg>
					<seg id="b.JOH.1.6" type="verse">
						Shu Dios cachamushca runa, Juan nishca, tiauca.
					</seg>
					<seg id="b.JOH.1.7" type="verse">
						Cai Juanga shamuca cai punzhayachinara ricsichingaj, pai rimashcamanda tucui runauna quirinauchu.
					</seg>
					<seg id="b.JOH.1.8" type="verse">
						Juan mana cai punzhayachinachu aca, astaun cai punzhayachinara ricsichingaj shamucami.
					</seg>
					<seg id="b.JOH.1.9" type="verse">
						Chi cierto punzhayachina, tucui runaunara punzhayachij, cai pachama shamuuca.
					</seg>
					<seg id="b.JOH.1.10" type="verse">
						Paiga cai pachai tiaca. Cai pacha pai rashcami aca. Astaun cai pacha paita mana ricsicachu.
					</seg>
					<seg id="b.JOH.1.11" type="verse">
						Paihuajma shamuca, randi paihuajguna mana paita chasquinaucachu.
					</seg>
					<seg id="b.JOH.1.12" type="verse">
						Astaumbas tucui paita chasquijgunara ushaira cuca Diospa churiuna tucungaj, maicans paihua shutii quirisha.
					</seg>
					<seg id="b.JOH.1.13" type="verse">
						Caiguna mana yahuarmanda, mana runa aichamandas, mana runa munaimandas iñachishca anaun. Astaun Diospa munaimandalla iñachishca anaunmi.
					</seg>
					<seg id="b.JOH.1.14" type="verse">
						Cai Rimashca Shimiga runa tucuca, ñucanchihua pariju causaca. Paihua sumajta ricucanchi, Yaya Diospa sapalla churi sumaj cuenta. Paiga gracia nishca ali iyaihua undashca aca; ima llullanas iliaca paihua.
					</seg>
					<seg id="b.JOH.1.15" type="verse">
						Juan paimanda rimasha, caparisha nica: Caimi ñuca rimaushca runa, ñuca huashai shamuj ñucamanda yalimi, nisha, pai ñucamanda ñaupa ashcaraigu.
					</seg>
					<seg id="b.JOH.1.16" type="verse">
						Pai ashcara charishcamanda tucui ñucanchi apishcanchi, maspas paihua mana tucurihuaj gracia nishca ali iyairas.
					</seg>
					<seg id="b.JOH.1.17" type="verse">
						Ley camachishca shimi Moisesmanda rimashca aca, randi gracia nishca ali iyai cierto shimis Jesucristomanda shamunauca.
					</seg>
					<seg id="b.JOH.1.18" type="verse">
						Pihuas imahoras Diosta mana ricushcachu. Paihua sapalla Churilla, Yayahua pariju tiaj, pailla Diosta ricsichicami.
					</seg>
					<seg id="b.JOH.1.19" type="verse">
						Caitaga Juan rimashcami, imahoras judioguna Jerusalén llactamanda sacerdoteunara Levitas nishcaunandi cachanauca paita tapungaj: ¿Pitanguiri can? nisha.
					</seg>
					<seg id="b.JOH.1.20" type="verse">
						Paiga rimaca, mana umachicachu, astaun ciertora rimaca: Ñucaga mana Cristochu ani, nisha.
					</seg>
					<seg id="b.JOH.1.21" type="verse">
						Paitaga tapunauca: Shinajpiga, ¿Imarai? ¿Elíaschu angui? nisha. Paiga: Mana, nica. ¿Diosmanda rimajehu angui? ninauca. Paiga cutipaca: Mana.
					</seg>
					<seg id="b.JOH.1.22" type="verse">
						Paita ninauca: Shinasha ¿pitanguiri? Cuentahuai, ñucanchira cachamujgunara cutipangaj. ¿Imara ningui can quiquinmanda?
					</seg>
					<seg id="b.JOH.1.23" type="verse">
						Juan nica: Ñuca runa illashca partimanda caparij shimi ani: Señorba nambira diríchuyachichi, nisha, Diosmanda rimaj Isaías rimashcasna.
					</seg>
					<seg id="b.JOH.1.24" type="verse">
						Cai cachamushca runauna íariseogunamanda anauca.
					</seg>
					<seg id="b.JOH.1.25" type="verse">
						Shinajpi Juanda tapunauca: ¿Imarasha bautisangui, nisha, can mana Cristo asha, mana Elíaspas, mana Diosmanda rimaj ashas?
					</seg>
					<seg id="b.JOH.1.26" type="verse">
						Juan paigunara cutipasha nica: Ñucaga yacui bautisani; randi, canguna chaupi shungüi shu canguna mana ricsishca runa tiaun.
					</seg>
					<seg id="b.JOH.1.27" type="verse">
						Caimi ñuca huashai shamuj. Paiga ñucamanda yalimi. Paihua zapatos huascara pascanallas mana valijchu ani.
					</seg>
					<seg id="b.JOH.1.28" type="verse">
						Caiguna Betabara nishca llactai tucuca, Jordan yacu chimbara, Juan bautisaushcai.
					</seg>
					<seg id="b.JOH.1.29" type="verse">
						Cayandi punzha Juan Jesusta paihuajma shamuuta ricuca. Pai Jesusta ricusha: Caiga, nica, Diospa Borrego, cai pacha uchara llushpichij.
					</seg>
					<seg id="b.JOH.1.30" type="verse">
						Caimi ñuca rimaushca runa: Ñuca huashai shamuj, paiga ñucamanda yalimi, pai ñucamanda ñaupa ashcaraigu, nisha.
					</seg>
					<seg id="b.JOH.1.31" type="verse">
						Paita mana ricsicanichu; astaun Israelma paita ricsichingaj, ñuca yacui bautisasha shamucani.
					</seg>
					<seg id="b.JOH.1.32" type="verse">
						Shinallara Juan nica: Espiritura urpisna ahua pachamanda irgumujta ricucani; paihua ahuai tiauca.
					</seg>
					<seg id="b.JOH.1.33" type="verse">
						Ñucaga paita mana ricsicanichu; randi, ñucara yacui bautisangaj cachamuj, paiga ñucara nihuaca: Maicamba ahuai Espíritu urmashcara ricungui, paiga Santo Espirituhua bautisajmi.
					</seg>
					<seg id="b.JOH.1.34" type="verse">
						Paita ricucani. Ciertora rimashcani: Caimi Diospa Churi, nisha.
					</seg>
					<seg id="b.JOH.1.35" type="verse">
						Cayandi punzha, Juan cuti chihui tiauca, ishqui pai yachachishca runaunandi.
					</seg>
					<seg id="b.JOH.1.36" type="verse">
						Juan Jesusta chihui puriuta ricuusha: Caiga Diospa Borregomi, nica.
					</seg>
					<seg id="b.JOH.1.37" type="verse">
						Chi ishqui yachachishca runauna pai rimashcara uyanauca; Jesusta catinauca.
					</seg>
					<seg id="b.JOH.1.38" type="verse">
						Jesús voltiarisha, paita catijgunara ricuca. ¿Imara mascanguichi? nica. Paiguna cutipasha ninauca: Rabí, (caita runa shimii, Yachachij nin) ¿maibira causaungui?
					</seg>
					<seg id="b.JOH.1.39" type="verse">
						Jesús: Ricuj shamichi, nica. Paiguna rishaga, pai tiaushcara ricunauca. Las cuatro mayan tucujpi paihua pariju saquirinauca chi punzhai.
					</seg>
					<seg id="b.JOH.1.40" type="verse">
						Cai ishqui Juan rimashcara uyajguna, Jesusta catimujguna, cai ishquimanda shuj Andrés maca, Simón Pedro uqui.
					</seg>
					<seg id="b.JOH.1.41" type="verse">
						Paiga paihua uqui Simonda ñaupa punda tupasha, paita nica: Mesías nishcara tupashcanchi; caita runa shimii Cristo nin.
					</seg>
					<seg id="b.JOH.1.42" type="verse">
						Andrés paihua uqui Simonda Jesusma pushamuca. Jesús paita ricusha: Can Simón angui, Jonaspa churi, nica, canda Cefas shutichishca angui; caita Pedro nin.
					</seg>
					<seg id="b.JOH.1.43" type="verse">
						Cayandi punzha Jesús Galilea partima risha nica. Paiga Felipera tupasha, paita nica: Ñucahua catihaui.
					</seg>
					<seg id="b.JOH.1.44" type="verse">
						Felipe Betsaida llactamanda runa aca. Shinallara chi llacta Andrés Pedros causaushca llacta aca.
					</seg>
					<seg id="b.JOH.1.45" type="verse">
						Felipe Natanaelda tupaca; paita nica: Moisés pai camachishca shimii quillcaushca runara tupashcanchi. Diosmanda rimajguna shinallara paimanda quillcanauca. Paimi Nazaretmanda Jesús, José churi.
					</seg>
					<seg id="b.JOH.1.46" type="verse">
						Natanael nica: ¿Nazaretmanda ima alira shamunara ushangachui? Felipe cutipaca: Ricuj shami, nisha.
					</seg>
					<seg id="b.JOH.1.47" type="verse">
						Jesús Natanael paima shamushcara ricusha, Natanaelmanda rimasha nica: Cai runa cierto Israel runami, pai mana umachijchu.
					</seg>
					<seg id="b.JOH.1.48" type="verse">
						Natanael paita nica: ¿Maimanda ricsihuanguichu ñucara? Jesús cutipasha: Felipe canda manara cayajllaira, can higo yura ucui shayaushcai, canda ricucani, nica.
					</seg>
					<seg id="b.JOH.1.49" type="verse">
						Natanael cutipasha rimaca: Rabí, Yachachij, nisha, can Diospa Churi angui, can Israel Rey apu mangui.
					</seg>
					<seg id="b.JOH.1.50" type="verse">
						Cutipasha, Jesús paita nica: ¿Ñuca canda higo yura ucui ricucani nishcamanda quiriungui? Caigunamanda yahunara ricunguimi.
					</seg>
					<seg id="b.JOH.1.51" type="verse">
						Jesús nica: Cierto pacha cangunara nini: Caimanda huasha ahua pacha pascashcara ricunguichi; Diospa angelguna Runa Churi ahuai sicasha irgusha rajgunara ricunguichimi.
					</seg>
				</div>
				<div id="b.JOH.2" type="chapter">
					<seg id="b.JOH.2.1" type="verse">
						Quinsa punzha tucunahua, borara ranauca Caná llactai. Caná Galilea partii tiaca. Jesuspa mama chi borai tiauca.
					</seg>
					<seg id="b.JOH.2.2" type="verse">
						Jesús pai yachachishca runaunandi borama convirashca anauca.
					</seg>
					<seg id="b.JOH.2.3" type="verse">
						Borai, vino pishijpi, Jesuspa mama paita nica: Vino illan.
					</seg>
					<seg id="b.JOH.2.4" type="verse">
						Jesús paita nica: ¿Huarmi, imarasha casna rimahuangui? Ñuca horas chara mana pactamunzhu.
					</seg>
					<seg id="b.JOH.2.5" type="verse">
						Paihua mama sirvijgunama nica: Tucui pai ima rimashcaras ranguichi.
					</seg>
					<seg id="b.JOH.2.6" type="verse">
						Chihui socta atun rumi quisauna tianauca, judioguna armana yachai tono, caran quisa quinsa manga tupu aca.
					</seg>
					<seg id="b.JOH.2.7" type="verse">
						Jesús paigunara nica: Quisaunara undachichi yacuhua. Shinajpi undajta undachinauca.
					</seg>
					<seg id="b.JOH.2.8" type="verse">
						Shinajpi paigunara nica: Llucchichi cuna; borayuj dueñoma apaichi. Apanaucami.
					</seg>
					<seg id="b.JOH.2.9" type="verse">
						Cai yacumanda rashca vinora camashca huasha, borayuj dueño maimanda apamushcara mana yachasha, randi yacura llucchij sirvijguna yachanaucami, pai carira cayaca.
					</seg>
					<seg id="b.JOH.2.10" type="verse">
						Carira nica: Tucui runa ñaupa punda ali vinora upichin; pactajta upishca huasha yanga vinora cun; randi can ali vinora cunagama huacachishcangui.
					</seg>
					<seg id="b.JOH.2.11" type="verse">
						Cai ñaupa punda munanaita ricurinara Jesús Galileai tiaj Caná llactai rarcami, paihua sumajta ricuchisha. Pai yachachishca runauna paihuajpi quirinauca.
					</seg>
					<seg id="b.JOH.2.12" type="verse">
						Caimanda huasha Capernaum nishca llactama irgunauca, paihua pariju paihua mama, paihua uquiuna, pai yachachishca runaunandi. Mana ashca punzhauna chihui tianaucachu.
					</seg>
					<seg id="b.JOH.2.13" type="verse">
						Judioguna Pascua ista mayanllayauca. Jesús Jerusalenma sicaca.
					</seg>
					<seg id="b.JOH.2.14" type="verse">
						Templo huasii huagrara borregora urpira catujgunara tupaca; shinallara cullquira turcajguna chihui tiajtas tupaca.
					</seg>
					<seg id="b.JOH.2.15" type="verse">
						Jesusga huascaunara ahuasha azutinara rarcami. Tucui chigunara templomanda ichuca, borregounandi, huagraunandi. Shinallara turcajguna cullquira allpama talica, paiguna mesaunaras voltiachica.
					</seg>
					<seg id="b.JOH.2.16" type="verse">
						Urpira catujgunara nica: Llucchichi cai tucuira. Ñuca Yaya huasira ama catuna huasira raichichu.
					</seg>
					<seg id="b.JOH.2.17" type="verse">
						Shinajpi pai yachachishca runauna ñaupa horas quillcashcara iyarinauca, imasna nin: Camba huasira llaquina tucuchihuanmi.
					</seg>
					<seg id="b.JOH.2.18" type="verse">
						Judiogunaga paita cutipanauca, nisha: ¿Ima munanaita ricurinara ricuchihuanguichu cai tucuira rashcamanda?
					</seg>
					<seg id="b.JOH.2.19" type="verse">
						Jesús cutipasha nica: Cai templora tulaichi, ñucaga quinsa punzhai cuti shayachishami.
					</seg>
					<seg id="b.JOH.2.20" type="verse">
						Judioguna caita uyasha ninauca: Chuscu chunga socta huatara tarabasha cai templora shayachishca aca, canga ¿quinsa punzhallaichu shayachingui?
					</seg>
					<seg id="b.JOH.2.21" type="verse">
						Jesusga, templo nisha, paihua quiquin aichamanda rimaca.
					</seg>
					<seg id="b.JOH.2.22" type="verse">
						Shinasha, pai huañushcaunamanda causarimushcai, pai yachachishca runauna cai rimashcara iyarinauca. Dios quillcashcara quirinaucami, shinallara Jesús rimashca shimira quirinauca.
					</seg>
					<seg id="b.JOH.2.23" type="verse">
						Jesús Jerusalembi tiausha, Pascua ista punzhaunai, ashca runauna Jesuspa shutii quirinauca, pai munanaita ricurinaunara ricusha.
					</seg>
					<seg id="b.JOH.2.24" type="verse">
						Jesusga paillara paiguna maquii saquinara mana munacachu, tucui runaunara ricsij asha.
					</seg>
					<seg id="b.JOH.2.25" type="verse">
						Runaunamanda pihuas rimanara mana ministicachu. Paiga tucui runa shungüi charishcara yachaca.
					</seg>
				</div>
				<div id="b.JOH.3" type="chapter">
					<seg id="b.JOH.3.1" type="verse">
						Shu Nicodemo nishca fariseo runa tiaca; judioguna atun apu maca.
					</seg>
					<seg id="b.JOH.3.2" type="verse">
						Nicodemo Jesusma tuta shamuca: Rabí, Yachachij, nica, can Diosmanda shamushca yachachij ajta ricsinchi. Manapihuas can rashcasna munanaita ricurinaunara rangaj ushanma Dios mana paihua tiajpi.
					</seg>
					<seg id="b.JOH.3.3" type="verse">
						Jesús cutipasha paita nica: Cierto pacha canda nini: Maicambas mana cuti pagarisha, Dios mandana pachara ricunara mana ushangachu.
					</seg>
					<seg id="b.JOH.3.4" type="verse">
						Nicodemo nica: Runaga ¿imasna rasha cuti pagaringachu rucu asha? ¿Paiga mama icsai cuti icunara ushangachu pagaringaj?
					</seg>
					<seg id="b.JOH.3.5" type="verse">
						Jesús cutipaca: Cierto pacha canda nini, maicans yacumandas Espiritumandas mana pagarisha, Dios mandana pachai icunara mana ushangachu.
					</seg>
					<seg id="b.JOH.3.6" type="verse">
						Aichamanda pagarij aichami; Espiritumandas pagarij espiritumi.
					</seg>
					<seg id="b.JOH.3.7" type="verse">
						Ama manzharichu ñuca canda nisha: Cutillara pagarina anguichi.
					</seg>
					<seg id="b.JOH.3.8" type="verse">
						Huaira maimandas huairamun, pai tulupushcara uyarin. Astaun huaira maimandas shamun, maimas rin, can mana yachanguichu. Shinallarami tucui Espiritumanda pagarishcauna.
					</seg>
					<seg id="b.JOH.3.9" type="verse">
						Nicodemo paita cutipasha: ¿Imasna rasha casna tucungai? nica.
					</seg>
					<seg id="b.JOH.3.10" type="verse">
						Jesús paita nica: ¿Can Israel Yachachij Apu ashallarachu, caita mana yachangui?
					</seg>
					<seg id="b.JOH.3.11" type="verse">
						Cierto pacha, canda nini, ñucanchi yachashcara rimanchi, ñucanchi ricushcaras ricuchinchi; cangunaga ñucanchi rimashcaunara mana chasquinguichi.
					</seg>
					<seg id="b.JOH.3.12" type="verse">
						Canguna ñuca cai pachamanda cuentashcaunara mana quirisha, ¿imasna rashara ñuca ahua pachamanda cuentashcaunara quiringuichi?
					</seg>
					<seg id="b.JOH.3.13" type="verse">
						Pihuas ahua pachama mana sicacachu, astaun ahua pachamanda irgumujlla; pai ahua pachai tiaj Runa Churimi.
					</seg>
					<seg id="b.JOH.3.14" type="verse">
						Imasna Moisés chaquishca allpa partii machacuira atarichica caspi ahuai, shinallara Runa Churi atarichishca anga,
					</seg>
					<seg id="b.JOH.3.15" type="verse">
						tucui maicambas paihuajpi quirisha ama chingarichu, astaumbas huiñai causaira charichu.
					</seg>
					<seg id="b.JOH.3.16" type="verse">
						Casnami Dios cai pachara llaquica, paihua sapalla Churira cuca, maicans paihuajpi quirisha ama chingarichu, astaumbas huiñai causaira charichu.
					</seg>
					<seg id="b.JOH.3.17" type="verse">
						Diosga paihua Churira mana cachamucachu cai pachara causayachingaj, astaun paimanda cai pachara quishpichingaj.
					</seg>
					<seg id="b.JOH.3.18" type="verse">
						Maicans paihuajpi quirijga mana causayachishcachu, astaun maicans mana quirijta ña causayachishcami, Diospa sapalla Churi shutii mana quirishcamanda.
					</seg>
					<seg id="b.JOH.3.19" type="verse">
						Caimi causayana: Punzha cai pachama shamuca, runaunaga punzhamanda yali tutara llaquinauca, paiguna rashcauna manali ashcamanda.
					</seg>
					<seg id="b.JOH.3.20" type="verse">
						Tucui manalira rajguna punzhara chijninaun, punzhama mana shamunaun, paiguna rashcaunai ama piñai tucungaj.
					</seg>
					<seg id="b.JOH.3.21" type="verse">
						Alira rajga punzhama shamun pai rashcauna Dios rashcaunami ricuchingaj.
					</seg>
					<seg id="b.JOH.3.22" type="verse">
						Chi huasha, Jesús pai yachachishca runaunandi Judeá partima shamuca. Paigunahua chihui tiaushcai bautisacami.
					</seg>
					<seg id="b.JOH.3.23" type="verse">
						Juan shinallara Enon llactai bautisauca, Salim llacta mayambi, ashca yacu chihui tiashcamanda. Shamujguna bautisashca anauca.
					</seg>
					<seg id="b.JOH.3.24" type="verse">
						Juan chonda cularbi chara mana ishcashcachu aca.
					</seg>
					<seg id="b.JOH.3.25" type="verse">
						Juan yachachishca runauna judiogunahua rimananauca paiguna aichara maillana yachaimanda rimasha.
					</seg>
					<seg id="b.JOH.3.26" type="verse">
						Juanma shamunauca: Rabí, Yachachij, nisha, Jordan chimbai canhua tiaushca runa, can rimaushca, shinallara bautisaunmi; tucui paihuajma shamunaun.
					</seg>
					<seg id="b.JOH.3.27" type="verse">
						Juan cutipaca: Runa mana imaras apiñara ushanzhu mana paima cushca ajpi ahua pachamanda.
					</seg>
					<seg id="b.JOH.3.28" type="verse">
						Cangunallara ñuca rimashcara uyajguna anguichi, ñuca rimashcasna: Ñucaga mana Cristochu ani, astaun paimanda ñaupa cachamushca ani, nisha.
					</seg>
					<seg id="b.JOH.3.29" type="verse">
						Huarmira charijga carimi; randi cari amigo, paihua pariju shayarij, paihua shimira uyasha, ashcara cushiyan cari shimira uyashcamanda. Shinami ñuca cushi pactarin.
					</seg>
					<seg id="b.JOH.3.30" type="verse">
						Pai yaparinara mimstirin, ñucaga pishiyanara.
					</seg>
					<seg id="b.JOH.3.31" type="verse">
						Ahuamanda shamuj tucuimanda yalimi. Cai pachamanda ajga cai pachamandallami, cai pachamanda shimiunaras riman. Ahua pachamanda shamuj tucuimanda yalimi.
					</seg>
					<seg id="b.JOH.3.32" type="verse">
						Imara ricushas uyashas, caillara riman. Mana pihuasga pai rimashcara chasquinzhu.
					</seg>
					<seg id="b.JOH.3.33" type="verse">
						Maicans pai rimashcara chasquisha, paiga Dios cierto rimaj ashcara ricuchin.
					</seg>
					<seg id="b.JOH.3.34" type="verse">
						Dios cachamushca Runa Dios rimashca shimiunara riman. Dios mana tupusha Espiritura cunzhu.
					</seg>
					<seg id="b.JOH.3.35" type="verse">
						Yaya Churira llaquin; tucuira paihua maquii entregashcami.
					</seg>
					<seg id="b.JOH.3.36" type="verse">
						Maicans Churu quirisha huiñai causaira charin. Maicans Churira mana casusha, causaira mana ricungachu, randi Dios piñarishca paihua ahuai tianmi.
					</seg>
				</div>
				<div id="b.JOH.4" type="chapter">
					<seg id="b.JOH.4.1" type="verse">
						Fariseoguna Jesús Juanmanda yali runaunara yachachiun bautisaun nishcara uyanauca.
					</seg>
					<seg id="b.JOH.4.2" type="verse">
						Randi Jesús mana bautisacachu, astaun pai yachachishca runauna bautisajguna anauca.
					</seg>
					<seg id="b.JOH.4.3" type="verse">
						Jesusga fariseoguna cai shimira uyashcara yachasha, Judea partimanda llucshisha, cutillara Galilea partima rica.
					</seg>
					<seg id="b.JOH.4.4" type="verse">
						Ministiricami Samaría partira pasangaj.
					</seg>
					<seg id="b.JOH.4.5" type="verse">
						Shinajpi Jesús shu Samaría partii tiaj Sicar nishca llactama pactamuca. Cai llacta Jacob paihua churi Josema cushca allpa mayambi tiauca.
					</seg>
					<seg id="b.JOH.4.6" type="verse">
						Jacobpa yacu bujyu chihui tiaca. Shinajpi Jesús nambira purisha, sambayashca asha, yacu bujyu rayai tiarica. Doce horas tupu aca.
					</seg>
					<seg id="b.JOH.4.7" type="verse">
						Shu Samariamanda huarmi yacura apingaj shamuca. Jesús paita nica: Yacura upichihuai.
					</seg>
					<seg id="b.JOH.4.8" type="verse">
						Yachachishca runauna micunara randingaj llactama rinaushca aca.
					</seg>
					<seg id="b.JOH.4.9" type="verse">
						Samariamanda huarmi Jesusta nica: ¿Imarasha can judio runa asha ñucara upina yacura mañangui, ñuca Samaría huarmi asha? Judioguna Samaría runaunahua mana llutarinaun.
					</seg>
					<seg id="b.JOH.4.10" type="verse">
						Jesús cutipaca: Can Dios cuyashcara ricsishaga, canda, Upichihuai nisha rimajtas ricsishaga, can paita mañanguima, paiga causana yacura canda cunma.
					</seg>
					<seg id="b.JOH.4.11" type="verse">
						Huarmi nica: Señor, imaras mana charingui yacura llucchingaj; yacu uctu yapa ucumi. ¿Maimanda cai causana yacura charinguichu?
					</seg>
					<seg id="b.JOH.4.12" type="verse">
						Ñucanchi Jacob yaya cai yacu uctura cuyahuaca. Cai yacu uctumanda pai upiuca churiunandi animalgunandi. Canga ¿paimanda valichú angui?
					</seg>
					<seg id="b.JOH.4.13" type="verse">
						Jesús cutipaca: Maicans cai yacura upishaga cutillara upinaichingami.
					</seg>
					<seg id="b.JOH.4.14" type="verse">
						Randi maicans ñuca cushca yacura upisha, huiñaigama mana cuti upinaichingachu. Ñuca cushca yacuga paihua shungu ucui yacu bujyu cuenta pahuangami huiñai causaira cungaj.
					</seg>
					<seg id="b.JOH.4.15" type="verse">
						Huarmi paita nica: Señor, cai yacura cuhuai, ñuca ama upinaichingaj, ama caima llucchij shamungaj.
					</seg>
					<seg id="b.JOH.4.16" type="verse">
						Jesús nica: Carira cayai risha, caima shamichi.
					</seg>
					<seg id="b.JOH.4.17" type="verse">
						Huarmi cutipasha nica: Cari illaj ani. Jesusga nica: Ciertomi ningui, Cari illaj mani.
					</seg>
					<seg id="b.JOH.4.18" type="verse">
						Pichca carira charishcangui; can cuna chariushca mana quiquin carichu. Shina nisha, ciertomi rimashcangui.
					</seg>
					<seg id="b.JOH.4.19" type="verse">
						Huarmiga: Señor, nica, can Diosmanda rimaj angui, yachin.
					</seg>
					<seg id="b.JOH.4.20" type="verse">
						Ñucanchi yayauna cai urcui Diosta alabanauca. Randi canguna ninguichi Jerusalenllai Diosta alabanami, nisha.
					</seg>
					<seg id="b.JOH.4.21" type="verse">
						Jesús paita nica: Huarmi, quirihuai, nisha, horas pactaringami mana cai urcuis, mana Jerusalembis Yayara alabanguichi.
					</seg>
					<seg id="b.JOH.4.22" type="verse">
						Canguna mana ricsishcara adoranguichi; randi ñucanchi ricsishcallara adoranchi. Quishpinaga judiogunamanda shamun.
					</seg>
					<seg id="b.JOH.4.23" type="verse">
						Horas shamun, amallara pactamun, imahoras cierto adorajguna Yayara almai cierto adoranaungami. Shinallara Yaya casna adorajgunara mascanmi paita adorangaj.
					</seg>
					<seg id="b.JOH.4.24" type="verse">
						Diosga Espiritumi. Paita adorajguna almai cierto adorangaj ministirinmi.
					</seg>
					<seg id="b.JOH.4.25" type="verse">
						Huarmiga: Ñuca yachanimi, nica, Mesías nishca shamuna angami, pai Cristo nishca shutichishcami. Pai shamujpiga tucuira yachachinga ñucanchira.
					</seg>
					<seg id="b.JOH.4.26" type="verse">
						Jesús paita nica: Ñuca canhua rimau, Cristo maní.
					</seg>
					<seg id="b.JOH.4.27" type="verse">
						Chi ratollaira pai yachachishca runauna shamunauca. Jesús cai huarmihua rimaushcamanda manzharinauca, astaun mana pihuas paita tapucachu: ¿Imara tapungui? nisha, ¿imara paihua rimangui?
					</seg>
					<seg id="b.JOH.4.28" type="verse">
						Shinajpi huarmi paihua quisara saquisha, llactama rica; llactai tiaj runaunara rimaca.
					</seg>
					<seg id="b.JOH.4.29" type="verse">
						Ricuj shamichi, nica, shu runara. Pai ñuca tucui rashcaunara rimahuashcami. ¿Manzhu cai Cristo angái?
					</seg>
					<seg id="b.JOH.4.30" type="verse">
						Shinajpi llactamanda llucshimusha, runauna Jesusma shamunauca.
					</seg>
					<seg id="b.JOH.4.31" type="verse">
						Yachachishca runaunaga Jesusta: Yachachij, micui, nisha ruganauca.
					</seg>
					<seg id="b.JOH.4.32" type="verse">
						Paiga cutipaca: Ñuca shu canguna mana yachashca micunara charini micungaj.
					</seg>
					<seg id="b.JOH.4.33" type="verse">
						Shinajpi yachachishca runauna paigunapura ninauca: ¿Maicans paihuajta ima micunara apamushca angái?
					</seg>
					<seg id="b.JOH.4.34" type="verse">
						Jesús paigunara nica: Ñucara cachamuj Dios munashcara rangaj, caitami ñuca micuna, paihua ranaunara pactachingaj.
					</seg>
					<seg id="b.JOH.4.35" type="verse">
						¿Manzhu ninguichi: Chara chuscu quilla pishin pallanagama? Cangunara nini: Ñahuira atarichichi, chagraunara ricuichi. Tucui ña chaquirishcami pallangaj.
					</seg>
					<seg id="b.JOH.4.36" type="verse">
						Pallajga paihua pagara apin, muyuunara huiñai causaihuajta pallan. Shinasha tarpujpas pallajpas pariju cushiyanaun.
					</seg>
					<seg id="b.JOH.4.37" type="verse">
						Casnamanda cierto rimashcami: Shujmi tarpun, shuj randi pallan.
					</seg>
					<seg id="b.JOH.4.38" type="verse">
						Canguna mana tarpushcara pallangaj cachamucani. Shujguna tarabanauca, cangunaga paiguna tarabashcamanda valiricanguichi.
					</seg>
					<seg id="b.JOH.4.39" type="verse">
						Ashca chi llactamanda Samaría runauna Jesuspi quirinauca chi huarmi rimashcamanda, pai nishcamanda: Paiga tucui ñuca rashcaunara cuentahuaca, nisha.
					</seg>
					<seg id="b.JOH.4.40" type="verse">
						Samaría runauna Jesusma shamushaga, paita ruganauca, Ñucanchihua saquiri, nisha. Jesús ishqui punzha tupura paigunahua saquirica.
					</seg>
					<seg id="b.JOH.4.41" type="verse">
						Ashca runauna maspas quirinauca, Jesús rimashcamanda.
					</seg>
					<seg id="b.JOH.4.42" type="verse">
						Paiguna ninauca huarmira: Ña quirinchimi, mana can rimashcamandalla, astaun ñucanchillara paita uyashcanchi. Shinasha pai cierto pacha Cristo nishca, cai pachara Quishpichij ashcara ricsinchi.
					</seg>
					<seg id="b.JOH.4.43" type="verse">
						Ishqui punzha huasha, Jesús chi llactamanda llucshisha, Galilea partima rica.
					</seg>
					<seg id="b.JOH.4.44" type="verse">
						Jesusllara nica: Diosmanda rimaj paihua quiquin llactai mana chasqui tucunzhu.
					</seg>
					<seg id="b.JOH.4.45" type="verse">
						Jesús Galileama shamujpiga, chihui causajguna paita chasquinauca, tucui pai ista punzha rashcaunara ricushcamanda Jerusalembi. Paigunas istama rinaushca aca.
					</seg>
					<seg id="b.JOH.4.46" type="verse">
						Shinajpi Jesús cuti Galileai tiaj Cana nishca llactama shamuca, maibi ñaupa vinora yacumanda rarcami. Capernaum llactai, shu reyhua capitán tiaca; paihua churi ungushca aca.
					</seg>
					<seg id="b.JOH.4.47" type="verse">
						Caiga, Jesús Judeamanda Galileama shamushcara uyasha, Jesuspajma rica. Paiga Jesusta ringaj rugaca, churira alichingaj, ña huañungaraupi.
					</seg>
					<seg id="b.JOH.4.48" type="verse">
						Shinajpi Jesús paita nica: Canguna atun ricurinaunara munanaita ranaunaras mana ricusha, mana quiringuichi.
					</seg>
					<seg id="b.JOH.4.49" type="verse">
						Rey apuhua capitanga Jesusta nica: Señor, ñuca churi manara huañujllaira, uctalla irgusha shamupai.
					</seg>
					<seg id="b.JOH.4.50" type="verse">
						Jesús cutipaca: Ri, nisha, camba churi causaun. Runaga Jesús rimashcara quirisha ricami.
					</seg>
					<seg id="b.JOH.4.51" type="verse">
						Irgushca huasha, sirvijguna paita tupangaj llucshinauca. Paita rimanauca: Camba churi causaunmi, nisha.
					</seg>
					<seg id="b.JOH.4.52" type="verse">
						Shinajpi capitán tapuca: ¿Imahorasta aliyangaj callarica? Caina, la una tupura, calentura chiriyaca, ninauca.
					</seg>
					<seg id="b.JOH.4.53" type="verse">
						Yaya shinajpi intindica huahua aliyashca horas Jesús rimashca horas chi tupui aca, pai rimaushcai: Camba churi causaunmi, nisha. Paiga, entero huasii tiajgunandi quirinauca.
					</seg>
					<seg id="b.JOH.4.54" type="verse">
						Caita ishqui cuti Jesús ali munanaita ricurinara rarcami, Jesús Galileama shamujpi.
					</seg>
				</div>
				<div id="b.JOH.5" type="chapter">
					<seg id="b.JOH.5.1" type="verse">
						Chimanda huasha, judioguna ista punzhauna tiajpi, Jesús Jerusalenma sicaca.
					</seg>
					<seg id="b.JOH.5.2" type="verse">
						Jerusalembi, borregouna pungu mayambi, shu ichilla yacu cocha tiaca. Hebreo shimii cai yacu Betesda nishcami. Pichca rumi istandiyuj pungura chanca.
					</seg>
					<seg id="b.JOH.5.3" type="verse">
						Cai punguunai ashca ungushcauna sirinauca, ñausa ñahuiyujguna, anga chaquiuna, suchuuna. Tucui caiguna yacu cuyurishcara chapanauca.
					</seg>
					<seg id="b.JOH.5.4" type="verse">
						Huaquin horas shu ángel yacuma irgumuj aca, yacura cuyuchingaj. Yacu cuyurishca huasha, ñaupa punda yacui icuj runa ima ungüimandas alichishca aca.
					</seg>
					<seg id="b.JOH.5.5" type="verse">
						Chihui shu runa tiaca, quinsa chunga pusac huatara ungushca.
					</seg>
					<seg id="b.JOH.5.6" type="verse">
						Jesús paita ricusha, unai tiashcara yachasha, paita nica: ¿Aliyanara munanguichu?
					</seg>
					<seg id="b.JOH.5.7" type="verse">
						Ungushca runa cutipaca: Señor, nisha, pitas mana charinichu yacu cuyurijpi ñucara yacui satingaj; ñucalla alimanda shamungama, shuj ñucamanda ñaupara irgun.
					</seg>
					<seg id="b.JOH.5.8" type="verse">
						Jesús paita nica: Atari, camba puñunara api, puri.
					</seg>
					<seg id="b.JOH.5.9" type="verse">
						Chi horasllaira cai runa aliyashca aca. Puñunara apisha ricami. Samana punzha aca.
					</seg>
					<seg id="b.JOH.5.10" type="verse">
						Shinajpi judioguna alichishca runara ninauca: Samana punzhami; camba puñunara apañara mana ushanguichu.
					</seg>
					<seg id="b.JOH.5.11" type="verse">
						Runa cutipaca: Ñucara alichij runa rimahuaca, Puñunara apisha, puri, nica.
					</seg>
					<seg id="b.JOH.5.12" type="verse">
						Shinajpi runara tapunauca: ¿Pita acai canda casna rimaj: Puñunara apisha puri, nij?
					</seg>
					<seg id="b.JOH.5.13" type="verse">
						Aliyashca runaga pi ashcaras paita alichijta mana yachacachu, Jesús chimanda rishca ajpi.
					</seg>
					<seg id="b.JOH.5.14" type="verse">
						Huashaga, Jesús cai runara templo huasii tupasha, paita nica: Ña alichishca angui; uchara ama cuti rangui, ama huasha yalijta ungungaj.
					</seg>
					<seg id="b.JOH.5.15" type="verse">
						Runa rishaga, judiogunara cuentaca: Jesusmi ñucara alichij aca, nisha.
					</seg>
					<seg id="b.JOH.5.16" type="verse">
						Chimanda judioguna Jesusta tormendachinauca, paita huañuchingaj nisha mascanauca, caigunara samana punzhai rashcamanda.
					</seg>
					<seg id="b.JOH.5.17" type="verse">
						Jesús paigunara nica: Nuca Yaya cunagamas tarabaun, ñucas tarabauni.
					</seg>
					<seg id="b.JOH.5.18" type="verse">
						Shinajpi chimanda judioguna Jesusta huañuchingaj astaun mas mascanauca samana punzha yachaira mana casushcamanda, shinallara Dios ñuca Yayami nishcamanda, shina nisha paulara Dios tupullara rasha.
					</seg>
					<seg id="b.JOH.5.19" type="verse">
						Shinajpi Jesús cutipasha nica: Cierto pacha cangunara nini: Churi pai quiquin munaimandalla mana imaras ranara ushan. Yaya rashcara ricusha chillararami ran. Imaras Yaya ran, shinallarami Churi ran.
					</seg>
					<seg id="b.JOH.5.20" type="verse">
						Yayaga Churira llaquin, tucui pai rashcaunara Churira ricuchin. Caimanda yalijta rashcaunara paita ricuchingami canguna manzharíngaj.
					</seg>
					<seg id="b.JOH.5.21" type="verse">
						Imasna Yaya huañushcaunara causachin, paigunara causaira cusha, shinallarami Churi pai munashca runaunara causaira cun.
					</seg>
					<seg id="b.JOH.5.22" type="verse">
						Yaya mana pitas taripanzhu, randi tucui taripana Churima cushcami.
					</seg>
					<seg id="b.JOH.5.23" type="verse">
						Casna tucun tucui runa Churira ahuayachinauchu, paiguna Yayara ahuayachishca cuenta. Maicans Churira mana ahuayachisha, paita cachamuj Yayaras mana ahuayachinzhu.
					</seg>
					<seg id="b.JOH.5.24" type="verse">
						Cierto pacha cangunara nini: Maicans ñuca shimira uyasha, ñucara cachamujpi quirishas, paiga huiñai causaira charin; mana causayuj tucungachu, astaun huañuimanda causaima ña pasashcami.
					</seg>
					<seg id="b.JOH.5.25" type="verse">
						Cierto pacha cangunara nini: Horas shamun, amallaras pactarin, imahoras huañushcauna Diospa Churi shimira uyanaungami, uyajgunas causarinaungami.
					</seg>
					<seg id="b.JOH.5.26" type="verse">
						Imasna Yaya paillaira causaira charin, shinallara Churira cuca paillaira causaira charingaj.
					</seg>
					<seg id="b.JOH.5.27" type="verse">
						Shinallara taripangaj ushaira paita cuca, pai Runa Churi ashcamanda.
					</seg>
					<seg id="b.JOH.5.28" type="verse">
						Caimanda ama manzharinguichi. Horas shamungami tucui pambariajguna paihua shimira uyanaungami.
					</seg>
					<seg id="b.JOH.5.29" type="verse">
						Alira rajguna causangaj causarinaunga; randi manalira rajguna causayachi tucungaj causarinaungami.
					</seg>
					<seg id="b.JOH.5.30" type="verse">
						Ñuca munaimandallara mana ima ranara ushanichu. Uyashca tupullara taripani. Ñuca taripashcaga ali tupumi. Ñuca quiquin munaira mana ranichu, astaun ñucara cachamuj Yaya munashcara rauni.
					</seg>
					<seg id="b.JOH.5.31" type="verse">
						Ñucaga ñucamandallara rimasha, casna rimashca mana ciertochu.
					</seg>
					<seg id="b.JOH.5.32" type="verse">
						Shujga ñucamanda rimanmi. Pai ñucamanda rimashcara cierto ajta yachani.
					</seg>
					<seg id="b.JOH.5.33" type="verse">
						Cangunaga Juanma uyajgunara cachacanguichi. Pai cierto shimimanda rimacami.
					</seg>
					<seg id="b.JOH.5.34" type="verse">
						Ñuca pi runamandas pai rimashcara mana apinichu; astaun caita rimani canguna quishpichi tucungaj.
					</seg>
					<seg id="b.JOH.5.35" type="verse">
						Juan sindij velasna punzhayachij aca. Canguna pai punzhayachishcai ansa chi tiempora cushiyasha nicanguichi.
					</seg>
					<seg id="b.JOH.5.36" type="verse">
						Ñucaga Juan rimashca shimimanda yali valij shimira charinimi. Yaya ñucara cuhuashca ranaunara rangaj, shinallara rauni. Caigunaga Yaya ñucara cachamushcara rimanaun.
					</seg>
					<seg id="b.JOH.5.37" type="verse">
						Shinallara ñucara cachamuj Yaya ñucamanda riman. Paihua shimira mana imahoras uyashcanguichi. Paihua samiras mana imahoras ricushcanguichi.
					</seg>
					<seg id="b.JOH.5.38" type="verse">
						Pai rimashca shimira canguna corazombi causajta mana charinguichi. Pai cachamushca Churira mana quiringuichi.
					</seg>
					<seg id="b.JOH.5.39" type="verse">
						Quillcashcaunara ricuichi. Canguna iyaringuichi chihui huiñai causaira charinguichimi. Chi Quillcashcauna ñucamanda rimanaun.
					</seg>
					<seg id="b.JOH.5.40" type="verse">
						Ñucama shamunara mana munanguichi causaira charingaj.
					</seg>
					<seg id="b.JOH.5.41" type="verse">
						Runaunamanda ahuayachishcara mana chasquinichu.
					</seg>
					<seg id="b.JOH.5.42" type="verse">
						Cangunara ricsini. Canguna shungu ucui Diosta mana llaquinguichi.
					</seg>
					<seg id="b.JOH.5.43" type="verse">
						Ñucaga ñuca Yaya shutii shamushcani. Cangunaga ñucara mana chasquinguichi. Shujga paihua quiquin shutii shamujpi, canguna paita chasquinguichima.
					</seg>
					<seg id="b.JOH.5.44" type="verse">
						Cangunaga, ¿imasna quirinara ushanguichi? Canguna shujgunamanda ahuayachishcara parijumanda chasquinaunguichi. Astaumbas shu sapalla Diosmanda shamuj ahuayachishcara mana mascanguichi.
					</seg>
					<seg id="b.JOH.5.45" type="verse">
						Ama iyaichichu ñuca cangunara causayachisha Yaya ñaupajpi. Shujga cangunara causayachin, canguna quishpichihuangami niushca Moisés.
					</seg>
					<seg id="b.JOH.5.46" type="verse">
						Canguna Moisesta quirjpiga, ñucaras quiringuichima. Pai ñucamanda quillcacami.
					</seg>
					<seg id="b.JOH.5.47" type="verse">
						Canguna pai quillcashcara mana quirijpiga, ¿imasnara ñuca rimashca shimira quiringuichima?
					</seg>
				</div>
				<div id="b.JOH.6" type="chapter">
					<seg id="b.JOH.6.1" type="verse">
						Caimanda huasha, Jesús Tiberias nishca Galilea lamar chimbama rica.
					</seg>
					<seg id="b.JOH.6.2" type="verse">
						Ashca runa paita catimunauca, pai munanaita ricurinaunara ungushcaunahua rashcara ricushcamanda.
					</seg>
					<seg id="b.JOH.6.3" type="verse">
						Jesús urcui sicasha chihui tiarica pai yachachishca runaunandi.
					</seg>
					<seg id="b.JOH.6.4" type="verse">
						Judioguna Pascua nishca ista mayallayauca.
					</seg>
					<seg id="b.JOH.6.5" type="verse">
						Jesús muyujta ricusha, ashca runauna paihuajma shamujgunara ricusha, Felipera rimaca: ¿Maimanda tandara randishun tucui caiguna micungaj? nisha.
					</seg>
					<seg id="b.JOH.6.6" type="verse">
						Cai shimira Jesús rimaca paita camangaj. Paiga imasna rana ashcaras yachacami.
					</seg>
					<seg id="b.JOH.6.7" type="verse">
						Felipe paita cutipaca: Ishqui patsaj cullqui tupu tanda mana pactangachu caran dueño ansa ansa micungaj.
					</seg>
					<seg id="b.JOH.6.8" type="verse">
						Shu pai yachachishca runa, Andrés, Simón Pedro uqui, Jesusta rimaca:
					</seg>
					<seg id="b.JOH.6.9" type="verse">
						Caibi shu huahua, pai pichca cebadamanda rashca tandara ishqui ichilla yacu aichahuaras charin. ¿Imarasha pactangairi cai tucuira carangaj?
					</seg>
					<seg id="b.JOH.6.10" type="verse">
						Shinajpi Jesús nica: Runaunara tiachichi. Chi llactai ashca quihua tiaca. Pichca huaranga tupu cariuna tiarinauca.
					</seg>
					<seg id="b.JOH.6.11" type="verse">
						Jesús tandaunara apisha, Diosta agrasishca huasha, yachachishca runaunama tandara cuca. Yachachishca runauna tiajgunara cunauca. Shinallara ichilla aichahuaras caranma cunauca, paiguna munashca tupura.
					</seg>
					<seg id="b.JOH.6.12" type="verse">
						Runauna sajsajta micushca huasha, Jesús pai yachachishca runaunara nica: Puchuunara pallaichi, imaras ama ichuringaj.
					</seg>
					<seg id="b.JOH.6.13" type="verse">
						Shinajpi chunga ishqui tasauna undajta pallanauca, chi pichca cebada tandaunamanda micujguna puchuchishcara.
					</seg>
					<seg id="b.JOH.6.14" type="verse">
						Chi runauna, Jesús cai munanaita ricurinara rashcara ricusha, ninauca: Cierto pacha caimi Diosmanda rimaj, cai pachama shamuna aj.
					</seg>
					<seg id="b.JOH.6.15" type="verse">
						Jesusga paiguna shamungaraushcara riparasha, paita apingaj Rey Apura rangaj, cuti pailla urcuma anzhuricami sapalla tiangaj.
					</seg>
					<seg id="b.JOH.6.16" type="verse">
						Ña tutayaupi, Jesús yachachishca runauna lamarma irgunauca.
					</seg>
					<seg id="b.JOH.6.17" type="verse">
						Shu canoai icusha, lamar chimba partima rinauca, Capernaum llactama. Ña tutayashcami, Jesús paigunama chara mana shamucachu.
					</seg>
					<seg id="b.JOH.6.18" type="verse">
						Lamar tsajlas tucuca shinzhi huairashcamanda.
					</seg>
					<seg id="b.JOH.6.19" type="verse">
						Paiguna canoai shu samai tupura purishca huasha, Jesusta yacu ahuara puriuta ricunauca. Canoa mayanma shamujpi, paiguna manzharinauca.
					</seg>
					<seg id="b.JOH.6.20" type="verse">
						Jesús paigunara nica: Ñuca mani. Ama manzhaichichu.
					</seg>
					<seg id="b.JOH.6.21" type="verse">
						Shinajpi paiguna Jesusta munaihua chasquinauca canoai. Uctalla allpama pactamunauca, paiguna riushca llactama.
					</seg>
					<seg id="b.JOH.6.22" type="verse">
						Cayandi punzha, chimba partii causajguna shu canoalla tiashcara ricunauca, shinallara Jesús mana rishcara yachachishca runaunahua chi canoai, randi yachachishca runauna paigunalla rinaushca aca.
					</seg>
					<seg id="b.JOH.6.23" type="verse">
						Shinajllaira shu ichilla canoauna Tiberias llactamanda shamunaushca aca, runauna micushca pamba mayanma shamusha maibi runauna micunauca Jesús Diosta agrasishca huasha.
					</seg>
					<seg id="b.JOH.6.24" type="verse">
						Runauna Jesús illajta ricusha, shinallara pai yachachishca runaunas illajta, paiguna ichilla canoaunai icusha, Capernaum llactama rinauca, Jesusta mascasha.
					</seg>
					<seg id="b.JOH.6.25" type="verse">
						Paiguna Jesusta lamar chimbama ajta tupasha, paita ninauca: Yachachij, ¿imahoras caima pactamucangui?
					</seg>
					<seg id="b.JOH.6.26" type="verse">
						Jesús paigunara cutipaca: Cierto pacha nini, canguna ñucara mascahuanguichi, mana munanaita ricushcamanda, astaun tandara sajsajta micushcamanda.
					</seg>
					<seg id="b.JOH.6.27" type="verse">
						Tarabaichi, mana yanga pasanalla micunamanda, astaun huiñai causaigama duraj micunamanda. Cai sami micunara Runa Churi cangunara cunga; casna rangaj Yaya Dios paita ricuchicami.
					</seg>
					<seg id="b.JOH.6.28" type="verse">
						Jesusta ninauca: ¿Imara rashun Dios rashcaunara rangaj?
					</seg>
					<seg id="b.JOH.6.29" type="verse">
						Jesús cutipasha nica: Caita Dios ranami: canguna pai cachamushca runai quirinauchu.
					</seg>
					<seg id="b.JOH.6.30" type="verse">
						Shinajpi paiguna ninauca: ¿Ima munanaita ricurinara ranguichu can, ñucanchi ricusha quiringaj? ¿Imara rangui?
					</seg>
					<seg id="b.JOH.6.31" type="verse">
						Ñucanchi yayauna Maná nishca micunara micunauca chaquishca allpa partii, Quillcai quillcashcasna: Ahua pachamanda tandara paigunama micungaj cucami, nisha.
					</seg>
					<seg id="b.JOH.6.32" type="verse">
						Jesús paigunara nica: Cierto pacha cangunara nini: Chi ahua pachamanda tandara mana Moisés cushcachu aca, astaun ñuca Yaya cangunara ahua pachamanda cierto tandara cunmi.
					</seg>
					<seg id="b.JOH.6.33" type="verse">
						Ahua pachamanda irgumuj runa, caimi Diosmanda tanda. Paiga cai pachara causaira cun.
					</seg>
					<seg id="b.JOH.6.34" type="verse">
						Runauna paita ninauca: Señor, tucui horas cai tandara cuhuai.
					</seg>
					<seg id="b.JOH.6.35" type="verse">
						Jesús paigunara nica: Ñuca causaira cuj tanda maní. Maicans ñucama shamuj, mana imahoras yarcachingachu. Maicans ñucajpi quirij, huiñaigama mana imahoraspas upinaichingachu.
					</seg>
					<seg id="b.JOH.6.36" type="verse">
						Astaun cangunara rimashcani, ñucara ricushallara mana quiringuichi.
					</seg>
					<seg id="b.JOH.6.37" type="verse">
						Yaya tucui ñucama cuhuashca ñucama shamunga. Maicans ñucama shamujta mana callpachishachu.
					</seg>
					<seg id="b.JOH.6.38" type="verse">
						Ahua pachamanda irgumucani, mana ñuca munaira rangaj, astaun ñucara cachamuj munashcara rangaj.
					</seg>
					<seg id="b.JOH.6.39" type="verse">
						Caitami ñucara cachamuj Yaya munai: Tucui ñucara cuhuashcamanda ama imaras chingachichu, astaun puchucai punzhai paita causachingaj.
					</seg>
					<seg id="b.JOH.6.40" type="verse">
						Caitami ñucara cachamujpa munai: Tucui maicambas Churira ricuj, paihuajpi quirij, huiñai causaira charichu; puchucai punzhai ñuca paita causachisha.
					</seg>
					<seg id="b.JOH.6.41" type="verse">
						Shinajpi judioguna pinarinauca Jesús rimashcamanda: Ñuca ahua pachamanda shamuj tanda maní, nishcamanda.
					</seg>
					<seg id="b.JOH.6.42" type="verse">
						Ninauca: ¿Manzhu cai Jesús José churi? Paihua yayaras paihua mamaras ricsinchi. Shinasha, ¿imarasha nin, ahua pachamanda shamucani?
					</seg>
					<seg id="b.JOH.6.43" type="verse">
						Jesús cutipasha paigunara nica: Ama piñaringuichi cangunapura.
					</seg>
					<seg id="b.JOH.6.44" type="verse">
						Pihuas ñucama mana shamun, ñucara cachamuj Yaya mana paita pushamujpi. Puchucai punzhai ñuca paita causachisha.
					</seg>
					<seg id="b.JOH.6.45" type="verse">
						Diosmanda rimajguna quillcashcaunai quillcashca tian: Dios tucui runaunara yachachingami. Shinajpi tucui Yayara uyaj, paimanda yachaj, ñucama shamunga.
					</seg>
					<seg id="b.JOH.6.46" type="verse">
						Pihuas Yayara mana ricushcachu; Diosmanda shamuj, pailla Yayara ricushcami.
					</seg>
					<seg id="b.JOH.6.47" type="verse">
						Cierto pacha cangunara nini: Maicans ñucajpi quirisha huiñai causaira charin.
					</seg>
					<seg id="b.JOH.6.48" type="verse">
						Ñuca causaira cuj tanda maní.
					</seg>
					<seg id="b.JOH.6.49" type="verse">
						Canguna yayauna chaquishca allpa partii Maná nishca micunara micunauca, micusha huañunauca.
					</seg>
					<seg id="b.JOH.6.50" type="verse">
						Randi, caimi ahua pachamanda shamuj tanda, maican cai Jandara micusha ama huañuchu.
					</seg>
					<seg id="b.JOH.6.51" type="verse">
						Ñucaga causaj tanda maní, ahua pachamanda shamuj. Maicans cai tandara micusha huiñaigama causangami. Ñuca cushca tanda ñuca quiquin aichami. Cai aicharaga cai pacha causana randimanda cushami.
					</seg>
					<seg id="b.JOH.6.52" type="verse">
						Shinajpi judioguna paigunapura rimananauca: ¿Imarasha cai runa paihua quiquin aichara micungaj cungachu? nisha.
					</seg>
					<seg id="b.JOH.6.53" type="verse">
						Jesús nica: Cierto pacha cangunara nini: Runa Churi aichara mana micusha, paihua yahuarda mana upisha, causaira mana charinguichichu cangunajpi.
					</seg>
					<seg id="b.JOH.6.54" type="verse">
						Maicans ñuca aichara micuj yahuarda upij huiñai causaira charin; puchucai punzhai ñuca paita causachishami.
					</seg>
					<seg id="b.JOH.6.55" type="verse">
						Ñuca aicha cierto micunami; ñuca yahuar cierto upinami.
					</seg>
					<seg id="b.JOH.6.56" type="verse">
						Ñuca aichara micuj ñuca yahuarda upij ñucajpi tiaun, ñucas paihuajpi.
					</seg>
					<seg id="b.JOH.6.57" type="verse">
						Imasna causaj Yaya ñucara cachaca, ñucas Yayamanda causaunimi, shinallara maicans ñucara micusha ñucamanda causangami.
					</seg>
					<seg id="b.JOH.6.58" type="verse">
						Caimi ahua pachamanda irgumuj tanda. Mana canguna yayauna Maná nishcara micusha huañushcasna, astaun cai tandara micuj huiñaigama causangami.
					</seg>
					<seg id="b.JOH.6.59" type="verse">
						Jesús cai tucuira judioguna tandarina huasii rimaca, pai Capernaum llactai yachachiushcai.
					</seg>
					<seg id="b.JOH.6.60" type="verse">
						Pai yachachishca runaunamanda ashcauna cai rimashcaunara uyasha: Cai shimi yapa mana chasquihuajchu, ninauca. ¿Pita caita uyanara ushangairi?
					</seg>
					<seg id="b.JOH.6.61" type="verse">
						Jesús paigunapura caimanda piñarishcara paihua shungüi yachasha, nica: ¿Cai shimichu cangunara piñachin?
					</seg>
					<seg id="b.JOH.6.62" type="verse">
						¿Imara ninguichima canguna Runa Churi pai ñaupa tiashcama sicachiushcara ricusha?
					</seg>
					<seg id="b.JOH.6.63" type="verse">
						Espíritu causaira cun. Aichaga mana imajtas sirvin. Ñuca canguna rimaushca shimiuna espiritumi, causaimi.
					</seg>
					<seg id="b.JOH.6.64" type="verse">
						Randi cangunamanda huaquinguna mana quiringuichi. Jesusga callarimanda mana quirijgunara ricsicami, shinallara paita huañuchingaj apichingarau runaras ricsicami.
					</seg>
					<seg id="b.JOH.6.65" type="verse">
						Jesús rimaca: Chiraigumanda nicani: Pis ñucama shamunara mana ushan Yaya mana paita cujpi shamungaj.
					</seg>
					<seg id="b.JOH.6.66" type="verse">
						Caimanda pacha, pai yachachishca runaunamanda ashcauna tigranauca, paihua pariju purinara saquinauca.
					</seg>
					<seg id="b.JOH.6.67" type="verse">
						Shinajpi Jesús pai chunga ishqui runaunara nica: ¿Cangunas shinallara saquinara munanguichi?
					</seg>
					<seg id="b.JOH.6.68" type="verse">
						Simón Pedro cutipasha: Señor, nica, ¿pihuajmara rishunzhu? Canlla huiñai causaira cuentaj shimiunara rimangui.
					</seg>
					<seg id="b.JOH.6.69" type="verse">
						Can Cristo nishca causaj Diospa Churi ashcara quirishcanchi, ricsinchimi, nica.
					</seg>
					<seg id="b.JOH.6.70" type="verse">
						Jesús cutipaca: ¿Manzhu ñuca cangunara chunga ishquira ajllashcani, shinajllaira cangunamanda shuj supaimi?
					</seg>
					<seg id="b.JOH.6.71" type="verse">
						Judas Iscariote, Simomba churimanda rimaca. Paiga Jesusta apichingarau runa aca. Pai chi chunga ishquimanda shuj aca.
					</seg>
				</div>
				<div id="b.JOH.7" type="chapter">
					<seg id="b.JOH.7.1" type="verse">
						Caimanda huasha, Jesús Galilea partii puriuca. Judea partira purinara mana munacachu, judioguna paita huañuchingaj mascashcamanda.
					</seg>
					<seg id="b.JOH.7.2" type="verse">
						Judioguna ichilla huasi rana ista mayanllayamuca.
					</seg>
					<seg id="b.JOH.7.3" type="verse">
						Jesuspa uquiuna paita: Caimanda llucshi, ninauca, Judea partima ri, can yachachishca runauna can rashcaunara ricunauchu.
					</seg>
					<seg id="b.JOH.7.4" type="verse">
						Maican runas ricsi tucusha nisha mana pacalla raun. Can cai rashcaunara rasha, canllara pajlla pambai ricuchi tucui runaunama.
					</seg>
					<seg id="b.JOH.7.5" type="verse">
						Paihua uquiuna paihuajpi mana quirinaucachu.
					</seg>
					<seg id="b.JOH.7.6" type="verse">
						Shinajpi Jesús paigunara nica: Ñuca punzha chara mana pactamun. Canguna punzhaga tucui horas puruntumi.
					</seg>
					<seg id="b.JOH.7.7" type="verse">
						Cai pacha runauna cangunara chijninara mana ushanaunzhu. Randi ñucara chijnihuanaun ñuca paigunara rimashcamanda, Canguna rashcauna manalichu, nisha.
					</seg>
					<seg id="b.JOH.7.8" type="verse">
						Cangunaga istama sicaichi; ñucaga chara mana rínichu, ñuca punzha chara mana pactarinzhu.
					</seg>
					<seg id="b.JOH.7.9" type="verse">
						Caita rimashca huasha Galileai saquirica.
					</seg>
					<seg id="b.JOH.7.10" type="verse">
						Paihua uquiuna rishca huasha, Jesús shinallara istama sicasha rica, mana pajllai astaun pacallai ricami.
					</seg>
					<seg id="b.JOH.7.11" type="verse">
						Istai judioguna Jesusta mascanauca: Paiga, ¿maibirairi? nisha.
					</seg>
					<seg id="b.JOH.7.12" type="verse">
						Jesusmanda rimananauca ashcara. Huaquinguna: Pai ali runami, nisha; shujgunaga: Mana, nisha, pai runaunara umachin.
					</seg>
					<seg id="b.JOH.7.13" type="verse">
						Pihuas pajllai paimanda mana rimacachu, judiogunara manzhashcamanda.
					</seg>
					<seg id="b.JOH.7.14" type="verse">
						Chaupi istai Jesús templo huasima sicasha yachachicami.
					</seg>
					<seg id="b.JOH.7.15" type="verse">
						Judioguna manzharinauca: Paiga, ¿imasnara quillcashcaunara yachan, ninauca, pai mana yachachishca ajllaira?
					</seg>
					<seg id="b.JOH.7.16" type="verse">
						Jesús cutipasha nica: Ñuca yachachiushcara mana ñucajchu, randi ñucara cachamujmandami.
					</seg>
					<seg id="b.JOH.7.17" type="verse">
						Maicans Diospa munaira pactachinara munashaga, yachachishcamanda yachangami, Diosmandachu shamun, ñucamandallachu rimauni.
					</seg>
					<seg id="b.JOH.7.18" type="verse">
						Maicans pai quiquinmandallara rimausha, pai quiquin ahuayanara mascan. Astaun maicans paita cachamujpa ahuayanara mascau, paiga cierto rimajmi, paihuajpi ima llullas illan.
					</seg>
					<seg id="b.JOH.7.19" type="verse">
						¿Manzhu Moisés ley camachishca shimira cangunara cuca, shinajllaira cangunamanda mana pihuas cai camachishcara pactachin? ¿Imamanda ñucara huañuchingaj mascaunguichi?
					</seg>
					<seg id="b.JOH.7.20" type="verse">
						Runauna cutipanauca: Supaira charingui, nisha. ¿Pita canda huañuchisha nin?
					</seg>
					<seg id="b.JOH.7.21" type="verse">
						Jesús paigunara cutipaca: Shu rashcara rarcani; tucui canguna cai rashcamanda manzharinguichi.
					</seg>
					<seg id="b.JOH.7.22" type="verse">
						Cierto pacha Moisés cangunara circuncisión nishca aichai ricurij señalda cuca, randi mana paimandallachu aca, astaun rucuunamandami. Shinasha, samana punzhai cai circuncisión nishca camachishcara cariunahua pactachinguichi.
					</seg>
					<seg id="b.JOH.7.23" type="verse">
						Cariuna circuncisión nishcara chasquijpi samana punzhai, Moisés camachishcara ama paquingaj, ¿imarasha ñucara piñahuanguichi ñuca shu ungushca runara alichishcamanda samana punzhai?
					</seg>
					<seg id="b.JOH.7.24" type="verse">
						Ricushcamandalla ama taripaichi, astaun ali cierto taripanara taripaichi.
					</seg>
					<seg id="b.JOH.7.25" type="verse">
						Shinajpi huaquin Jerusalembi causajguna ninauca: ¿Manzhu cai runara mascanauca huañuchingaj?
					</seg>
					<seg id="b.JOH.7.26" type="verse">
						Ricuichi imasna pai pajllai rimaun; pihuas paita mana imaras nin. ¿Cai runa quiquin Cristo ashcara cierto pacha intindinaushcachu atun apuuna?
					</seg>
					<seg id="b.JOH.7.27" type="verse">
						Cai runaga, maimanda pai shamushcara ricsinchi. Cristo shamujpiga, pai shamushcara pihuas mana yachangachu.
					</seg>
					<seg id="b.JOH.7.28" type="verse">
						Shinajpi Jesús temploi yachachisha, caparisha rimaca: Ñucaras ricsinguichi, nisha, ñuca maimanda shamushcaras shinallara yachanguichi. Ñuca quiquinmandallara mana shamucanichu; astaun ñucara cachamuj, pai ciertomi. Paitaga mana ricsinguichi canguna.
					</seg>
					<seg id="b.JOH.7.29" type="verse">
						Ñucaga paita ricsiními. Paimanda ani. Paiga ñucara cachamucami.
					</seg>
					<seg id="b.JOH.7.30" type="verse">
						Shinajpi Jesusta apingaj camanauca. Shinajllaira mana pihuas paita apica, paihua horas chara mana pactamujpi.
					</seg>
					<seg id="b.JOH.7.31" type="verse">
						Ashca runauna paihuajpi quirinauca: Cristoga pai shamushcai, ¿caimanda yalijta munanaita ricurinaunara rangachu? nisha.
					</seg>
					<seg id="b.JOH.7.32" type="verse">
						Fariseoguna runauna Jesusmanda casna rimanaushcara uyanauca. Sacerdote apuuna fariseogunandi guardaunara cachanauca Jesusta apingaj.
					</seg>
					<seg id="b.JOH.7.33" type="verse">
						Shinajpi Jesús nica: Chara ansa tiempora cangunahua tiasha, chihuasha ñucara cachamujma rishami.
					</seg>
					<seg id="b.JOH.7.34" type="verse">
						Ñucara mascahuanguichimi, randi mana tupahuanguichichu. Maibi ñuca tiaushcama chima shamunara mana ushanguichichu.
					</seg>
					<seg id="b.JOH.7.35" type="verse">
						Shinajpi judioguna paigunapura ninauca: ¿Maimara ringai
					</seg>
					<seg id="b.JOH.7.37" type="verse">
						Ista puchucai punzhai, atun ista punzha asha, Jesús shayarisha caparica: Maicans upinaichisha ñucama shamuchu, upichu, nica.
					</seg>
					<seg id="b.JOH.7.38" type="verse">
						Maicans ñucajpi quirij, Diospa Quillcai quillcashcasna, paihuajmanda causana yacuuna llucshimunaungami.
					</seg>
					<seg id="b.JOH.7.39" type="verse">
						Jesús caita rimasha, paihuajpi quirijguna apingaraushca Espiritumanda rimaca, chara Santo Espíritu mana shamushca ajpi» Jesús chara mana sumacyachishcamanda.
					</seg>
					<seg id="b.JOH.7.40" type="verse">
						Shinajpi taucarai runaunamanda huaquinguna caita uyasha: Cierto pacha cai runa Diosmanda rimajmi ninauca.
					</seg>
					<seg id="b.JOH.7.41" type="verse">
						Shujgunaga: Caimi Cristo ninauca. Huaquingunaga: ¿Cristo Galileamandachu shamunga? ninauca.
					</seg>
					<seg id="b.JOH.7.42" type="verse">
						¿Manzhu Diospa Quillcai quillcashca tian: Cristo David miraigunamanda, Belén llactamanda, David iñashca llactamanda shamungami? ninauca.
					</seg>
					<seg id="b.JOH.7.43" type="verse">
						Shinasha, Jesusmanda paigunapura piñanausha rimananauca.
					</seg>
					<seg id="b.JOH.7.44" type="verse">
						Paigunamanda huaquinguna Jesusta apisha ninauca; randi pihuas paita mana apicachu.
					</seg>
					<seg id="b.JOH.7.45" type="verse">
						Guardauna sacerdote apuunama fariseogunamas tigranauca. Apuuna shamujgunara ninauca: ¿Imarasha paita mana apamucanguichi?
					</seg>
					<seg id="b.JOH.7.46" type="verse">
						Guardauna cutipasha: Mana pi runas pai rimashcasna imahoras rimashcachu, ninauca.
					</seg>
					<seg id="b.JOH.7.47" type="verse">
						Shinajpi fariseoguna cutipanauca: ¿Cangunas shinallara umachi tucushcanguichi?
					</seg>
					<seg id="b.JOH.7.48" type="verse">
						¿Huaquinguna apuunamandas faríseogunamandas paihuajpi quirinaushca chari?
					</seg>
					<seg id="b.JOH.7.49" type="verse">
						Cai yanga runaunaga, ley camachishca shimira mana yachajguna, maldiciashcaunami, ninauca.
					</seg>
					<seg id="b.JOH.7.50" type="verse">
						Nicodémoga, pai ñaupa Jesusma tutai shamuj, apuunamanda asha, paigunara nica:
					</seg>
					<seg id="b.JOH.7.51" type="verse">
						¿Ñucanchi ley camachishca shimi shu runara taripanzhu paimanda manara uyasha, pai rashcara manara yachasha?
					</seg>
					<seg id="b.JOH.7.52" type="verse">
						Fariseoguna cutipasha paita ninauca: ¿Can Galilea runachu angui? Ricupai, mascapai, Galileamanda ima rimajpas mana imahoraspas ataricachu.
					</seg>
					<seg id="b.JOH.7.53" type="verse">
						Caran dueño paihua huasima rica.
					</seg>
				</div>
				<div id="b.JOH.8" type="chapter">
					<seg id="b.JOH.8.1" type="verse">
						Jesús Olivos nishca urcuma rica. 2 Cayandi tutamanda templo huasima tigraca. Tucui runauna paima shamunauca. Jesús tiarisha paigunara yachachica.
					</seg>
					<seg id="b.JOH.8.3" type="verse">
						Shinajpi yachaira yachachijguna fariseogunandi Jesusma shu manali causaj huarmira pushamunauca, shujhua tacariushcai apishca aca. Paita paiguna chaupi shungüi shayachinauca.
					</seg>
					<seg id="b.JOH.8.4" type="verse">
						Paiguna Jesusta: Yachachij, ninauca, cai huarmira shujhua tacariushcai apishca aca.
					</seg>
					<seg id="b.JOH.8.5" type="verse">
						Moisés ley camachishca shimii casnaunara rumihua shitasha huañuchinami ñisha mandaca. Canga, ¿imara ningui?
					</seg>
					<seg id="b.JOH.8.6" type="verse">
						Cai tucuira Jesusta ninauca paita tentasha, paita causayachingaj. Jesusga allpama cumurisha maqui rerohua allpai quillcaca.
					</seg>
					<seg id="b.JOH.8.7" type="verse">
						Paiguna paita maspas tapusha, Jesús shayarisha nica: Cangunamanda maicans ucha illaj asha ñaupa rumihua shitachu paita.
					</seg>
					<seg id="b.JOH.8.8" type="verse">
						Jesús cuti cumurisha allpai quillcaca.
					</seg>
					<seg id="b.JOH.8.9" type="verse">
						Paigunaga, uyashallara, iyaibi pingarisha, shuj shujlla llucshisha rinauca, rucuunamanda maltaunagama. Jesusga sapalla saquirica, chaupi shungüi shayau huarmindi.
					</seg>
					<seg id="b.JOH.8.10" type="verse">
						Jesús atarisha, huarmi sapalla ajta ricusha, paita nica: Huarmi, ¿maibirai canda causayachijguna? ¿Mana pihuas canda causayachishcachu?
					</seg>
					<seg id="b.JOH.8.11" type="verse">
						Huarmi nica: Mana pihuas, Señor. Shinasha Jesús paita nica: Ñucas canda mana causayachinichu. Rilla, ama mas cuti ucharaichu.
					</seg>
					<seg id="b.JOH.8.12" type="verse">
						Cuti Jesús paigunara rimaca: Ñucaga cai pacha punzha mani, nisha. Ñucara catimuj runa llandui mana puringachu; astaun cai causai punzhara charingami.
					</seg>
					<seg id="b.JOH.8.13" type="verse">
						Shinajpi fariseoguna paita ninauca: Can quiquinmandallara rimaungui. Mana valinzhu can rimashca shimiuna.
					</seg>
					<seg id="b.JOH.8.14" type="verse">
						Jesús cutipaca: Ñuca quiquinmandallara rimasha, ñuca rimashcaga valinmi. Ñuca maimanda shamushcara maima rinaras yachanimi. Randi, canguna ñuca shamushcara ñuca rinaras mana yachanguichichu.
					</seg>
					<seg id="b.JOH.8.15" type="verse">
						Canguna runa tupullara taripanguichi. Ñucaga pitas mana taripanichu.
					</seg>
					<seg id="b.JOH.8.16" type="verse">
						Ñuca taripajpi, ñuca taripashca ciertomi. Ñuca mana sapallachu ani, astaun ñucas ñucara cachamuj Yayandi.
					</seg>
					<seg id="b.JOH.8.17" type="verse">
						Canguna ley camachishca shimii quillcashca tian: Ishquipura rimashca ciertomi.
					</seg>
					<seg id="b.JOH.8.18" type="verse">
						Ñuca quiquinmanda rimani. Ñucara cachamuj Yayas, pai shinallara ñucamanda riman.
					</seg>
					<seg id="b.JOH.8.19" type="verse">
						Fariseoguna: Camba Yayaga, ¿maibirai? ninauca. Jesús cutipaca: Ñucaras, ñuca Yayaras, mana ricsihuanguichichu. Ñucara ricsishaga, shinallara ñuca Yayaras ricsinguichimami.
					</seg>
					<seg id="b.JOH.8.20" type="verse">
						Cai shimiunara Jesús rimaca cullquira tandachina pistui, pai templo huasii yachachiusha. Pihuas paita mana apicachu, paihua horas manara pactarijpi.
					</seg>
					<seg id="b.JOH.8.21" type="verse">
						Cutillara Jesús paigunara nica: Riunimi. Canguna mascahuanguichimi, astaun canguna ucharashcai huañunguichimi. Ñuca riusncama shamunara mana ushanguichichu.
					</seg>
					<seg id="b.JOH.8.22" type="verse">
						Shinajpi judioguna ninauca: ¿Pai quiquinllara huañuchingachu, pai nisha: Ñuca riusncama shamunara mana ushanguichichu?
					</seg>
					<seg id="b.JOH.8.23" type="verse">
						Jesús paigunara nica: Uramanda anguichi, ñucaga ahuamanda ani. Canguna cai pachamandami anguichi, ñucaga mana cai pachamandachu ani.
					</seg>
					<seg id="b.JOH.8.24" type="verse">
						Chiraigumanda cangunara nicani: Canguna ucharashcaunai huañunguichimi. Canguna ñuca ajta mana quirijpiga, canguna ucharashcaunai huañunguichimi.
					</seg>
					<seg id="b.JOH.8.25" type="verse">
						Paita ninauca: Canga, ¿Pitangui? Shinajpi Jesús paigunara nica: Ñuca cangunara ñaupa punda cuentashcasna ani.
					</seg>
					<seg id="b.JOH.8.26" type="verse">
						Cangunara rimangaj taripangajpas ashcara charini. Ñucara cachamuj cierto rimajmi. Ñuca paimanda imara uyashcaras chillara cai pachai rimauni.
					</seg>
					<seg id="b.JOH.8.27" type="verse">
						Runaunaga mana intindinaucachu pai Yayamanda rimashcara.
					</seg>
					<seg id="b.JOH.8.28" type="verse">
						Shinajpi Jesús paigunara nica: Canguna Runa Churira atarichishca huasha, ñuca ajta intindinguichimi. Shinallara intindinguichimi ñucamandallara mana imaras ranichu. Astaun imara Yaya ñucara yachachishcara, chillara rimauni.
					</seg>
					<seg id="b.JOH.8.29" type="verse">
						Ñucara cachamuj ñucahua pariju tian. Yaya ñuca sapallara mana saquihuashcachu. Ñucaga tucui horas pai munashcasna rani.
					</seg>
					<seg id="b.JOH.8.30" type="verse">
						Jesús shina rimajpi, ashca runauna paihuajpi quirinauca.
					</seg>
					<seg id="b.JOH.8.31" type="verse">
						Shinajpi Jesús paihuajpi quirij judiogunara nica: Canguna ñuca shimiunai causausha, cierto pacha ñuca yachachishca runauna tucunguichimi.
					</seg>
					<seg id="b.JOH.8.32" type="verse">
						Cierto shimira yachanguichimi. Cai cierto shimiga cangunara liuriyachingami.
					</seg>
					<seg id="b.JOH.8.33" type="verse">
						Paiguna Jesusta cutipanauca: Abrahanmanda miraiguna anchi, imahoras pitas mana sirvishcanchichu. ¿Imarasha ningui, Liuriyachishcauna anguichi?
					</seg>
					<seg id="b.JOH.8.34" type="verse">
						Jesús paigunara cutipaca: Cierto pacha cangunara nini, maicans uchara rasha, uchara sirvij tucun.
					</seg>
					<seg id="b.JOH.8.35" type="verse">
						Sirvijga mana tucui horas huasii saquirinzhu. Randi, churi huiñaigama huasii tiaun.
					</seg>
					<seg id="b.JOH.8.36" type="verse">
						Shinajpi Churi cangunara liuriyachijpi, cierto pacha liuriyachishcauna tucunguichimi.
					</seg>
					<seg id="b.JOH.8.37" type="verse">
						Canguna Abrahanmanda miraiguna ajta ricsinimi. Randi, ñucara huañuchingaj mascanguichi, ñuca shimiuna canguna shungüi mana icushcamanda.
					</seg>
					<seg id="b.JOH.8.38" type="verse">
						Ñuca Yaya ñaupajpi ricushcara rimauni. Cangunas canguna yaya ñaupajpi uyashcaras raunguichi.
					</seg>
					<seg id="b.JOH.8.39" type="verse">
						Paiguna cutipanauca: Ñucanchi yaya Abrahanmi. Jesusga nica: Canguna Abrahamba churiuna asha, Abraham rashcaunara ranguichimami.
					</seg>
					<seg id="b.JOH.8.40" type="verse">
						Cunaga ñucara huañuchinara mascanguichi, ñuca Diosmanda uyashcara cierto shimira rimaj. Abraham mana caita rarcachu.
					</seg>
					<seg id="b.JOH.8.41" type="verse">
						Canguna yaya rashca tupura ranguichi. Shinajpi judioguna paita ninauca: Ñucanchi mana shujhua tacarishcamanda pagarishcachu anchi. Shu yayara charinchi, paiga Diosmi.
					</seg>
					<seg id="b.JOH.8.42" type="verse">
						Shinajpi Jesús paigunara nica: Dios canguna yaya ajpi, cierto pacha ñucara llaquinguichima. Diospajmanda liucshishcani, shamushcani. Ñucamandallara mana shamucanichu, astaun pai ñucara cachamuca.
					</seg>
					<seg id="b.JOH.8.43" type="verse">
						¿Imarasha ñuca shimira mana intindinguichichu? Ñuca rimashcara mana uyashcamanda mana intindinguichichu.
					</seg>
					<seg id="b.JOH.8.44" type="verse">
						Cangunaga canguna supai apu yayamanda anguichi. Canguna yaya munashcara pactachinara munanguichi. Paiga callarimanda pacha huañuchij aca, cierto shimira mana rimacachu, paihuajpi cierto rimana mana tian. Paiga llullara rimasha, pai quiquinmanda riman. Pai llullajmi, shinallara llullanahua yayami.
					</seg>
					<seg id="b.JOH.8.45" type="verse">
						Nucaga cierto shimira rimashcamanda, mana quirinhuanguichi ñucara.
					</seg>
					<seg id="b.JOH.8.46" type="verse">
						¿Cangunamanda maican ñucara uchamanda causayachinzhu? Ñuca cierto shimira rimasha, ¿imaraigu mana quirihuanguichi?
					</seg>
					<seg id="b.JOH.8.47" type="verse">
						Maicans Diosmanda aj, Dios rimashcara uyan. Caimanda mana uyahuanguichi, canguna mana Diosmanda ashcaraigu.
					</seg>
					<seg id="b.JOH.8.48" type="verse">
						Shinajpi judioguna Jesusta cutipanauca: ¿Manzhu ali rimashcanchi, Can Samaría runa angui, supaiyuj angui? nisha.
					</seg>
					<seg id="b.JOH.8.49" type="verse">
						Jesús cutipasha rimaca: Supaira mana charinichu, astaun ñuca Yayara ahuayachiuni. Cangunaga ñucara mana ahuayachinguichichu.
					</seg>
					<seg id="b.JOH.8.50" type="verse">
						Ñuca quiquin ahuayanara mana mascanichu. Shujga mascan, taripan.
					</seg>
					<seg id="b.JOH.8.51" type="verse">
						Cierto pacha cangunara nini: Maicans ñuca rimashcara huacachisha, huiñaigama huañuira mana ricungachu.
					</seg>
					<seg id="b.JOH.8.52" type="verse">
						Shinajpi judioguna paita ninauca: Cuna yachanchi supaira charingui. Abraham huañuca, Diosmanda rimajgunas huañunauca. Canga ningui: Pihuas ñuca shimira pactachisha huiñaigama huañuira mana ricungachu.
					</seg>
					<seg id="b.JOH.8.53" type="verse">
						Canga, ¿ñucanchi yaya Abrahanmanda yalichu angui? Pais huañuca, shinallara Diosmanda rimajgunas. Canga, ¿pita tucusha ningui?
					</seg>
					<seg id="b.JOH.8.54" type="verse">
						Jesús cutipaca: Ñucaga ñucamandallara ahuayasha, chi ahuayana mana imajtas valin. Ñuca Yayaga ñucara ahuayachinmi. Paimanda canguna, Ñucanchi Diosmi, ninguichi.
					</seg>
					<seg id="b.JOH.8.55" type="verse">
						Paitaga mana ricsinguichi, randi ñuca paita ricsinimi. Ñucaga: paita mana ricsinichu nisha, cangunasna llullaj tucuima. Randi, ñuca paita ricsinimi, shinallara pai rimashcara pactachini.
					</seg>
					<seg id="b.JOH.8.56" type="verse">
						Canguna Abraham yaya ñuca punzhara ricungarausha cushiyaca. Ricucami, ricushaga cushi tucuca.
					</seg>
					<seg id="b.JOH.8.57" type="verse">
						Shinajpi paiguna: Can manara pichca chunga huatara charingui, ¿Abrahanda ricushcanguichu? ninauca.
					</seg>
					<seg id="b.JOH.8.58" type="verse">
						Jesús cutipaca: Cierto pacha cangunara nini: Manara Abraham tiajllaira, ñuca maní.
					</seg>
					<seg id="b.JOH.8.59" type="verse">
						Judioguna caita uyasha rumiunara apinauca paita shitangaj. Randi Jesús pacalla risha templomanda llucshica; paiguna chaupi shungura pasasha rica.
					</seg>
				</div>
				<div id="b.JOH.9" type="chapter">
					<seg id="b.JOH.9.91" type="verse">
						Jesús chimanda pasaushcai, shu ñausa pagarij runara ricuca.
					</seg>
					<seg id="b.JOH.9.2" type="verse">
						Yachachishca runauna paita: Yachachij, ninauca: ¿Pi ucharashcamanda cai runa ñausa pagarimuca, paulara paihua yayaunamanda?
					</seg>
					<seg id="b.JOH.9.3" type="verse">
						Jesús cutipaca: Mana pai ucharashcamanda, mana paihua yayauna ucharashcamanda ñausa pagarica. Shina tucuca Dios ranaunara paihuajpi ricuchingaj.
					</seg>
					<seg id="b.JOH.9.4" type="verse">
						Ministirinmi ñucara cachamujpa ranaunara rangaj punzha ajllaira. Tuta shamujpi mana pihuas ushan tarabanara.
					</seg>
					<seg id="b.JOH.9.5" type="verse">
						Ñuca cai pachai tiaushca horas, cai pacha punzha ani.
					</seg>
					<seg id="b.JOH.9.6" type="verse">
						Casna rimasha, Jesús allpai tiucaca, tiucahua turura apiyachica, turura ñausa runa ñahuii llutaca.
					</seg>
					<seg id="b.JOH.9.7" type="verse">
						Shina rasha Jesús paita: Ri, nica, maillairi Siloé nishca yacui. Cai Siloé shuti runa shimii, Cachashca, nin. Shinajpi runa ricami, maillaca. Ricusha tigramucamí.
					</seg>
					<seg id="b.JOH.9.8" type="verse">
						Paihua mayambi causajguna pai ñausa ashcara ricsijgunas ninauca: Caiga, ¿manzhu mañasha tiaj runa?
					</seg>
					<seg id="b.JOH.9.9" type="verse">
						Huaquinguna: Paimi, ninauca. Shujgunaga: Chilla ricurij yachin. Pai quiquinllara: Ñuca mani, nica.
					</seg>
					<seg id="b.JOH.9.10" type="verse">
						Paita ninauca: Camba ñahui ¿imasna rasha pascarinauca?
					</seg>
					<seg id="b.JOH.9.11" type="verse">
						Runa cutipasha: Chi Jesús nishca runa turura rasha ñahuii llutaca. Siloema ri maillangaj, nihuaca. Ñucaga ricani, rnaillacani, maillasha ricuj tucucani.
					</seg>
					<seg id="b.JOH.9.12" type="verse">
						Shinajpi: ¿Pai maibirai? ninauca: Runaga: Mana yachanichu, cutipaca.
					</seg>
					<seg id="b.JOH.9.13" type="verse">
						Fariseogunama cai ñaupa horas ñausa aj runara pushanauca.
					</seg>
					<seg id="b.JOH.9.14" type="verse">
						Samana punzha maca Jesús turura rasha paihua ñahuiunara pascaca.
					</seg>
					<seg id="b.JOH.9.15" type="verse">
						Paiguna cuti paita tapunauca: ¿Imasna rashara ricuj tucucangui? nisha. Runa paigunara nica: Ñahui ahuai turura llutaca, maillacani, ricuj tucuni.
					</seg>
					<seg id="b.JOH.9.16" type="verse">
						Shinajpi fariseogunamanda huaquinguna: Cai runa mana Diosmandachu, ninauca, samana punzhara mana huacachin. Shujgunaga: Uchayuj runa, ¿imasna cai munanaita ricurínaunara rangachu? Paríjumanda piñanausha rimananauca.
					</seg>
					<seg id="b.JOH.9.17" type="verse">
						Cutillara ñausa aj runara rimanaun: Canga, ¿imara ningui paimanda, pai camba ñahuira pascajta? Runa cutipaca: Paiga Diosmanda rimajmi nini.
					</seg>
					<seg id="b.JOH.9.18" type="verse">
						Judioguna pai ñausa ashcara ricuj tucushcaras mana quirinaucachu. Shinasha ñahuira pascashca runa yayaunara cayanauca.
					</seg>
					<seg id="b.JOH.9.19" type="verse">
						Paigunara tapunauca: ¿Caichu canguna churi, ñausa pagarij nishca? ¿Ima rasha cuna ricun?
					</seg>
					<seg id="b.JOH.9.20" type="verse">
						Yayauna cutipasha: Cai ñucanchi churi asnearas yachanchi, pai ñausa pagarishcaras yachanchi, ninauca.
					</seg>
					<seg id="b.JOH.9.21" type="verse">
						Imarasha cuna ricuj tucushca, caita mana yachanchichu. Pi paihua ñahuira pascashcaras mana yachanchichu. Paiga iyaiyuj runami, paita tapuichi, paulara rimangami.
					</seg>
					<seg id="b.JOH.9.22" type="verse">
						Casna ninauca yayauna judiogunara manzhashcamanda. Judioguna ña rimanauca maicans Jesús Mesías nishcami nisha nij, pai tandarina huasimanda ichui tucunmami.
					</seg>
					<seg id="b.JOH.9.23" type="verse">
						Chiraigumanda yayauna: Iyaiyujmi, paita tapuichi, ninauca.
					</seg>
					<seg id="b.JOH.9.24" type="verse">
						Shinajpi ñausa aj runara cüti cay anauca; paita rimasha: Diosta alabairi, nisha, chi runa uchayuj ajta yachanchi, ninauca.
					</seg>
					<seg id="b.JOH.9.25" type="verse">
						Shinajpi ñausa aj runa cutipaca: Uchayuj ashcara imasnaras mana yachanichu; caita yachani: Ñuca ñausa ashcara, cuna ricuuni.
					</seg>
					<seg id="b.JOH.9.26" type="verse">
						Fariseoguna cutillara runara ninauca: ¿Imara rarca canda? ¿Imasna rashara camba ñahuira pascaca?
					</seg>
					<seg id="b.JOH.9.27" type="verse">
						Runaga paigunara cutipasha: Ña cangunara rimashcani, nica. Uyanara mana munacanguichi. ¿Imarasha cuti uyanara munanguichi? ¿Cangunas shinallara pai yachachishca runauna tucunara munanguichi?
					</seg>
					<seg id="b.JOH.9.28" type="verse">
						Paita caminauca, nisha: Canmi pai yachachishca runa angui; astaun ñucanchi Moisés yachachishca runauna manchi.
					</seg>
					<seg id="b.JOH.9.29" type="verse">
						Dios Moisesta rimashcara yachanchi; randi cai runa maimanda pai asnearas mana yachanchichu.
					</seg>
					<seg id="b.JOH.9.30" type="verse">
						Runaga cutipaca: Cierto pacha caita manzhanaitami, canguna pai ajta mana yachanguichi, shina ajllaira ñuca ñahuira pascahuacami.
					</seg>
					<seg id="b.JOH.9.31" type="verse">
						Dios uchayujgunara mana uyanzhu, caita yachanchi; randi maicans Diosta manzhasha, paihua munaira rashas, Dios paita uyanmi.
					</seg>
					<seg id="b.JOH.9.32" type="verse">
						Callarimanda mana uyarishcachu aca shu runa pagarishcamanda ñausa ajta, ñahuira pascai tucungaj.
					</seg>
					<seg id="b.JOH.9.33" type="verse">
						Cai runa mana Diosmanda asha, mana imaras ranara ushanma.
					</seg>
					<seg id="b.JOH.9.34" type="verse">
						Paita cutipasha ninauca: Can uchallai pagarimucangui, ¿shinashas ñucanchira yachachihuangui? Shinajpi, paita canzhama ichunauca.
					</seg>
					<seg id="b.JOH.9.35" type="verse">
						Jesús paita ichushcara uyasha, paita tarisha rimaca: ¿Diospa Churu quiringuichu? nisha.
					</seg>
					<seg id="b.JOH.9.36" type="verse">
						Runa cutipaca: ¿Paiga pitangairi, Señor, ñuca paihuajpi quiringaj?
					</seg>
					<seg id="b.JOH.9.37" type="verse">
						Jesús nica: Paita ricushcangui; canhua rimau ñuca mani.
					</seg>
					<seg id="b.JOH.9.38" type="verse">
						Pai nica: Señor, quirinimi. Casna nisha Jesusta adoraca.
					</seg>
					<seg id="b.JOH.9.39" type="verse">
						Jesús nica: Ñuca taripangaj cai pachama shamucani, mana ricujguna ricunauchu, ricujgunas ñausa tucunauchu.
					</seg>
					<seg id="b.JOH.9.40" type="verse">
						Fariseogunamanda huaquinguna paihua pariju tiajguna cai shimira uyasha ninauca: ¿Ñucanchis shinallara ñausachu anchi?
					</seg>
					<seg id="b.JOH.9.41" type="verse">
						Jesús nica: Canguna ñausa ashaga ucha illajguna anguichima; randi cuna: Ricunchimi, nisha, caimanda canguna ucha saquirin.
					</seg>
				</div>
				<div id="b.JOH.10" type="chapter">
					<seg id="b.JOH.10.1" type="verse">
						Jesús nica: Cierto pacha cangunara nini: Maican runa borrego cularbi icusha, mana pungura pasasha, astaun shu partii quinzhara sicasha, casna runa shuhuajmi.
					</seg>
					<seg id="b.JOH.10.2" type="verse">
						Maican runa pungullara icusha, pai borregora cierto cuirajmi.
					</seg>
					<seg id="b.JOH.10.3" type="verse">
						Pungura cuiraj runa paihuajta pascan; borregouna paihua shimira uyanaun. Paiga borregounara shutii cayan, paigunara llucchin.
					</seg>
					<seg id="b.JOH.10.4" type="verse">
						Tucui paihua quiquin borregounara llucchisha, ñaupasha rin. Borregouna paita catinaun, paihua shimira ricsishcamanda.
					</seg>
					<seg id="b.JOH.10.5" type="verse">
						Randi, borregouna shu mana ricsishca runara mana catinaungachu, astaun paimanda miticunaunga, shujguna shimira mana ricsishcamanda.
					</seg>
					<seg id="b.JOH.10.6" type="verse">
						Cai yachachingaj cuentanara Jesús paigunara cuentacami. Pai rimashcara mana intindinaucachu.
					</seg>
					<seg id="b.JOH.10.7" type="verse">
						Shinasha Jesús cuti rimaca: Cierto pacha cangunara nini, Ñuca borregouna pungu mani.
					</seg>
					<seg id="b.JOH.10.8" type="verse">
						Tucui ñucamanda ñaupa shamujguna shuhuajgunas shuhuasha huañichijgunas anaun. Borregounaga paigunara mana uyanaucachu.
					</seg>
					<seg id="b.JOH.10.9" type="verse">
						Ñuca pungu mani. Maican ñucahua icusha quishpi tucungami; icunga, llucshinga, micuna quihuara taringami.
					</seg>
					<seg id="b.JOH.10.10" type="verse">
						Shuhuaj apingajlla, huañuchingajlla, huajlichingajlla shamun. Randi ñuca shamucani borregouna causaira charinauchuj causaira charishaga talirijta charinauchu.
					</seg>
					<seg id="b.JOH.10.11" type="verse">
						Ñuca borregora ali cuiraj ani. Ali cuirajga paihua causaira cun borregouna randimanda.
					</seg>
					<seg id="b.JOH.10.12" type="verse">
						Randi, cuirangaj pagashca runa, pai mana quiquin cuiraj asha, borregouna mana paihua quiquimbaj ajpi, shu puma shamushcara ricusha miticun, borregounara saquín. Shinasha puma borregounara apijpi, llambu chausirin.
					</seg>
					<seg id="b.JOH.10.13" type="verse">
						Pai miticusha rin, pagashca runa ashcamanda; borregounara mana llaquin, mana cuiran.
					</seg>
					<seg id="b.JOH.10.14" type="verse">
						Ñuca borregora ali cuiraj ani; borreogunara ricsini; ñuca borregouna ñucara ricsihuanaun, imasna Yaya ñucara rícsishcasna, shinallara ñucas Yayara ricsishcasna.
					</seg>
					<seg id="b.JOH.10.15" type="verse">
						Borregouna randimanda ñuca causaira cuni.
					</seg>
					<seg id="b.JOH.10.16" type="verse">
						Shinallara shu borregounara charini, mana cai cularbi tiajguna. Chigunaras pushamunara ministini. Paigunas ñuca shimira uyanaungami. Shu montonlla anaunga, shu cuirajlla tiangami.
					</seg>
					<seg id="b.JOH.10.17" type="verse">
						Chiraigumanda Yaya llaquihuanmi, ñuca causaira cushcamanda, cuti causaira apingaj.
					</seg>
					<seg id="b.JOH.10.18" type="verse">
						Ñuca causairaga pihuas ñucamanda mana quichun, ñucallara cuni. Cungaj ushaira charinimi, cuti apiñaras ushanimi. Cai mandashca shimira Yayamanda apicani.
					</seg>
					<seg id="b.JOH.10.19" type="verse">
						Cutillara judiogunapura Jesús rimashcamanda piñanausha rimananauca.
					</seg>
					<seg id="b.JOH.10.20" type="verse">
						Paigunamanda ashcauna ninauca: Supaira charin, nuspa tucushca, ¿Imaraigu paita uyanguichi?
					</seg>
					<seg id="b.JOH.10.21" type="verse">
						Shujgunaga: Cai shimiuna mana supaiyujmandachu, ninauca. ¿Supaiga ñausa runa ñahuira pascanara ushanzhu?
					</seg>
					<seg id="b.JOH.10.22" type="verse">
						Jerusalembi, templo huasira Diosma cushcara iyarina ista pactamuca. Tamia horas aca.
					</seg>
					<seg id="b.JOH.10.23" type="verse">
						Jesús templo huasii puriuca, Salomomba pungüi.
					</seg>
					<seg id="b.JOH.10.24" type="verse">
						Judioguna pai muyujta tandarisha, paita rimanauca: ¿Imahorasgama ñucanchi shungura turbachingui? nisha. Can Cristo ashaga, pajllai rimahuai.
					</seg>
					<seg id="b.JOH.10.25" type="verse">
						Jesús cutipaca: Rimashcani, astaun canguna mana quiricanguichi. Ñuca Yaya shutii rashcauna ñucamanda rimanaun.
					</seg>
					<seg id="b.JOH.10.26" type="verse">
						Cangunaga mana quiringuichi, mana ñuca borregounamanda asha, ñuca cangunara rimashcasna.
					</seg>
					<seg id="b.JOH.10.27" type="verse">
						Ñuca borregouna ñuca shimira uyanaun. Paigunara ricsinimi, shinallara paiguna ñucara catimunaun.
					</seg>
					<seg id="b.JOH.10.28" type="verse">
						Paigunara huiñai causaira cuni; huiñaigama mana huañunaungachu. Ñuca maquimanda pihuas paigunara mana quichungachu.
					</seg>
					<seg id="b.JOH.10.29" type="verse">
						Ñuca Yaya paigunara cuhuaca. Yayaga tucuimanda yalimi. Ñuca Yaya maquimanda paigunara pihuas mana quichungachu.
					</seg>
					<seg id="b.JOH.10.30" type="verse">
						Ñucahua Yayahua shujlla manchi.
					</seg>
					<seg id="b.JOH.10.31" type="verse">
						Shinajpi judioguna rumiunara cuti apinauca paita shitangaj.
					</seg>
					<seg id="b.JOH.10.32" type="verse">
						Jesús paigunara cutipaca: Ashca ali rashcaunara cangunara ricuchishcani ñuca Yayamanda. ¿Maicanmanda ñucara rumihua shitasha ninguichi?
					</seg>
					<seg id="b.JOH.10.33" type="verse">
						Judioguna cutipanauca: Mana ima alira rashcamandas rumihua shitanchi, astaun can Diosta camishcamanda, can runa ashallara Dios tucusha nishcamanda, ninauca.
					</seg>
					<seg id="b.JOH.10.34" type="verse">
						Jesús cutipaca: ¿Manzhu canguna ley shimii quillcashca tian, Nicani diosguna anguichi?
					</seg>
					<seg id="b.JOH.10.35" type="verse">
						Diospa shimira chasquijgunara 'diosguna' shutichishcajpiga, shinashas Diospa shimi mana paquirinallachu,
					</seg>
					<seg id="b.JOH.10.36" type="verse">
						¿Yaya Dios chicanyachishca runara, cai pachama cachamushcara: Camishcangui, ninguichi, pai Diospa Churi ani nishcamanda?
					</seg>
					<seg id="b.JOH.10.37" type="verse">
						Ñucaga Yayamanda rashcaunara mana rajpiga, ama quirihuaichichu.
					</seg>
					<seg id="b.JOH.10.38" type="verse">
						Randi, ñuca casna rashcaunara rajpi, ñucara mana quirisha, rashcaunara quirichi, canguna ricsinauchu, quirinauchu Yaya ñucajpi tiashcara ñucas paihuajpi tiashcaras.
					</seg>
					<seg id="b.JOH.10.39" type="verse">
						Cuti paita apingaj iyarinauca. Jesusga paiguna maquimanda quishpicami.
					</seg>
					<seg id="b.JOH.10.40" type="verse">
						Jesús Jordan yacu chimbama rica, Juan ñaupa bautisaushcai. Chihui tiauca.
					</seg>
					<seg id="b.JOH.10.41" type="verse">
						Ashca runauna paihuajma shamunauca. Paiguna ninauca: Cierto pacha Juan ima munanaita ricurinaras mana rarcachu, astaun tucui pai cai runamanda rimashcauna pactarinauca.
					</seg>
					<seg id="b.JOH.10.42" type="verse">
						Ashca runauna chihui Jesuspi quirinauca.
					</seg>
				</div>
				<div id="b.JOH.11" type="chapter">
					<seg id="b.JOH.11.1" type="verse">
						Chi horas shu Betania llactamanda runa, paihua shuti Lázaro, ungushca aca. Cai llactai María paihua ñaña Martandi causaushca aca.
					</seg>
					<seg id="b.JOH.11.2" type="verse">
						Cai María, ungushca Lázaro pañi, Señorda gusto asnaj ambihua armachij aca, Señorba chaquiras paihua acchahua chaquichica.
					</seg>
					<seg id="b.JOH.11.3" type="verse">
						Paniuna Jesusma shimira cachanauca: Señor, nisha, can llaquishca runa ungushcami.
					</seg>
					<seg id="b.JOH.11.4" type="verse">
						Jesús caita uyasha: Cai ungüi mana huañuchinachu, nica, astaun Diosta ahuayachingaj, Diospa Churi caimanda ahuayachishca tucungaj.
					</seg>
					<seg id="b.JOH.11.5" type="verse">
						Jesús Martaras paihua ñañaras Lazaroras llaquicami.
					</seg>
					<seg id="b.JOH.11.6" type="verse">
						Jesús Lázaro ungushcara uyasha, pai tiashcai ishqui punzha mas saquiricami.
					</seg>
					<seg id="b.JOH.11.7" type="verse">
						Shinajpi, caimanda huasha, Jesús pai yachachishca runaunara: Acuíchi, nica, cutillara Judea partima.
					</seg>
					<seg id="b.JOH.11.8" type="verse">
						Yachachishca runaunaga: Yachachij, ninauca, sar punzhalla judioguna canda rumihua shitanara munanauca. ¿Cuti riunguichu chima.
					</seg>
					<seg id="b.JOH.11.9" type="verse">
						Jesús cutipaca: ¿Manzhu caran punzha chunga ishqui horasta charin? Maicans punzhara purisha mana nijtangachu, cai pacha punzhara ricusha.
					</seg>
					<seg id="b.JOH.11.10" type="verse">
						Randi, maicans tuta purisha nijtangami, punzha paihuajpi illashcamanda.
					</seg>
					<seg id="b.JOH.11.11" type="verse">
						Caita rimashca huasha, Jesús nica: Ñucanchi llaquishca Lázaro amigo puñunmi. Puñushcamanda paita llicchachingaj riunimi.
					</seg>
					<seg id="b.JOH.11.12" type="verse">
						Shinajpi yachachishca runauna: Señor, ninauca, pai puñujpi ahyangami.
					</seg>
					<seg id="b.JOH.11.13" type="verse">
						Randi, Jesús casna rimasha, Lázaro huañushcara rimacami.
					</seg>
					<seg id="b.JOH.11.14" type="verse">
						Shinajpi Jesús pajllai, Lázaro huañushcami, nica.
					</seg>
					<seg id="b.JOH.11.15" type="verse">
						Cangunamanda cushiyauni ñuca chihui illashcamanda, canguna quiringaj. Acuichi paihuajma.
					</seg>
					<seg id="b.JOH.11.16" type="verse">
						Shinajpi Tomás, Chapa Huahua nishca, chishu yachachishca runaunama nica: Acuichi ñucanchis, paihua pariju huañungaj.
					</seg>
					<seg id="b.JOH.11.17" type="verse">
						Shinasha Jesús shamuca. Huañushca Lazarora ña chuscu punzha pambashcara tupaca.
					</seg>
					<seg id="b.JOH.11.18" type="verse">
						Betania Jerusalén mayambi tiaca, shu samai purina tupui.
					</seg>
					<seg id="b.JOH.11.19" type="verse">
						Ashca judioguna Martama Mariamas shamunaushca aca paigunara cushiyachingaj, Lázaro huañushcamanda.
					</seg>
					<seg id="b.JOH.11.20" type="verse">
						Shinajpi Marta Jesús shamushcara uyasha, paita tupangaj llucshica. Mariaga huasii tiauca.
					</seg>
					<seg id="b.JOH.11.21" type="verse">
						Marta Jesusta nica: Señor, can caibi tiaushca ajpiga ñuca turi mana huañunmachu aca.
					</seg>
					<seg id="b.JOH.11.22" type="verse">
						Shinallara cuna ricsinimi imaras can Diosta mañajpi, Dios canda cungami.
					</seg>
					<seg id="b.JOH.11.23" type="verse">
						Jesús: Camba turi causaringami, nica.
					</seg>
					<seg id="b.JOH.11.24" type="verse">
						Marta: Yachanimi, nica, puchucai punzha causarinai pa. causaringami.
					</seg>
					<seg id="b.JOH.11.25" type="verse">
						Jesús cutipasha nica: Ñucaga causarina mani, causais ani. Maicans ñucajpi quirisha, huañushca ashallara, causaringami.
					</seg>
					<seg id="b.JOH.11.26" type="verse">
						Tucui causajgunaga ñucajpi quirisha huiñaigama mana huañunaungachu. ¿Caita quiringuichu can?
					</seg>
					<seg id="b.JOH.11.27" type="verse">
						Marta cutipaca: Shinai, Señor, nisha, can Cristo nishca Diospa Churi ajta, cai pachama shamujta, quirishcani.
					</seg>
					<seg id="b.JOH.11.28" type="verse">
						Marta casna rimasha pacalla rica paihua ñaña Manara cayangaj. Paita nica: Yachachij caibimi, canda cayaun.
					</seg>
					<seg id="b.JOH.11.29" type="verse">
						Maríaga caita uyasha, uctalla shayarisha paihuajma shamuca.
					</seg>
					<seg id="b.JOH.11.30" type="verse">
						Jesús chara llactai mana icushcachu aca, astaun Marta paita tupashca pambai chapauca.
					</seg>
					<seg id="b.JOH.11.31" type="verse">
						Shinajpi Maríahua pariju huasii tiaj judioguna, paita cushiyachij shamujguna, pai ucta atarishcara llucshishcaras ricusha, paita catinauca: Aya huasima huacangaj riunmi, nisha.
					</seg>
					<seg id="b.JOH.11.32" type="verse">
						Maríaga, Jesús tiashcama shamusha, paita ricusha, paihua chaquii tuama urmasha, paita nica: Señor, can caibi tiaushca ajpi, ñuca turi mana huañunmachu aca.
					</seg>
					<seg id="b.JOH.11.33" type="verse">
						Shinajpi Jesús María huacashcara shinallara paihua pariju shamuj judioguna huacashcaras ricusha, paihua shungüi yapa llaquirisha turbarica.
					</seg>
					<seg id="b.JOH.11.34" type="verse">
						Jesús nica: Paita ¿maibi pambacanguichi? Señor, ninaun, ricuj shami.
					</seg>
					<seg id="b.JOH.11.35" type="verse">
						Jesús huacacami.
					</seg>
					<seg id="b.JOH.11.36" type="verse">
						Shinajpi judioguna ninauca: Ricuichi imasna Jesús paita llaquicami.
					</seg>
					<seg id="b.JOH.11.37" type="verse">
						Paigunamanda huaquinguna ninauca: Cai ñausa ñahuira pascaj ¿manzhu ushanmaca cai runara huañuimanda quishpichingaj?
					</seg>
					<seg id="b.JOH.11.38" type="verse">
						Jesús cuti paihua shungüi llaquirisha, aya huasima shamuca. Peñas uctu aca. Shu rumi uctu pungu ahuai siriuca.
					</seg>
					<seg id="b.JOH.11.39" type="verse">
						Jesús: Rumira anzhuchichi, nica. Martaga, huañu Lázaro pañi, nica: Señor, asnangami; ña chuscu punzha pambashcami.
					</seg>
					<seg id="b.JOH.11.40" type="verse">
						Jesusga: ¿Manzhu canda nicani, can quirishallara, Dios sumaj munanaita rashcara ricunguimi?
					</seg>
					<seg id="b.JOH.11.41" type="verse">
						Shinajpi huañushca runa siriushcamanda rumira anzhuchinauca. Jesús ahuama ricusha: Yaya, nica, can ñucara uyashcara agrasini.
					</seg>
					<seg id="b.JOH.11.42" type="verse">
						Can tucui horas ñucara uyashcara yachacani. Randi cai ashca muyujta shayajgunamanda casna nicani, paiguna can ñucara cachamushcara quirinauchu.
					</seg>
					<seg id="b.JOH.11.43" type="verse">
						Caita rimashca huasha, Jesús shinzhira caparisha: Lázaro, nica, pajllama llucshi.
					</seg>
					<seg id="b.JOH.11.44" type="verse">
						Huañushca runaga llucshicami. Maquindi chaquindi llachapahua huatashca, ñahuis llachapahua pÜlushca aca. Jesús nica: Huatashcara pascaichi, saquichi richu.
					</seg>
					<seg id="b.JOH.11.45" type="verse">
						Shinajpi Mariajma shamuj judiogunamanda ashcauna Jesús rashcara ricusha, paihuajpi quirinauca.
					</seg>
					<seg id="b.JOH.11.46" type="verse">
						Randi, huaquinguna faríseogunama rinauca Jesús rashcara paigunara cuentangaj.
					</seg>
					<seg id="b.JOH.11.47" type="verse">
						Shinajpi sacerdote apuuna fariseogunandi pariju tandarimusha ninauca: ¿Imara rashun? Cai runa munanaita ricurinaunara ashcara raun.
					</seg>
					<seg id="b.JOH.11.48" type="verse">
						Ñucanchi paita casnalla saquijpi, tucui runauna paihuajpi quirinaungami. Romanosguna shamunaunga ñucanchi santo llactaras ailluunaras tulangaj.
					</seg>
					<seg id="b.JOH.11.49" type="verse">
						Caifas, apuunamanda shuj, chi huatai sacerdoteuna atun apu asha, paigunara nica: Mana imaras yachanguichi;
					</seg>
					<seg id="b.JOH.11.50" type="verse">
						shinallara mana iyanguichi imasnara ali tucunga shu runa ñucanchi entero aillu randimanda huañungaj, tucui runauna ama chingaringaj.
					</seg>
					<seg id="b.JOH.11.51" type="verse">
						Caitaga mana pai quiquinmandalla rimaca, astaun pai chi huatai sacerdote atun apu asha, Diosmanda rimasha, Jesús entero aillu randimanda huañunami anga, nica.
					</seg>
					<seg id="b.JOH.11.52" type="verse">
						Shinallara mana chi llacta aillumandalla huañuchu, astaun tucui Diospa chausirishca churiunara shujllai tandachingaj.
					</seg>
					<seg id="b.JOH.11.53" type="verse">
						Shinasha, chi punzhamanda, paigunapura Jesusta huañuchingaj iyanaucami.
					</seg>
					<seg id="b.JOH.11.54" type="verse">
						Shinajpi Jesús judiogunahua ña mana pajllai puricachu. Paiga runa illashca partí rayapura shu Efraín nishca llactama rica. Chihui pai yachachishca runaunahua saquirica.
					</seg>
					<seg id="b.JOH.11.55" type="verse">
						Judioguna Pascua ista mayanllayauca. Chi llactamanda ashcauna Jerusalenma sicanauca Pascua ista manara pactamujllaira maular ingaj.
					</seg>
					<seg id="b.JOH.11.56" type="verse">
						Jesusta mascanauca. Templo huasii huaquinguna shujgunara tapunauca: ¿Jesús istama shamungachui? ¿Imasnara iyanguichiri?
					</seg>
					<seg id="b.JOH.11.57" type="verse">
						Sacerdote apuuna fariseogunandi mandanauca: Maicans Jesús tiashcara yachasha rimanauchu, Jesusta apingaj, nisha.
					</seg>
				</div>
				<div id="b.JOH.12" type="chapter">
					<seg id="b.JOH.12.1" type="verse">
						Pascua istamanda socta punzha ñaupa, Jesús Betaniama shamuca, huañuj Lázaro llactama, pai huañushcaunamanda causachishca.
					</seg>
					<seg id="b.JOH.12.2" type="verse">
						Chihui Jesuspajta shu istara ranauca, tuta. Marta yanapaca. Lázaroga Jesushua pariju mesai tiaríca.
					</seg>
					<seg id="b.JOH.12.3" type="verse">
						Shinajpi María shu libra tupu gusto asnaj ambira apamuca; ashca valij aca. Chi ambihua Jesuspa chaquira armachica, shinallara paihua acchahua chaquira chaquichica. Ambi gusto asnaihua entero huasi undarica.
					</seg>
					<seg id="b.JOH.12.4" type="verse">
						Judas Iscariote, Simomba churi, shu Jesús yachachishca runa, paita entregangarau, rimaca:
					</seg>
					<seg id="b.JOH.12.5" type="verse">
						Cai ambi quinsa patsaj cullqui tupu valin, nica. ¿Imarasha mana catushca aca tsuntsuunama cungaj?
					</seg>
					<seg id="b.JOH.12.6" type="verse">
						Casna rimaca, mana tsuntsuunara llaquishcamanda, astaun yachachishca runauna cullqui bolsara charisha, shuhuaj asha, chimanda cullquira apij aca.
					</seg>
					<seg id="b.JOH.12.7" type="verse">
						Shinajpi Jesús: Saqui, nica; ñuca pambarina punzahgama caita huacachishcami.
					</seg>
					<seg id="b.JOH.12.8" type="verse">
						Tsuntsuuna tucui horas tianaunga, randi ñuca mana tucui horas cangunahua tiashachu.
					</seg>
					<seg id="b.JOH.12.9" type="verse">
						Shinajpi judiogunamanda ashcauna Jesús chihui tiashcara uyanauca. Jesusmandalla mana shamunaucachu, astaun Lazarora ricungaj shamunaucami, pai huañushcamanda causarishcara ricungaj.
					</seg>
					<seg id="b.JOH.12.10" type="verse">
						Sacerdote apuuna paigunapura rimananauca Lazarora huañuchingaj nisha.
					</seg>
					<seg id="b.JOH.12.11" type="verse">
						Pai causarishcaraigumanda ashca judioguna anzhurinauca, Jesuspi quirinauca.
					</seg>
					<seg id="b.JOH.12.12" type="verse">
						Cayandi punzha, ashca runauna istama shamujguna, Jesús Jerusalenma shamungaraushcara uyasha,
					</seg>
					<seg id="b.JOH.12.13" type="verse">
						ramos pangaunara apisha, paita tupangaj llucshinauca. Caparinauca: ¡Alabashca angui! nisha, ¡Señor Diospa shutii shamuj, Israel Rey Apu, bendiciashca achu!
					</seg>
					<seg id="b.JOH.12.14" type="verse">
						Jesús shu malta burrora tupasha, paihua ahuai tiaríca, cai Quillcashcasna:
					</seg>
					<seg id="b.JOH.12.15" type="verse">
						Ama manzhaichu Siomba ushushi: Caiga, camba Rey Apu malta burro ahuai tiarisha shamun.
					</seg>
					<seg id="b.JOH.12.16" type="verse">
						Ñaupa punda cai tucuira mana ali intindinaucachu pai yachachishca runauna. Astaun Jesusta sumacyachishca huasha, cai tucuira paimanda quillcashca ajta iyarinauca, shinallara quillcashcasna runauna paita cai tucuira ranauca.
					</seg>
					<seg id="b.JOH.12.17" type="verse">
						Jesushua pariju tiajguna Lazarora aya huasimanda cayaushcai, huañushcamanda causarishcais, pai rashcara cuentanauca.
					</seg>
					<seg id="b.JOH.12.18" type="verse">
						Chimandas runauna paita tupangaj shamunauca, Jesús chi munanaita ricurinara uyashcamanda.
					</seg>
					<seg id="b.JOH.12.19" type="verse">
						Astaun fariseoguna paigunapura ninauca: ¡Ricupaichi imasnara mana imaras ushanguichi. Entero mundu paita catinaun!
					</seg>
					<seg id="b.JOH.12.20" type="verse">
						Istama Diosta alabangaj shamujgunahua huaquin griego runauna tianauca.
					</seg>
					<seg id="b.JOH.12.21" type="verse">
						Caiguna Felipema shamunauca. Cai Felipe Galilea partii tiaj Betsaida nishca llactamanda aca. Paiguna Felipera ruganauca: Señor, nisha, Jesusta ricunara munanchi.
					</seg>
					<seg id="b.JOH.12.22" type="verse">
						Felipe caita Andresta cuentaca. Shinajpi Andrés Felipendi Jesusta cuentanauca.
					</seg>
					<seg id="b.JOH.12.23" type="verse">
						Shinajpi Jesús cutipasha: Runa Churira sumacyachina horas pactamun, nica.
					</seg>
					<seg id="b.JOH.12.24" type="verse">
						Cierto pacha cangunara nini: Trigo muyu allpai urmasha, mana huañusha sapalla saquirin. Randi, huañushaga, ashcara aparin.
					</seg>
					<seg id="b.JOH.12.25" type="verse">
						Maicans paihua causaira llaquisha, causaira pirdingami. Randi, maicans cai pachai paihua causaira chijnisha, huiñaigama paihua causaira huacachingami.
					</seg>
					<seg id="b.JOH.12.26" type="verse">
						Maicans ñucara sirvisha, catihuachu. Maibi ñuca tiaupi chillaira ñucara sirvij tiangami. Maican runa ñucara sirvisha, ñuca Yaya paita ahuayachingami.
					</seg>
					<seg id="b.JOH.12.27" type="verse">
						Cunallara ñuca alma turbarinmi. ¿Imara nishairi? ¿Yaya, cai horasmanda quishpichihuai, nishachu? Astaun, caita pactachingaj cai horasma shamucani.
					</seg>
					<seg id="b.JOH.12.28" type="verse">
						Yaya, nica, camba shutira ahuayachingui. Shinajpi ahua pachamanda shu shimi uyarica, nisha: Ahuayachishcani, cutillara ahuayachishami.
					</seg>
					<seg id="b.JOH.12.29" type="verse">
						Chihui tiaj ashca runauna, shimira uyajguna: Rayuca, ninauca. Huaquingunaga: Shu ángel paita rimashcami, ninauca.
					</seg>
					<seg id="b.JOH.12.30" type="verse">
						Jesús cutipasha: Cai shimi mana ñucajta, astaun cangunajta uyaricami, nica.
					</seg>
					<seg id="b.JOH.12.31" type="verse">
						Cuna cai pacha taripanami. Cunallara cai pacha atun apu ichui tucungami.
					</seg>
					<seg id="b.JOH.12.32" type="verse">
						Ñucaga allpamanda atarichishca ajpi, tucui runaunara ñucajma aisashami.
					</seg>
					<seg id="b.JOH.12.33" type="verse">
						Jesús casna rimasha pai huañuna samillara intindichicami.
					</seg>
					<seg id="b.JOH.12.34" type="verse">
						Runaunaga paita cutipanauca: Ley shimimanda uyashcanchi Cristo huiñaigama tiangami, nisha. ¿Imarasha ningui can Runa Churi atarinara ministinmi? ¿Pitai cai Runa Churi?
					</seg>
					<seg id="b.JOH.12.35" type="verse">
						Shinajpi Jesús paigunara nica: Unaillara punzha cangunahua tiangami. Purichi punzha tiaullaira, tuta cangunara ama cungaimanda apichu. Tutai purij maima ríushcaras mana yachanzhu.
					</seg>
					<seg id="b.JOH.12.36" type="verse">
						Imahoras punzhara charisha, punzhara quirichi, canguna punzhamanda churiuna tucungaj.
					</seg>
					<seg id="b.JOH.12.37" type="verse">
						Shinashas, Jesús runauna ñaupajpi ashca munanaita ricurinaunara rajllaíra, mana paita quirinaucachu;
					</seg>
					<seg id="b.JOH.12.38" type="verse">
						Diosmanda rimaj Isaías rimashca pactaringaj imasna nin: Señor, ¿pita ñucanchi rimashcara quirishcachu? ¿Pima Diospa ushanara ricuchishcachu?
					</seg>
					<seg id="b.JOH.12.39" type="verse">
						Chi raigumanda quirinara mana ushanaucachu, imasna Isaías shu partii nica:
					</seg>
					<seg id="b.JOH.12.40" type="verse">
						Paiguna ñahuiunara ñausayachica, shunguras shinzhiyachica; ñahuihua ama ricunauchu, shunguhuas ama intindinauchu, ama ñucama voltiarinauchu, ñuca paigunara alichingaj.
					</seg>
					<seg id="b.JOH.12.41" type="verse">
						Cai shimiunara Isaías rimaca, pai Diospa sumajta ricusha, Diosmanda rimashas.
					</seg>
					<seg id="b.JOH.12.42" type="verse">
						Shinasha, apuunamanda ashcauna Jesuspi quirinauca; astaun fariseogunara manzhashcamanda paiguna quirishcara mana rimanaucachu, tandarina huasimanda ama ichui tucungaj.
					</seg>
					<seg id="b.JOH.12.43" type="verse">
						Paiguna Dios alabashcamanda runauna alabashcara yali llaquinauca.
					</seg>
					<seg id="b.JOH.12.44" type="verse">
						Jesús caparisha nica: Maicans ñucajpi quirisha, mana ñucajllaira quirinzhu, astaun ñucara cachamujpis quirinmi.
					</seg>
					<seg id="b.JOH.12.45" type="verse">
						Maicans ñucara ricusha, shinallara ñucara cachamujtas ricun.
					</seg>
					<seg id="b.JOH.12.46" type="verse">
						Ñucaga punzhayachij cai pachama shamushcani, tucui ñucajpi quirijguna ama tuta llandui tianauchu.
					</seg>
					<seg id="b.JOH.12.47" type="verse">
						Maicans ñuca shimira uyajpi, mana pactachijpi, mana ñuca paita taripanichu. Cai pachara taripangaj mana shamucanichu, astaun cai pachara quishpichingaj.
					</seg>
					<seg id="b.JOH.12.48" type="verse">
						Maicans ñucaras,_ñuca shimiras mana chasquisha, paita taripangaj charin. Ñuca rimashca shimi paita taripangami puchucai punzhai.
					</seg>
					<seg id="b.JOH.12.49" type="verse">
						Ñuca ñucamandallara mana rimacanichu; astaun ñucara cachamuj Yaya, paiga mandahuaca imara rimanaras.
					</seg>
					<seg id="b.JOH.12.50" type="verse">
						Yachanimi Dios camachishca shimi huiñai causaimi. Ñuca imara rimashas, Yaya ñucama rimashcasna rimauni.
					</seg>
				</div>
				<div id="b.JOH.13" type="chapter">
					<seg id="b.JOH.13.1" type="verse">
						Pascua ista manara pactamujllaira, Jesús paihua horas ña pactamushcara ricsisha, cai pachamanda Yayajma ringaj, paihua cai pachai causajgunara llaquisha, puchucaigama paigunara llaquicami.
					</seg>
					<seg id="b.JOH.13.2" type="verse">
						Tuta micunara micuushcai, supai apu Simomba churi Judas Iscariote shungüi iyachica Jesusta entregangaj.
					</seg>
					<seg id="b.JOH.13.3" type="verse">
						Jesús yachaca paihua Yaya tucuira paihua maquii churashcara, shinallara pai Diosmanda shamushcara, Diospajma rinaras yachaca.
					</seg>
					<seg id="b.JOH.13.4" type="verse">
						Jesús micuna mesamanda atarisha, churanara anzhuchisha, chaquichina llachapara apisha chumbillica.
					</seg>
					<seg id="b.JOH.13.5" type="verse">
						Shinajpi, shu batiai yacura talisha, pai yachachishca runauna chaquira maillangaj callarica, pai chumbülishca llachapahua chaquiunara chaquichica.
					</seg>
					<seg id="b.JOH.13.6" type="verse">
						Jesús Simón Pedroma shamujpi, Pedro nica: Señor, ¿canzhu ñuca chaquira maillangui?
					</seg>
					<seg id="b.JOH.13.7" type="verse">
						Jesús paita cutipasha: Ñuca raushcara mana intindinguichu cuna, nica, astaun huasha intindinguimi.
					</seg>
					<seg id="b.JOH.13.8" type="verse">
						Pedroga: Mana imahoras chaquira maillahuangui ñucajta, nica. Jesusga: Nuca canda mana maülajpiga, mana imaras charinguichu ñucahua, nica.
					</seg>
					<seg id="b.JOH.13.9" type="verse">
						Simón Pedro cutipasha: Señor, nica, mana chaquillara, astaun maquindis umandis maillahuai.
					</seg>
					<seg id="b.JOH.13.11" type="verse">
						Jesús maican runa paita entregangaraushcara yachaca, chi raigumanda nica: Mana tucui pichashcachu.
					</seg>
					<seg id="b.JOH.13.12" type="verse">
						Shinajpi, chaquiunara maillashca huasha, Jesús paihua churanara churarisha, cuti mesai tiarica. Jesús paigunara tapuca: ¿Yachanguichi ñuca cangunahua rashcara?
					</seg>
					<seg id="b.JOH.13.13" type="verse">
						Canguna ñucara: Yachachij, Señor, nisha nihuanguichi. Shina nisha alimi rimanguichi. Shinami ani.
					</seg>
					<seg id="b.JOH.13.14" type="verse">
						Ñucaga Señor, Yachachij asha, canguna chaquira mailiashcani; shinallara cangunas shujguna chaquira maillana anguichi.
					</seg>
					<seg id="b.JOH.13.15" type="verse">
						Ñuca shu ricuchinara cangunara ricuchishcani, ñuca rashcasna canguna shinallara ranguichi.
					</seg>
					<seg id="b.JOH.13.16" type="verse">
						Cierto pacha cangunara nini: Sirvijga paihua patronmanda mana yalinzhu; shinallara cachashca runa paita cachajmanda mana yalinzhu.
					</seg>
					<seg id="b.JOH.13.17" type="verse">
						Canguna cai camachishcaunara yachasha pactachishas, cushi shunguyuj anguichi.
					</seg>
					<seg id="b.JOH.13.18" type="verse">
						Ñuca mana tucuimanda rimanichu. Ñuca ajllashca runaunara ricsinimi. Astaun, Diospa Quillca pactaringaj; Ñucahua pariju tandara micuj paihua chaquira atarichica ñucahua contra rasha.
					</seg>
					<seg id="b.JOH.13.19" type="verse">
						Cunamanda pacha, manara pactarijllaira, cangunara rimashcani. Shina asha pactarishca horasllaira ñuca maican ajtas quiringuichi.
					</seg>
					<seg id="b.JOH.13.20" type="verse">
						Cierto pacha cangunara nini: Maicans ñuca cachashca runara chasquisha, ñucaras chasquin. Maicans ñucara chasquisha ñucara cachamujtas chasquin.
					</seg>
					<seg id="b.JOH.13.21" type="verse">
						Caita rimashca huasha, Jesús paihua shungüi yapa llaquirica. Cierto pacha cangunara nini, cangunamanda shuj ñucara entregangami, nica.
					</seg>
					<seg id="b.JOH.13.22" type="verse">
						Shinajpi yachachishca runauna parijumanda ricunanausha, paigunapura tapunauca: ¿Pitangai Jesús casna rimaushca? nisha.
					</seg>
					<seg id="b.JOH.13.23" type="verse">
						Shu Jesús yachachishca runa, pai llaquishca, Jesuspa rayai quimirisha siriuca.
					</seg>
					<seg id="b.JOH.13.24" type="verse">
						Simón Pedro, maquihua ricuchisha paita nica: Tapui, ¿pitairi pai casna rimaushca runa?
					</seg>
					<seg id="b.JOH.13.25" type="verse">
						Paiga, Jesuspa pichu rayai quimirisha sirij: Señor, ¿pitairi? nica.
					</seg>
					<seg id="b.JOH.13.26" type="verse">
						Jesús cutipasha: Ñuca ucuchishca tandara cushca runami, nica. Jesusga tandara ucuchisha, Simomba churi Judas Iscariotema cuca.
					</seg>
					<seg id="b.JOH.13.27" type="verse">
						Judas ucushca tandara apishca huasha, Satanás supai apu paihua shungüi icuca. Shinajpi Jesús paita nica: Can rangaraushcara uctalla rai.
					</seg>
					<seg id="b.JOH.13.28" type="verse">
						Jesús imamanda caita rimashcara mesai tiajguna mana intindinaucachu.
					</seg>
					<seg id="b.JOH.13.29" type="verse">
						Huaquinguna iyanauca Judas cullqui bolsara charishcamanda, Jesús paita nica: Ñucanchi istai ministishcara randingui; mana shinasha imaras tsuntsuunama cuyangaj rimaca.
					</seg>
					<seg id="b.JOH.13.30" type="verse">
						Ucushca tandara apishca huasha, Judas llucshica. Tuta aca.
					</seg>
					<seg id="b.JOH.13.31" type="verse">
						Pai llucshishca huasha, Jesús: Cuna Runa Churi sumacyachishcami, nica. Shinallara, Dios paihua Churu sumacyachishcami.
					</seg>
					<seg id="b.JOH.13.32" type="verse">
						Diosga Churimanda sumacyachishca asha, shinallara Dios pai quiquinllai Churira sumacyachingami, cunallara paita sumacyachingami.
					</seg>
					<seg id="b.JOH.13.33" type="verse">
						Churihuauna, chara ansa cangunahua pariju tiausha. Mascahuanguichi, randi imasnara judiogunara nicani: Ñuca riusncama canguna shamunara mana ushanguichichu. Shinallara cangunaras cuna nini.
					</seg>
					<seg id="b.JOH.13.34" type="verse">
						Mushuj mandashca shimira cangunara rimauni: Parijumanda llaquinaunguichi. Ñuca cangunara llaquishcasna, shinallara parijumanda llaquinaunguichi.
					</seg>
					<seg id="b.JOH.13.35" type="verse">
						Caimanda tucui runauna canguna ñuca yachachishca runauna ajgunara ricsinaungami, canguna parijumanda llaquinausha.
					</seg>
					<seg id="b.JOH.13.36" type="verse">
						Simón Pedro Jesusta nica: Señor, ¿maimara ringui? Jesús cutipaca: Ñuca riusncama cuna mana ushangui catinara, astaun huashaga catihuanguimi.
					</seg>
					<seg id="b.JOH.13.37" type="verse">
						Pedroga: ¿imamanda canda amallara catinara mana ushashachu? nica. Can randimanda ñuca causaira cushami.
					</seg>
					<seg id="b.JOH.13.38" type="verse">
						Jesús cutipaca: ¿Camba causaira ñuca randimanda cunguichu? Cierto pacha canda nini: Gallo manara cantajllaira, can quinsa cuti, Paita mana ricsinichu, ninguimi.
					</seg>
				</div>
				<div id="b.JOH.14" type="chapter">
					<seg id="b.JOH.14.1" type="verse">
						Canguna shungu ama turbaríchu. Diospi quiringuichi, ñucajpis quirichi.
					</seg>
					<seg id="b.JOH.14.2" type="verse">
						Ñuca Yaya llactai ashca huasi tian. Mana shina ajpiga, cangunara rimaimacani. Ñuca canguna tianara alichingaj ríunimi.
					</seg>
					<seg id="b.JOH.14.3" type="verse">
						Rishaga, tianaunara alichisha, cuti shamushami cangunara ñucajma pushangaj, ñuca tiaushcai canguna shinallara chihui tiangaj.
					</seg>
					<seg id="b.JOH.14.4" type="verse">
						Ñuca riushcara yachanguichi, shinallara nambiras.
					</seg>
					<seg id="b.JOH.14.5" type="verse">
						Tomás paita nica: Señor, can riushcara mana yachanchi, ¿imasna rashara nambira ricsina angai?
					</seg>
					<seg id="b.JOH.14.6" type="verse">
						Jesús paita nica: Ñuca ñambi ani, cierto shimi ani, causáis ani. Mana pihuas Yayama shamun, mana ñucahua shamusha.
					</seg>
					<seg id="b.JOH.14.7" type="verse">
						Ñucara ricsisha, Yayaras ricsmguichima. Cunamanda paita ricsinguichi, paita ricushcanguichi.
					</seg>
					<seg id="b.JOH.14.8" type="verse">
						Felipe paita nica: Señor, Yayara ricuchihuapai, chilla basta.
					</seg>
					<seg id="b.JOH.14.9" type="verse">
						Jesús paita nica: ¿Ashca punzhaunara cangunahua pariju tiashcani, can ñucara mana ricsihuashcangui, Felipe? Maicans ñucara ricusha Yayaras ricushcami. ¿Imasnajpira shina ningui: Yayara ricuchihuapai?
					</seg>
					<seg id="b.JOH.14.10" type="verse">
						¿Ñucaga ñuca Yayajpi tiashcara, Yaya ñucajpis tiashcara manzhu quiringui? Ñuca cangunara rimashca shimiunara mana ñucamandallachu rimani, astaun ñucajpi causaj Yaya, paimi tucui ranaunara raun.
					</seg>
					<seg id="b.JOH.14.11" type="verse">
						Ñucara quirihuaichi ñuca Yayajpi tiashcara, Yayas ñucajpis tiashcara; manashaga quiquin rashcaunamanda quirihaunguichi.
					</seg>
					<seg id="b.JOH.14.12" type="verse">
						Cierto pacha cangunara nini: Maicans ñucajpi quirisha, ñuca rashca samiunara shinallara rangami; caigunamanda yalijtas rangami, ñuca Yayajma rinamanda.
					</seg>
					<seg id="b.JOH.14.13" type="verse">
						Canguna tucui imaras ñuca shutii Yayara mañajpi, cai tucuira rashallami, Yaya Churimanda sumacyachishca angaj.
					</seg>
					<seg id="b.JOH.14.14" type="verse">
						Canguna imaras ñuca shutii mañajpi, rashallami.
					</seg>
					<seg id="b.JOH.14.15" type="verse">
						Canguna ñucara llaquishaga, ñuca mandashca shimiunara pactachichi.
					</seg>
					<seg id="b.JOH.14.16" type="verse">
						Ñuca Yayara rugasha, pai cangunara shu Yanapajta cachamungami huiñaigama cangunahua pariju tiangaj.
					</seg>
					<seg id="b.JOH.14.17" type="verse">
						Cai Yanapaj cierto shimira rimaj Espiritumi. Cai pacha runauna paita chasquinara mana ushanaun, paita mana ricusha, mana ricsishas. Cangunaga paita ricsinguichi. Paiga cangunahua pariju tiaun, canguna shungu ucui tiangami.
					</seg>
					<seg id="b.JOH.14.18" type="verse">
						Cangunaraga mana huaccha huahuaunara saquishachu. Cangunama shamushami.
					</seg>
					<seg id="b.JOH.14.19" type="verse">
						Unaillara cai pacha runauna ñucara mana ricunaungachu. Astaun canguna ricuhuanguichimi. Ñuca causashcaraigu cangunas causaunguichimi.
					</seg>
					<seg id="b.JOH.14.20" type="verse">
						Chi punzhai ñuca Yayajpi tiashcara yachanguichi, cangunas ñucajpi, ñucas cangunajpi.
					</seg>
					<seg id="b.JOH.14.21" type="verse">
						Maicans ñuca mandashca shimiunara charisha, pactachishas paimi ñucara liaquij. Ñucara llaquijta, ñuca Yaya paita llaquingami, ñucas paita llaquisha, ñucallara paima ricuchishami.
					</seg>
					<seg id="b.JOH.14.22" type="verse">
						Judas, mana Iscariote, Jesusta nica: Señor, ¿Imarasha ñucanchillara ricuchingui, mana tucui cai pacha runaunaras?
					</seg>
					<seg id="b.JOH.14.23" type="verse">
						Jesús paita cutipasha nica: Maicans ñucara llaquij, ñuca mandashca shimira pactachingami. Yayas paita llaquingami. Paihuajma shamushun, paihua causashun.
					</seg>
					<seg id="b.JOH.14.24" type="verse">
						Maicans ñucara mana llaquij, ñuca shimira mana pactachinzhu. Canguna uyashca shimi mana ñucamandallarachu shamun, astaun ñucara cachamuj Yaya rimashcami.
					</seg>
					<seg id="b.JOH.14.25" type="verse">
						Ñucas cangunahua pariju tiashallara cai shimiunara rimashcani.
					</seg>
					<seg id="b.JOH.14.26" type="verse">
						Yaya ñuca shutii cachamushca Yanapajga, Santo Espíritu ashaga, cangunara tucui imaras yachachingami; shinallara tucui ñuca rimashcaunara cangunara iyarichingami.
					</seg>
					<seg id="b.JOH.14.27" type="verse">
						Cushi shungura cangunara saquinimi; ñucamanda cushi shungura cangunara cuni. Mana cai pacha cushcasna cunichu. Canguna shungu ama turbarichu shinallara ama manzharichu.
					</seg>
					<seg id="b.JOH.14.28" type="verse">
						Uyashcangui imasnara cangunara nicani: Riunimi, shinallara tigramunimi. Canguna ñucara llaquisha, cierto pacha cushiyanguichima, Yayajma riunimi nishcamanda, Yaya ñucamanda yali ashcaraigu.
					</seg>
					<seg id="b.JOH.14.29" type="verse">
						Cuna, manara tucujllaira cangunara cuentashcani, imahoras casna tucujpi canguna quiringuichima.
					</seg>
					<seg id="b.JOH.14.30" type="verse">
						Cunamanda mana ashcara cangunara rimashachu. Cai pacha atun apu shamun; paiga ñucajpi imaras mana charin.
					</seg>
					<seg id="b.JOH.14.31" type="verse">
						Astaun cai pacha runauna Yayara ñuca llaquishcaras, Yaya ñucara mandashcaras ricsinauchu, shinallarami rauni. Atarichi, caimanda acuichi, nica.
					</seg>
				</div>
				<div id="b.JOH.15" type="chapter">
					<seg id="b.JOH.15.1" type="verse">
						Jesús nica: Ñuca cierto uvillas yura ani, ñuca Yayaga yurara cuirajmi.
					</seg>
					<seg id="b.JOH.15.2" type="verse">
						Tucui pallca ñucamanda muyura mana aparijta pitinaunga; muyura aparijgunara pichanaunga astaun mas aparingaj.
					</seg>
					<seg id="b.JOH.15.3" type="verse">
						Ñuca rimashca shimimanda canguna ña pichashca anguichi.
					</seg>
					<seg id="b.JOH.15.4" type="verse">
						Ñucajpi tiaichi, ñucas cangunajpi. Imasnara pallca paulara mana aparingachu mana yurai tiajpi, shinallara canguna mana aparinguichichu mana ñucajpi tiajpi.
					</seg>
					<seg id="b.JOH.15.5" type="verse">
						Ñuca uvillas yura ani, canguna pallcauna anguichi. Pihuas ñucajpi tiausha, ñucas paihuajpi, paiga ashca muyura aparingami. Ñucamanda anzhurishca asha, mana ima ranaras ushanguichichu.
					</seg>
					<seg id="b.JOH.15.6" type="verse">
						Maicans mana ñucajpi tiausha, mana valij pallca cuenta ichui tucunga, chaquiringaj. Ichushca pallcaunara tandachinaunga, ninai shitasha rupachinaunga.
					</seg>
					<seg id="b.JOH.15.7" type="verse">
						Canguna ñucajpi tiausha, ñuca shimiuna cangunajpi tiausha, imaras munasha mañaichi, cangunajta rashca anga.
					</seg>
					<seg id="b.JOH.15.8" type="verse">
						Canguna ashca muyura aparijpi, ñuca Yaya sumacyachishca angami. Shinashas, canguna ñuca quiquin yachachishca runauna tucunguichimi.
					</seg>
					<seg id="b.JOH.15.9" type="verse">
						Imasna Yaya ñucara llaquihuaca, shinallara ñuca cangunara llaquishcani. Ñuca llaquiushcai tiaichi.
					</seg>
					<seg id="b.JOH.15.10" type="verse">
						Canguna ñuca mandashca shimiunara pactachijpi, ñuca llaquiushcai tiaunguichimi, imasna ñuca Yaya mandashca shimiunara pactachishcani, shinallara pai llaquiushcais tiauni.
					</seg>
					<seg id="b.JOH.15.11" type="verse">
						Cai shimiunara cangunama rimashcani ñuca cushi cangunajpi tiachu, canguna cushi undajta angaj.
					</seg>
					<seg id="b.JOH.15.12" type="verse">
						Caimi ñuca mandashca shimi: Canguna parijumanda llaquinuichi, ñuca cangunara llaquishcasna.
					</seg>
					<seg id="b.JOH.15.13" type="verse">
						Pi runas cai llaquinamanda yalira mana charinzhu, shu runa paihua causaira paihua amigouna randimanda cusha.
					</seg>
					<seg id="b.JOH.15.14" type="verse">
						Canguna ñuca amigouna anguichi ñuca mandashcara rasha.
					</seg>
					<seg id="b.JOH.15.15" type="verse">
						Cunaga, cangunara sirvijguna nisha mana rimashachu. Sirvijga paihua patrón rashcara mana yachanzhu. Astaun cangunara amigouna nisha rimashcani. Ñuca Yayamanda uyashcara, tucuira cangunara cuentashcani.
					</seg>
					<seg id="b.JOH.15.16" type="verse">
						Canguna ñucara mana ajllahuashcanguichi, astaun ñuca cangunara ajllacani. Cangunara cachashcani aparisha ringaj, canguna aparishca saquirichu, canguna imaras Yayara mañajpi ñuca shutii cangunara cungami.
					</seg>
					<seg id="b.JOH.15.17" type="verse">
						Caita cangunara mandani: Llaquinaunguichi parijumanda.
					</seg>
					<seg id="b.JOH.15.18" type="verse">
						Cai pacha runauna cangunara chijnisha, caita yachaichi, paiguna shinallara ñucara chijninauca cangunamanda ñaupara.
					</seg>
					<seg id="b.JOH.15.19" type="verse">
						Canguna cai pachamanda asha, cai pacha runauna paiguna quiquimbajta llaquinaunma; astaun canguna mana cai pachamanda ashaga, chijni tucushcanguichi, ñuca cangunara cai pachamanda ajllashcaraigu.
					</seg>
					<seg id="b.JOH.15.20" type="verse">
						Ñuca cangunara rimashca shimira iyaringuichi. Shu sirvij paihua patronmanda mana yalinzhu. Runauna ñucara torméndachihuanauca; shinallara cangunara tormendachinaungami. Paiguna ñuca rimashca shimira pactachisha, shinallara canguna rimashcara pactachinaungami.
					</seg>
					<seg id="b.JOH.15.21" type="verse">
						Astaumbas, cai tucuira cangunara ranaunga ñuca shutimanda, Jiucara cachamujta mana ricsishcamanda.
					</seg>
					<seg id="b.JOH.15.22" type="verse">
						Ñuca mana shamushcajpiga, paigunama mana rimashcajpis, uchara mana charinaunmaca. Cuna paiguna rimanara mana ushanaun, Mana yachanchichu, nisha, paiguna ucharashcamanda.
					</seg>
					<seg id="b.JOH.15.23" type="verse">
						Maicans ñucara chijnisha shinallara ñuca Yayaras chijnin.
					</seg>
					<seg id="b.JOH.15.24" type="verse">
						Ñuca paiguna chaupi shungüi shujguna mana rashca tono ranaunara mana rashca ajpiga, paiguna uchara mana charinaunmaca. Cunaga ñucaras Yayaras ricunaushcami, chijninaushcami.
					</seg>
					<seg id="b.JOH.15.25" type="verse">
						Cai casna tucushcami paiguna ley shimii quillcashca pactaringaj: Yangamanda ñucara chijnihuanauca, nisha.
					</seg>
					<seg id="b.JOH.15.26" type="verse">
						Astaun Yayajmanda ñuca cachamushca Yanapaj, pai Yayajmanda llucshimuj, cierto rimaj Espíritu aj, pai shamushaga ñucamanda rimangamí.
					</seg>
					<seg id="b.JOH.15.27" type="verse">
						Cangunas shinallara ñucamanda rimanguichi, canguna callarimanda ñucahua pariju causashcamanda.
					</seg>
				</div>
				<div id="b.JOH.16" type="chapter">
					<seg id="b.JOH.16.1" type="verse">
						Cai tucuira cangunara rimashcani, canguna ama manzharingaj.
					</seg>
					<seg id="b.JOH.16.2" type="verse">
						Tandarina huasiunamanda cangunara ichunaungami. Punzha shamunga imahoras maican runas cangunara huañuchisha, Diosta sirviunimi nisha iyangami.
					</seg>
					<seg id="b.JOH.16.3" type="verse">
						Caita ranaungami Yayaras ñucaras mana ricsishcamanda.
					</seg>
					<seg id="b.JOH.16.4" type="verse">
						Cai shimiunara cangunara rimashcani, horas pactamujpi, ñuca casna rimashcaunara iyarinauchu.
					</seg>
					<seg id="b.JOH.16.5" type="verse">
						Cuna ñucara cachamujma riunimi. Cangunamanda pihuas mana tapuhuangui: ¿Maima riungui? nisha.
					</seg>
					<seg id="b.JOH.16.6" type="verse">
						Astaun ñuca casna rimashcamanda, canguna shungüi ashcara llaquiringuichi.
					</seg>
					<seg id="b.JOH.16.7" type="verse">
						Cierto shimira rimauni: Ñuca ringaj ministirinmi, nisha. Ñuca mana rijpiga, Yanapaj cangunajma mana shamungachu. Ñuca risha, paita cachamushami.
					</seg>
					<seg id="b.JOH.16.8" type="verse">
						Yanapaj shamusha, tucui runaunara ucharas, ali causanaras, taripanaras ricsichingami.
					</seg>
					<seg id="b.JOH.16.9" type="verse">
						Uchamanda rimangami, runauna ñucajpi mana quirishcamanda.
					</seg>
					<seg id="b.JOH.16.10" type="verse">
						Ali causanamanda rimangami, ñuca Yayajma riushcamanda; ñucara mana mas ricunguichichu.
					</seg>
					<seg id="b.JOH.16.11" type="verse">
						Taripanamandas rimangami, cai pacha atun apu ña taripashcamanda.
					</seg>
					<seg id="b.JOH.16.12" type="verse">
						Chara ashcara charini cangunara cuentangaj, astaun cunaliara uyanara mana ushanguichichu.
					</seg>
					<seg id="b.JOH.16.13" type="verse">
						Imahoras cai cierto shimira rimaj Espíritu shamusha, pai cangunara tucui cierto rimashcara yachachingami. Pai quiquinmandallara mana rimangachu, astaun pai tucui uyashcara cuentangami, ima huasha horas shamunaras rimangami.
					</seg>
					<seg id="b.JOH.16.14" type="verse">
						Pai ñucara sumacyachingami; ñucajmanda ajgunara cangunara rimangami.
					</seg>
					<seg id="b.JOH.16.15" type="verse">
						Ñuca Yaya tucui charishca ñucajmi; chimanda nicani: Espíritu ñucajmanda apisha, cangunara yachachingami.
					</seg>
					<seg id="b.JOH.16.16" type="verse">
						Unaillara mana ricuhuanguichichu, cuti unaillai ricuhuanguichimi; ñuca Yayajma rishcamanda.
					</seg>
					<seg id="b.JOH.16.17" type="verse">
						Shinajpi pai yachachishca runaunamanda huaquinguna ninauca: ¿Imara nin, Unaillara ñucara mana ricuhuanguichichu, cuti unaillai ricuhuanguichimi; shinallara Yayajma riunimi?
					</seg>
					<seg id="b.JOH.16.18" type="verse">
						Paiguna ninauca: ¿Imara nin cai Unaillai nishca? Pai rimashcara mana intindinchichu.
					</seg>
					<seg id="b.JOH.16.19" type="verse">
						Jesusga paiguna tapusha nishcara ricsisha, paigunara nica: ¿Cangunapura tapunguichi cai ñuca rimashcara, Unaillara mana ricuhuanguichichu, cuti unaillai, ricuhuanguichimi nisha?
					</seg>
					<seg id="b.JOH.16.20" type="verse">
						Cierto pacha cangunara nini: Huacangaraunguichi, llaquiringaraunguichi; astaun cai pacha runauna cushiyanaungami. Shinasha canguna llaqui tucujpi, canguna llaquirishca cushi tucungami.
					</seg>
					<seg id="b.JOH.16.21" type="verse">
						Imahoras shu huarmi pagarichisha nanachinmi, paihua horas pactamushcamanda. Huahua pagarishca huasha, huarmi paihua nanaira ña cungarin, shu runa cai pachai pagarishcara cushiyashcamanda.
					</seg>
					<seg id="b.JOH.16.22" type="verse">
						Shinallara canguna cierto pacha llaquiringuichimi. Shinasha ñuca cangunara cuti ricusha, canguna shungu cushiyangami. Canguna cushiyashcara pihuas mana quichungachu.
					</seg>
					<seg id="b.JOH.16.23" type="verse">
						Chi punzhai imaras mana tapuhuanguichi. Cierto pacha cangunara nini: Tucui imaras Yayara mañajpi ñuca shutii, pai cungami.
					</seg>
					<seg id="b.JOH.16.24" type="verse">
						Cuna horasgama imaras mana mañashcanguichi ñuca shutii. Mañaichi, cui tucunguichimi, canguna cushi pactaringaj.
					</seg>
					<seg id="b.JOH.16.25" type="verse">
						Cai tucuira yachachingaj cuentanaunahua cangunara rimashcani. Horas shamunga ñuca mana yachachingaj cuentanaunahua rimashachu, astaun pajllallai Yayamanda rimasha.
					</seg>
					<seg id="b.JOH.16.26" type="verse">
						Chi punzhai ñuca shutii mañanguichi. Mana ninichu ñuca Yayara cangunamanda rugasha;
					</seg>
					<seg id="b.JOH.16.27" type="verse">
						Yaya paulara cangunara llaquin, canguna llaquihuashcamanda, ñuca Diosmanda llucshishcara quiríshcamandas.
					</seg>
					<seg id="b.JOH.16.28" type="verse">
						Yayajmanda llucshicani, cai pachama shamucani. Cutillara cai pachara saquisha, Yayajma riunimi.
					</seg>
					<seg id="b.JOH.16.29" type="verse">
						Pai yachachishca runauna ninauca: Cuna pajllai rimaungui, mana ima pacashca shimira rimaungui.
					</seg>
					<seg id="b.JOH.16.30" type="verse">
						Cuna intindinchi can tucui imaras yachangui; pihuas canda imaras tapungaj mana ministingui. Caimanda can Diosmanda llucshishcara quirinchimi.
					</seg>
					<seg id="b.JOH.16.31" type="verse">
						Jesús cutipaca: ¿Cunarachu quiringuichi?
					</seg>
					<seg id="b.JOH.16.32" type="verse">
						Horas shamun, ña pactamun, nica, canguna chausiringuichimi, caran dueño paihua partima, ñucara sapalla saquihuanguichi. Astaun ñuca mana sapallachu ani, Yaya ñucahua pariju tiaunmi.
					</seg>
					<seg id="b.JOH.16.33" type="verse">
						Cai tucuira cangunara rimashcani canguna ñucajpi cushira charínguichima. Cai pachai tormendosta charinguichimi, astaun quirichi, ñuca cai pachara vencishcanimi.
					</seg>
				</div>
				<div id="b.JOH.17" type="chapter">
					<seg id="b.JOH.17.1" type="verse">
						Jesús cai tucuira rimaca. Ahuama ricusha, nica: Yaya, horas pactamun. Camba Churira sumacyachingui, camba Churi shinallara canda sumacyachichu.
					</seg>
					<seg id="b.JOH.17.2" type="verse">
						Can paita ushaira cushcangui tucui runauna ahuai, tucui can paita cushca runaunama huiñai causaira cungaj.
					</seg>
					<seg id="b.JOH.17.3" type="verse">
						Caimi huiñai causai, canda sapalla cierto Dios ajta, can cachamushca Jesucristoras ricsinauchu.
					</seg>
					<seg id="b.JOH.17.4" type="verse">
						Ñuca cai pachai canda sumacyachishcani. Can ñuca rangaj cushcara pactachishcanimi.
					</seg>
					<seg id="b.JOH.17.5" type="verse">
						Cuna, Yaya, ñucara sumacyachihuangui canhua pariju, ñuca ñaupa horas canhua pariju charishca sumajhua, cai pachara manara rashca ajllaira.
					</seg>
					<seg id="b.JOH.17.6" type="verse">
						Can cai pachamanda cuhuashca runaunama camba shutira ricuchishcani. Cai runauna cambajguna anauca, paigunara cuhuashcangui. Paiguna camba shimira pactachinauca.
					</seg>
					<seg id="b.JOH.17.7" type="verse">
						Cuna paiguna ricsinaushcami imasna tucui can ñucara cushcauna cambajmanda shamunaushcami.
					</seg>
					<seg id="b.JOH.17.8" type="verse">
						Can ñucara rimashca shimiunara paigunara rimashcani. Paiguna cai shimiunara chasquinaushcami. Cierto pacha ñuca canmanda llucshishcara yachanaun, shinallara can ñucara cachamushcara quirinaushcami.
					</seg>
					<seg id="b.JOH.17.9" type="verse">
						Paigunamanda rugauni. Cai pacha runaunamanda mana rugaunichu, astaun can ñucara cushca runaunamanda rugauni. Paiguna cambajguna anaun.
					</seg>
					<seg id="b.JOH.17.10" type="verse">
						Tucui ñucaj cambajmi, shinallara cambaj ñucajmi. Paigunamanda sumacyachishca ani.
					</seg>
					<seg id="b.JOH.17.11" type="verse">
						Cunamanda cai pachai mana tiaunichu; caiguna cai pachai tianaunmi. Ñucaga cambajma shamuni. Sumaj Yaya, caigunara, can ñucama cushca runaunara, huacachipai camba shutii, paiguna shujlla anauchu ñucanchisna.
					</seg>
					<seg id="b.JOH.17.12" type="verse">
						Cai pachai ñuca paigunahua pariju tiaushcai, camba shutii paigunara huacachicani. Can ñucama cushca runaunara huacachishcani, paigunamanda pihuas mana pirdiricachu; randi pirdirina aj runa, paula pirdirica, Quillcashca pactaringaj.
					</seg>
					<seg id="b.JOH.17.13" type="verse">
						Cunaga cambajma shamuni. Caita cai pachai rimauni, paiguna ñuca cushira pactajta charinauchu paiguna shungüi.
					</seg>
					<seg id="b.JOH.17.14" type="verse">
						Can rimashca shimira paigunara rimashcani. Caí pacha runauna paigunara chijninaucami, paiguna mana cai pachamanda ashcaraigu, imasna ñucas shinallara mana cai pachamandachu ani.
					</seg>
					<seg id="b.JOH.17.15" type="verse">
						Can paigunara cai pachamanda llucchingaj mana ruganichu, astaun can paigunara manalimanda huacachichu.
					</seg>
					<seg id="b.JOH.17.16" type="verse">
						Paiguna mana cai pachamandachu anaun, imasna ñucas mana cai pachamandachu ani.
					</seg>
					<seg id="b.JOH.17.17" type="verse">
						Paigunara chicanyachi camba cierto shimii. Can rimashca shimi ciertomi.
					</seg>
					<seg id="b.JOH.17.18" type="verse">
						Imasna ñucara cai pachama cachamucangui, shinallara ñuca paigunara cai pachama cachamushcani.
					</seg>
					<seg id="b.JOH.17.19" type="verse">
						Paigunara llaquishcamanda ñuca ñucallara mundumanda chicanyachiuni, paiguna shinallara cierto shimii chicanyachishca anauchu.
					</seg>
					<seg id="b.JOH.17.20" type="verse">
						Mana caigunamandallachu mañauni, astaun shinallara paiguna rimashcamanda ñucajpi quiringaraujgunamandas,
					</seg>
					<seg id="b.JOH.17.21" type="verse">
						paigunapura shujlla anauchu, imasna can Yaya ñucajpi, ñucas cambajpis, shinallara paigunas ñucanchijpis shujlla anauchu, cai pacha runauna can ñucara cachamushcara quirinauchu.
					</seg>
					<seg id="b.JOH.17.22" type="verse">
						Nuca can cuhuashca sumajta paigunama cushcani, paigunapura shujlla anauchu, ñucanchi imasna shujlla ashcasna;
					</seg>
					<seg id="b.JOH.17.23" type="verse">
						ñuca paigunajpis, can ñucajpis, paiguna ali pacha shujlla anauchu; cai pacha runauna can ñucara cachamushcara yachanauchu, shinallara can paigunara llaquishcara ricsinauchu, imasna can ñucara llaquishcasna.
					</seg>
					<seg id="b.JOH.17.24" type="verse">
						Yaya, can cuhuashca runauna ñuca munani maibi ñuca tiashcais paigunas ñucahua pariju tianauchu, can ñucara cushca sumajta ricungaj. Can cai pachara manara rajllaira ñucara llaquihuashcangui.
					</seg>
					<seg id="b.JOH.17.25" type="verse">
						Ali Yaya, cai pacha runauna canda mana ricsinaushcachu, astaun ñuca canda ricsishcani. Caigunas can ñucara cachamushcara ricsinaushcami.
					</seg>
					<seg id="b.JOH.17.26" type="verse">
						Shinallara ñuca camba shutira paigunama ricsichishcani, charajpas ricsichisha, can ñucara llaquishca sami llaquina paigunajpi tiachu, ñucas paigunajpi tiachu.
					</seg>
				</div>
				<div id="b.JOH.18" type="chapter">
					<seg id="b.JOH.18.1" type="verse">
						Jesús cai tucuira rimashca huasha, pai yachachishca runaunahua pariju llucshica, Cedro nishca yacu chimbama, shu sisa pambama. Chihui icuca pai yachachishca runaunahua.
					</seg>
					<seg id="b.JOH.18.2" type="verse">
						Judaspas, Jesusta entregaj runa, cai sisa pambara ricsica. Ashca cuti Jesús pai yachachishca runaunandi chihui tandarijguna aca.
					</seg>
					<seg id="b.JOH.18.3" type="verse">
						Judas, shu monton soldarounara apisha, sacerdote apuunamanda fariseogunamandas cachashca guardaunandi, chi pambama rinauca, velaunahua nina huanguunahuas esparaunahuas.
					</seg>
					<seg id="b.JOH.18.4" type="verse">
						Jesusga tucui ima tucungaraushcaras yachasha, ñaupasha rica: Pita mascaunguichi, nica.
					</seg>
					<seg id="b.JOH.18.5" type="verse">
						Nazaretmanda Jesusta mascaunchi, ninauca. Jesusga: Ñuca mani, nica. Paigunahua, Judas, Jesusta entregaj runa, chillaira tiauca.
					</seg>
					<seg id="b.JOH.18.6" type="verse">
						Jesús paigunara, Ñuca mani, nijpi, runauna huashama tigrasha allpama urmanauca.
					</seg>
					<seg id="b.JOH.18.7" type="verse">
						Cuti Jesús: ¿Pita mascaunguichi? tapuca. Paiguna, Nazaretmanda Jesusta, ninauca.
					</seg>
					<seg id="b.JOH.18.8" type="verse">
						Jesús cutipasha nica: Ña nicani, Ñuca mani. Canguna ñucara mascasha, caigunara ringaj saquichi, nica.
					</seg>
					<seg id="b.JOH.18.9" type="verse">
						Casna tucuca pai rimashca shimi pactaringaj: Can ñucara cushca runaunamanda pitas mana pirdishcani, nisha.
					</seg>
					<seg id="b.JOH.18.10" type="verse">
						Shinajpi Simón Pedro, esparara charisha, llucchica, sacerdote atun apura sirvijta chugríchica, paihua ali rinri carara pitisha. Cai sirvij Maleo nishca shutiyuj aca.
					</seg>
					<seg id="b.JOH.18.11" type="verse">
						Shinajpi Jesús Pedrora nica: Esparara carai sati. ¿Ñuca Yaya cushca tormendarina vasora manzhu upisha?
					</seg>
					<seg id="b.JOH.18.12" type="verse">
						Shinajpi soldaro monton paiguna capitandi judioguna cachashcaunandi Jesusta apinauca, huascahua paita huatanauca.
					</seg>
					<seg id="b.JOH.18.13" type="verse">
						Ñaupa punda Jesusta Anas nishcama pushanauca, pai Caifas nishca huarmi yaya asha, Caifas chi huatai sacerdoteuna atun apu aca.
					</seg>
					<seg id="b.JOH.18.14" type="verse">
						Chi Caifas judiogunama rimaj aca: Shu runa tucui runauna randimanda huañuna ministirin, nisha.
					</seg>
					<seg id="b.JOH.18.15" type="verse">
						Simón Pedro, shu yachachishca runandi Jesusta catinauca. Chishu yachachishca runa sacerdote atun apu ricsishca aca. Pai Jesushua pariju sacerdote atun apu huasi pungüi icuca.
					</seg>
					<seg id="b.JOH.18.16" type="verse">
						Astaun Pedro pungu pajllama tiauca. Shinasha chi yachachishca runa, sacerdote atun apu ricsishca asha, pungüi ricuj huarmira rimaca, Pedrora ucuma icuchica.
					</seg>
					<seg id="b.JOH.18.17" type="verse">
						Shinajpi pungura cuiraj huarmi Pedrora nica: ¿Manzhu can cai runa yachachishca runaunamanda angui? Pedro cutipasha: Mana, nica.
					</seg>
					<seg id="b.JOH.18.18" type="verse">
						Sirvijguna guardaunandi shayarisha ninara tandachinauca. Chiri tucushcamanda cunurianauca. Paigunahua pariju Pedro shayarica cunungaj.
					</seg>
					<seg id="b.JOH.18.19" type="verse">
						Sacerdote atun apu Jesusta tapuca pai yachachishca runaunamanda, pai camachishcaras.
					</seg>
					<seg id="b.JOH.18.20" type="verse">
						Jesús paita: Ñucaga pajllai runaunara rimashcani, nica. Tucui horas tandarina huasii yachachishcani, templo huasüs, tucui judioguna tandarinaunais yachachishcani. Pacalla imaras mana rimashcanichu.
					</seg>
					<seg id="b.JOH.18.21" type="verse">
						¿Imarasha tapuhuangui ñucara? Uyajgunara tapui imara paigunara rimashcani. Paiguna ñuca rimashcara yachanaun.
					</seg>
					<seg id="b.JOH.18.22" type="verse">
						Jesús casna rimajpi, shu chihui tiaj guarda Jesusta sajmaca, nisha: ¿Shinachu sacerdote atun apura cutipangui?
					</seg>
					<seg id="b.JOH.18.23" type="verse">
						Jesús cutipaca: Ima manaliras rimashca ajpi, manalira ricuchihuai. Mana shinasha, ¿imamanda sajmahuangui?
					</seg>
					<seg id="b.JOH.18.24" type="verse">
						Shinajpi Anas huatashca Jesusta Caifas sacerdote atun apujma cachaca.
					</seg>
					<seg id="b.JOH.18.25" type="verse">
						Shinajpi Pedro shayarisha cunuuca. Paita ninauca: ¿Manzhu can pai yachachishca runaunamanda angui? Pedroga, Mana, nica.
					</seg>
					<seg id="b.JOH.18.26" type="verse">
						Sacerdote atun apura sirvijgunamanda shuj, rinri chugrichishca runa aillu, paita nica: ¿Manzhu canda ricucani sisa pambai, Jesushua pariju?
					</seg>
					<seg id="b.JOH.18.27" type="verse">
						Cuti Pedro: Paita mana ricsinichu, nica. Chi ratollaira gallo cantaca.
					</seg>
					<seg id="b.JOH.18.28" type="verse">
						Tutamanda Jesusta Caifaspajmanda taripana huasima pushanauca. Paigunaga taripana huasii mana icunaucachu, shujgunahua ama llutarisha huajliringaj, shina rasha Pascua istara micunara ushangaj.
					</seg>
					<seg id="b.JOH.18.29" type="verse">
						Shinajpi Pilato canzhama llucshimuca, paigunama. ¿Imamanda causayachinguichi cai runara? nica.
					</seg>
					<seg id="b.JOH.18.30" type="verse">
						Cutipasha, ninauca: Cai runa mana causayuj ajpi, cambajma mana pushamunchimachu aca.
					</seg>
					<seg id="b.JOH.18.31" type="verse">
						Shinajpi Pilato paigunara nica: Cangunalla paita pushaichi, canguna yachaira paita taripaichi. Judioguna paita: Ñucanchiga pitas mana huañuchinara ushanchichu, ninauca.
					</seg>
					<seg id="b.JOH.18.32" type="verse">
						Caita ninauca Jesús rimashca shimi pactaringaj, imahoras pai ima sami huañuihua huañunara rimaca.
					</seg>
					<seg id="b.JOH.18.33" type="verse">
						Shinasha Pilato cuti taripana huasii icuca. Jesusta cayasha tapuca: ¿Can judioguna rey apuchu angui? nisha.
					</seg>
					<seg id="b.JOH.18.34" type="verse">
						Jesús paita cutipaca: Caitaga, ¿camba quiquin iyaimanda rimanguichu, mañasha^shujgunachu ñucamanda rimanauca?
					</seg>
					<seg id="b.JOH.18.35" type="verse">
						Pilato cutipaca: ¿Ñucaga judiochu ani? Camba llactapurauna sacerdote apuunandi canda ñucama entreganaushca. ¿Imara rashcangui?
					</seg>
					<seg id="b.JOH.18.36" type="verse">
						Jesús cutipaca: Ñuca mandana pacha mana cai pachamandachu. Cai pachamanda ajpiga, ñucara sirvijguna macananaunmami, ñuca judiogunama ama cui tucungaj. Astaun ñuca mandana pacha mana caimandachu.
					</seg>
					<seg id="b.JOH.18.37" type="verse">
						Shinajpi Pilato paita nica: ¿Shinasha can rey apuchu angui? Jesús cutipaca: Can rey apu angui nisha nihuangui. Chiraigumanda pagaricani; chiraigumanda cai pachama shamucani, cierto shimira rimangaj. Tucui cierto shimira chasquij ñuca shimira uyanmi.
					</seg>
					<seg id="b.JOH.18.38" type="verse">
						Pilato paita: ¿Cierto shimiga, imarai? nica. Caita rimashca huasha, Pilato cuti judiogunama llucshisha, paigunara: Ima causaras paihuajpi mana tupanichu, nica.
					</seg>
					<seg id="b.JOH.18.39" type="verse">
						Canguna yachaira charinguichi, Pascua istai ñuca cangunama shu runara cacharingaj. Shinasha, ¿ñuca cai judioguna Rey Apura cacharingaj munanguichi?
					</seg>
					<seg id="b.JOH.18.40" type="verse">
						Shinajpi tucui pariju caparinauca: Caitaga mana, nisha, astaun Barrabasta munanchi. Barrabasga shuhuaj runa aca.
					</seg>
				</div>
				<div id="b.JOH.19" type="chapter">
					<seg id="b.JOH.19.1" type="verse">
						Shinajpi Pilato Jesusta apisha, paita azutica. 2 Soldarounaga casha llaitura ahuanauca, Jesuspa umai churachinauca. Paita puca llachapahua churachinauca.
					</seg>
					<seg id="b.JOH.19.3" type="verse">
						¡Alabashcangui, ninauca, judioguna Rey Apu! Shina nisha paita sajmanauca.
					</seg>
					<seg id="b.JOH.19.4" type="verse">
						Shinajpi Pilato cuti canzhama llucshisha, judiogunara nica: Ricuichi, paita llucchimuni canguna y achangaj, ñuca mana ima causaras tupanichu paihuajpi.
					</seg>
					<seg id="b.JOH.19.5" type="verse">
						Jesús canzhama llucshica, casha llaitu paihua umai, puca llachapahua churarishca. Pilato paigunara nica: ¡Ricuichi cai runara!
					</seg>
					<seg id="b.JOH.19.6" type="verse">
						Sacerdote apuuna guardaunandi Jesusta ricusha caparinauca: Chacatai, chacatai, nisha. Pilátoga paigunara nica: Cangunalla paita pushaichi, chacataichi. Ñucaga ima causaras paihuajpi mana tupanichu.
					</seg>
					<seg id="b.JOH.19.7" type="verse">
						Judioguna cutipanauca: Ley shimira charinchi; ñucanchi ley shimimanda pai huañuna anga, Diospa Churi ani, nishcamanda.
					</seg>
					<seg id="b.JOH.19.8" type="verse">
						Pilato caita uyasha maspas manzharicami.
					</seg>
					<seg id="b.JOH.19.9" type="verse">
						Cuti taripana huasii icusha, Pilato Jesusta: ¿Maimandara angui can? nisha tapuca. Jesús mana imaras cutipaca.
					</seg>
					<seg id="b.JOH.19.10" type="verse">
						Shinajpi Pilato paita: ¿Imarasha mana cutipahuangui? nica. ¿Manzhu yachangui canda chacatangaj ushaira charini, shinallara canda cacharinaras ushaira charini?
					</seg>
					<seg id="b.JOH.19.11" type="verse">
						Jesús cutipaca: Ñucahua mana ima ushairas charinguima, mana ahua pachamanda cushcajpi. Chimanda ñucara canda cuj runa yali uchayujmi.
					</seg>
					<seg id="b.JOH.19.12" type="verse">
						Caimanda Pilato Jesusta cacharingaj iyarica. Judiogunaga astaun caparisha: Can cai runara cacharisha, mana Cesarba amigochu angui, ninauca. Maicans paillara rey apu tucusha Cesarda chijnin.
					</seg>
					<seg id="b.JOH.19.13" type="verse">
						Shinajpi Pilato cai shimira uyasha, Jesusta canzhama pushaca. Taripanai tiarica, Rumi Pata nishca pistui; caita hebreo shimii Gabata nishcami.
					</seg>
					<seg id="b.JOH.19.14" type="verse">
						Pascua ista aiichina punzha aca, doce horas chaupi punzha mayan. Shinajpi Pilato nica: ¡Ricuichi canguna Rey Apura!
					</seg>
					<seg id="b.JOH.19.15" type="verse">
						Paiguna caparisha: ¡Llucchi, llucchi, paita chacatai! ninauca. Pilatoga: ¿Canguna Rey Apura chacatashachu? nica. Shinajpi sacerdote apuuna: Cesarlla ñucanchi rey apumi, shujpas illanmi, ninauca.
					</seg>
					<seg id="b.JOH.19.16" type="verse">
						Shinasha Pilato Jesusta paigunama entregaca chacatangaj. Paiguna Jesusta apisha pushanaucami.
					</seg>
					<seg id="b.JOH.19.17" type="verse">
						Jesús paihua cruzta aparisha ricami, Uma Tullu nishca pambama, caita hebreo shimii, Gólgota nishcami.
					</seg>
					<seg id="b.JOH.19.18" type="verse">
						Chihui Jesusta chacatanauca. Paindi ishquiras, ali maquima shujta, llaquima shujta, Jesús paiguna chaupi shungüi.
					</seg>
					<seg id="b.JOH.19.19" type="verse">
						Pilato shu quillcara quillcaca, cruz ahuai churacami. Shinami quillcashca aca: Nazaretmanda Jesús, judioguna Rey Apu.
					</seg>
					<seg id="b.JOH.19.20" type="verse">
						Ashca judioguna cai quillcashcara ricunauca; Jesús chacatashca pamba entero llacta mayambi ashcamanda. Chi quillcashca hebreo, griego, latin shimiunai quillcashca aca.
					</seg>
					<seg id="b.JOH.19.21" type="verse">
						Judioguna sacerdote apuuna Pilatora ninauca: Judioguna Rey Apu ama quillcangui, randi: Judioguna Rey Apu mani, nica; shinara quillcai.
					</seg>
					<seg id="b.JOH.19.22" type="verse">
						Shinajpi Pilato cutipaca: Ñuca ña quillcashcaga quillcashcami.
					</seg>
					<seg id="b.JOH.19.23" type="verse">
						Soldarouna Jesusta chacatashca huasha, paihua churanaunara apisha chuscu partii chaupinauca, caran soldaro shu partira charingaj. Paihua ucu churarina sirana illaj aca, ahuamanda shujllai ahuashca aca.
					</seg>
					<seg id="b.JOH.19.24" type="verse">
						Paigunapura ninauca: Ama lliquishunchi caita. Astaun ajllashunchi pihuajchu anga; maican Uchayuj asha apachu. Shina rasha, quillcashcara pactachinauca, cai: Paigunapura ñuca churanara chaupinauca, ñuca llachapamanda maican lichayujta ajllanauca, nisha. Soldarouna shina ranauca.
					</seg>
					<seg id="b.JOH.19.25" type="verse">
						Jesuspa cruz rayai, paihua mama, paihua mama ñaña, Cleofaspa huarmi Marías, María Magdalenas chihui pariju tianauca.
					</seg>
					<seg id="b.JOH.19.26" type="verse">
						Jesús paihua mamara ricusha, pai llaquishca yachachishca runaras chihui tiajtas ricusha, Jesús paihua mamara nica: Huarmi, riqui camba churira.
					</seg>
					<seg id="b.JOH.19.27" type="verse">
						Chi huasha Jesús cai yachachishca runara nica: Riqui camba mamara. Chimanda pacha cai yachachishca runa Jesuspa mamara paihua quiquin huasima pushaca.
					</seg>
					<seg id="b.JOH.19.28" type="verse">
						Chimanda huasha, Jesús tucuira ña pactarishcara yachasha, Quillcara pactachingaj: Upinai, nica.
					</seg>
					<seg id="b.JOH.19.29" type="verse">
						Chihui shu ayac vinohua undachishca vaso tiaca. Shinajpi shu pútusta tsungachinauca vinohua; caspi pundai huatasha, Jesuspa shimii llutanauca.
					</seg>
					<seg id="b.JOH.19.30" type="verse">
						Jesús vinora upishca huasha: Ña pactarishcami, nica. Shina nisha, umara uraima lapusha, espiritura entregacami.
					</seg>
					<seg id="b.JOH.19.31" type="verse">
						Shinajpi judioguna Pascua alkhina punzha asha, samana punzhai huañushcauna cruzpi ama saquirinauchu, chi samana punzha atun ista punzha asha, Pilatora mañanauca paiguna changa tulluunara paquinauchu, paigunara cruzmanda anzhuchinauchu.
					</seg>
					<seg id="b.JOH.19.32" type="verse">
						Soldarouna shamujpi, changaunara paquinauca shu runara chishu runaras, Jesushua pariju chacatashcaunara.
					</seg>
					<seg id="b.JOH.19.33" type="verse">
						Shinajpi Jesusma shamusha, pai ña huañushcara ricusha, paihua changara mana paquinaucachu.
					</seg>
					<seg id="b.JOH.19.34" type="verse">
						Astaumbas shu soldaro Jesusta costillaspi tucsica lanzahua. Chimanda yahuarndi yacundi llucshinauca.
					</seg>
					<seg id="b.JOH.19.35" type="verse">
						Chita ricuj runa riman. Pai rimashca shimi ciertomi. Pai rimashca shimi cierto ashcara paimi yachan, canguna shinallara quirinauchu.
					</seg>
					<seg id="b.JOH.19.36" type="verse">
						Cai tucuira rashca aca Quillcashca pactaringaj, shina nisha: Paimanda ima tulluras mana paquishcachu anga.
					</seg>
					<seg id="b.JOH.19.37" type="verse">
						Shinallara shu Quillcashcai: Paiguna tucshishca runara ricunaungami, nin.
					</seg>
					<seg id="b.JOH.19.38" type="verse">
						Chimanda huasha, Arimatea llactamanda José, pai Jesús yachachishca runa asha, astaun pacallami judiogunara manzhashcaraigu, Pilatora mañaca: Lugarda cuhuai, nisha, Jesuspa aichara cruzmanda llucchingaj. Pilato lugarda cucami. Shinajpi José shamuca, Jesuspa aichara llucchicami.
					</seg>
					<seg id="b.JOH.19.39" type="verse">
						Shinallara shamuca Nicodemo, pai ñaupa Jesusma tutai shamuj, mirrahua, aloehua masashca gusto asnaj ambira apamusha, patsac libra tupura.
					</seg>
					<seg id="b.JOH.19.40" type="verse">
						Jesuspa aichara apinauca, llachapahua pillunauca gusto asnajgunahua, judioguna pambana yachaira.
					</seg>
					<seg id="b.JOH.19.41" type="verse">
						Jesús chacatashca pamba mayambi shu sisa pamba tiaca. Sisa pambai shu mushuj pambana uctu tiaca, chihui pitas chara mana pambashcachu aca.
					</seg>
					<seg id="b.JOH.19.42" type="verse">
						Pascua alichina punzha ashcamanda, chi pambana uctu mayanlla ajpi, chillai Jesusta chingachinauca.
					</seg>
				</div>
				<div id="b.JOH.20" type="chapter">
					<seg id="b.JOH.20.1" type="verse">
						Semana callarina punzhai, tuta ucura, chara llandu ashcai, María Magdalena Jesús pambashcama shamuca. Rumi anzhuchishcara ricuca.
					</seg>
					<seg id="b.JOH.20.2" type="verse">
						Shinajpi María callpasha rica Simón Pedroma, chishu yachachishca runamas, pai Jesús llaquishcara. Paigunara nica: Pambashcamanda Señorda apanaushca. Illanmi. Maibi churashcaras mana yachanchichu.
					</seg>
					<seg id="b.JOH.20.3" type="verse">
						Pedro, chishu yachachishca runandi llucshisha, pambashcama rinauca.
					</seg>
					<seg id="b.JOH.20.4" type="verse">
						Cai ishqui runa pariju callpanauca. Chishujga Pedromanda yali uctalla callpaca, ñaupalla pambashcama pactaca.
					</seg>
					<seg id="b.JOH.20.5" type="verse">
						Cumurisha ricungaj llachapaunara sirijta ricuca. Shinashas mana icucachu.
					</seg>
					<seg id="b.JOH.20.6" type="verse">
						Huasha, Simón Pedro paita catisha pactamuca; pambashca uctui icusha siriu llachapaunara ricuca.
					</seg>
					<seg id="b.JOH.20.7" type="verse">
						Shinallara umai pillushca llachapara ricuca, mana chishu llachapaunahua pariju, astaun shujpi pillushca aca.
					</seg>
					<seg id="b.JOH.20.8" type="verse">
						Shinajpi chishu yachachishca runa, chi ñaupa pactamuj pambashcama, país shinallara icuca. Ricusha quiricami.
					</seg>
					<seg id="b.JOH.20.9" type="verse">
						Paiguna Quülcashcai quillcashcara Jesús huañushcaunamanda causarínara chara mana intindinaucachu.
					</seg>
					<seg id="b.JOH.20.10" type="verse">
						Yachachishca runauna paiguna huasima tigranauca.
					</seg>
					<seg id="b.JOH.20.11" type="verse">
						Astaun María pambashca canzhai huacasha tiauca; huacashallara pambashcara ricungaj cumurica.
					</seg>
					<seg id="b.JOH.20.12" type="verse">
						Ishqui angelda ricuca, yurajta churarishcaunara. Shuj umama, shujtas chaquima Jesús sirishcai tianauca.
					</seg>
					<seg id="b.JOH.20.13" type="verse">
						Angelguna paita: Huarmi, ninauca, ¿imamanda huacaunguiri? Maríaga: Ñuca Señorda apashcamanda, nica. Maibi paita churashcaras mana yachanichu.
					</seg>
					<seg id="b.JOH.20.14" type="verse">
						Shina rimasha, María huashama voltiarisha, Jesús chihui shayauta ricuca. Paita Jesús ajtara mana ricsicachu.
					</seg>
					<seg id="b.JOH.20.15" type="verse">
						Jesús paita: Huarmi, nica, ¿imarasha huacaunguirí? ¿Pita mascaunguiri? Maríaga, sisa pambara cuirajmi iyasha, nica: Señor, can paita apashca ajpiga, maibi churashcangui cuentahuai. Ñuca paita apasha.
					</seg>
					<seg id="b.JOH.20.16" type="verse">
						Jesusga: ¡María! nica. Paiga voltiarisha ricusha: ¡Raboni! nica. Caimi, Yachachij, nin.
					</seg>
					<seg id="b.JOH.20.17" type="verse">
						Jesús paita nica: Ama llangahuaichu. Chara Yayajma mana sicashcanichu. Ñuca uquiunama ri; paigunara rimairi: Ñuca Yayajma, canguna Yayajmas, ñuca Diosma, canguna Diosmas sicauni, nica.
					</seg>
					<seg id="b.JOH.20.18" type="verse">
						María Magdalena rica yachachishca runaunama cuentangaj imasna Señorda ricushcaras, pai rimashcaras.
					</seg>
					<seg id="b.JOH.20.19" type="verse">
						Chi quiquin punzha, ña chishiyaupi, semana callarina punzha asha, yachachishca runauna tandarinauca. Paiguna tandariushcai pungu ishcashca aca, judiogunara manzhashcamanda. Jesús shamusha, paiguna chaupi shungüi shayarisha, paigunara: Cushiyaichi, nica.
					</seg>
					<seg id="b.JOH.20.20" type="verse">
						Caita rimashca huasha, Jesús paihua maquira paihua costillastas ricuchica. Yachachishca runauna Señorda ricusha cushiyanaucami.
					</seg>
					<seg id="b.JOH.20.21" type="verse">
						Shinajpi Jesús paigunara nica: Cushiyaichi. Yaya ñucara cachashcasna, shinallara cangunara cachauni.
					</seg>
					<seg id="b.JOH.20.22" type="verse">
						Casna rimashca huasha, Jesús paiguna ahuara samaca, nisha: Santo Espiritura apichi.
					</seg>
					<seg id="b.JOH.20.23" type="verse">
						Maicanma ucharashcaunara llushpichisha, llushpichishca anaunmi. Maicanmas ucharashcaunara saquichisha, saquichishca anaunmi.
					</seg>
					<seg id="b.JOH.20.24" type="verse">
						Tomasga, chunga ishquimanda shuj, Chapa Huahua nishca, Jesús shamushcai illacami.
					</seg>
					<seg id="b.JOH.20.25" type="verse">
						Chishu yachachishca runauna paita ninauca: Señorda ricushcanchi. Tomás cutipaca: Paihua maquii clavashca uctuunara mana ricusha, ñuca rerora clavo uctuunai mana satisha, ñuca maquiras costillaspi mana satisha, mana quirishachu.
					</seg>
					<seg id="b.JOH.20.26" type="verse">
						Pusac punzha huasha, cutillara yachachishca runauna ucui tianauca, Tomás paigunahua tiauca. Jesús icuca, pungu ishcashca asha. Paiguna chaupi shungüi shayarisha: Cushiyaichi, nica.
					</seg>
					<seg id="b.JOH.20.27" type="verse">
						Shinajpi Jesús Tomasta: Rerora apami, nica, ñuca maquiunara riqui, nica. Caima maquira chutachi, costillaspi sari. Ama mana quirij tucui, astaun quirij tucui.
					</seg>
					<seg id="b.JOH.20.28" type="verse">
						Tomás cutipaca: Ñuca Señor, ñuca Dios, nisha.
					</seg>
					<seg id="b.JOH.20.29" type="verse">
						Jesús paita: Can, Tomás, ricushcamandalla quirishcangui. Astaun mana ricusha quirijguna bendiciashca anaungami.
					</seg>
					<seg id="b.JOH.20.30" type="verse">
						Jesús shinallara ashca munanaita ricurinaunara rarcami pai yachachishca runauna ñaupajpi, chiguna cai quillcai mana quillcashcachu tian.
					</seg>
					<seg id="b.JOH.20.31" type="verse">
						Caigunara quillcashcami Cristo Diospa Churi ashcara quiringaj, canguna quirisha causaira charingaj paihua shutii.
					</seg>
				</div>
				<div id="b.JOH.21" type="chapter">
					<seg id="b.JOH.21.1" type="verse">
						Chimanda huasha, Jesús cuti pai yachachishca runaunama ricurimuca Tiberias nishca lamar patai. Cai samii ricurica.
					</seg>
					<seg id="b.JOH.21.2" type="verse">
						Simón Pedro, Chapa Huahua nishca Tomás, Galileai Canámanda Natanael, Zebedeo churiuna, shu ishqui Jesús yachachishca runaunandi pariju tianauca.
					</seg>
					<seg id="b.JOH.21.3" type="verse">
						Simón paigunara nica: Licangaj riuni. Chishujguna: Canhua catimunchi, ninauca. Risha, canoai icunauca. Tuta pagarijta imaras mana apinaucachu.
					</seg>
					<seg id="b.JOH.21.4" type="verse">
						Punzhayaushcai, Jesús pulayai shayarica. Yachachishca runaunaga pai Jesús ajta mana ricsinaucachu.
					</seg>
					<seg id="b.JOH.21.5" type="verse">
						Jesús: Churihuauna, nica, ¿imahuaras micunara charinguichi? illan, ninauca.
					</seg>
					<seg id="b.JOH.21.6" type="verse">
						Paigunara nica: Licara ali maqui partima shitai, tupanguichimi. Shinajpi licara shitasha, ashca aichahua apirica. Licara mana imasna rashas llucchihuaj aca, ashca aichahua tiashcamanda.
					</seg>
					<seg id="b.JOH.21.7" type="verse">
						Shinajpi chi Jesús llaquishca yachachishca runa Pedrora nica: Señormi. Simón Pedro, Señor ajta uyasha, churanara churarisha chumbillica, llatan ashcamanda; chasna rasha yacuma pahuaca.
					</seg>
					<seg id="b.JOH.21.8" type="verse">
						Chishu yachachishca runauna canoandi shamunauca, licara aisasha, paiguna yacu patamanda mana yapa carui anauca, patsaj metro tupullai.
					</seg>
					<seg id="b.JOH.21.9" type="verse">
						Allpama pactamujpiga, ninara apichishcara, nina ahuai aichahua churashcaras ricunauca, tandandi.
					</seg>
					<seg id="b.JOH.21.10" type="verse">
						Jesús paigunara nica: Cuna apishca aichahuamanda apamichi.
					</seg>
					<seg id="b.JOH.21.11" type="verse">
						Simón Pedro sicaca, licara pulayama aisamusha. Atun aichahuahua undashca aca, shu patsaj pichca chunga quinsa ashca. Shina tupu ashas, lica mana lliquiricachu.
					</seg>
					<seg id="b.JOH.21.12" type="verse">
						Jesús paigunara: Micuj shamichi, nica. Pihuas paita tapunara mana ushanaucachu: Canga ¿pitangui? nisha, pai Señor ashcara riparasha.
					</seg>
					<seg id="b.JOH.21.13" type="verse">
						Shinajpi Jesús shamujpi, tandara apisha paigunara cuca, shinallara aichahuaras.
					</seg>
					<seg id="b.JOH.21.14" type="verse">
						Caita ña quinsa cuti Jesús pai yachachishca runaunama ricurimuca pai causarishca huasha.
					</seg>
					<seg id="b.JOH.21.15" type="verse">
						Micushca huasha, Jesús Simón Pedrora nica: Simón, Jonaspa churi, ¿caigunamanda yali ashcara llaquihuanguichu? Pedro cutipaca: Ari, nisha, can yachangui, Señor, ñuca canda llaquinimi. Jesús paita: Ñuca borrego huahuaunara carangui, nica.
					</seg>
					<seg id="b.JOH.21.16" type="verse">
						Ishqui cuti Jesús paita: Simón, Jonaspa churi, ¿ashcara llaquihuanguichu? nica. Ari, nica, can yachangui, Señor, ñuca canda llaquinimi. Jesús paita: Ñuca borregounara carangui, nica.
					</seg>
					<seg id="b.JOH.21.17" type="verse">
						Jesús quinsa cuti tapusha: Simón, Jonaspa churi, nica, ¿llaquihuanguichu can? Pedroga, Jesús quinsa cuti tapushcai: Llaquihuanguichu, nishcamanda llaquiricami. Cutipaca: Señor, nisha, tucuira yachangui; ñuca canda llaquishcara yachangui. Jesús paita: Ñuca borregounara carangui, nica.
					</seg>
					<seg id="b.JOH.21.18" type="verse">
						Cierto pacha canda nini: Malta ashcai, canlla churaricangui; maima munashcamas purij acangui. Randi, can rucu tucushcai, maquiunara chutachingui, shujga canda churachingami, can mana munashcama canda pushanaungami.
					</seg>
					<seg id="b.JOH.21.19" type="verse">
						Caita nica Jesús, Pedro imahuara huañungarauca, Diosta sumacyachingaj. Shina rimasha, Catihuai, nica.
					</seg>
					<seg id="b.JOH.21.20" type="verse">
						Pedro voltiarisha, Jesús llaquishca yachachishca runara catimujta ricuca. Caiga Jesuspa rayai quimirisha sirij aca tuta micushcai, Jesusta tapusha: Señor, ¿pimi canda huañuchingaj entregangachu? nisha.
					</seg>
					<seg id="b.JOH.21.21" type="verse">
						Pedro paita ricusha Jesusta nica: Señor, ¿cai runaga imara?
					</seg>
					<seg id="b.JOH.21.22" type="verse">
						Jesús: Ñuca cuti tigramungagama pai tiauchu munasha, ¿canda imara? nica. Canga, catihuai.
					</seg>
					<seg id="b.JOH.21.23" type="verse">
						Shinasha uquiunapura cai shimi mirarica, cai yachachishca runa mana huañunachu, nisha. Astaun Jesús mana nicachu: Mana huañunachu, randi shina nicami: Cai runa ñuca cuti tigramungagama tiauchu ñuca munasha, ¿canda imara?
					</seg>
					<seg id="b.JOH.21.24" type="verse">
						Caimi cai tucuira rimaj yachachishca runa. Cai tucuira quillcacami. Pai rimashcauna cierto ajta yachanchi. 25 Shinallara Jesús rashcauna shujguna ashcara tianaun; caranda chican chican quillcajpiga, entero cai pacha mana pactanmachu aca quillcashca librounara charingaj yachin. Amen.
					</seg>
				</div>
			</div>
			<div id="b.ACT" type="book">
				<div id="b.ACT.1" type="chapter">
					<seg id="b.ACT.1.1" type="verse">
						Ñuca ñaupa quillcashcai canda rimashcani, Teófilo, imasnara Jesús tucui imaunaras rangaj camachingaj callarica,
					</seg>
					<seg id="b.ACT.1.2" type="verse">
						Santo Espíritu camachishca shimiunara pai ajllashca cachashca runaunama rimasha, Jesús ahua pachama cayai tucungama.
					</seg>
					<seg id="b.ACT.1.3" type="verse">
						Pai huañushca huasha, Jesús causarisha paigunama cierto ricurimuca chuscu chunga punzha tupura. Shina rashaga, Dios mandana pacha shimira paigunama rimaca.
					</seg>
					<seg id="b.ACT.1.4" type="verse">
						Jesús paigunahua pariju tiausha, paigunara mandaca: Jerusalenmanda ama ringuichichu, nisha, Yaya cusha nishcara chapaichi, ñucamanda uyashcara.
					</seg>
					<seg id="b.ACT.1.5" type="verse">
						Juanga cierto pacha yacuhua bautisaca. Astaumbas cai punzhaunamanda huashalla canguna Santo Espirítui bautisarmguichimi.
					</seg>
					<seg id="b.ACT.1.6" type="verse">
						Shinajpi tandarimujguna tapunauca: Señor, nisha, ¿Cai horasgunai Israelba gobiernora cuti ataringuichichu?
					</seg>
					<seg id="b.ACT.1.7" type="verse">
						Jesús paigunara nica: Tiempounara mana canguna yachana, astaun Yaya paihua quiquin ushaibi churaca.
					</seg>
					<seg id="b.ACT.1.8" type="verse">
						Astaumbas, ushaira apinguichimi Santo Espíritu canguna ahuai shamushcai. Ñucamanda rimajguna anguichi Jerusalembi, tucui Judeáis, Samaríais, cai pacha puchucai pundagamas.
					</seg>
					<seg id="b.ACT.1.9" type="verse">
						Cai shimiunara rimashca huasha, paiguna ricujllaira, Jesús ahuama rica; shu puyu ñahuimanda paita quillpacami.
					</seg>
					<seg id="b.ACT.1.10" type="verse">
						Paiguna ñahui ahuama ricusha, Jesús riupi, ishqui runa yuraj churana churarishca paigunahua pariju shayanauca.
					</seg>
					<seg id="b.ACT.1.11" type="verse">
						Chi runauna ninauca: Galilea runauna, ¿ima rasha ahuama ricunguichiri? Cai quiquin Jesús cuti shamunga; canguna pai riushcai ricushcasna shinallara shamungami.
					</seg>
					<seg id="b.ACT.1.12" type="verse">
						Shinajpi, Olivos nishca urcumanda Jerusalenma tigramunauca. Caimi chaupi samai purina tupu.
					</seg>
					<seg id="b.ACT.1.13" type="verse">
						Llactai icusha, ahua patama sicanauca. Chihui causanauca Pedro, Jacobo, Juan, Andrés, Felipe, Tomás, Bartolomé, Mateo, Alfeo churi Jacobo, Simón Zelotes nishca, Jacobo uqui Judasndi.
					</seg>
					<seg id="b.ACT.1.14" type="verse">
						Paiguna tucui pariju tianauca, shu iyaillahua Diosta mañasha, rugasha, huarmiunandi, Jesuspa mama Mariandi, paihua uquiunandi.
					</seg>
					<seg id="b.ACT.1.15" type="verse">
						Chi punzhaunai uquiuna chaupi shungüi Pedro ataríca. Tandarijguna patsaj ishqui chunga tupu anauca.
					</seg>
					<seg id="b.ACT.1.16" type="verse">
						Shina nisha rimaca: Runauna, uquiuna, shina tucuna ministiricami, David shimimanda Santo Espíritu ñaupa rimashca shimiuna pactaringaj, imasnara Judas Jesusta apijgunara yanapaca.
					</seg>
					<seg id="b.ACT.1.17" type="verse">
						Pai ñucanchihua yupashca aca, ñucanchihuas Diosta sirvij aca.
					</seg>
					<seg id="b.ACT.1.18" type="verse">
						Cai Judas shu pambara randicami, pai irus rashcamanda pagashca cullquihua; huarcurishaga, icsa tujyasha, chunzhulli taliricami.
					</seg>
					<seg id="b.ACT.1.19" type="verse">
						Jerusalembi tiajgunara cai tucuira yacharicami. Shinasha, chi pambara shutichinauca paiguna quiquin shimü: Aquéldama. Cai runa shimii: Yahuar pamba, nin.
					</seg>
					<seg id="b.ACT.1.20" type="verse">
						Salmos nishca quillcai quillcashca tian: Pai causana huasi chunllayachu, pihuas ama chihui causachu. Shinallara: Shuj paihua ranara rachu.
					</seg>
					<seg id="b.ACT.1.21" type="verse">
						Ministirinmi cai ñucanchihua pariju tiaj runaunamanda shujta ajllangaj, Señor Jesús causarishcara ricusha rimaj tucungaj ñucanchihua pariju,
					</seg>
					<seg id="b.ACT.1.22" type="verse">
						shu ñucanchihua pariju tiaj runa tucui Señor Jesús ñucanchihua purishca punzhaunai, Juan paita bautisashcamanda pai ahuama rinagama.
					</seg>
					<seg id="b.ACT.1.23" type="verse">
						Ishquira ricuchinauca: shuj, José Barsabas nishca, paihua shu shuti Justo; shujpas, Matías nishca.
					</seg>
					<seg id="b.ACT.1.24" type="verse">
						Diosta mañasha rimanaucami: Canmi, Señor, tucui shungura ricsij angui. Cai ishquimanda maicanda ajllangui, ricuchi,
					</seg>
					<seg id="b.ACT.1.25" type="verse">
						pai canda sirvingaj, can cachamushca tucungaj, imasna Judas ucha rashcamanda mana valijpi, ucu pachama ringaj urmaca.
					</seg>
					<seg id="b.ACT.1.26" type="verse">
						Cai ishquimanda maicanda Dios ajllanga camanauca. Matías ajllashca aca. Chimanda huasha, pai chunga shuj Jesucristo cachashca runaunahua yupashca aca.
					</seg>
				</div>
				<div id="b.ACT.2" type="chapter">
					<seg id="b.ACT.2.1" type="verse">
						Pentecostés nishca punzha pactaricami. Paiguna tucui shu iyaillahua pariju tandarishca anauca.
					</seg>
					<seg id="b.ACT.2.2" type="verse">
						Cungaimanda, ahua pachamanda shu shinzhi huaira cuenta uyanímica; paiguna tiaushca entero huasira undarimuca.
					</seg>
					<seg id="b.ACT.2.3" type="verse">
						Paigunama nina cuenta calluuna ricurimunauca, caran runa ahuai tiarisha.
					</seg>
					<seg id="b.ACT.2.4" type="verse">
						Tucui paiguna Santo Espirituhua undashca anauca. Shu shimiunai rimai callarinauca, Santo Espíritu rimachishcasna.
					</seg>
					<seg id="b.ACT.2.5" type="verse">
						Chi horasgunai, cai pacha tucui partimanda Diosta llaquij judioguna Jerusalembi tianauca.
					</seg>
					<seg id="b.ACT.2.6" type="verse">
						Casna uyarimujpiga, tucui tandarimunauca. Manzharinauca, caran dueño paihua quiquin shimii rimashcara uyasha.
					</seg>
					<seg id="b.ACT.2.7" type="verse">
						Paigunaga mana intindinauca, manzharinauca, nisha: ¿Manzhu tucui cai rimajguna Galilea runauna?
					</seg>
					<seg id="b.ACT.2.8" type="verse">
						¿Imasna rasha paiguna rimashcara uyaunchi caran dueño paihua quiquin pagarishca shimii?
					</seg>
					<seg id="b.ACT.2.9" type="verse">
						Cai tucui llactaunamanda shamujguna uyanauca: Partía, Media, Elam, Mesopotamia, Judea, Capadocia, Ponto, Asia nishca llactaunamanda.
					</seg>
					<seg id="b.ACT.2.10" type="verse">
						Shinallara Frigiamanda, Pamfiliamanda, Egiptomanda, Africamanda, Cirene huasha partimanda, Romamanda pasiajgunandi, judioguna ashas paiguna yachaira catimujguna ashas, uyanauca.
					</seg>
					<seg id="b.ACT.2.11" type="verse">
						Shinallara Cretamanda, Arabiamanda shamujgunas uyanauca. Tucui paiguna: Ñucanchi quiquin shimii Dios munanaita rashcaunara uyanchi, ninauca.
					</seg>
					<seg id="b.ACT.2.12" type="verse">
						Mana yachai tucusha, manzharishca anauca, paigunapura rimanausha: ¿Casna imarai? nisha.
					</seg>
					<seg id="b.ACT.2.13" type="verse">
						Shujguna randi burlasha asinauca: Caiguna machashca anaun, nisha.
					</seg>
					<seg id="b.ACT.2.14" type="verse">
						Shinajpi Pedro shayarisha, paihua pariju chunga shuj runaunandi paigunara rimasha nica: Judio runauna, tucui Jerusalembi causajgunas, caita uyaichi, ñuca shimira yachaichi.
					</seg>
					<seg id="b.ACT.2.15" type="verse">
						Caigunaga mana machashcachu anaun, canguna iyashcasna; chara tutamandallami, las nueve tupu.
					</seg>
					<seg id="b.ACT.2.16" type="verse">
						Caitaga Diosmanda rimaj Joel rimasha nica:
					</seg>
					<seg id="b.ACT.2.17" type="verse">
						Puchucai punzhaunai shina tucungami, Dios nin: Ñuca Santo Espiritura talishami tucuiguna ahuai. Canguna churiuna, canguna ushushiuna ñucamanda rimanaungami; canguna maltauna nuspaibi ricunaungami; canguna rucuunaga nuspaigunai nuspanaungami.
					</seg>
					<seg id="b.ACT.2.18" type="verse">
						Cierto pacha chi punzhaunai ñucara sirvij cariuna huarmiuna ahuai ñuca Espiritura talishami. Paiguna ñucamanda rimanaungami.
					</seg>
					<seg id="b.ACT.2.19" type="verse">
						Ahua pachaiga munanaita ricuchishami; cai pachais uñaras mana ricuihuaj ricuringami, yahuar, nina, cushni.
					</seg>
					<seg id="b.ACT.2.20" type="verse">
						Indi llanduyangami, quilla yahuar cuenta tucungami, manara Diospa atun punzha, tucui pajllai ricushca punzha, shamungami.
					</seg>
					<seg id="b.ACT.2.21" type="verse">
						Maicans Diospa shutii mañasha quishpichishca anga.
					</seg>
					<seg id="b.ACT.2.22" type="verse">
						Israel runauna, ñuca rimashcara uyaichi. Dios Nazaretmanda Jesusta munashcara ricuchica ashca munanaita rashcaunahua ricurinaunahuas canguna chaupi shungüi, Jesuspa maquihua rasha, canguna yachashcasna.
					</seg>
					<seg id="b.ACT.2.23" type="verse">
						Canguna cai Jesusta, Dios munashcahua, Dios ñaupamanda yachashcahua cushca, apisha huañuchicanguichi, uchayuj maquiunahua paita chacatasha.
					</seg>
					<seg id="b.ACT.2.24" type="verse">
						Paitaga Dios atarichicami; huañuna nanaiunamanda cacharicami; huañuna mana ushacachu paita are angaj.
					</seg>
					<seg id="b.ACT.2.25" type="verse">
						David Jesusmanda rimaca: Señorda tucui horas ñuca ñaupajpi ricucani; pai ñuca ali maqui partima tiausha, mana turbarishachu.
					</seg>
					<seg id="b.ACT.2.26" type="verse">
						Chiraigumanda ñuca corazón cushiyacami; ñuca shimi cushiyaca; shinallara ñuca aichas chapausha samangami.
					</seg>
					<seg id="b.ACT.2.27" type="verse">
						Chiraigumanda, ñuca almara ucu pachai mana saquinguichu; shinallara camba Santo Churi ismungaj mana lugarda cunguichu.
					</seg>
					<seg id="b.ACT.2.28" type="verse">
						Causana ñambiunara ricsichihuacangui. Camba ñahuira ricusha ñuca shungüi cushihua undachingui.
					</seg>
					<seg id="b.ACT.2.29" type="verse">
						Runauna, uquiuna, cierto pacha cangunara pajlla pambai rimanara ushanchi Rucu Davidmanda. Paiga huañucami, pambashca aca. Paita pambashca caibimi; ñucanchihua tiaun cuna punzhagama.
					</seg>
					<seg id="b.ACT.2.30" type="verse">
						Cai Davidga Diosmanda rimaj aca. Pai yachaca imasna Dios paihua quiquin shutillai rimasha cierto rimaca: Camba miraigunamanda, aichamanda rimasha, Cristora atarichisha camba rey apu tiarinai tiaringaj, nisha.
					</seg>
					<seg id="b.ACT.2.31" type="verse">
						Ñaupa horasmanda ricusha, Cristo causarinara rimacami, paihua alma ucu pachai mana saquiricachu; paihua aicha mana ismucachu.
					</seg>
					<seg id="b.ACT.2.32" type="verse">
						Cai Jesusta Dios causachicami. Ñucanchi caita ricujguna anchi.
					</seg>
					<seg id="b.ACT.2.33" type="verse">
						Shinashaga Jesús, Diospa ali maquima ahuayachishca asha, Yaya Dios Santo Espiritura cusha nishca shimira apishca asha, cai canguna ricushcara uyashcaras cachamucami, talicami.
					</seg>
					<seg id="b.ACT.2.34" type="verse">
						David randi ahua pachama mana sicacachu. Shinashas pai riman: Señor ñuca Señorda nica, Ñuca ali maquima tiari,
					</seg>
					<seg id="b.ACT.2.35" type="verse">
						ñuca canda chijnijgunara camba chaqui ucui churanagama.
					</seg>
					<seg id="b.ACT.2.36" type="verse">
						Tucui Israel runauna cierto pacha yachanguichi, cai chacatashca Jesusta Dios Señormi Cristomi rarca.
					</seg>
					<seg id="b.ACT.2.37" type="verse">
						Shinajpi caita uyashaga, uyajguna shungüi nanarisha, Pedroras chishu cachashca runaunaras rimanauca: Runauna, uquiuna, nisha, ¿Imara rashun?
					</seg>
					<seg id="b.ACT.2.38" type="verse">
						Pedro paigunara nica: Canguna uchamanda arrepentirichi. Shina rasha, caran dueño bautisarichi Jesucristo shutii, canguna ucharashcara perdonaringaj. Santo Espiritura apinguichimi.
					</seg>
					<seg id="b.ACT.2.39" type="verse">
						Cai rimashcaraga cangunara cushcami, shinallara canguna churiunaras, maibi carui tiajgunaras, maicans ñucanchi Señor Dios cayashcaunara cushcami cai rimashcara.
					</seg>
					<seg id="b.ACT.2.40" type="verse">
						Ashca shimiunahua rimasha paigunara camachica, nisha: Quishpichishca aichi cai manali miraigunamanda.
					</seg>
					<seg id="b.ACT.2.41" type="verse">
						Shinarasha, pai rimashca shimiunara chasquijguna bautisarinauca. Chi punzhai paigunahua quinsa huaranga runa tupu yaparinauca.
					</seg>
					<seg id="b.ACT.2.42" type="verse">
						Quirijguna cachashca runauna yachachishcaunai catinauca, paigunapura parijumanda llaquinausha, tandara paquinais, Diosta mañanáis.
					</seg>
					<seg id="b.ACT.2.43" type="verse">
						Tucui runa manzhanaucami. Jesús cachashca runauna munanaita rashcaunara ashcara ricuchinauca.
					</seg>
					<seg id="b.ACT.2.44" type="verse">
						Tucui quirijguna pariju tianaucami; paiguna charishcaunara pariju charínauca.
					</seg>
					<seg id="b.ACT.2.45" type="verse">
						Paiguna allpaunara, paiguna charishcaunaras catusha, caranma cunauca, caran runa ministishca tupura.
					</seg>
					<seg id="b.ACT.2.46" type="verse">
						Shina rasha, tucui parijulla caran punzha templo nishca Diospa huasii tianaucami. Paiguna huasiunai tandara paquisha, cushi shunguhua chuyaj shunguhuas pariju micunauca.
					</seg>
					<seg id="b.ACT.2.47" type="verse">
						Caran punzha Diosta alabasha, tucui runaunahua ali shunguhua tianaucami. Señor caran punzha quirijgunama quishpichina ajgunara llutachica.
					</seg>
				</div>
				<div id="b.ACT.3" type="chapter">
					<seg id="b.ACT.3.1" type="verse">
						Pedro Juandi templo huasima sicanauca, Diosta mañana horas, las tres tupu chishira.
					</seg>
					<seg id="b.ACT.3.2" type="verse">
						Chihui shu runa tiaca, mama icsamanda pacha anga chaqui pagarishca. Paita Diospa huasi Sumac nishca pungüi caran punzha aparimusha churanauca. Diospa huasima shamujgunamanda cullquira mañasha tiaca.
					</seg>
					<seg id="b.ACT.3.3" type="verse">
						Cai runa Pedrora Juandas Diospa huasi icuuta ricusha: Cullquira cuyahuapai, nica.
					</seg>
					<seg id="b.ACT.3.4" type="verse">
						Pedro Juandi paita ali pacha ricusha rimaca: Ñucanchira riqui.
					</seg>
					<seg id="b.ACT.3.5" type="verse">
						Shinajpi paigunara ricuca: Imaras cuhuangami ranaun iyasha chapauca.
					</seg>
					<seg id="b.ACT.3.6" type="verse">
						Pedro rimaca: Cullquiras curiras imaras mana charinichu, randi ñuca charishcara canda cuni. Nazaretmanda Jesucristo shutii canda nini: Atari, puri.
					</seg>
					<seg id="b.ACT.3.7" type="verse">
						Pedro paihua ali maquimanda apisha paita atachicami. Chi ratollaira paihua chaquiuna chaqui mucuunandi shinzhi tucunauca.
					</seg>
					<seg id="b.ACT.3.8" type="verse">
						Chi runa pahuasha shayarica, purica. Paigunandi Diospa huasii icuca, ali purisha, saltasha, Diosta alabasha.
					</seg>
					<seg id="b.ACT.3.9" type="verse">
						Tucui runauna pai purishcara, pai Diosta alabashcaras ricunauca.
					</seg>
					<seg id="b.ACT.3.10" type="verse">
						Tucui runa paita Diospa huasi Sumac nishca pungüi tiarij cullquira mañaj ajta ricsinauca. Tucui runauna ashcara manzharinauca cai runara alichishcamanda.
					</seg>
					<seg id="b.ACT.3.11" type="verse">
						Alichishca anga chaqui runa Pedroras Juandas apilla charicami. Tucui runauna manzharisha paigunama tandarinaucami, Salomón nishca pungüi.
					</seg>
					<seg id="b.ACT.3.12" type="verse">
						Pedro caita ricusha, runaunama cutipaca: Israel runauna, ¿imamanda cai rashcara manzharinguichi? ¿Imamanda ñucanchira yapa ricunguichi, ñucanchi ushaihuachu caita rashcanchi, ñucanchi shungu ali ashcamandachu cai runara purichishcanchi?
					</seg>
					<seg id="b.ACT.3.13" type="verse">
						Abrahamba, Isacpa, Jacobpa Dios, ñucanchi yayauna Dios, paihua Churi Jesusta sumacyachicami; randi canguna paita entregacanguichi. Paita mana ricsinchichu, nicanguichi Pilato ñaupajpi, chi Pilato paita cacharisha nijpi.
					</seg>
					<seg id="b.ACT.3.14" type="verse">
						Canguna Santo Ajta, Ali Ajta, Mana ricsinchichu, nicanguichi, astaumbas shu runara huañuchijta cacharingaj mañacanguichi.
					</seg>
					<seg id="b.ACT.3.15" type="verse">
						Shinallara canguna Causaira Cujta huañuchicanguichi. Astaumbas Dios paita huañushcaunamanda causachicamL Caitaga ñucanchi cierto ricujguna anchi.
					</seg>
					<seg id="b.ACT.3.16" type="verse">
						Jesuspa shutii quirishcamanda, cai canguna ricushca canguna ricsishca runara cai shuti shinzhiyachicami. Paihua Dios cushca quirina paita sumajta alichicami tucui canguna ñaupajpi.
					</seg>
					<seg id="b.ACT.3.17" type="verse">
						Cunaga, uquiuna, ñuca yachani canguna mana yachashcamanda shina rashcanguichimi, shinallara canguna apuunas.
					</seg>
					<seg id="b.ACT.3.18" type="verse">
						Shinashas Dios tucui paimanda rimajguna ñaupa rimashcara pactachishcami, imasna paihua Cristo tormendarina aca.
					</seg>
					<seg id="b.ACT.3.19" type="verse">
						Shinajpi canguna ucharashcara arrepentirichi, Diosma tigraichi, canguna uchaunara pichai tucungaj. Shina rajpiga Diospa ñaupajmanda ali ganas punzhauna shamunaungami;
					</seg>
					<seg id="b.ACT.3.20" type="verse">
						cangunama Jesucristora cachamungami, ñaupamanda cangunama rimashca cuenta.
					</seg>
					<seg id="b.ACT.3.21" type="verse">
						Shinajllaira cierto ministirinmi pai ahua pachai tiangaj tucuira alichina punzhagama, imasna Dios paimanda chuyaj rimajguna shimimanda rimacami callari horasmanda,
					</seg>
					<seg id="b.ACT.3.22" type="verse">
						imasna Moisés yayaunara rimaca: Canguna Señor Dios canguna uquiunamanda shu ñucasna Diospa shimira rimajta cachamungami. Pai tucui rimashcara uyanguichi.
					</seg>
					<seg id="b.ACT.3.23" type="verse">
						Maican almaga chi Rimajta mana uyajpi, runaunamanda ichui tucungami.
					</seg>
					<seg id="b.ACT.3.24" type="verse">
						Shinallara tucui Diosmanda rimajguna, Samuelmanda, paimanda huasha shamujgunandi, maícanguna rimashas, cai punzhaunara rimanaushcami.
					</seg>
					<seg id="b.ACT.3.25" type="verse">
						Canguna chi ñaupa rimajgunamanda churiuna anguichi. Canguna shinallara Dios ñucanchi yayaunara pactachina shimii rimashca runauna anguichi, Dios Abrahanma nisha: Canmanda miramuj churiunai tucui cai pacha ailluuna bendiciashca anaungami.
					</seg>
					<seg id="b.ACT.3.26" type="verse">
						Dios paihua Churira ataríchisha, paita cangunama ñaupa cachamuca, cangunara bendiciangaj, caran dueño pai ucharashcaunara saquisha voltiaringaj.
					</seg>
				</div>
				<div id="b.ACT.4" type="chapter">
					<seg id="b.ACT.4.1" type="verse">
						Pedrondi Juandi runaunama rimaushcai, sacerdoteuna Diospa huasira cuiraj guardauna capitandi, saduceogunandi paigunama shamunauca.
					</seg>
					<seg id="b.ACT.4.2" type="verse">
						Paiguna runaunara yachachishcamanda, Jesús huañushcaunamanda causarishcara rimashcamandas, caiguna piñarisha shamunauca.
					</seg>
					<seg id="b.ACT.4.3" type="verse">
						Paigunara apisha, chonda cularbi ishcanauca cayandi punzhagama, ña chishi ajpi.
					</seg>
					<seg id="b.ACT.4.4" type="verse">
						Cai shimira uyajgunamanda ashcauna quirinauca, quirij carípura shu pichca huaranga tupu anauca.
					</seg>
					<seg id="b.ACT.4.5" type="verse">
						Casna tucucami: cayandi punzha judio apuuna rucuunandi yachaira yachachijgunandi Jerusalembi tandarinauca.
					</seg>
					<seg id="b.ACT.4.6" type="verse">
						Shinallara Anas nishca sacerdote atun apu, Caifas, Juan, Pedrondi Juandi gobierno ñaupajpi Alejandro nishcaunandi, tucui sacerdote atun apuuna ailluunandi tandarinauca.
					</seg>
					<seg id="b.ACT.4.7" type="verse">
						Paiguna chaupi shungüi Pedroras Juandas shayachisha tapunaucami: ¿Ima ushaihua, pihua shutü, caita rashcanguichi? nisha.
					</seg>
					<seg id="b.ACT.4.8" type="verse">
						Shinajpi Pedro, Santo Espirituhua undashca asha paigunara rimacami: Runaunara mandaj apuuna, Israel rucuuna:
					</seg>
					<seg id="b.ACT.4.9" type="verse">
						Cuna punzha canguna shu runara alichishcara tapunguichi, imasna rashara paita alichishca aca.
					</seg>
					<seg id="b.ACT.4.10" type="verse">
						Yachaichi tucui canguna, tucui Israel runaunandi: Nazaretmanda Jesucristo shutii cai runara canguna ñaupajpi alichi tucushcami. Cai canguna chacatashca Jesús, Dios paita huañushcaunamanda causarishca, paihua shutü cai runa alichishcami.
					</seg>
					<seg id="b.ACT.4.11" type="verse">
						Cai Jesusga canguna huasira sicachiujguna mana munashca ichushca rumimi; cai rumiga huasi istandi rumi tucushcami.
					</seg>
					<seg id="b.ACT.4.12" type="verse">
						Shujpajpi quishpina illan. Cai pachai shu shutiras runaunama mana cushcachu aca ñucanchi quishpichi tucungaj.
					</seg>
					<seg id="b.ACT.4.13" type="verse">
						Apuuna, Pedro Juandi mana manzhashcara ricusha, paiguna quillcara mana yachajguna ajta, yanga runa cuenta ajtas ricsinauca. Astaun Jesushua tiashca runauna ajta ricsinauca.
					</seg>
					<seg id="b.ACT.4.14" type="verse">
						Chi alichishca runara paigunahua pariju tiauta ricushaga, mana imaras rimanara ushanauca.
					</seg>
					<seg id="b.ACT.4.15" type="verse">
						Paigunara taripaushca ucumanda canzhama llucshingaj mandanauca, apuuna paigunapuralla cuentananauca.
					</seg>
					<seg id="b.ACT.4.16" type="verse">
						Ninauca: ¿Imara rana angairi cai runaunahua? Cierto pacha shu munanaita rashcara ranaushca, tucui Jerusalembi tiajguna yachanaushcami. Mana pacaihuajchu.
					</seg>
					<seg id="b.ACT.4.17" type="verse">
						Shinarashaga maican runaunamas ama astaun cuentanauchu, paigunara camachishun: Cunamanda, cai shutii ama pimas rimaichi, nisha.
					</seg>
					<seg id="b.ACT.4.18" type="verse">
						Paigunara cayasha camachinauca: Ima samiras Jesuspa shutii ama rimaichi, ama yachachichi, ninauca.
					</seg>
					<seg id="b.ACT.4.19" type="verse">
						Shinajpi Pedrondi Juandi cutipasha paigunara ninauca: Canguna iyaichi, ¿Diospa ñaupajpi alichu anga, cangunarachu uyashun Diosmanda ñaupara?
					</seg>
					<seg id="b.ACT.4.20" type="verse">
						Ñucanchi ricushcaras, ñucanchi uyashcaras rimanara saquingaj mana ushanchichu.
					</seg>
					<seg id="b.ACT.4.21" type="verse">
						Apuuna paigunara camachisha cachanaucami, imasna rashas mana livachihuaj tucujpi, runaunara manzhashcamanda. Tucui runauna paiguna rashcamanda Diosta alabanaucami.
					</seg>
					<seg id="b.ACT.4.22" type="verse">
						Alichishca runa chuscu chunga yali huatayuj aca.
					</seg>
					<seg id="b.ACT.4.23" type="verse">
						Pedrondi Juandi lugaryashca huasha paigunajma shamunauca; sacerdote apuuna rucuunandi paigunara rimashcara cuentanauca.
					</seg>
					<seg id="b.ACT.4.24" type="verse">
						Paiguna cuentashcara uyashaga, tucui pariju Diosta rimanauca, nisha: Tucuira mandaj Señor, ahua pachara, cai pacharas, lamardas, tucui imaras chihui causajgunandi raj Dios mangui;
					</seg>
					<seg id="b.ACT.4.25" type="verse">
						Can, canda sirvij Davidpa shimihua rimacangui, nisha: ¿Imarasha runauna piñarisha caparinauca, yanga iyaigunara iyarinauca?
					</seg>
					<seg id="b.ACT.4.26" type="verse">
						Cai pacha rey apuuna, chishu apuunandi shujllai tandarinauca, Señorhua paihua Cristohuas contra tucusha.
					</seg>
					<seg id="b.ACT.4.27" type="verse">
						Cierto pacha cai llactai can ajllashca santo Churi Jesusta chijnisha, Herodes, Poncio Pilato, gentilgunandi Israel runaunandi tucui tandarimunauca,
					</seg>
					<seg id="b.ACT.4.28" type="verse">
						tucui imaras can ñaupa pundamanda camba maquihua camba iyaibis munashcara pactachingaj.
					</seg>
					<seg id="b.ACT.4.29" type="verse">
						Ricupai, Señor, paiguna chijnisha rimashcara. Cunaga canda sirvijgunama ama manzhasha camba shimira rimangaj cuhuapai.
					</seg>
					<seg id="b.ACT.4.30" type="verse">
						Camba maquira cachamui runaunara alichingaj, ima munanaita ricurinaras rangaj, camba santo Churi Jesuspa shutii.
					</seg>
					<seg id="b.ACT.4.31" type="verse">
						Diosta mañashca huasha, paiguna tiashca huasi chucchurica. Tucui paigunara Santo Espirituhua undashca anauca. Mana manzhasha Diospa shimira rimanauca.
					</seg>
					<seg id="b.ACT.4.32" type="verse">
						Quirij runauna, ashca ashas, shu corazonlla shu almalla tucunauca. Paiguna charishcunamanda mana pihuas: Caita ñucajmi nisha rimajguna aca. Astaun tucui pariju charijguna aca.
					</seg>
					<seg id="b.ACT.4.33" type="verse">
						Cachashca runauna Señor Jesús causarishcara ashca ushaihua rimanauca. Ashca gracia nishca ali iyaihua undashca anauca.
					</seg>
					<seg id="b.ACT.4.34" type="verse">
						Paigunapuraiga mana pihuas ministij tiacachu. Maican allpaunara huasiunaras charijguna catunauca, cullquira apisha apamunauca.
					</seg>
					<seg id="b.ACT.4.35" type="verse">
						Chi cullquira cachashca runaunama cunauca, caranma paiguna ministishca tupura cushca aca.
					</seg>
					<seg id="b.ACT.4.36" type="verse">
						Shinajpi José nishca, cachashca runaunamanda Bernabé shutichishca, runa shimii caita Cushiyachij nin, pai Levi aillumanda, shu Chipre nishca islamanda runa,
					</seg>
					<seg id="b.ACT.4.37" type="verse">
						shu pai charishca allpara catucami; cullquira cachashca runaunama cucami.
					</seg>
				</div>
				<div id="b.ACT.5" type="chapter">
					<seg id="b.ACT.5.1" type="verse">
						Shu Ananías nishca runaga, paihua Safira nishca huarmindi, shu allpara catunauca.
					</seg>
					<seg id="b.ACT.5.2" type="verse">
						Paiga paihua huarmindi apishca cullquira pishiyachinauca; shu chaupillara apamusha, cachashca runaunama cunauca.
					</seg>
					<seg id="b.ACT.5.3" type="verse">
						Pedroga nica: Ananías, ¿imamanda Satanás nishca Supai Apu camba corazonda llullahua undachishca, Santo Espirituma llullangaj, camba allpamanda apishca cullquimanda pishira cungaj?
					</seg>
					<seg id="b.ACT.5.4" type="verse">
						¿Allpara huacachisha, manzhu cambaj aca? Catushca ashaga, ¿manzhu can yacbacangui? ¿Imamanda caita camba corazombi iyacangui? Mana runaunamalla llullashcangui, astaun Diosma.
					</seg>
					<seg id="b.ACT.5.5" type="verse">
						Shinajpi Ananías cai shimira uyasha urmasha huañucami. Shina tucujpiga, tucui uyajguna ashcara manzharinauca.
					</seg>
					<seg id="b.ACT.5.6" type="verse">
						Shinajpi, maltauna atarisha paita pillunauca, llucshisha pambai rinaucami.
					</seg>
					<seg id="b.ACT.5.7" type="verse">
						Quinsa horas pasashca huasha, paihua huarmi shamuca, cai tucushcaunara mana yachasha.
					</seg>
					<seg id="b.ACT.5.8" type="verse">
						Shinajpi Pedro rimaca: Rimahuai, nisha, ¿Canguna allpara chi tupuichu catucanguichi? Huarmiga, Shinai nica, chi tupui.
					</seg>
					<seg id="b.ACT.5.9" type="verse">
						Pedro paita rimaca: ¿Imamanda cuentanaushcanguichi Diospa Espiritura umangaj? Camba carira pambajguna pungüi tianaun. Canda shinallara llucchinaungami.
					</seg>
					<seg id="b.ACT.5.10" type="verse">
						Chi ratollaira Pedro chaquii huarmi huañusha urmacami.
					</seg>
					<seg id="b.ACT.5.12" type="verse">
						Cachashca runauna paiguna maquimanda ashca munanaita ricurinaunaras rashcaunaras ranauca runauna ñaupajpi. Paiguna tucui shu iyaillahua Salomomba pungüi pariju tianauca.
					</seg>
					<seg id="b.ACT.5.13" type="verse">
						Shujgunamanda mana pihuas llutarinara ushacachu manzhashcamanda. Runaunaga paigunara ashcara alabanauca.
					</seg>
					<seg id="b.ACT.5.14" type="verse">
						Señorbi quirijguna ashcarami yaparinauca, ashca cariunas huarmiunas.
					</seg>
					<seg id="b.ACT.5.15" type="verse">
						Shina rasha ungushcaunara ñambiunai churanauca. Caituunai huanduunai churanauca, Pedro pasausha paihua llandu huaquinguna ahuara llandusha pasangaj.
					</seg>
					<seg id="b.ACT.5.16" type="verse">
						Mayan llactaunamanda Jerusalenma ashca runauna shamunauca, ungushcaunara pushamusha, irus supaihua tormendarishcaunandi. Chiguna tucui alichishca anauca.
					</seg>
					<seg id="b.ACT.5.17" type="verse">
						Sacerdoteuna atun apu atarisha, paihua pariju tiajgunandi, saduceo montonmanda asha, piñarishca anauca.
					</seg>
					<seg id="b.ACT.5.18" type="verse">
						Cachashca runaunara apisha, chonda cularbi ishcanauca.
					</seg>
					<seg id="b.ACT.5.19" type="verse">
						Astaumbas, Diospa ángel chonda cular pungura tuta pascasha, paigunara llucchisha, rimacami:
					</seg>
					<seg id="b.ACT.5.20" type="verse">
						Richi, nisha. Diospa huasii icusha, runaunara cai tucui alma causana shimiunara yachachichi.
					</seg>
					<seg id="b.ACT.5.21" type="verse">
						Caita uyasha, tutamanda Diospa huasü icunauca, chihui yachachinauca. Shinallara sacerdoteuna atun apu paihua pariju tiajgunandi gobiernoi mandaj apuunara tandachinauca, Israel rucuunandi. Chonda cularma cachanauca cachashca runaunara pushangaj.
					</seg>
					<seg id="b.ACT.5.22" type="verse">
						Guardauna chonda cularma pactai risha, mana tarisha, tigrasha cuentanauca.
					</seg>
					<seg id="b.ACT.5.23" type="verse">
						Riman aucami: Cierto pacha chonda cular pungu ali ishcariaita tupacanchi. Pungüi soldarouna shayanaushca aca. Astaumbas pungura pascasha pitas mana tupacanchichu.
					</seg>
					<seg id="b.ACT.5.24" type="verse">
						Sacerdoteuna atun apu, Diospa huasi guardauna capitandi, sacerdote apuunandi caita uyasha, mana yachai tucunaucachu imaira pasanaushca anga.
					</seg>
					<seg id="b.ACT.5.25" type="verse">
						Shu runa shamusha nica: Canguna chonda cularbi ishcashca runauna Diospa huasii yachachisha tianaun.
					</seg>
					<seg id="b.ACT.5.26" type="verse">
						Shinajpi capitán risha guardaunandi paigunara alimandalla pushamunauca, runaunara manzhasha rumihua shitai tucunamanda.
					</seg>
					<seg id="b.ACT.5.27" type="verse">
						Paigunara pushamusha, mandaj apuuna tandarinai icuchinauca. Sacerdoteuna atun apu paigunara tapucami:
					</seg>
					<seg id="b.ACT.5.28" type="verse">
						¿Manzhu shinzhira rimacanchi, cai shutii ama yachachingaj? nisha. Cunaga, canguna yachachishcah.ua tucui Jerusalenda undachishcanguichi. Canguna, cai runa huañushcamanda, ñucanchi ahuai causara churasha ninguichi.
					</seg>
					<seg id="b.ACT.5.29" type="verse">
						Pedro, cachashca runaunandi cutipanauca: Runaunamanda ñaupa, Diosta uyana ministirin.
					</seg>
					<seg id="b.ACT.5.30" type="verse">
						Ñucanchi yayauna Dios Jesusta atarichicami, canguna paita yurai huarcusha huañuchishcara.
					</seg>
					<seg id="b.ACT.5.31" type="verse">
						Dios pai ali maquihua cai Jesusta ahuayachica Señor Quishpichij tucungaj, Israel runauna paiguna ucha rashcaunara arrepentirinauchu, uchaunara perdonai tucungaj.
					</seg>
					<seg id="b.ACT.5.32" type="verse">
						Ñucanchi cai tucuira Jesuspa cierto ricujguna anchi, Santo Espíritu shinallara ricujmi. Caí Santo Espiritura Dios tucui pai rimashca shimiunara pactachijgunama cushcami
					</seg>
					<seg id="b.ACT.5.33" type="verse">
						Apuuna caita uyasha, ashcara piñarinauca, paigunara huañuchingaj munanauca.
					</seg>
					<seg id="b.ACT.5.34" type="verse">
						Shinajpi mandaj apuuna tandarishca montonmanda, shu Gamaliel nishca fariseo runa, ley shimira yachachij, ataricami. Pai tucui runaunamanda yapa llaquishca aca. Paiga: Cai runaunara shu rato canzhama llucchichi, nica.
					</seg>
					<seg id="b.ACT.5.35" type="verse">
						Gamaliel apuunara rimaca: Israel runauna, canguna ricuichi imara ranara iyanguichi cai runaunara.
					</seg>
					<seg id="b.ACT.5.36" type="verse">
						Cai punzhaunamanda ñaupa, shu Teudas nishca runa ataricami, Atun mani, nisha. Paihuajma shu chuscu patsaj tupu runa llutarinauca. Paiga huañuchi tucuca, tucui paita catijguna sayanauca, paigunamanda imas illaca.
					</seg>
					<seg id="b.ACT.5.37" type="verse">
						Paimanda huasha, Galileamanda Judas shinallara ataricami, runaunara yupana punzhai. Paihua pariju ashca runauna shinallara llutarinauca. Pai shinallara huañuca, paihua pariju ajguna shinallara sayanauca.
					</seg>
					<seg id="b.ACT.5.38" type="verse">
						Cuna cangunara nini: Cai runaunara saquichi, paigunamanda anzhurichi. Paiguna camachishca shimiuna, paiguna rashcauna runamandalla asha, chingarinaungami.
					</seg>
					<seg id="b.ACT.5.39" type="verse">
						Manashaga, Diosmanda ajpiga mana chingachina ushanguichi, astaun canguna Dioshua contrauna tucunguichimi.
					</seg>
					<seg id="b.ACT.5.40" type="verse">
						Gamaliel rimashcara uyanaucami. Cachashca runaunara cayasha, azutishca huasha, Jesuspa shutii ama rimangaj mandanauca. Chi huasha paigunara lugaryachinauca.
					</seg>
					<seg id="b.ACT.5.41" type="verse">
						Paiguna mandaj apuuna tandarinamanda llucshinauca. Jesucristo shutimanda chijni tucusha tormendarishas cushiyanauca.
					</seg>
					<seg id="b.ACT.5.42" type="verse">
						Tucui punzhauna, Diospa huasii tucui huasiunais Jesucristo shutira rimanara camachmaras mana saquinaucachu.
					</seg>
				</div>
				<div id="b.ACT.6" type="chapter">
					<seg id="b.ACT.6.1" type="verse">
						Chi punzhaunai quirijguna ashca yaparinauca. Paigunamanda griego shimira rimajguna hebreo shimira rimajgunahua piñarinauca: Ñucanchi huaccha huarmiunara caran punzha micuna caranara cungarinaushcami, nisha.
					</seg>
					<seg id="b.ACT.6.2" type="verse">
						Shinarasha chunga ishqui cachashca runauna tucui quirijgunara cayasha tandachinauca: Ñucanchi Diospa shimira saquina mesaunara sirvingaj mana valinzhu, ninauca.
					</seg>
					<seg id="b.ACT.6.3" type="verse">
						Shinajpi, uquiuna, cangunamanda canzhis runara, ali rimashcaunara, Santo Espirituhua ali iyaihua undashcaunara mascaichi. Paigunara cai tarabanai churashun.
					</seg>
					<seg id="b.ACT.6.4" type="verse">
						Ñucanchiga Diosta mañasha paihua shimira yachachisha causashun.
					</seg>
					<seg id="b.ACT.6.5" type="verse">
						Tucui tandarimujguna ali munaihua uyanauca. Cai runaunara ajllanauca: Esteban, shu ali quirij Santo Espirituhua undashca runara, Felipe, Prócoro, Nicanor, Timón, Parmenas nishcaunara, Antioquíamanda Nicolasndi.
					</seg>
					<seg id="b.ACT.6.6" type="verse">
						Cachashca runauna ñaupajpi cai runaunara pushamunauca. Cachashca runauna shamujguna uma ahuai maquiunara churasha, Diosta mañanauca.
					</seg>
					<seg id="b.ACT.6.7" type="verse">
						Diospa shimi mirarisha rica. Jerusalembi quirijguna ashcara yaparinauca. Shinallara sacerdoteunamanda ashcauna quirinauca.
					</seg>
					<seg id="b.ACT.6.8" type="verse">
						Astaumbas Esteban, Diospa gracia nishca ali iyaihua ushanahuas undashca asha, runauna ñaupajpi ima munanaita ranaras gusto ricurinaras rarcami.
					</seg>
					<seg id="b.ACT.6.9" type="verse">
						Shinajpi, Libertinos, Cireneos, Alejandrinos nishca judioguna tandarina huasimanda huaquinguna atarimunauca, huaquin Ciliciamandaunandi, huaquin Asiamandaunandi. Caiguna Estébanhua rimananaucami.
					</seg>
					<seg id="b.ACT.6.10" type="verse">
						Astaumbas paihua sabiro iyairas Espiritaras mana ushanaucachu vencinara.
					</seg>
					<seg id="b.ACT.6.11" type="verse">
						Shinasha cai runauna shujgunara paganauca llullasha rimangaj: Ñucanchi paita irus shimiunara rimashcara uyashcanchi, Moisestas Diostas camisha, ninauca.
					</seg>
					<seg id="b.ACT.6.12" type="verse">
						Paiguna tucui runaunara, rucuunara, yachaira yachachijgunaras turbachinauca. Estébanda tupasha paita apinauca. Paita mandaj apuuna tandarinama pushanauca.
					</seg>
					<seg id="b.ACT.6.13" type="verse">
						Llullasha rimaj runaunara chima pushamunauca: Cai runa cai santo llactaras, ley camachishca shimiras irusta rimangaj mana saquín, ninauca.
					</seg>
					<seg id="b.ACT.6.14" type="verse">
						Casna rimashcara uyashcanchi: Cai Nazaretmanda Jesús cai llactara tulangami, Moisés cushca yachaira turcangami, nin.
					</seg>
					<seg id="b.ACT.6.15" type="verse">
						Shinajpi tucui mandaj apuuna tandarishcai, Estébanda ricuusha, paihua ñahuira angelba ñahuisna ricunaucami.
					</seg>
				</div>
				<div id="b.ACT.7" type="chapter">
					<seg id="b.ACT.7.1" type="verse">
						Shinajpi sacerdoteuna atun apu nica: ¿Caiga ciertochu? 2 Esteban cutipaca: Runauna, uquiuna, yayaunas, uyaichi: Sumaj ahua pacha Dios ñucanchi yaya Abrahanma ricurimuca pai Mesopotamia nishca llactai causaushca horaspi, manara Harán nishca llactama rishcai.
					</seg>
					<seg id="b.ACT.7.3" type="verse">
						Dios paita rimaca: Camba llactamanda camba aillumanda llucshi. Ñuca canda ricuchingaraushca llactama shami, nisha.
					</seg>
					<seg id="b.ACT.7.4" type="verse">
						Shinajpi Caldeos nishcauna llactamanda llucshicami, Harán nishca llactai causaca. Paihua yaya huañujpi, chimanda llucshisha Abrahan cai llactama, canguna cuna horas causaushca llactama shamuca.
					</seg>
					<seg id="b.ACT.7.5" type="verse">
						Chihuis ansallas allpara mana cucachu, paihua chaqui aitana tupuhuallas. Astaumbas Dios: Cai allpara cushami, nica, canma camba churiunamas, Abrahan chara churi illaj ajllaira.
					</seg>
					<seg id="b.ACT.7.6" type="verse">
						Dios casnami rimaca: Camba miraiguna mushuj shamujguna tucunaungami, shujpa llactai. Chihuimi sirvichinaungami, tormendachinaungami, chuscu patsaj huata tupugama.
					</seg>
					<seg id="b.ACT.7.7" type="verse">
						Paiguna sirvishca llactara ñuca taripashami, Dios rimaca. Cai huashaga, paiguna llucshimusha sirvihuanaungami cai quiquin llactai.
					</seg>
					<seg id="b.ACT.7.8" type="verse">
						Dios Abrahanda circuncisión nishca pactachina shimira cuca. Shina rasha, Abrahan paihua churi Isacta tupasha, pusac punzhai cai circuncisión mandashcara pactachicami, shinallara Isac Jacobdas, Jacob paihua chunga ishqui churiunaras.
					</seg>
					<seg id="b.ACT.7.9" type="verse">
						Chi churiunaga Josera chijnisha, paita Egipto llactama catunaucami. Astaumbas Dios paihua tiaucami.
					</seg>
					<seg id="b.ACT.7.10" type="verse">
						Diosga tucui llaquiunamanda Josera llushpichica. Egipto llacta rey apu Faraomba ñaupajpi paita ali shungura ali iyairas cucami. Faraonga paita Egipto llactai apura churacami, shinallara Faraomba huasii José apu tucuca.
					</seg>
					<seg id="b.ACT.7.11" type="verse">
						Chi horasgunai ashca yarcai tucuca, tucui Egipto llactai, Canaan nishca llactais; ashca llaqui tucuca. Ñucanchi yayauna micunara mana tarinaucachu.
					</seg>
					<seg id="b.ACT.7.12" type="verse">
						Jacob, Egiptoi trigo muyu tiashcara uyasha, ñucanchi yayaunara ñaupa punda cachaca.
					</seg>
					<seg id="b.ACT.7.13" type="verse">
						Huasha, paiguna ishqui cuti rishcai, José paillara paihua uquiunama ricsichica. Faraón José aillura yachacami.
					</seg>
					<seg id="b.ACT.7.14" type="verse">
						José paihua yaya Jacobda tucui paihua aülundi pushangaj cachaca. Canzhis chunga pichca tupu runauna shamunauca.
					</seg>
					<seg id="b.ACT.7.15" type="verse">
						Shina rasha Jacob Egiptoma shamuca. Chihui pai ñucanchi yayaunandi huañunaucami.
					</seg>
					<seg id="b.ACT.7.16" type="verse">
						Chigunara Siquem nishca llactama apanauca. Chihui Abrahan randishca pambana uctui pambanauca. Chi pambana uctura Siquem llactai Hamor churiunamanda Abrahan cullquihua randica.
					</seg>
					<seg id="b.ACT.7.17" type="verse">
						Dios Abrahanma rimashca punzha mayanllayaupi, Israel runauna Egiptoi ashcara mirasha yaparinauca.
					</seg>
					<seg id="b.ACT.7.18" type="verse">
						Chi huasha, shu rey apu randi tiauca Egipto llactai, Josera mana ricsij.
					</seg>
					<seg id="b.ACT.7.19" type="verse">
						Pai ñucanchi yayaunara umachisha tormendachica. Shina rasha cari huahuaunara huañuchinauca, paiguna ama miranauchu.
					</seg>
					<seg id="b.ACT.7.20" type="verse">
						Chi punzhaunai Moisés pagarica. Pai Dios munashca aca. Quinsa quilla tupura paihua yaya huasii iñachisha charica.
					</seg>
					<seg id="b.ACT.7.21" type="verse">
						Cai Moisés huañuna tucujpi, Faraomba ushushi apasha, quiquin churi cuenta paita iñachica.
					</seg>
					<seg id="b.ACT.7.22" type="verse">
						Moisés Egipto runauna tucui yachanara yachachishca aca; paihua rimaihua pai rashcaunahua yapa ushaj aca.
					</seg>
					<seg id="b.ACT.7.23" type="verse">
						Moisés chuscu chunga huatayuj tucusha, paihua uquiunara, Israel churiunara ricuj shamunara munaca.
					</seg>
					<seg id="b.ACT.7.24" type="verse">
						Shu Egipto runa shu Israel runara livachishcara ricusha, Moisés paita quishpichica, Egipto runara chugrichisha cutipacami.
					</seg>
					<seg id="b.ACT.7.25" type="verse">
						Moisés paihua uquiuna intindinaungami nisha iyaca, imasnara Dios paihua maquihua quishpichinma. Astaumbas mana shina iyanaucachu.
					</seg>
					<seg id="b.ACT.7.26" type="verse">
						Cayandi punzhai ishqui Israel runauna piñanauca. Moisés shamusha, arcasha rimaca: Runauna, uquipura anguichi, nica, ¿imamanda parijumanda piñanaunguichi?
					</seg>
					<seg id="b.ACT.7.27" type="verse">
						Piñanau runaunamanda manali rajga Moisesta tangasha cutipacami: ¿Maican canda ñucanchi ahuai mandajtas taripajtas churaca?
					</seg>
					<seg id="b.ACT.7.28" type="verse">
						¿Can caina Egipto runara huañuchishcasna ñucaras huañuchinara munanguichu?
					</seg>
					<seg id="b.ACT.7.29" type="verse">
						Cai shimira uyasha, Moisés miticusha, carumanda shamuj runa cuenta Madián nishca llactai causaca. Chihui ishqui churira tupaca.
					</seg>
					<seg id="b.ACT.7.30" type="verse">
						Chuscu chunga huata pactarishcai, shu ángel paihua ñaupajpi ricurimuca, Sinaí urcu chaquishca allpa partii, ninahua sindij yurai.
					</seg>
					<seg id="b.ACT.7.31" type="verse">
						Shinajpi Moisés pai ricushcara ricusha manzharica. Astaun ali jicungaj mayanllayasha, Diospa shimi paima uyarica.
					</seg>
					<seg id="b.ACT.7.32" type="verse">
						Ñuca camba yayauna Dios ani, Abrahamba Dios, Isacpa Dios, Jacobpa Dios mani, nisha. Moisés chucchusha, ricunara mana munacachu manzhashcamanda.
					</seg>
					<seg id="b.ACT.7.33" type="verse">
						Moisesma rimaca: Camba zapatosta llucchi; can shayashca pamba santo allpami.
					</seg>
					<seg id="b.ACT.7.34" type="verse">
						Cierto pacha ñuca Egipto llactai tiaj runauna llaquirishcaunara huacashcaras uyashcani. Paigunara liuriyachingaj irgumushcani. Cuna, shami, Egiptoma canda cachasha, nica.
					</seg>
					<seg id="b.ACT.7.35" type="verse">
						Cai ñaupa mana munashca Moisesta, ¿maican canda taripaj apura churacachu? paita nishca asha, cai Moisesta Dios paita mandaj quishpichijta rasha, sindij yurai ricurij ángel rimasha cachacami.
					</seg>
					<seg id="b.ACT.7.36" type="verse">
						Cai Moisés Israel runaunara llucchicami. Munanaita rashcaunaras gusto ricurinaunaras ricuchica Egipto llactai, Puca nishca lamarbi, chaquishca allpa partiis, chuscu chunga huata tupura.
					</seg>
					<seg id="b.ACT.7.37" type="verse">
						Caí Moisés Israel churiunara rimaca: Shu ñucasna Diosmanda rimajta canguna Señor Dios atarichmgami canguna uquíunamanda. Paita uyanguichi.
					</seg>
					<seg id="b.ACT.7.38" type="verse">
						Cai Moisés chaquishca allpa partii tandarishca Israel runaunahua, Sinaí urcui rimaj angelhua, ñucanchi yayaunahua tiaucami. Pai causaira cuj shimiunara ñucanchima rimangaj cui_tucuca.
					</seg>
					<seg id="b.ACT.7.39" type="verse">
						Ñucanchi yayauna paita uyanara mana munanauca. Mana casunaucachu, paiguna shungüi Egipto llactama tigranara iyanauca.
					</seg>
					<seg id="b.ACT.7.40" type="verse">
						Paiguna Aaronma rimanauca: Diosgunara rasha cuhuai, nisha, ñucanchira pushangaj. Cai ñucanchira Egiptomanda llucchimuj Moisesta ima chari tucushca mana yachanchichu.
					</seg>
					<seg id="b.ACT.7.41" type="verse">
						Shinajpi shu malta huagrara ranauca. Cai runa rashca yanga diosma sacrificiora ricuchinauca. Paiguna quiquin maquihua rashcaunai cushiyanauca.
					</seg>
					<seg id="b.ACT.7.42" type="verse">
						Paigunamanda Dios anzhuricami; paigunara saquica estrellasgunara adorangaj; imasna Diosmanda rimajguna quillcashcai tiaun: ¿Sacrificiounarachu huañuchishca animalgunarachu chi chaquishca allpa partü ricuchihuacanguichi chuscu chunga huata tupura, Israel runauna?
					</seg>
					<seg id="b.ACT.7.43" type="verse">
						Randi Moloj nishca yanga diosta alabana carpa huasira apacanguichi, canguna Remfan nishca yanga diospa estrellastas, canguna maquihua rashcaunara, chigunara adorangaj. Chi raigumanda ñuca cangunara Babilonia llacta huashama cachashami.
					</seg>
					<seg id="b.ACT.7.44" type="verse">
						Ñucanchi yayauna tabernáculo nishca Dios paigunahua pariju tiajta ricuchingaj carpa huasira charínauca chaquishca allpa partii, Dios Moisesta mandashca cuenta, pai ricushca samillara rangaj, nisha.
					</seg>
					<seg id="b.ACT.7.45" type="verse">
						Ñucanchi yayauna chi huasira apasha, Josué gentügunamanda apishca allpai icuchica. Dios chi gentilgunara ichuca ñucanchi yayauna ñaupajmanda, David causaushca punzhaunagama.
					</seg>
					<seg id="b.ACT.7.46" type="verse">
						Cai David Diospa ñaupajpi llaquishcara tupaca; Jacobpa Diospajta shu huasira sicanchingaj munaca.
					</seg>
					<seg id="b.ACT.7.47" type="verse">
						Randi Salomón Diospajta shu huasira sicachica.
					</seg>
					<seg id="b.ACT.7.48" type="verse">
						Astaumbas ahua pachai tiau Dios mana maquihua rashca huasiunai causaunzhu, Diosmanda rimaj rimashcasna:
					</seg>
					<seg id="b.ACT.7.49" type="verse">
						Ahua pacha ñuca tiarina, cai pacha ñuca chaqui aitarina. ¿Ima huasira rahuanguichi? ¿Maibirai ñuca samana? Señor nin.
					</seg>
					<seg id="b.ACT.7.50" type="verse">
						¿Manzhu ñuca maqui cai tucuiunara rarca? nin.
					</seg>
					<seg id="b.ACT.7.51" type="verse">
						¡Shinzhi shunguyujguna, mana casuj rinriyujguna! Santo Espiritura tucui horas mana uyanguichi. Canguna yayaunasna tucushcanguichi.
					</seg>
					<seg id="b.ACT.7.52" type="verse">
						¿Maican Diosmanda rimajgunaras canguna yayauna manzhu caticachanauca? Ali Aj shamungaraushcara rimajgunara huañuchinauca. Maspas canguna cai quiquin Ali Ajta entregacanguichi, huañuchicanguichi.
					</seg>
					<seg id="b.ACT.7.53" type="verse">
						Canguna Diospa ley shimira angelgunamanda apicanguichi, shinajllaira mana huacachicanguichi.
					</seg>
					<seg id="b.ACT.7.54" type="verse">
						Runauna Esteban casna rimashcara uyasha, paiguna shunguunai piñarinauca, paimanda quiru mucunauca.
					</seg>
					<seg id="b.ACT.7.55" type="verse">
						Estébanga Santo Espirituhua undashca asha, ahua pachama ricusha Diospa sumajta ricuca, Jesustas Diospa ali maqui partima shayauta ricucami.
					</seg>
					<seg id="b.ACT.7.56" type="verse">
						Pai rimaca: Ahua pacha pascariaita ricuni, shinallara Runa Churira Diospa ali maquima tiauta ricuni.
					</seg>
					<seg id="b.ACT.7.57" type="verse">
						Shinajpi paita uyajguna shinzhira caparisha, rinrira tapanauca; paigunapura pariju callpasha paita nitimunauca.
					</seg>
					<seg id="b.ACT.7.58" type="verse">
						llactamanda paita llucchisha, rumihua shitanauca. Ricujguna paihua churanara shu Saulo nishca malta runa chaquima churanauca.
					</seg>
					<seg id="b.ACT.7.59" type="verse">
						Estébanda rumihua shitanauca. Paiga cayasha nica: Señor Jesús, ñuca almara apipai.
					</seg>
					<seg id="b.ACT.7.60" type="verse">
						Paiga cungurisha shinzira caparica: Señor, nisha, caigunara ama causayachipanguichu cai uchara. Shina rimasha huañusha puñucami.
					</seg>
				</div>
				<div id="b.ACT.8" type="chapter">
					<seg id="b.ACT.8.1" type="verse">
						Saulo Esteban huañunara munaca. Chi punzhaunai Jerusalembi tiaj quirijgunara ashcara tormendachisha caticachanauca. Tucui Judea partima Galilea partimas sayanauca. Jesucristo cachashca runaunalla saquirinauca.
					</seg>
					<seg id="b.ACT.8.2" type="verse">
						Ali shunguyuj runauna Estébanda pambangaj apanauca. Paimanda asneara huacanauca.
					</seg>
					<seg id="b.ACT.8.3" type="verse">
						Sauloga iglesiara tormendachica. Caran huasiunai icusha cariunara huarmiunaras aisasha chonda cularbi ishcachica.
					</seg>
					<seg id="b.ACT.8.4" type="verse">
						Chausirij runaunaga tucui partira Diospa evangelio shimira rimasha rinauca.
					</seg>
					<seg id="b.ACT.8.5" type="verse">
						Shinajpi Felipe Samaria llactama risha, Cristo shutira camachica.
					</seg>
					<seg id="b.ACT.8.6" type="verse">
						Tucui runauna shu iyaillahua Felipe rimashcaunara uyanauca, pai munanaita rashcaunara uyashas ricushas.
					</seg>
					<seg id="b.ACT.8.7" type="verse">
						Ashca runaunamanda irus supaiguna caparisha llucshinauca. Ashca suchuuna anga chaquiuna alichishca anauca.
					</seg>
					<seg id="b.ACT.8.8" type="verse">
						Shinasha ashca cushihua anauca chi llactai.
					</seg>
					<seg id="b.ACT.8.9" type="verse">
						Shu Simón nishca runa tiauca Samaria llactai. Paiga ñaupa horas tsalamanga aca. Pai chi llactai tiaj runaunara umachisha causauca, paula: Atun mani nisha.
					</seg>
					<seg id="b.ACT.8.10" type="verse">
						Paita tucui runauna munaihua uyanauca; ichillaunamanda atungunagama ninauca: Cai runa Diospa atun ushaira charinmi.
					</seg>
					<seg id="b.ACT.8.11" type="verse">
						Paita uyanauca, unaimanda paihua yachaimanda rashcaunahua paigunara umachisha charishcamanda.
					</seg>
					<seg id="b.ACT.8.12" type="verse">
						Felipe Dios mandana pacha evangelio ali shimiras Jesucristo shutiras rimajpi, runauna quirisha bautisarinauca, cariunandi huarmiunandi.
					</seg>
					<seg id="b.ACT.8.13" type="verse">
						Chi Simombas quirisha bautisarica, Felipema llutarica. Munanaita rashcaunara ricusha manzharica.
					</seg>
					<seg id="b.ACT.8.14" type="verse">
						Jerusalembi tiau cachashca runauna Samaria llactai tiajguna Diospa shimira chasquishcara uyasha, Pedroras Juandas cachanauca.
					</seg>
					<seg id="b.ACT.8.15" type="verse">
						Caiguna shamusha, Diosta mañanauca quirijguna Santo Espiritura apingaj.
					</seg>
					<seg id="b.ACT.8.16" type="verse">
						Santo Espíritu chara pihuajpis mana irgumushcachu aca; Jesuspa shutii bautisashca anauca. Chillami aca.
					</seg>
					<seg id="b.ACT.8.17" type="verse">
						Shinajpi, cachashca runauna maquira paiguna ahuai churajpi, quirijguna Santo Espiritura apinauca.
					</seg>
					<seg id="b.ACT.8.18" type="verse">
						Simón imasna cachashca runauna maquira churashcahua Santo Espíritu cushcara ricusha, paigunama cullquira ricuchica.
					</seg>
					<seg id="b.ACT.8.19" type="verse">
						Cai ushaira ñucamas cuhuaichi, nica, ñucas maicandas paihua ahuai maquira churasha shinallara Santo Espiritura apingaj.
					</seg>
					<seg id="b.ACT.8.20" type="verse">
						Shinajpi Pedro rimaca: Camba cullqui canhua pariju chingarichu, Diospa ushaira cullquihua randinara iyashcamanda.
					</seg>
					<seg id="b.ACT.8.21" type="verse">
						Canga cai raushcai mana imaras charinguichu. Camba corazón Diospa ñaupajpi mana alichu.
					</seg>
					<seg id="b.ACT.8.22" type="verse">
						Arrepentiri cai can manali rashcara. Diosta rugai, pai perdonanga chari camba corazombi iyashcara.
					</seg>
					<seg id="b.ACT.8.23" type="verse">
						Camba shungu ayajmi, can manalihua huatashca ajta ricuni.
					</seg>
					<seg id="b.ACT.8.24" type="verse">
						Shinajpi Simón cutipasha nica: Canguna ñucamanda Señorma rugapaichi, canguna rimashcasna ama ñucama shamungaj.
					</seg>
					<seg id="b.ACT.8.25" type="verse">
						Cachashca runauna Diospa shimira rimashca huasha, Jerusalenma tigranauca. Ashca Samaria runa llactaunai Diospa evangelio ali shimira rimanauca.
					</seg>
					<seg id="b.ACT.8.26" type="verse">
						Shu Diospa ángel Felipera rimaca, Atari, nisha, sur nishca quinri partima ri, Jerusalenmanda Gaza llactama riña nambira. Chihui runa illaj parti.
					</seg>
					<seg id="b.ACT.8.27" type="verse">
						Shinajpi Felipe atarisha rica. Chihuimi shu Etiopía llacta runa, Candace nishca Etiopía huarmi rey apu atun mandaj
					</seg>
					<seg id="b.ACT.8.28" type="verse">
						Paihua caballo aisashca carroi tiarisha tigramuuca. Isaías Diosmanda rimaj quillcashca quillcai ricuuca.
					</seg>
					<seg id="b.ACT.8.29" type="verse">
						Diospa Espíritu Felipera nica: Ri, nisha, carroma Ilutan.
					</seg>
					<seg id="b.ACT.8.30" type="verse">
						Felipe pactai risha, chi runa Isaías quillcai ricushcara uyasha tapuca: ¿Can ricushcara intindinguichu?
					</seg>
					<seg id="b.ACT.8.31" type="verse">
						¿Imasnara ushasha maicambas mana yachachihuajpi? nica. Felipera rugaca sicangaj, paihua pariju tiaringaj.
					</seg>
					<seg id="b.ACT.8.32" type="verse">
						Pai ricushca Quillca casna nica: Borrego cuenta huañuchinama pushanauca; borregora rutujpa ñaupajpi upa cuenta, casnami paihua shimira mana pascaca.
					</seg>
					<seg id="b.ACT.8.33" type="verse">
						Pai pishi tucushcai mana uyai tucuca. ¿Maican paimanda alira rimanga? Cai pachamanda paihua causaira anzhuchishca aca.
					</seg>
					<seg id="b.ACT.8.34" type="verse">
						Etiopiamanda runa Felipera tapuca: Canda rugauni, cuentahuapai: ¿Rimajga pimanda riman? ¿Pai quiquimandachu, shujmandachu riman?
					</seg>
					<seg id="b.ACT.8.35" type="verse">
						Shinajpi Felipe cai quillcamanda Jesuspa evangelio ali shimira rimai callarica.
					</seg>
					<seg id="b.ACT.8.36" type="verse">
						Nambira riushcai shu yacuma pactanauca. Etiopía runa Mea: Caibimi yacu. ¿Imara arcan ñuca bautisaringaj?
					</seg>
					<seg id="b.ACT.8.37" type="verse">
						Felipe paita nica: Can tucui shunguhua Jesucristoi quirijpi ushanguimi. Etiopía runa cutipasha nica: Jesucristo Diospa Churi ashcara quirinimi.
					</seg>
					<seg id="b.ACT.8.38" type="verse">
						Paihua carrora shayachingaj mandaca. Felipe Etiopía runandi yacuma irgunauca, Felipe paita bautisaca.
					</seg>
					<seg id="b.ACT.8.39" type="verse">
						Paiguna yacumanda sicamusha, Diospa Espíritu cungaimanda Felipera pushacami. Etiopía runa paita mana cuti ricucachu. Paiga paihua nambira cushiyasha ricami.
					</seg>
					<seg id="b.ACT.8.40" type="verse">
						Randi Felipe Azoto nishca llactai tiauca. Ri pasausha, Diospa evangelio ali shimira rimaca tucui llactaunai, Cesárea llactama pactanagama.
					</seg>
				</div>
				<div id="b.ACT.9" type="chapter">
					<seg id="b.ACT.9.1" type="verse">
						Saulo chara Señorbi quirijgunara chijnisha, huañuchisha nisha, sacedoteuna atun apuma shamuca.
					</seg>
					<seg id="b.ACT.9.2" type="verse">
						Quillcaunara mañaca Damasco llactai tiaj judioguna tandariña huasiunai icungaj. Chihui icusha cai Ñambi nishcara catijgunara mascasha nica, cari ashas huarmi ashas, paigunara apisha Jerusalenma pushangaj.
					</seg>
					<seg id="b.ACT.9.3" type="verse">
						Saulo, nambira riushcai, Damasco llactama pactana mayambi, cungaimanda ahua pachamanda paihua muyujta punzhajlla ricurica.
					</seg>
					<seg id="b.ACT.9.4" type="verse">
						Allpai urmasha, shu shimi rimauta uyaca: Saulo, Saulo, nisha, ¿imamanda tormendachihuangui?
					</seg>
					<seg id="b.ACT.9.5" type="verse">
						Saulo nica: ¿Pitangui, Señor? Uyashca shimi cutipaca: Ñuca can tormendachiushca Jesús mani. Can tucsina pundai nijtasha canllara chugringui.
					</seg>
					<seg id="b.ACT.9.6" type="verse">
						Manzharisha, chucchusha, Saulo nica: Señor, ¿imara munangui ñuca rangaj? Señor nica: Atari, llactama icui. Chihuimi imara ranara canda rimanaunga.
					</seg>
					<seg id="b.ACT.9.7" type="verse">
						Saulohua riu runauna manzharisha shayanauca, rimashca shimira uyasha, mana pitas ricusha.
					</seg>
					<seg id="b.ACT.9.8" type="verse">
						Shinajpi Saulo allpamanda atarisha, ñahuira pascasha mana imaras ricucachu. Shina rasha maquimanda apisha, paita pushanauca; Damasco llactama icuchinauca.
					</seg>
					<seg id="b.ACT.9.9" type="verse">
						Chihui quinsa punzhara mana ricusha mana micusha mana upisha tiauca.
					</seg>
					<seg id="b.ACT.9.10" type="verse">
						Shu quirij runa Damascoi tiauca, paihua shuti Ananías. Nuspaibi Señor paita rimaca: Ananías, nica. Pai cutipaca: Caibi mani, Señor.
					</seg>
					<seg id="b.ACT.9.11" type="verse">
						Señor paita rimaca: Atari, ri, Dirichu nishca ñambima. Chihui, Judaspa huasii, shu Tarso llactamanda runara mascai, paihua shuti Saulo. Pai Diosta mañaun.
					</seg>
					<seg id="b.ACT.9.12" type="verse">
						Cai Saulo shu Ananías nishca runara nuspaibi ricushcami. Cai Ananías icumusha, maquira paihua ahuai churaca ñahuira pascangaj.
					</seg>
					<seg id="b.ACT.9.13" type="verse">
						Shinajpi Ananías cutipaca: Señor, cai Saulomanda ashca runaunamanda uyashcani: Jerusalembi causau canda quirijgunara ashca llaquira rashcami.
					</seg>
					<seg id="b.ACT.9.14" type="verse">
						Astaumbas, caibi sacerdote apuunamanda mandashcara charinmi tucui camba shutii mañajgunara apingaj.
					</seg>
					<seg id="b.ACT.9.15" type="verse">
						Señor paita nica: Ri, cai Saulo shu ñuca ajllashca runami. Paimi ñuca shutira gentilgunama, rey apuunama, Israel churiunamas rimangami.
					</seg>
					<seg id="b.ACT.9.16" type="verse">
						Ñuca paita, ricuchisha imasna pai tomendarína anga ñuca shutimanda.
					</seg>
					<seg id="b.ACT.9.17" type="verse">
						Shinajpi, Ananías rica, huasima icusha, paihua maquira Saulo ahuai churaca. Saulo uqui, nica, can shamushca ñambii ricurimuj Señor Jesús ñucara cachamushcami camba ñahuira pascangaj, camba corazombi Santo Espirituhua undashca angaj.
					</seg>
					<seg id="b.ACT.9.18" type="verse">
						Chi ratollaira, paihua ñahuimanda puyuyashca cara cuenta urmajpi alimi ricuca. Atarisha bautisaricami.
					</seg>
					<seg id="b.ACT.9.19" type="verse">
						Saulo, micushca huasha, ursara apica.
					</seg>
					<seg id="b.ACT.9.20" type="verse">
						Chi horasmanda Saulo judioguna tandarina huasiunai Cristo shutira camachica, pai Diospa Churimi nisha.
					</seg>
					<seg id="b.ACT.9.21" type="verse">
						Tucui paita uyajguna manzharisha rimanauca: ¿Manzhu cai Saulo Jerusalembi Jesuspa shutira rimajgunara tucuchiuca? ¿Manzhu chihuaj caimas shamuca quiríjgunara apisha pushangaj sacerdote apuunama?
					</seg>
					<seg id="b.ACT.9.22" type="verse">
						Astaumbas Saulo, Diospa shimii astaun yachaihuaj tucuca. Damascoi causaj judioguna pandarishcara ricuchica, Cierto pacha cai Jesús Cristomi, nisha.
					</seg>
					<seg id="b.ACT.9.23" type="verse">
						Ashca punzha pasashca huasha, judioguna pariju rimanausha Saulora huañuchingaj iyarinauca.
					</seg>
					<seg id="b.ACT.9.24" type="verse">
						Paiguna iyaushcara Saulo riparacami. Judioguna punzhandi tutandi punguunai chapanauca paita huañuchingaj.
					</seg>
					<seg id="b.ACT.9.25" type="verse">
						Shinajpi quirijguna Saulora apisha, tuta horas, shu tasai llacta quinzhamanda paita irguchinauca.
					</seg>
					<seg id="b.ACT.9.26" type="verse">
						Jerusalenma pactamusha Saulo quirijgunahua llutarinara munaca randi tucui paita manzhanauca, pai quirij ashcara mana iyasha.
					</seg>
					<seg id="b.ACT.9.27" type="verse">
						Shinajpi Bernabé Saulora apisha, cachashca runaunama pushaca. Paigunara cuentaca imasnara Saulo ñambii Señorda
					</seg>
					<seg id="b.ACT.9.28" type="verse">
						Saulo Jerusalembi tiaj quirijgunahua icusha llucshisha tiauca.
					</seg>
					<seg id="b.ACT.9.29" type="verse">
						Mana ansas manzhasha, Saulo Señorba shutii rimaca. Griegounahua rimaca; chigunaga paita huañuchinara munanauca.
					</seg>
					<seg id="b.ACT.9.30" type="verse">
						Uquiuna caita riparasha, Cesárea llactagama Saulora compañasha, paita Tarso llactama cachanauca.
					</seg>
					<seg id="b.ACT.9.31" type="verse">
						Iglesiauna ganaslla tucucami, Judea, Galilea, Samaría nishca partiunai. Iñasha rinauca, Señorda manzhaushcai causausha, Santo Espirituhua shinzhiyachishca anauca.
					</seg>
					<seg id="b.ACT.9.32" type="verse">
						Pedro caran partima purisha Lida nishca llactai causaj quirijgunama shamuca.
					</seg>
					<seg id="b.ACT.9.33" type="verse">
						Chihuimi shu Eneas nishca runara tupaca; ña pusac huatara caitui siríuca. Suchu aca, mana puríj.
					</seg>
					<seg id="b.ACT.9.34" type="verse">
						Pedro paita nica: Eneas, Jesucristo canda alichinmi. Atari, camba puñunara pillui. Chi ratollaira ataricami.
					</seg>
					<seg id="b.ACT.9.35" type="verse">
						Paita tucui Lida Saronas llactaunai causajguna ricunauca. Paiguna Señorbi quirinauca.
					</seg>
					<seg id="b.ACT.9.36" type="verse">
						Jope nishca llactai shu quirij huarmi tiauca, paihua shuti Tabita, shu shimiiga Dorcas nin. Cai huarmi alira raj aca, tsuntsuunama cuyaj aca.
					</seg>
					<seg id="b.ACT.9.37" type="verse">
						Chi punzhaunai ungusha, Dorcas huañucami. Paita armachishca huasha, shu ucui churanauca.
					</seg>
					<seg id="b.ACT.9.38" type="verse">
						Lidaga Jope llacta mayambi aca. Quirijguna Pedro chihui ajta uyasha, ishqui runara cachanauca: Ñucanchhna uctalla shamupai, nisha rugasha.
					</seg>
					<seg id="b.ACT.9.39" type="verse">
						Pedro atarisha paigunahua pariju rica. Pai pactai ríjpiga, chi ucuma pushanauca. Huañushca huarmi muyujta huaccha huarmiuna pai sirashca bataunaras churanaunaras huacasha ricuchinauca, Dorcas paigunahua pariju tiaushcai rashcaunara.
					</seg>
					<seg id="b.ACT.9.40" type="verse">
						Shinajpi Pedro tucuira canzhama cachasha, cungurisha Diosta mañaca. Ayama tigrasha paita rimaca: Tabita, atari, nisha. Paiga ñahuira pascaca, Pedrora ricusha atarisha tiarica.
					</seg>
					<seg id="b.ACT.9.41" type="verse">
						Pedro paita maquimanda apisha atarichicami. Shinajpi quirijgunara huaccha huarmiunandi cayasha paita causarishcara ricuchicami.
					</seg>
					<seg id="b.ACT.9.42" type="verse">
						Cai rashca tucui Jope llactai uyarica. Ashca runauna Señorbi quirinauca.
					</seg>
					<seg id="b.ACT.9.43" type="verse">
						Casna rashaga Pedro unaira tiauca Jope llactai. Shu Simón nishca runa huasii tiaj aca. Simón aicha caraunara chaquichij aca.
					</seg>
				</div>
				<div id="b.ACT.10" type="chapter">
					<seg id="b.ACT.10.1" type="verse">
						Cesárea llactai shu runa tiauca, paihua shuti Cornelio. Pai Italiano nishca soldaro montonmanda capitán aca.
					</seg>
					<seg id="b.ACT.10.2" type="verse">
						Cai runa Diosta llaquij, Diosta manzhaj aca. Paindi tucui paihua huasii tiajgunandi ashcara cuyaj aca. Tucui horas Diosta mañaca.
					</seg>
					<seg id="b.ACT.10.3" type="verse">
						Cai Cornelio, las tres chishi tupura, nuspaibi shu Diospa angelda pajlla pambai ricuca. Cai ángel paihuajma icusha rimaca: Cornelio, nisha.
					</seg>
					<seg id="b.ACT.10.4" type="verse">
						Pai angelda ricusha, manzharisha tapuca: ¿Imarai, Señor? Angelga cutipaca: Can Diosta mañashcauna, can cuyashcauna Diospajma pactamunaushcami pai iyaringaj.
					</seg>
					<seg id="b.ACT.10.5" type="verse">
						Cuna, runaunara cachai Jope nishca llactama shu Simón nishca runara pushamungaj, paihua shu shuti Pedromi.
					</seg>
					<seg id="b.ACT.10.6" type="verse">
						Cai runa shu Simón nishca huasii tiaun. Cai Simón aicha caraunara chaquichij, paihua huasi lamar patai tian. Cai Pedro can ministishcara rangaj canda rimangami.
					</seg>
					<seg id="b.ACT.10.7" type="verse">
						Paihua rimaj ángel rishca huasha, Cornelio ishqui paihua sirvijgunara, shu paita yanapaj Diosta llaquij soldarondi cayaca.
					</seg>
					<seg id="b.ACT.10.8" type="verse">
						Paigunara tucui pai ricushcara cuentashca huasha, Jopema cachaca.
					</seg>
					<seg id="b.ACT.10.9" type="verse">
						Cayandi punzha, paiguna nambira riusha, llactama pactana mayambi, Pedro ahua patama Diosta mañangaj sicaca, doce mayan tupura.
					</seg>
					<seg id="b.ACT.10.10" type="verse">
						Pedro ashcara yarcachicami, micusha nicamL Micunara alichingama, cungaimanda nuspasha ricucami.
					</seg>
					<seg id="b.ACT.10.11" type="verse">
						Ahua pacha pascarishcara ricucami. Chimanda shu atun llachapa cuenta ricurij, chuscundi pundamanda huatashca irgumujta ricuca.
					</seg>
					<seg id="b.ACT.10.12" type="verse">
						Chihuimi tucui cai allpai purij chuscu chaquiyuj aichauna, allpara llucajgunas, ahuara huamburij pishcuunas tianauca.
					</seg>
					<seg id="b.ACT.10.13" type="verse">
						Shu shimi uyarica: Pedro, nisha, atari. Huañuchisha micui.
					</seg>
					<seg id="b.ACT.10.14" type="verse">
						Shinajpi Pedro nica: Mana, Señor, ñuca imahoraspas ima sami yanga aichara ima irustas mana micushcanichu.
					</seg>
					<seg id="b.ACT.10.15" type="verse">
						Chi uyarimuj shimi cutillara rimaca: Dios pichashcara ama yangami nichu.
					</seg>
					<seg id="b.ACT.10.16" type="verse">
						Cai samillara quinsa cuti ricurica. Chi huasha llachapa ahua pachamallara apai tucuca.
					</seg>
					<seg id="b.ACT.10.17" type="verse">
						Pedro mana yachai tucusha tiaushcai, ima samira angairi cai ricushcara nisha iyariuca. Chi ratollai, Cornelio cachamushca runauna pactamunauca. Paiguna Simomba huasira tapusha, punguma llutarimunauca.
					</seg>
					<seg id="b.ACT.10.18" type="verse">
						Cayasha tapunauca: ¿Shu Simón, paihua shu shuti Pedro, caibichu tiaun? nisha.
					</seg>
					<seg id="b.ACT.10.19" type="verse">
						Pedro pai ricushcara chara iyariusha, Diospa Espíritu paita rimaca: Quinsa runa canda mascanaun, nisha.
					</seg>
					<seg id="b.ACT.10.20" type="verse">
						Atari. Ama ansas manzhasha irgiii. Paigunahua ri. Ñuca paigunara cachamucani.
					</seg>
					<seg id="b.ACT.10.21" type="verse">
						Shinajpi Pedro irgusha Cornelio cachamushca runaunama nica: Ñuca canguna mascaushca runa ani. ¿Imamanda shamushcanguichi?
					</seg>
					<seg id="b.ACT.10.22" type="verse">
						Shamujguna rimanauca: Cornelio nishca, shu capitán, ali shunguyuj, Diosta manzhaj, tucui judioguna aillui ali rimashca, paima shu santo ángel rimaca canda pushamungaj paihua huasima, can rimashca shimiunara uyangaj.
					</seg>
					<seg id="b.ACT.10.23" type="verse">
						Shinajpi runaunara ucuma icuchisha, Pedro paigunara chihui puñuchica. Cayandi punzha Pedro atarisha paigunahua rica. Huaquin Jopemanda uquiunas pariju catinauca.
					</seg>
					<seg id="b.ACT.10.24" type="verse">
						Cayandi punzha, Cesárea llactai icunauca. Cornelio paigunara chapaucami, paihua ailluunandi, pai llaquishca amigounandi.
					</seg>
					<seg id="b.ACT.10.25" type="verse">
						Pedro icujpi, Cornelio llucshimusha paita tupaca. Tuama urmasha paita adoraca.
					</seg>
					<seg id="b.ACT.10.26" type="verse">
						Pedro paita atarichisha nica: Atari, ñucas runallarami ani.
					</seg>
					<seg id="b.ACT.10.27" type="verse">
						Paihua cuentanausha, ucuma icusha, ashca runara tandarishcara tupaca.
					</seg>
					<seg id="b.ACT.10.28" type="verse">
						Pedro paigunara rimaca: Canguna yachanguichi imasna judioguna shu llactamanda runaunahua mana llutarinachu. Astaumbas Dios ricuchihuashcami, nisha: Maican runaras ama, Yanga, irus, nisha rimanguichu.
					</seg>
					<seg id="b.ACT.10.29" type="verse">
						Chiraigumanda can cayashcara uyasha, mana manzhasha shamushcani. Shinajpi tapuuni, ¿Imaraigumanda cayahuacangui?
					</seg>
					<seg id="b.ACT.10.30" type="verse">
						Cornelio cutipaca: Ña chuscu punzha, cai tupu horaspi, yarcaibi, ñuca huasii mañaucani las tres tupui. Cungaimanda shu runa chiujlla ricurij churarishca ñuca ñaupajpi shayarica.
					</seg>
					<seg id="b.ACT.10.31" type="verse">
						Pai nica: Cornelio, can mañashcara uyashcami. Can cuyashcaunara Diospa ñaupajpi iyarishcami.
					</seg>
					<seg id="b.ACT.10.32" type="verse">
						Jope llactama cachai. Chimanda shu Simón nishcara pushai rinauchu. Paihua shu shuti Pedro. Pai caraunara chaquichij Simomba huasii tiaun. Chi huasi lamar patai. Cai Pedro shamusha canda rimangami.
					</seg>
					<seg id="b.ACT.10.33" type="verse">
						Shinajpi chi ratollai canma cachacani. Canga alira shamushcangui. Cunaga tucui caibi manchi, Diospa ñaupajpi, tucui Dios canma mandashca shimiunara uyangaj.
					</seg>
					<seg id="b.ACT.10.34" type="verse">
						Pedro rimasha: Cierto pacha ricsini, nica, Diospa ñaupajpi tucui runauna chi tupulla anchi.
					</seg>
					<seg id="b.ACT.10.35" type="verse">
						Dios maican llacta runaras, paita manzhajta, alira rauta, llaquin.
					</seg>
					<seg id="b.ACT.10.36" type="verse">
						Dios Israel churiunama shu shimira cachaca, cushi shungura cuj evangelio ali shimira Jesucristomanda rimasha, cai Jesús tucuihuaj Señormi.
					</seg>
					<seg id="b.ACT.10.37" type="verse">
						Yachanguichi tucui Judea partii rimashcara, Galileamanda callarisha, Juan camachishca bautisarina huasha,
					</seg>
					<seg id="b.ACT.10.38" type="verse">
						Dios Nazaretmanda Jesuspa ahuai Santo Espirituras ushairas talicami. Pai alira rasha purica, tucui supaüiua tormendachishcaunara alichica, Dios paihua tiashcamanda.
					</seg>
					<seg id="b.ACT.10.39" type="verse">
						Ñucanchi cierto ricujguna anchi cai tucui Jesús rashcaunara Judea llactaunai Jerusalembis. Paitaga huañuchinauca, caspii clavasha.
					</seg>
					<seg id="b.ACT.10.40" type="verse">
						Paita quinsa punzhai Dios atarichicami. Paulara ricuchica.
					</seg>
					<seg id="b.ACT.10.41" type="verse">
						Mana tucui runaunama ricurica. Randi, Dios ñaupamanda ajllashca cierto ricujgunama, ñucanchima paihua pariju micujguna upijguna, pai huañushcaunamanda causarishca huasha.
					</seg>
					<seg id="b.ACT.10.42" type="verse">
						Ñucanchira runaunara camachingaj mandacami cierto rimangajpas imasna Dios paita churashcami causajgunaras huañushcaunaras Taripaj tucungaj.
					</seg>
					<seg id="b.ACT.10.43" type="verse">
						Cai Jesusmanda tucui Diosmanda rimajguna rimanaun, imasna tucui paihuajpi quirijguna uchaunara perdonai tucunaunga paihua shutii.
					</seg>
					<seg id="b.ACT.10.44" type="verse">
						Pedro chara rimaullaira, Santo Espíritu tucui uyajguna ahuai shamucami.
					</seg>
					<seg id="b.ACT.10.45" type="verse">
						Circuncisionda raj quirijguna, Pedrohua pariju shamujguna, manzharinauca imasna gentilguna ahuai Santo Espíritu táurica.
					</seg>
					<seg id="b.ACT.10.46" type="verse">
						Paigunara shu tono shimiunai rimajta uyanauca, shinallara Diosta ahuayachinauca.
					</seg>
					<seg id="b.ACT.10.47" type="verse">
						Shinajpi Pedro cutipasha rimaca: ¿Maicambas ushanzhu yacura mitsanara cai Santo Espiritura charijgunara ama bautisaringaj ñucanchisna?
					</seg>
					<seg id="b.ACT.10.48" type="verse">
						Paigunara bautisaringaj mandaca Señor Jesuspa shutii. Shinajpi Pedrora unailla paigunahua tiangaj ruganauca.
					</seg>
				</div>
				<div id="b.ACT.11" type="chapter">
					<seg id="b.ACT.11.1" type="verse">
						Cachashca runauna Judea partii tiau uquiunandi gentilguna Diospa shimira chasquíshcara uyanauca.
					</seg>
					<seg id="b.ACT.11.2" type="verse">
						Pedro Jerusalenma sicajpi, circuncisionda rajguna paita piñanauca.
					</seg>
					<seg id="b.ACT.11.3" type="verse">
						¿Imamanda circuncisionda mana rajguna huasii icucangui, paigunahua micucangui? ninauca.
					</seg>
					<seg id="b.ACT.11.4" type="verse">
						Shinajpi Pedro cuentangaj callarica tucui paihua pasashcara.
					</seg>
					<seg id="b.ACT.11.5" type="verse">
						Ñuca Jope llactai tiaushcai, Diosta mañasha, nuspashcara cuenta ricucani. Shu atun llachapara cuenta ahua pachamanda ñuca tiashcama chuscundi pundamanda irguchishca aca, nica.
					</seg>
					<seg id="b.ACT.11.6" type="verse">
						Llachapara ricuusha, chihuimi cai pachai purij chuscu chaquiyuj aichaunara, milli aichaunandi, allpara llucajgunandi, ahuara huamburij pishcuunandi ricucani, nica.
					</seg>
					<seg id="b.ACT.11.7" type="verse">
						Shu shimi rimashcara uyacani. Nihuaca: Atari, Pedro. Huañuchisha miqui.
					</seg>
					<seg id="b.ACT.11.8" type="verse">
						Mana, nicani, Señor, mana ima yanga irus aichara amulishcanichu.
					</seg>
					<seg id="b.ACT.11.9" type="verse">
						Shinajpi chi shimi ahua pachamanda cutipahuacami: Dios pichashcara ama: Yangami, nichu.
					</seg>
					<seg id="b.ACT.11.10" type="verse">
						Cai sami quinsa cuti ricurica. Chi huasha tucui ahua pachama apai tucuca.
					</seg>
					<seg id="b.ACT.11.11" type="verse">
						Cungaimanda quinsa runa ñuca tiaushca huasima shamunauca, Cesareamanda ñucama cachamushcauna.
					</seg>
					<seg id="b.ACT.11.12" type="verse">
						Espíritu rimahuaca: Ama manzhasha chigunahua ri. Cai socta uquiuna ñucahua catinauca. Shu runa huasii icucanchi.
					</seg>
					<seg id="b.ACT.11.13" type="verse">
						Chi runa ñucanchira cuentaca: Shu angelda ñuca huasii ricucani. Shayarisha nihuaca: Jope llactama cachai. Pushai rinauchu shu Simonda, paihua shu shuti Pedro.
					</seg>
					<seg id="b.ACT.11.14" type="verse">
						Paiga canda camba huasii tiajgunandi almara quishpichina shimiunara rimangami, mea.
					</seg>
					<seg id="b.ACT.11.15" type="verse">
						Ñuca rimai callarishcai, Santo Espíritu paiguna ahuai shamucami, callari horas ñucanchihua tucushcasna.
					</seg>
					<seg id="b.ACT.11.16" type="verse">
						Shinajpi Señor rimashcara iyaricani: Cierto pacha Juan yacuhua bautisaca, astaumbas canguna Santo Espirituhua bautisai tucunguichimi.
					</seg>
					<seg id="b.ACT.11.17" type="verse">
						Shina rasha Dios paigunara Santo Espiritura cusha ñucanchi Jesucristoi quirijgunama cushcasna, ñucaga imara ani Diosta arcangaj.
					</seg>
					<seg id="b.ACT.11.18" type="verse">
						Shinajpi cai shimiunara uyasha chunllayanaucami. Diosta alabanauca, nisha: Gentilgunamas Dios arrepentirinara cushcami causanauchu.
					</seg>
					<seg id="b.ACT.11.19" type="verse">
						Chi Esteban tormendarij horas, chausirij runauna Fenicia, Chipre, Antioquía nishca llactaunagama purinauca. Judiogunamalla Diospa shimira rimanauca. 20 Paigunamanda huaquin Chipremandauna, Cirenemandaunandi Antioquía llactama shamusha, gríegounama Señor Jesusmanda rimaj evangelio ali shimira rimanauca.
					</seg>
					<seg id="b.ACT.11.21" type="verse">
						Dios paigunara yanapaca. Ashcauna quirinauca, Señorbajma voltiarinauca.
					</seg>
					<seg id="b.ACT.11.22" type="verse">
						Paiguna rashca Jerusalembi tiaj iglesiama uyarica. Shinasha Bernabera Antioquíama cachanauca.
					</seg>
					<seg id="b.ACT.11.23" type="verse">
						Bernabé pactai rishaga, Dios yanapashcara ricusha, cushiyacami. Tucui runaunara camachica paiguna quirishcara ama saquisha Señorda catinauchu.
					</seg>
					<seg id="b.ACT.11.24" type="verse">
						Bernabega ali runa aca, ali quirij, Santo Espirituhua undashca. Ashca runauna Señorbajma tandarimunauca.
					</seg>
					<seg id="b.ACT.11.25" type="verse">
						Chimanda huasha, Bernabé Tarso nishca llactama rica, Saulora mascangaj. Paita tupasha, Antioquíama pushamuca.
					</seg>
					<seg id="b.ACT.11.26" type="verse">
						Shu huata tupura iglesiahua tandarisha tianauca. Ashca runaunara yachachinauca. Chihui, Antioquía llactai, quirijgunara Cristiano nisha ñaupa punda shutichinauca.
					</seg>
					<seg id="b.ACT.11.27" type="verse">
						Chi punzhaunai, Diosmanda rimajguna Jerusalenmanda Antioquíama shamunauca.
					</seg>
					<seg id="b.ACT.11.28" type="verse">
						Paigunamanda shuj, Agabo nishca ataricami. Diospa Espiritumanda rimasha intindichicami imasna ashca yarcai cai pachai shamungarauca. Cai yarcai Claudio nishca atun apu tiaushca horaspi shamuca.
					</seg>
					<seg id="b.ACT.11.29" type="verse">
						Shinajpi quirijguna caran shuj pai ushashca tupura Judeai tiau uquiunama yanapasha cachangaj iyanauca.
					</seg>
					<seg id="b.ACT.11.30" type="verse">
						Caita shinallara ranauca. Paiguna yanapashcara Bernabé Saulo maquiunai cusha, quirij rucuunama cachanauca.
					</seg>
				</div>
				<div id="b.ACT.12" type="chapter">
					<seg id="b.ACT.12.1" type="verse">
						Chi horasllaira, Herodes rey apu quirijgunara tormendachingaj callarica.
					</seg>
					<seg id="b.ACT.12.2" type="verse">
						Juamba uqui Jacobora esparahua huañuchica.
					</seg>
					<seg id="b.ACT.12.3" type="verse">
						Caita judioguna munanauta ricusha, Herodes Pedroras apicami. Puscu illaj tanda ista punzhauna aca.
					</seg>
					<seg id="b.ACT.12.4" type="verse">
						Paita apishaga, chonda cularbi ishcacami. Chunga socta soldaroma cushca aca ricungaj. Pascua ista pasashca huasha runauna ñaupajpi llucchinara munaca.
					</seg>
					<seg id="b.ACT.12.5" type="verse">
						Shina rasha Pedrora chonda cularbi ishcariaica. Randi quirijguna mana saquisha Diosta mañanauca Pedromanda.
					</seg>
					<seg id="b.ACT.12.6" type="verse">
						Herodes paita llucchisha nisha iyaushcai, chi tutai Pedro puñuriaica ishqui soldaro chaupi shungüi; ishqui cadena huascahua huatashca aca. Chonda cularda cuiraj soldarouna pungu ñaupajpi ricunauca.
					</seg>
					<seg id="b.ACT.12.7" type="verse">
						Cungaimanda shu Señormanda ángel ricurímuca. Chonda cularbi punzhajlla tucuca. Angel Pedrora tangasha llicchachica: Uctalla atari, nisha. Cadena huascauna paihua maquimanda urmanauca.
					</seg>
					<seg id="b.ACT.12.8" type="verse">
						Angel rimaca: Chumbilli, nisha, zapatosta huatai. Camba churanara churarisha catihua. Shinami rarca.
					</seg>
					<seg id="b.ACT.12.9" type="verse">
						Pedro llucshisha angelda catica. Caitaga mana cierto chari iyacami ángel rashcara. Astaumbas nuspashcara nuspaunimi nisha iyaca.
					</seg>
					<seg id="b.ACT.12.10" type="verse">
						Ucuma ricuj soldarounara canzhama ricujgunaras pasanauca. Llactama pasaj iru pungu paiguna pasangaj pai munaimandallara pascarica. Llucshishaga, shu nambira pasanauca. Chi ratollai ángel paimanda anzhurica.
					</seg>
					<seg id="b.ACT.12.11" type="verse">
						Shinajpi Pedro ali iyaihua iyarisha nica: Cuna intindinimi, cierto pacha Dios paihua angelda cachamusha ñucara quishpichihuaca Herodes maquimanda, tucui ñucara chapau judiogunamandas.
					</seg>
					<seg id="b.ACT.12.12" type="verse">
						Caita riparasha, Pedro Juamba mama María huasima pactamuca. Cai Juanga shu shuti Marcosmi. Chihui ashcauna tandarisha pariju tianauca Diosta mañasha.
					</seg>
					<seg id="b.ACT.12.13" type="verse">
						Pedro pajlla pungüi cayajpi, shu sirvij huarmi ricungaj llucshica, paihua shuti Rode.
					</seg>
					<seg id="b.ACT.12.14" type="verse">
						Paiga Pedro shimira ricsisha, cushiyashcamanda pungura mana pascacachu. Astaunga ucuma callpaca rimai ringaj: Pedro caibimi, pungüi shayaun, nisha.
					</seg>
					<seg id="b.ACT.12.15" type="verse">
						Paiguna rimanauca: Can nusparisha rimaungui. Huarmiga: Ciertomi nini, nica. Paiguna randi: Paihua aya anga, ninauca.
					</seg>
					<seg id="b.ACT.12.16" type="verse">
						Astaumbas Pedro maspas cayauca. Paiguna, pungura pascajpi, paita ricusha manzharinauca.
					</seg>
					<seg id="b.ACT.12.17" type="verse">
						Pedro randi, chunllayangaj maquihua ricuchisha, paigunara rimaca imasnara Dios paita chonda cular ucumanda llucchica.
					</seg>
					<seg id="b.ACT.12.18" type="verse">
						Ña puzhayajpi soldarouna ashcara nusparinauca: Pedro ¿imara tucushcangairi? nisha.
					</seg>
					<seg id="b.ACT.12.19" type="verse">
						Herodes Pedrora mascasha mana tupacachu. Cuirajgunara taripasha huañuchingaj cachacami. Chimanda huasha Herodes Judeamanda Cesárea llactama rica, chihui saquiricami.
					</seg>
					<seg id="b.ACT.12.20" type="verse">
						Herodes Tiro llactamandaunahua Sidón llactamandaunahuas piñarishca aca. Shinajllaira pariju paihuajma shamunauca. Paita sirvij Blasto nishcahua valirisha, aliyanara munanauca. Paiguna llacta Herodes allpaunamanda micunara apica.
					</seg>
					<seg id="b.ACT.12.21" type="verse">
						Herodes, pai rimashca punzhai, rey apu churanara churarisha, paihua rey apu tiarinai tiarisha, paigunara camachica.
					</seg>
					<seg id="b.ACT.12.22" type="verse">
						Runauna caparinauca: ¡Dios riman, mana runa! nisha.
					</seg>
					<seg id="b.ACT.12.23" type="verse">
						Chi ratollai, Diospa ángel paita susirichicami, mana Diosta alabashcaraigumanda. Chi ratollaira curuuna paita micujpi, Herodes huañuca.
					</seg>
					<seg id="b.ACT.12.24" type="verse">
						Astaumbas Diospa shimiunara quirijguna yaparisha mirarínauca.
					</seg>
					<seg id="b.ACT.12.25" type="verse">
						Bernabé Saulondi Jerusalenmanda tigramunauca, paiguna mingashcara pactachisha. Paigunahua Juan Marcos nishcara pushamunauca.
					</seg>
				</div>
				<div id="b.ACT.13" type="chapter">
					<seg id="b.ACT.13.1" type="verse">
						Antioquía llactai tiaj iglesiai Diosmanda rimajguna yachachijgunas tianauca: Bernabé, Simón Niger nishca, Cirenemanda Lucio, Herodes apuhua pariju iñaj Manaén, Saulondi.
					</seg>
					<seg id="b.ACT.13.2" type="verse">
						Paiguna Diosta sirvisha sasisha Diosta mañanauca. Santo Espíritu paigunara rimaca: Bernabéra Sauloras chicanyachichi ñuca munashcara rangaj, nica, chihuaj paigunara cayashcani.
					</seg>
					<seg id="b.ACT.13.3" type="verse">
						Shinajpi sasisha, Diosta mañashca huasha, paiguna ahuai maquira churasha, cachanauca.
					</seg>
					<seg id="b.ACT.13.4" type="verse">
						Paiguna, Santo Espíritu cachashcauna, Seleucia nishca llactama rinauca. Chimanda lamarda chimbasha, Chipre islama shamunauca.
					</seg>
					<seg id="b.ACT.13.5" type="verse">
						Salamina nishca llactama pactamusha, Diospa shimira rimanauca judioguna tandarina huasü. Juambas yanapasha compañauca.
					</seg>
					<seg id="b.ACT.13.6" type="verse">
						Entero islara pasai risha Pafos llactagama, shu sagra runara tupanauca. Pai llulla shimira rimaj judio aca, paihua shuti Barjesús nishca.
					</seg>
					<seg id="b.ACT.13.7" type="verse">
						Pai Sergio Paulo nishca atun apuhua tiauca. Cai Sergio Paulo ali iyaiyuj aca. Bernabera Sauloras cayaca, Diospa shimira uyanara munaca.
					</seg>
					<seg id="b.ACT.13.8" type="verse">
						Cai Elimas nishca sagra runa, (paihua shuti runa shimü, sagra nin), paigunara arcaca, apura pai quirinamanda anzhuchisha nisha.
					</seg>
					<seg id="b.ACT.13.9" type="verse">
						Shinajpi Saulo, caiga Pablomi, Santo Espíritu paita undasha, Elimas nishcara ricusha rimaca:
					</seg>
					<seg id="b.ACT.13.10" type="verse">
						Ima tucui umanahua manali ranahuas undashca angui; supaimanda churi, ali ranara chijnisiqui, nisha. ¿Señorba ali nambira huajlichingaj mana saquinguichu?
					</seg>
					<seg id="b.ACT.13.11" type="verse">
						Cunami Diospa maqui canda susiríchin. Ñausa tucungaraungui, indira unaigama mana ricungui. Shinajpi paihua ñahui llanduyasha tuta tucucami. Muyujta purisha maicandas mascaca maquimanda aisasha pushangaj.
					</seg>
					<seg id="b.ACT.13.12" type="verse">
						Apu casna tucushcara ricusha quiricami, Señormanda yachachishcara manzharisha.
					</seg>
					<seg id="b.ACT.13.13" type="verse">
						Pablo paihua pariju ajgunandi Pafosmanda llucshinauca. Pamfilia partii tiaj Perga nishca llactama pactai rinauca. Juanga paigunamanda anzhurísha, Jerusalenma tigraca.
					</seg>
					<seg id="b.ACT.13.14" type="verse">
						Paiguna Pergamanda pasasha, Pisidia partii tiaj Antioquía nishca llactama shamunauca. Samana punzhai judioguna tandarina huasii icusha tiarinauca.
					</seg>
					<seg id="b.ACT.13.15" type="verse">
						Ley shimira Diosmanda rimajguna shimiunaras ricushca huasha, tandarij judioguna apuuna paigunara rimanauca, nisha: Runauna, uquiuna, ima camachina shimiunaras charisha runaunara yachachingaj, rimaichi.
					</seg>
					<seg id="b.ACT.13.16" type="verse">
						Shinajpi Pablo atarisha, maquihua chunlla tucungaj ricuchisha, nica: Runauna, Israelguna, Diosta manzhajgunas, uyaichi:
					</seg>
					<seg id="b.ACT.13.17" type="verse">
						Cai Israel runauna Dios ñucanchi yayaunara ajllaca, paigunara ahuayachica. Paiguna Egipto llactai shu partimanda shamujguna ajpi, shinzhi maquihua paigunara chimanda llucchicami.
					</seg>
					<seg id="b.ACT.13.18" type="verse">
						Chuscu chunga huata tupura chaquishca allpa partii paiguna causanara ahuantaca.
					</seg>
					<seg id="b.ACT.13.19" type="verse">
						Canzhis llactaunara tuiasha, Canaan nishca partii, chi runauna allpara paigunama cucami.
					</seg>
					<seg id="b.ACT.13.20" type="verse">
						Chimanda huasha, chuscu patsaj pichca chunga huata tupura, Diosmanda rimaj Samuel nishca shamunagama, taripajgunara cuca.
					</seg>
					<seg id="b.ACT.13.21" type="verse">
						Shinajpi, rey apura cuhuai nisha mañanauca. Dios paigunara Cisba churi Saúl nishcara cuca. Pai Benjamín aillu runa aca. Chuscu chunga huatagama rey apu aca.
					</seg>
					<seg id="b.ACT.13.22" type="verse">
						Dios paita anzhuchisha, Davidta rey apura churacami. Paimanda alira rimaca: Isai churi Davidta tupashcani, paihua shungu ñuca munashcasna, nica. Pai tucui ñuca munashcara rangami.
					</seg>
					<seg id="b.ACT.13.23" type="verse">
						Cai David miraigunamanda, Dios pai cushca shimira pactachingaj, Jesusta atarichicami, Israelba quishpichij tucungaj.
					</seg>
					<seg id="b.ACT.13.24" type="verse">
						Jesús manara shamujllaira, Juan tucui Israel runaunama: Arrepentirisha bautisarichi, nisha camachica.
					</seg>
					<seg id="b.ACT.13.25" type="verse">
						Juan pai camachinara pactachisha casna nica: ¿Pimi nishara iyahuanguichi? Mana paichu ani. Astaumbas ñuca huashai shuj shamun, paihua zapatosta pascangajllas mana valijchu ani.
					</seg>
					<seg id="b.ACT.13.26" type="verse">
						Runauna, uquiuna, Abraham miraigunamanda churiuna, cangunahua tiaj Diosta manzhajgunas, cangunama cai quishpina shimira cachamushcami.
					</seg>
					<seg id="b.ACT.13.27" type="verse">
						Jerusalembi causajguna, paiguna apuunandi, cai Jesusta mana ricsinaucachu. Shinallara ñaupa horas Diosmanda rimajguna quillcashca shimiunara caran samana punzha ricushas, mana ricsinaucachu. Shinasha Jesusta causayachisha, paiguna cai shimiunara pactachinauca.
					</seg>
					<seg id="b.ACT.13.28" type="verse">
						Mana imaras paihuajpi tupasha huañunara, shinajllaira Piiatora mañanauca paita huañuchingaj.
					</seg>
					<seg id="b.ACT.13.29" type="verse">
						Tucui paimanda quillcashcaunara pactachishca huasha, cruzmanda anzhuchisha, pambana uctui churanauca.
					</seg>
					<seg id="b.ACT.13.30" type="verse">
						Astaumbas Dios paita huañushcaunamanda atarichicami.
					</seg>
					<seg id="b.ACT.13.31" type="verse">
						Cai Jesús Galileamanda Jerusalenma paihua pariju shamujgunama ricurimuca ashca punzhauna. Cuna caiguna cierto ricujguna tucunaushcami tucui runaunama.
					</seg>
					<seg id="b.ACT.13.32" type="verse">
						Ñucanchi shinallara evangelio ali shimira cangunama cuentanchi ñucanchi yayaunama cushca shimi rimashcasna.
					</seg>
					<seg id="b.ACT.13.33" type="verse">
						Cai shimira Dios pactachishcami paiguna churiunamas, ñucanchimas, Jesusta causachisha. Shinami Salmos nishca cantana quillcai quillcashca tian: Ñuca churi angui, nisha, cuna punzha canda tupashcani.
					</seg>
					<seg id="b.ACT.13.34" type="verse">
						Imasna huañushcaunamanda atarichicami, ama imahoras ismungaj, casna nica: Davidma cusha nishca ali bendiciashcaunara cushca anguichi.
					</seg>
					<seg id="b.ACT.13.35" type="verse">
						Chiraigumanda shu cantanais nin: Lugarda mana cunguichu camba Santo Churi ismungaj.
					</seg>
					<seg id="b.ACT.13.36" type="verse">
						Cierto pacha David paihua pariju causajgunara Dios munashca tupura sirvishca huasha huañuca; paihua yayaunandi pambashca aca, ismuca.
					</seg>
					<seg id="b.ACT.13.37" type="verse">
						Randi Dios causachishca Santo Churi mana ismucachu.
					</seg>
					<seg id="b.ACT.13.38" type="verse">
						Runauna, uquiuna, yachaichi: Jesús raigumanda uchara perdonanara cangunama rimashcami.
					</seg>
					<seg id="b.ACT.13.39" type="verse">
						Moisés ley nishca mandashca shimii tucui imaras mana alichihuaj asha, Jesuspi maicans quiríjta alichishca anga.
					</seg>
					<seg id="b.ACT.13.40" type="verse">
						Ricuichi, Diosmanda rimajguna rimashca cangunama ama shamungaj, nisha:
					</seg>
					<seg id="b.ACT.13.41" type="verse">
						Ricuichi, pishiyachijguna, manzharichi, huañuichi. Canguna causaushcai shu ranara rauni, maican rimajpis mana quiringuichima.
					</seg>
					<seg id="b.ACT.13.42" type="verse">
						Paiguna judioguna tandarina huasimanda llucshijpi, gentilguna ruganauca shamuj samana punzhai cai shimiunara cuti rimanguíchi, nisha.
					</seg>
					<seg id="b.ACT.13.43" type="verse">
						Tandarimuj runaunara cachashca huasha, ashca judioguna paiguna yachaira ali catimujgunandi Pablora Bernaberas catinauca. Paigunama shamujgunara camachinauca Diospa gracia ali iyaibi quirisha tianauchu.
					</seg>
					<seg id="b.ACT.13.44" type="verse">
						Shu samana punzha pactamujpiga, ñacalla entero llacta Diospa shimira uyangaj tandarimunauca.
					</seg>
					<seg id="b.ACT.13.45" type="verse">
						Judioguna, ashca runauna tandarishcara ricusha, mana munasha piñarinauca. Pablo rimashcara arcanauca, Mana ciertochu, nisha, shinallara paita caminauca.
					</seg>
					<seg id="b.ACT.13.46" type="verse">
						Shinajpi Pablo Bernabendi mana manzhasha rimanauca: Cierto ministiricami, nisha, Diospa shimira ñaupa cangunama rimangaj; astaumbas canguna mana munasha ichucanguichi; huiñai causaira apingaj mana valijchu anchi nisha iyacanguichi. Chiraigumanda gentílgunama rinchi.
					</seg>
					<seg id="b.ACT.13.47" type="verse">
						Chasnami Dios ñucanchira mandaca nisha: Gentilgunahuaj canda vela cuenta rashcanimi runaunara quishpichingaj cai pachai puchucai pundagama.
					</seg>
					<seg id="b.ACT.13.48" type="verse">
						Gentilguna caita uyasha cushiyanauca, Diospa shimira alabanauca. Tucui ahua pachama riña ajguna quirinauca.
					</seg>
					<seg id="b.ACT.13.49" type="verse">
						Diospa shimi tucui chi parti llactaunai uyarica.
					</seg>
					<seg id="b.ACT.13.50" type="verse">
						Judioguna ali huarmiunara charij huarmiunandi llacta apuunandi camachinauca Pablora Bernaberas tormendachingajt Paigunara chi llactamanda ichunauca.
					</seg>
					<seg id="b.ACT.13.51" type="verse">
						Paiguna chaquii llutarij allpara chaquimanda paigunama chausisha, Iconio nishca llactama rinauca.
					</seg>
					<seg id="b.ACT.13.52" type="verse">
						Quirijgunaga cushihua Santo Espirituhuas undashca anauca.
					</seg>
				</div>
				<div id="b.ACT.14" type="chapter">
					<seg id="b.ACT.14.1" type="verse">
						Iconio llactai, Pablo Bernabendi judioguna tandarina huasii pariju icunauca. Casnami rimanauca ashca judioguna ashca griegounas quirinauca.
					</seg>
					<seg id="b.ACT.14.2" type="verse">
						Astaun, mana quirij judioguna gentilgunara turbachinauca uquiunara tormendachingaj.
					</seg>
					<seg id="b.ACT.14.3" type="verse">
						Shinajpis chi llactai unaira tianauca, mana manzhasha rimasha, Señorbi quirinai samausha. Señor paiguna rimashca ali shimiunara cierto ajta ricuchisha, paiguna maquihua gusto ricurinaunaras munanaita rashcaunaras rarcami.
					</seg>
					<seg id="b.ACT.14.4" type="verse">
						Chi llactai tiaj runauna ishqui montombi chaupirinauca, shu parti judiogunahua, shu parti cachashca runaunahua.
					</seg>
					<seg id="b.ACT.14.5" type="verse">
						Judioguna gentilgunandi paiguna apuunahua pariju paigunara camingaj, rumihua shitangaj shamunauca.
					</seg>
					<seg id="b.ACT.14.6" type="verse">
						Paiguna riparasha miticunauca Listra Derbe nishca Licaonia parti llactaunama. Chi mayan llactaunais purinauca.
					</seg>
					<seg id="b.ACT.14.7" type="verse">
						Chihui evangelio ali shimira camachinauca.
					</seg>
					<seg id="b.ACT.14.8" type="verse">
						Shu Listra llactamanda runa paihua mama icsamanda pacha anga chaqui llucshij tiauca; imahoraspas mana puricachu.
					</seg>
					<seg id="b.ACT.14.9" type="verse">
						Cai runa Pablo rimashcara uyaca. Pablo paita ricusha, pai aliyangaj quirinara ricusha,
					</seg>
					<seg id="b.ACT.14.10" type="verse">
						shinzhira rimaca: Dirichulla atari camba chaquii. Runa saltasha purica.
					</seg>
					<seg id="b.ACT.14.11" type="verse">
						Shinajpi runauna Pablo rashcara ricusha, Licaonia shimihua caparinauca: Runasna ricurij diosguna ñucanchima irgumunaushcami, nisha.
					</seg>
					<seg id="b.ACT.14.12" type="verse">
						Bernabera Júpiter nishca shutichinauca. Pablora, shimira yapa rimaj ajpi, Mercurio nishca shutichinauca.
					</seg>
					<seg id="b.ACT.14.13" type="verse">
						Jupiterba sacerdote, paihua diosta alabana huasi llacta ñaupajpi tiajpi, punguuna ñaupajma huagraunara sisaunaras apamuca sacrificiora rangaj, paindi runaunandi.
					</seg>
					<seg id="b.ACT.14.14" type="verse">
						Cachashca runauna Bernabé Pablondi caita uyasha, paiguna churanara lliquisha, runa monton chaupi shunguma caparisha callpanauca:
					</seg>
					<seg id="b.ACT.14.15" type="verse">
						Runauna, nisha, ¿imamanda casna ranguichi? Nucanchis runallara anchi canguna cuentallara. Cangunara rimanchi cai mana valij samiunaras saquingaj, causaj Diosta quirinauchu. Pai ahua pachara cai pacharas lamarda paigunajpi tucui tiajgunandi rarca.
					</seg>
					<seg id="b.ACT.14.16" type="verse">
						Pai ñaupa horasgunai tucui runaunara saquishcami paiguna quiquin ñambiunai purrngaj.
					</seg>
					<seg id="b.ACT.14.17" type="verse">
						Shina rasha Dios paulara shimi illajta mana saquicachu, alira rasha, tamiaunara ahuamanda cachamusha, muyuuna aparina horasgunara cusha, ñucanchira carasha, ñucanchi corazonda cushiyachisha.
					</seg>
					<seg id="b.ACT.14.18" type="verse">
						Cai shimiunara rimasha, ansalla uyachinauca runauna paigunama sacrificiora ama rangaj.
					</seg>
					<seg id="b.ACT.14.19" type="verse">
						Shinajpi judioguna Antioquiamandas Iconiomandas shamunauca, runaunara uyachinauca. Pablora rumihua shitasha, llacta ucumanda pajllama aisasha ichunauca, huañushcami nisha iyasha.
					</seg>
					<seg id="b.ACT.14.20" type="verse">
						Astaun quirijguna paihua muyujta shayanauca. Pai atarisha llactai icuca. Cayandi punzha Bernabehua llucshisha, Derbe llactama rica.
					</seg>
					<seg id="b.ACT.14.21" type="verse">
						Chi llactai evangelio ali shimira rimanauca. Ashca runauna quirijpi, paigunara yachachinauca. Chimanda Listra, Iconio, Antioquía llactaunama tigranauca.
					</seg>
					<seg id="b.ACT.14.22" type="verse">
						Quirijgunara cariyachinauca paiguna almai. Camachisha ninauca: Canguna quirinaí ama sambayanguichi. Ashca tormendarinah.ua mimstirin ñucanchi Dios mandana pachai icungaj.
					</seg>
					<seg id="b.ACT.14.23" type="verse">
						Caran iglesiai ricuj rucuunara ajllanauca. Sasisha Diosta mañanauca, paigunara paiguna quirishca Señorba maquii saquisha.
					</seg>
					<seg id="b.ACT.14.24" type="verse">
						Pisidia partira pasasha, Pamfilia partima shamunauca.
					</seg>
					<seg id="b.ACT.14.25" type="verse">
						Perga nishca llactai, Diospa shimira rimashca huasha, Atalia nishca llactama uraira rinauca.
					</seg>
					<seg id="b.ACT.14.26" type="verse">
						Chimanda lamarda chimbanauca Antioquíama. Chi llactamanda ñaupa punda Diospa gracia ali iyaibi saquishca anauca. Cunaga, paiguna rashcaunara tucuchishca huasha tigramunauca.
					</seg>
					<seg id="b.ACT.14.27" type="verse">
						Paiguna pactai risha, quirijgunara tandachisha, cuentanauca ima atun ranaunara Dios paigunahua rarca, imasnara gentUgunama quiringaj pungura pascashca aca.
					</seg>
					<seg id="b.ACT.14.28" type="verse">
						Chihui unaira saquirinauca quirijgunahua.
					</seg>
				</div>
				<div id="b.ACT.15" type="chapter">
					<seg id="b.ACT.15.1" type="verse">
						Shinajpi huaquin Judeamanda shamujguna uquiunara yachachinauca, nisha: Canguna circuncisionda mana rasha Moisés cushcasna, quishpinara mana ushanguichichu.
					</seg>
					<seg id="b.ACT.15.2" type="verse">
						Pablo Bernabendi shamujgunahua piñanausha rimananauca. Shinajpi Pablo Bernabendi huaquin quirijgunandi Jerusalenma rinara iyarinauca, chihui tiaj cachashca runaunahua ricuj rucuunahuas cai rimashcara cuentangaj.
					</seg>
					<seg id="b.ACT.15.3" type="verse">
						Paiguna iglesiamanda quirijguna compañai tucusha, Fenecia Samaria llactaunara pasanauca, gentilguna quirishcara cuentasha. Tucui uquiuna cushiyanauca.
					</seg>
					<seg id="b.ACT.15.4" type="verse">
						Jerusalenma pactajpi, quirijguna cachashca runaunas ricuj rucuunas paigunara apinauca. Dios tucui paigunahua rashcaunara cuentanauca.
					</seg>
					<seg id="b.ACT.15.5" type="verse">
						Huaquin quirij fariseoguna rimasha atarinauca, Circuncisionda rana anga, nisha. Shinallara Moisés ley nishca mandashca shimiunara pactachina anga.
					</seg>
					<seg id="b.ACT.15.6" type="verse">
						Cachashca runauna ricuj rucuunandi tandarinauca cai shimira yachangaj.
					</seg>
					<seg id="b.ACT.15.7" type="verse">
						Unai cuentanaushca huasha, Pedro atarisha paigunara rimaca: Runauna, uquiuna, nisha, canguna ali yachanguichi imasnara unai Dios ñucara ajllaca gentilguna ñuca shimimanda Diospa evangelio ali shimira uyanauchu, quirinauchu.
					</seg>
					<seg id="b.ACT.15.8" type="verse">
						Corazongunara ricuj Dios, paiguna quirishcara ricsisha, Santo Espiritura paigunama cuca, ñucanchima cushcasna.
					</seg>
					<seg id="b.ACT.15.9" type="verse">
						Ñucanchimanda gentilgunara mana chicanyachicachu, quirishcamanda paiguna shungura pichasha.
					</seg>
					<seg id="b.ACT.15.10" type="verse">
						Cunaga ¿imamanda Diosta tentanguichi, quirijgunara tormendosta apachisha, ñucanchi yayauna ñucanchindi mana ushashcara apachisha nisha?
					</seg>
					<seg id="b.ACT.15.11" type="verse">
						Astaumbas Señor Jesuspa gracia ali iyaimanda, ñucanchi paigunasna quishpishun.
					</seg>
					<seg id="b.ACT.15.12" type="verse">
						Shinajpi tucui tandarijguna chunllayasha uyanauca. Bernabé Pablondi cuentanauca imasna gentilguna llactaunai Dios paiguna maquimanda gusto ricurinaunaras munanaita rashcaunaras rarca.
					</seg>
					<seg id="b.ACT.15.13" type="verse">
						Paiguna rimai pasajpi, Jacobo cutipaca, nisha: Runauna, uquiuna, uyahuaichi.
					</seg>
					<seg id="b.ACT.15.14" type="verse">
						Simón cuentaca imasna Dios gentilgunara ñaupa bendiciaca, paigunamanda runaunara ajllasha paihua shutira alabangaj.
					</seg>
					<seg id="b.ACT.15.15" type="verse">
						Casnami rimanauca Diosmanda rimajguna, paiguna quillcashcasna:
					</seg>
					<seg id="b.ACT.15.16" type="verse">
						Caigunamanda huasha ñuca tigramusha; Davidpa huasira urmashca ajta cuti shayachisha. Tularishcaunara alichishami; cutillara sicachishami,
					</seg>
					<seg id="b.ACT.15.17" type="verse">
						tucui puchuj runauna Diosta mascanauchu; tucui gentilgunandi, maicambas ñuca shutihua shutichishcauna.
					</seg>
					<seg id="b.ACT.15.18" type="verse">
						Casnami Señor nin; cai tucuira yachachishcami callari horasmanda pacha.
					</seg>
					<seg id="b.ACT.15.19" type="verse">
						Chiraigumanda casna iyauni, gentilgunamanda Diosta quirijgunara ama turbachingaj.
					</seg>
					<seg id="b.ACT.15.20" type="verse">
						Astaumbas quillcashunchi: Idolo nishca runa rashca diosgunamanda anzhurinauchu, shujhua tacarinamandas; shinallara yahuaryuj aicharas, yahuardas ama micunauchu.
					</seg>
					<seg id="b.ACT.15.21" type="verse">
						Ñaupa horasmanda, Moisés pai camachishca shimira rimajgunara caran llactai charin judioguna tandarina huasiunai, chihui caran samana punzha pai rimashcara ricusha rimanaun.
					</seg>
					<seg id="b.ACT.15.22" type="verse">
						Shinajpi cachashca runauna, ricuj rucuuna, tucui tandarishca quirijgunandi alimi ninauca paigunamanda huaquin runaunara ajllangaj, Pablohua Bernabehuas Antioquíama cachangaj. Judas Barsabás nishcara Silas nishcandi ajllanauca, uquiunamanda atunguna asha.
					</seg>
					<seg id="b.ACT.15.23" type="verse">
						Casna nisha quillcashun, paigunahua cachangaj: Señor cachashca runauna, ricuj rucuunandi, uquiunandi, gentilgunamanda uquiunara saluranchi, Antioquía, Siria, Cilicia nishca partiunai tiajgunara.
					</seg>
					<seg id="b.ACT.15.24" type="verse">
						Uyashcanchi imasna huaquin ñucanchimanda llucshijguna cangunara tormendachinaushca, canguna almara llaquichisha: Circuncisionda rana anguichi, nisha, ley shimira huacachingajpas. Ñucanchi casna rimajgunara mana cachacanchichu.
					</seg>
					<seg id="b.ACT.15.25" type="verse">
						Ñucanchi tucui shu iyarishcallai pactasha, iyaríshcanchi runaunara ajllangaj cangunama cachangaj, ñucanchi llaquishca Bernabehuas Pablohuas compañangaj.
					</seg>
					<seg id="b.ACT.15.26" type="verse">
						Cai runauna paiguna causaira churanaushcami Señor Jesucristo shutira llaquishcamanda.
					</seg>
					<seg id="b.ACT.15.27" type="verse">
						Shinajpi Judastas Silastas cachanchi, paiguna shimimanda cai shimiunara rimasha cangunara uyachinaungami.
					</seg>
					<seg id="b.ACT.15.28" type="verse">
						Alimi yachin Santo Espirituma ñucanchimas cangunara ama mas mandangaj. Cai mandashcaunallara ministirin:
					</seg>
					<seg id="b.ACT.15.29" type="verse">
						Runa rashca diosgunama sacrificioi ricuchishca aichara ama micuichi. Yahuardas, yahuaryuj aicharas ama micuichi. Shujhua tacarinaras saquinguichi. Caigunara pactachisha, alimi anguichi. Ali pasanguichi.
					</seg>
					<seg id="b.ACT.15.30" type="verse">
						Shinajpi paiguna cacharishca asha, Antioquíama rinauca. Tucui quirijgunara tandachisha quillcara cunauca.
					</seg>
					<seg id="b.ACT.15.31" type="verse">
						Paiguna caita ricusha cushiyanauca, quillcashcamanda.
					</seg>
					<seg id="b.ACT.15.32" type="verse">
						Judas Silasndi shinallara Diosmanda rimajguna asha, uquiunara cariyachinauca, shinzhiyachinauca, ashca shimiunara rimasha.
					</seg>
					<seg id="b.ACT.15.33" type="verse">
						Chihui unai tiashca huasha, uquiunamanda cushihua dispirisha paigunara cachajgunama tigranauca.
					</seg>
					<seg id="b.ACT.15.34" type="verse">
						Astaun Süas chihui saquirinara alimi iyarica.
					</seg>
					<seg id="b.ACT.15.35" type="verse">
						Pablo Bernabehua Antioquía llactai tianauca, Señorba shimira yachachisha. Shujgunandi evangelio ali shimira camachinauca.
					</seg>
					<seg id="b.ACT.15.36" type="verse">
						Ansa punzha pasashca huasha, Pablo Bernabera nica: Acu, ricui rishun uquiunara tucui ñucanchi Diospa shimira camachisha pasamushca llactaunai, paiguna imasna ashcara yachangaj.
					</seg>
					<seg id="b.ACT.15.37" type="verse">
						Juanda, paiguna Marcos nishcara, Bernabé paihua pariju pushanara munaca.
					</seg>
					<seg id="b.ACT.15.38" type="verse">
						Astaun Pablo Marcosda paihua pushanara mana munacachu, Marcos paigunamanda Pamfilia llactai anzhurishcamanda, Diosta sirvinama mana catishcamanda.
					</seg>
					<seg id="b.ACT.15.39" type="verse">
						Paigunapura mana ali tucusha, paigunapuramanda anzhurinauca. Bernabé Marcosda pushasha, Chipre islama chimbaca.
					</seg>
					<seg id="b.ACT.15.40" type="verse">
						Pablo Silasta ajllasha llucshisha rica, uquiuna paita Señorba gracia ali iyaibi saquisha.
					</seg>
					<seg id="b.ACT.15.41" type="verse">
						Siria Cilicia partiunai purinauca iglesiaunara cariyachisha.
					</seg>
				</div>
				<div id="b.ACT.16" type="chapter">
					<seg id="b.ACT.16.1" type="verse">
						Chimanda huasha, Derbe Listra llactaunama pactamunauca. Chihui shu Timoteo nishca quirij runa tiauca, paihua mama quirij judio huarmi, paihua yaya griego nishca runami.
					</seg>
					<seg id="b.ACT.16.2" type="verse">
						Cai Timoteomanda Listra Iconio llactaunai tiaj uquiuna alira rimanauca.
					</seg>
					<seg id="b.ACT.16.3" type="verse">
						Caita Pablo munaca paihua pariju ringaj. Chi partii tiaj judioguna ama tormendachinauchu, paita circuncisionda rarca. Paihua yaya griego ajta tucui runauna yachanauca.
					</seg>
					<seg id="b.ACT.16.4" type="verse">
						Llactaunara pasausha mandashcaunara huacachingaj rimanauca, imasna cachashca runauna rucuunandi Jerusalembi rimashcara.
					</seg>
					<seg id="b.ACT.16.5" type="verse">
						Shinasha iglesiauna cariyachishca anauca paiguna quiriushcai. Caran punzha yaparinauca.
					</seg>
					<seg id="b.ACT.16.6" type="verse">
						Frigia nishca, Galacia nishca partiunara pasasha, Santo Espíritu: Ama rimaichi Asia nishca partii, nisha rimaca.
					</seg>
					<seg id="b.ACT.16.7" type="verse">
						Misia nishca partima pactamujpi, Bitinia nishca partima risha iyarinauca, astaumbas Espíritu mana lugarda cucachu.
					</seg>
					<seg id="b.ACT.16.8" type="verse">
						Misia nishca partira pasasha, Troas nishca llactama irgunauca.
					</seg>
					<seg id="b.ACT.16.9" type="verse">
						Pablo tuta nuspaibi casna ricuca: shu Macedonia partimanda runa paihua ñaupajpi shayarisha paita nica: Macedoniama shami, yanapahuai, nisha ñucanchira rugaca.
					</seg>
					<seg id="b.ACT.16.10" type="verse">
						Tuta nuspaibi ricushca huasha, chi ratollaira Macedoniama rinara iyaricanchi. Cierto pacha Dios cayanmi nisha iyacanchí, chihui evangelio ali shimira yachachingaj.
					</seg>
					<seg id="b.ACT.16.11" type="verse">
						Troasmanda risha, pitijta shamucanchi Samotracia nishca islama. Cayandi punzha Neápolis llactama pactamucanchi.
					</seg>
					<seg id="b.ACT.16.12" type="verse">
						Chimanda Filipos llactama shamucanchi, Macedonia parti gobierno llacta aca. Chi Filipos shu colonia nishca llacta aca. Chi llactaiga unailla tiacanchi.
					</seg>
					<seg id="b.ACT.16.13" type="verse">
						Shu samana punzhai llacta pungumanda llucshisha, yacu mayambi Diosta mañana pambama ricanchi. Tiarisha chihui tandarimuj huarmiunara rimacanchi.
					</seg>
					<seg id="b.ACT.16.14" type="verse">
						Shinajpi shu Lidia nishca huarmi, Tiatira llactamanda puca llachapara catuj, Diosta adoraj asha, uyauca. Dios paihua shungura pascaca, Pablo rimashcara ali intindingaj.
					</seg>
					<seg id="b.ACT.16.15" type="verse">
						Pai bautisarishca huasha paihua aillundi, ñucanchira rugaca, casna nisha: Canguna ñucara Señorbi ali quirijmi nisha iyasha, ñuca huasii icuichi, samaichi. Ñucanchira ashcara rugacami tiangaj.
					</seg>
					<seg id="b.ACT.16.16" type="verse">
						Ñucanchi Diosta mañangaj riushcai, shu malta huarmi tupaj shamuca, shu supai apishca yachaj huarmi. Paihua patrongunama ashcara ganachica pai rimashcaunamanda.
					</seg>
					<seg id="b.ACT.16.17" type="verse">
						Cai huarmi Pabloras ñucanchiras caticami, caparisha: Cai runauna ahua pacha Diosta sirvijgunami, nica, quishpina nambira yachachinaun.
					</seg>
					<seg id="b.ACT.16.18" type="verse">
						Shina rarca ashca punzhagama. Astaun Pablo, mana munasha, voltiarisha, supaira rimaca: Jesucristo shutii canda nini, llucshi cai huarmimanda. Chi ratollai llucshica.
					</seg>
					<seg id="b.ACT.16.19" type="verse">
						Paihua patrongunaga ganachij supai llucshishcara ricusha, Pabloras Silasdas apinauca, pulasama apuuna ñaupajma pushanauca.
					</seg>
					<seg id="b.ACT.16.20" type="verse">
						Patronguna cai runaunara apuunama ricuchinauca: Cai runauna judioguna ashallara entero llactara nuspachinaun, ninauca.
					</seg>
					<seg id="b.ACT.16.21" type="verse">
						Paiguna yachachishcara mana uyanachu mana ranachu, ñucanchiga Romano nishca runauna asha.
					</seg>
					<seg id="b.ACT.16.22" type="verse">
						Llactai tiaj runauna gun tandarinauca. Apuuna paiguna churanara lliquinauca. Pablounara caspiunahua livachingaj mandanauca.
					</seg>
					<seg id="b.ACT.16.23" type="verse">
						Paigunara ashcara livachishca huasha chonda cularbi ishcanauca, chonda cularda cuiraj ali ricuchu nisha.
					</seg>
					<seg id="b.ACT.16.24" type="verse">
						Pai cai mandashcara uyasha, paigunara huasha tapa ucuma ishcaca. Paiguna chaquiunara sepoi apichica.
					</seg>
					<seg id="b.ACT.16.25" type="verse">
						Chaupi tutai Pablo Silasndi Diosta mañanauca shinallara cantanauca. Paigunahua pariju ishcashca runaunas uyanaucami.
					</seg>
					<seg id="b.ACT.16.26" type="verse">
						Shinajpi cungaimanda allpa shinzhira cuyuca; shinarasha chonda cular shayachishca rumiuna cuyunauca. Chi ratollai tucui punguuna pascarinauca, tucui runaunara huatashca cadenauna pitirisha urmanaucami.
					</seg>
					<seg id="b.ACT.16.27" type="verse">
						Chonda cular cuiraj runa lliccharisha, chonda cular punguuna pascarishcara ricuca. Paihua esparara llucchisha, paillara huañungarauca, ishcashca runauna miticunaushca anga iyasha.
					</seg>
					<seg id="b.ACT.16.28" type="verse">
						Pabloga shinzhira caparisha nica: Huañunara ama iyaichu, tucui caillai manchi.
					</seg>
					<seg id="b.ACT.16.29" type="verse">
						Cuiraj runa velara mañasha, ucuma icuca, manzharisha Pablo Silaspa chaquii tuama urmaca.
					</seg>
					<seg id="b.ACT.16.30" type="verse">
						Paigunara canzhama lucchisha tapuca: Señores, nisha, ¿Imara ranara ministini ñuca quishpingaj?
					</seg>
					<seg id="b.ACT.16.31" type="verse">
						Paiguna ninauca: Señor Jesucristoi quiri, quirisha quishpi tucungui, shinallara camba aillus.
					</seg>
					<seg id="b.ACT.16.32" type="verse">
						Shina rasha Diospa shimira rimanauca, paita paihua huasii tiajgunandi.
					</seg>
					<seg id="b.ACT.16.33" type="verse">
						Chi tuta horasllaira paigunara pushasha, chugrichishcaunara maillaca. Chi ratollai bautisaricami, pai tucui paihua huasii tiajgunandi.
					</seg>
					<seg id="b.ACT.16.34" type="verse">
						Paigunara paihua huasima pushasha micunara caraca. Shinallara cushiyanauca pais tucui paihua huasü tiajgunandi Diospi quirishcamanda.
					</seg>
					<seg id="b.ACT.16.35" type="verse">
						Punzhayashcai apuuna soldarounara cachanauca: Chi runaunara cacharinauchu, nisha.
					</seg>
					<seg id="b.ACT.16.36" type="verse">
						Chonda cularda cuiraj runa Pablora cuentaca: Apuuna cangunara cacharingaj cachamunaushca, nisha. Shinajpi llucshichi, cushihua richi.
					</seg>
					<seg id="b.ACT.16.37" type="verse">
						Shinajpi Pablo paigunara nica: Tucuihua ñaupajpi mana taripasha ñucanchira Uvachinaucami, Romanosguna ashallara. Maspas ñucanchira chonda cularbi ishcahuanauca. Cuna randi, ñucanchira pacalla llucchina munanaun. Mana pacha. Paigunallara shamunauchu ñucanchira llucchingaj.
					</seg>
					<seg id="b.ACT.16.38" type="verse">
						Soldarouna tigrasha apuunama cai shimunara rimai rinauca. Paiguna cai runauna Romanosguna ajgunara uyasha manzharinauca.
					</seg>
					<seg id="b.ACT.16.39" type="verse">
						Shamusha ruganauca. Pablounara chonda cularmanda llucchisha llactamanda llucshingaj rimanauca.
					</seg>
					<seg id="b.ACT.16.40" type="verse">
						Shina rasha, chonda cularmanda llucshisha, Lidia huasii icunauca. Uquiunara ricusha, paigunara cushiyachinauca. Chi huasha rinauca.
					</seg>
				</div>
				<div id="b.ACT.17" type="chapter">
					<seg id="b.ACT.17.1" type="verse">
						Amfípolis Apolonia nishca llactaunara pasasha, Tesalónica nishca llactama pactanauca. Chihui shu judioguna tandarina huasi tiaca.
					</seg>
					<seg id="b.ACT.17.2" type="verse">
						Pablo paihua yachaira rasha paigunajma rica. Quinsa samana punzhara Diospa shimimanda paigunahua rimaca.
					</seg>
					<seg id="b.ACT.17.3" type="verse">
						Quillcashcaunamanda ricuchisha yachachica imasnara Cristo tormendarina aca, huañushcaunamandas causarina aca. Pablo nica: Cai ñuca cangunama rimaushca Jesús quiquin Cristomi.
					</seg>
					<seg id="b.ACT.17.4" type="verse">
						Paigunamanda huaquinguna quirinauca, Pablohua Silashuas llutarinauca, ashca Diosta llaquij griegounandi, valij huarmiunandis mana ansallauna.
					</seg>
					<seg id="b.ACT.17.5" type="verse">
						Shinajpi mana quirij judioguna piñarisha, paigunahua pariju huaquin quilla runaunara manali runaunaras tandachinauca. Entero llactara nuspachinauca. Jasomba huasima shamunauca macanungaj. Pablora Silasdas llucchinara munanauca runaunajma.
					</seg>
					<seg id="b.ACT.17.6" type="verse">
						Astaumbas, paigunara mana tupasha, Jasonda huaquin quirij uquiunandi apuunajma aisasha pushanauca, caparisha: Cai runauna entero cai pachara tormendachijguna caimas shamunaushca, ninauca.
					</seg>
					<seg id="b.ACT.17.7" type="verse">
						Jasón cai runaunara apishcami. Tucui caiguna, César mandashcaunara mana pactachinaun, shu rey apu tiaunmi ninaun, Jesús nishca.
					</seg>
					<seg id="b.ACT.17.8" type="verse">
						Judioguna runaunara apuunaras nuspachinauca, cai shimiunara uyajpi.
					</seg>
					<seg id="b.ACT.17.9" type="verse">
						Jasón shujgunandi, shimira cushca huasha cachari tucunauca.
					</seg>
					<seg id="b.ACT.17.10" type="verse">
						Uquiuna dsaslla, chi tutallaira, Pablora Silasdas Berea llactama cachanauca. Paiguna pactai risha judioguna tandarina huasima icunauca.
					</seg>
					<seg id="b.ACT.17.11" type="verse">
						Caiguna Tesalonicaunamanda yali valijguna anauca. Ali shunguhua shimira uyanauca. Caran punzha Quillcashcaunara ricunauca, cai shimiuna alichu manzhu ali nisha.
					</seg>
					<seg id="b.ACT.17.12" type="verse">
						Shinajpi paigunamanda ashcauna quirinauca, valij griego huarmiunas, mana ansalla cariunas.
					</seg>
					<seg id="b.ACT.17.13" type="verse">
						Tesalonicamanda judioguna uyanauca imasna Berea llactais Pablo Diospa shimira rimashca aca. Chimas risha entero llactara nuspachigrinauca.
					</seg>
					<seg id="b.ACT.17.14" type="verse">
						Chi ratollaira uquiuna Pablora lamar partima cachanauca. Silas Timoteo chillai saquirinauca.
					</seg>
					<seg id="b.ACT.17.15" type="verse">
						Pablora pushajguna Atenas llactagama paita pushanauca. Pablo shimira cachaca Süasma Timoteomas uctalla shamunauchu, nisha. Runauna caita uyasha rinauca.
					</seg>
					<seg id="b.ACT.17.16" type="verse">
						Pablo Atenas llactai paigunara chapausha, yapa llaquiricami paihua almai, runa rashca diosgunara tucui partii ricusha.
					</seg>
					<seg id="b.ACT.17.17" type="verse">
						Shinajpi judioguna tandarina huasii rimaca, judiogunahua Diosta llaquijgunahuas. Shinallara pulasai caran punzha tuparijgunahua rimaca.
					</seg>
					<seg id="b.ACT.17.18" type="verse">
						Huaquin yachajguna paihua rimanauca. Huaquinguna ninauca: ¿Imara nin cai shimisapa? Shujguna ninauca: Pai carumanda supaiguna shutira camachisha shamun, yachin, pai Jesuspa evangelio ali shimiras causarinaras rimashcamanda.
					</seg>
					<seg id="b.ACT.17.19" type="verse">
						Runauna Pablora apisha, paita Areópago nishca pulasama pushanauca, shina nisha: ¿Ushanchichu uyangaj can rimaushca mushuj yachachishcara?
					</seg>
					<seg id="b.ACT.17.20" type="verse">
						Ñucanchi mana uyaushca shimira rimaj shamungui. Caita yachashun ninchi imara nin.
					</seg>
					<seg id="b.ACT.17.21" type="verse">
						Tucui Atenas llactai causajgunas carumanda shamusha tiajgunas ima mushuj shimillara uyanaras rimanaras munanauca.
					</seg>
					<seg id="b.ACT.17.22" type="verse">
						Shinajpi Pablo Areópago nishca pulasai shayarisha nica: Atenas runauna, canguna diosgunara yapa alabaisiqui ajgunara ricuni.
					</seg>
					<seg id="b.ACT.17.23" type="verse">
						Nambira pasausha, canguna alabaushcaunara ricucani. Shu altar nishcara tupacani casna quillcashcahua: Mana ricsishca Dios, nisha. Cai Diosta canguna mana ricsisha alabajpi, caita cangunara rimauni.
					</seg>
					<seg id="b.ACT.17.24" type="verse">
						Cai pachara raj Dios, tucui chihui tiajgunaras iñachij, pai ahua pacha cai pacha Dios asha, maquihua rashca huasiunai mana causaunzhu.
					</seg>
					<seg id="b.ACT.17.25" type="verse">
						Runa maquimanda mana sirvi tucun, pai imaras ministiujsna. Pai tucuima causairas samairas tucui imaras cun.
					</seg>
					<seg id="b.ACT.17.26" type="verse">
						Shu yahuarmandalla tucui runara iñachicami, entero cai pachai causanauchu. Paiguna causana punzhaunaras allpaunaras ñaupa horasmanda pacha cushcami.
					</seg>
					<seg id="b.ACT.17.27" type="verse">
						Shinajpi runauna Diosta mascanauchu imasna tonois rasha tupanauchu. Cierto pacha caran ñucanchimanda pai mana caruichu.
					</seg>
					<seg id="b.ACT.17.28" type="verse">
						Paihuajpi causanchi, purinchi, tiaunchi; imasna huaquinguna canguna quiquin rimajguna rimashcasna: Ñucanchis paimanda mirajguna manchi.
					</seg>
					<seg id="b.ACT.17.29" type="verse">
						Diospajmanda miraiguna asha, Diosta curihua cullquihua rumihua rashca samira ama iyashunchi, runa iyaushca samira.
					</seg>
					<seg id="b.ACT.17.30" type="verse">
						Dios cai iyai illaj horasgunara mana riparasha, cuna mandan tucui runaunara tucui partiunai arrepentirinauchu.
					</seg>
					<seg id="b.ACT.17.31" type="verse">
						Chimandami shu punzhara cushca, pai ajllashca Runa ali shunguhua cai pachara taripangaj. Cai tucui cierto ajta tucui runaunama ricuchingaj cai Ruñara huañushcaunamanda causachica.
					</seg>
					<seg id="b.ACT.17.32" type="verse">
						Huañushca runauna causarinara uyasha, huaquinguna burlanauca; shujguna ninauca: Caimanda canda uyashun cutillara.
					</seg>
					<seg id="b.ACT.17.33" type="verse">
						Shinajpi Pablo paigunajmanda llucshica.
					</seg>
					<seg id="b.ACT.17.34" type="verse">
						Huaquinguna quirinauca. Pablohua llutarinauca. Chigunamanda Dionisio nishca Areópago runa aca, shu Dámaris nishca huarmindi, shujgunandi.
					</seg>
				</div>
				<div id="b.ACT.18" type="chapter">
					<seg id="b.ACT.18.1" type="verse">
						Caimanda huasha Pablo Atenasmanda llucshisha Corinto llactama rica.
					</seg>
					<seg id="b.ACT.18.2" type="verse">
						Shu Pontomanda judio runara tupaca, paihua shuti Aquila, Italia llactamanda mushuj pactamuj, paihua huarmi Priscilandi. Claudio atun rey apu tucui judioguna Roma llactamanda llucshinauchu nisha mandaca. Pablo paigunahua llutarica.
					</seg>
					<seg id="b.ACT.18.3" type="verse">
						Pablo paiguna tarabana samira yachaj asha, paigunahua causaca. Pariju tarabanauca, carpa huasira rajguna aca.
					</seg>
					<seg id="b.ACT.18.4" type="verse">
						Tucui samana punzhaunai tandarina huasii judiogunahua griegounahua rimananauca.
					</seg>
					<seg id="b.ACT.18.5" type="verse">
						Silas Timoteo Macedoniamanda shamushcai, Pablo entero munaihua Diospa shimira camachiuca, judiogunara yachachisha: Cai Jesús cierto Cristomi nisha.
					</seg>
					<seg id="b.ACT.18.6" type="verse">
						Judioguna uyanara mana munanauca, Diosta camisha caparinauca. Chiraigumanda Pablo paihua churanara chausisha nica: Canguna yahuar canguna uma ahuai tiachu; ñuca ima causaras mana charinichu. Cunamanda gentilgunajma risha.
					</seg>
					<seg id="b.ACT.18.7" type="verse">
						Chimanda llucshisha Justo nishca runa huasima rica, cai Justo Diosta llaquij aca. Paihua huasi judioguna tandarina huasi rayai tiaca.
					</seg>
					<seg id="b.ACT.18.8" type="verse">
						Crispo nishca, judioguna tandarina huasi apu, paihua aillundi Jesuspi quirinauca. Shinallara Corinto llactamanda ashcauna uyasha quirinauca, bautisarinauca.
					</seg>
					<seg id="b.ACT.18.9" type="verse">
						Shinajpi Dios Pablora nuspaibi rimaca: Ama manzhaichu, nisha. Rimailla, ama chunllayaichu.
					</seg>
					<seg id="b.ACT.18.10" type="verse">
						Astaunga ñuca canhua tiauni. Pihuas canda mana huajlichíngachu. Cai llactai ñucara quiringaraujgunara ashcara charini.
					</seg>
					<seg id="b.ACT.18.11" type="verse">
						Chihui unaiyaca shu huata socta quüla tupura, Diospa shimira paigunara yachachisha.
					</seg>
					<seg id="b.ACT.18.12" type="verse">
						Galión nishca Acaya partimanda apu ajpi, judioguna atarisha gun tandarinauca. Pablora apisha apu ñaupajma pushanauca.
					</seg>
					<seg id="b.ACT.18.13" type="verse">
						Paiguna ninauca: Cai runa ñucanchi ley shimi mana rimashcasna runaunara yachachiun Diosta alabangaj.
					</seg>
					<seg id="b.ACT.18.14" type="verse">
						Pablo rimai callarijpi, Galión judiogunara cutipasha nica: Ima manali rashca ajpi, ima atun causa ajpis cangunara uyaima, Judioguna, ley shimii rimashcasna.
					</seg>
					<seg id="b.ACT.18.15" type="verse">
						Randi shimiunamanda, shutiunamanda, canguna ley shimimanda ashaga, canguna yachanguichi; cai sami taripanara mana munanichu.
					</seg>
					<seg id="b.ACT.18.16" type="verse">
						Paigunara paihua ñaupajmanda cachaca,
					</seg>
					<seg id="b.ACT.18.17" type="verse">
						Shinajpi tucui griegouna Sostenes nishca judioguna tandarina huasimanda apura apisha, paita Galiomba ñaupjapi macanauca. Pai randi mana imais satiricachu.
					</seg>
					<seg id="b.ACT.18.18" type="verse">
						Astaumbas Pablo chihui unai punzhaunara tiashca huasha, uquiunamanda dispirisha, Siria partima chimbacami. Paihua pariju Príscilandi Aquilandi rinauca. Cencreas nishca llactai, Diosma shimira cushcara ricuchingaj paihua umara rutuca.
					</seg>
					<seg id="b.ACT.18.19" type="verse">
						Efeso llactama pactasha, Aquilaras Priscilaras chihui saquica. Paiga judioguna tandarina huasii icusha judiogunahua rimananauca.
					</seg>
					<seg id="b.ACT.18.20" type="verse">
						Efeso runauna paita ruganauca unaira paigunahua tiangaj, randi mana munacachu.
					</seg>
					<seg id="b.ACT.18.21" type="verse">
						Pablo paigunamanda dispirisha nica: Ursamanda ministirinmi ñuca Jerusalenma pactangaj shamuj istara huacachingaj. Huashaga Dios munajpi tigramushami. Casna rimasha Efesomanda barcoi rícami.
					</seg>
					<seg id="b.ACT.18.22" type="verse">
						Cesareama pactasha, Jerusalenma sicaca quirijgunara salurangaj. Chimanda huasha Antioquíama rica. 23 Chihui unaira tiashca huasha llucshica. Galacia Frigia partiunara purisha, caran llactai tucui quirijgunara cariyachica.
					</seg>
					<seg id="b.ACT.18.24" type="verse">
						Chi horasgunai shu Apolos nishca judio runa Efesoma pactamuca. Pai Alejandría nishca llactamanda shamuj, ali cuentayuj runa, Diospa shimira rimana ushaj aca.
					</seg>
					<seg id="b.ACT.18.25" type="verse">
						Cai runaga Señorba ñambii yachachishca aca. Shinzhi espirituyuj asha Señorba shimiunara rimasha ali yachachica. Shinajllaira Juan bautisana samillara yachaca.
					</seg>
					<seg id="b.ACT.18.26" type="verse">
						Pai mana ansas manzhasha judioguna tandarina huasii rimangaj callarica. Priscila Aquilandi uyasha, paita sapallai cayasha Diospa nambira astaun alira yachachinauca.
					</seg>
					<seg id="b.ACT.18.27" type="verse">
						Pai Acaya partima pasasha nijpi, uquiuna paita animachinauca ringaj, quirijgunama quillcanauca paita apingaj. Chihui pactasha, quirijgunara ashcara yanapaca, paiguna Diospa gracia ali iyaimanda quirijguna asha.
					</seg>
					<seg id="b.ACT.18.28" type="verse">
						Paiga ashca ushaihua runauna ñaupajpi judioguna pandarishcara ricuchica. Quillcashcaunamanda ricuchisha, Cai Jesús quiquin Cristomi, nica.
					</seg>
				</div>
				<div id="b.ACT.19" type="chapter">
					<seg id="b.ACT.19.1" type="verse">
						Apolos chara Corintoi tiaushcai, Pablo urcu partii purishca huasha, Efeso llactama shamuca. Chihui huaquin quirijgunara tupaca.
					</seg>
					<seg id="b.ACT.19.2" type="verse">
						Paigunara tapuca: ¿Canguna quirishcai Santo Espiritura apicanguichichu? Paiguna cutipanauca: Santo Espíritu tiashcara mana ansallas uyashcanchichu.
					</seg>
					<seg id="b.ACT.19.3" type="verse">
						Shinajpi Pablo nica: ¿Imaira bautisashcauna anguichi? Paiguna cutipanauca: Juan bautisashcai, nisha.
					</seg>
					<seg id="b.ACT.19.4" type="verse">
						Pablo nica: Juan arrepentirijgunara bautisaca, runaunara yachachisha paimanda huasha shamuj Jesuspi quirinauchu nisha; pai Cristomi.
					</seg>
					<seg id="b.ACT.19.5" type="verse">
						Caita uyasha, Señor Jesuspa shutii bautisarinauca.
					</seg>
					<seg id="b.ACT.19.6" type="verse">
						Pablo paiguna ahuai paihua maquira churajpi, Santo Espíritu paiguna ahuai shamuca. Paiguna shu shimiunara rimanauca, shinallara Diosmanda rimanauca.
					</seg>
					<seg id="b.ACT.19.7" type="verse">
						Cai runauna chunga ishqui tupu anauca.
					</seg>
					<seg id="b.ACT.19.8" type="verse">
						Pablo judioguna tandarina huasii icusha, quinsa quilla tupura mana ansas manzhasha Dios mandana pacha shimira yachachica, runaunahua rimananausha.
					</seg>
					<seg id="b.ACT.19.9" type="verse">
						Astaun huaquinguna shinzhiyasha, mana quirisha, tandarishca runauna ñaupajpi Jesuspa Ñambi nishcara manali rimanauca. Pablo paigunajmanda anzhurisha, quirijgunara chicanyachica. Caran punzha shu Tiranno nishca runa escuela huasii yachachica.
					</seg>
					<seg id="b.ACT.19.10" type="verse">
						Shina rasha ishqui huata tupura catica. Shinajpi tucui Asia partii causajguna, judio ashas griego ashas, Señor Jesuspa shimira uyanauca.
					</seg>
					<seg id="b.ACT.19.11" type="verse">
						Dios yapa munanaita rashcaunara Pablo maquihua rarca.
					</seg>
					<seg id="b.ACT.19.12" type="verse">
						Shinajpi Pablo aichai pichashca pañelounara churanaunaras ungushcaunama apanauca. Shina rasha ungushcauna aliyanauca, paigunamanda irus supaiguna llucshinauca.
					</seg>
					<seg id="b.ACT.19.13" type="verse">
						Huaquin yanga purij judioguna, supaigunara ichujguna tianauca. Señor Jesuspa shutira rimashun ninauca supai apishca runaunara alichíngaj. Supaigunama: Pablo rimaushca Jesuspa shutii llucshi, ninauca.
					</seg>
					<seg id="b.ACT.19.14" type="verse">
						Shu Sceva nishca runa, judioguna sacerdote apu, canzhis churiyuj aca. Caiguna casna ranauca.
					</seg>
					<seg id="b.ACT.19.15" type="verse">
						Manali supai cutipasha nica: Jesusta ricsini, yachanimi pitairi Pablo. Cangunaga, ¿pita anguichiri?
					</seg>
					<seg id="b.ACT.19.16" type="verse">
						Supai apishca runa paiguna ahuai saltasha, paigunara vencica. Shinajpi paiguna chi huasimanda llatanguna chugrichishcauna miticunauca.
					</seg>
					<seg id="b.ACT.19.17" type="verse">
						Tucui Efeso llactai causajguna uyanauca, judio ashas griego ashas. Tucui manzharinauca, shmarasha Señor Jesuspa shutira ahuayachishca aca.
					</seg>
					<seg id="b.ACT.19.18" type="verse">
						Quirijgunamanda ashcauna shamunauca, paiguna ñaupa rashcaunara cuentasha ricuchinauca.
					</seg>
					<seg id="b.ACT.19.19" type="verse">
						Shinallara ashca sagrana yachajguna paiguna yachaushca quillcaunara apamusha tucuihua ñaupajpi rupachinauca. Quillcauna valishcara yupasha ricujpi pichca chunga huaranga cullquiuna aca.
					</seg>
					<seg id="b.ACT.19.20" type="verse">
						Shinami Diospa shimi mirarisha rica, ushaihua vencica.
					</seg>
					<seg id="b.ACT.19.21" type="verse">
						Cai tucui pasashca huasha, Pablo paihua almai iyarica Jerusalenma ringaj,^ Macedonia Acaya partiunara puríshca huasha. Pai nica: Ñuca Jerusalembi tiashca huasha ministirinmi shinallara Roma llactara ricungaj.
					</seg>
					<seg id="b.ACT.19.22" type="verse">
						Pablo paita yanapajgunamanda ishquira, Timoteo Erasto nishcandi, Macedonia partima cachaca. Pai randi Asía llactai unaira saquiríca.
					</seg>
					<seg id="b.ACT.19.23" type="verse">
						Chi horasgunai Jesuspa Nambira rimashcamanda runauna ashcara nusparisha pinarinauca.
					</seg>
					<seg id="b.ACT.19.24" type="verse">
						Shu Demetrio nishca cullquira tarabaj runa ichilla huasiunara rarca, Diana nishca huarmi diospa alabana huasi cuenta ricurij. Shina tarabajgunama ashcara ganachij aca.
					</seg>
					<seg id="b.ACT.19.25" type="verse">
						Caigunama, shina tarabajgunamas, Demetrio nica: Runauna, canguna ali yachanguichi imasna cai ganashcamanda charij anchi.
					</seg>
					<seg id="b.ACT.19.26" type="verse">
						Canguna ricunguichi shinallara uyaunguichi imasna cai Pablo mana Efeso llactallai rimaun astaun ñaca tucui Asia partii. Ashca runaunara rimasha anzhuchishcarni, casna nisha, Maquihua rashca diosguna mana cierto diosgunachu.
					</seg>
					<seg id="b.ACT.19.27" type="verse">
						Manzhai tianmi ñucanchi ganana pishii urmangami, shinallara atun Diana huarmi diospa templo huasi mana ansas llaquishca tucunga; maspas tucui Asiai entero mundui llaquishca huarmi diospa sumajta huajlichingaj callaringa.
					</seg>
					<seg id="b.ACT.19.28" type="verse">
						Caita uyasha ashcara piñarinauca, casna nisha caparinauca: Efesiosguna Dianaga atunmi.
					</seg>
					<seg id="b.ACT.19.29" type="verse">
						Entero llacta nusparica. Tucui pariju paiguna tandarina huasima gun callpasha rinauca. Macedoniamanda Gayora Aristarcora, Pablora compañajgunara apinauca.
					</seg>
					<seg id="b.ACT.19.30" type="verse">
						Pablo runaunajma icusha nijpi, quirijguna mana munanauca.
					</seg>
					<seg id="b.ACT.19.31" type="verse">
						Shinallara huaquin Asia partimanda apuuna, paihua amigouna asha, shimira Pabloma cachanauca pai tandarina huasima ama icui richu, nisha.
					</seg>
					<seg id="b.ACT.19.32" type="verse">
						Shujguna shu samira caparinauca, chishujguna shujta. Tandarijguna nusparishca anauca. Mana yachanaucachu paiguna tandarishcara.
					</seg>
					<seg id="b.ACT.19.33" type="verse">
						Runauna chaupi shungumanda shu Alejandro nishca runara judioguna llucchisha shayachinauca. Shinajpi Alejandro chunllayangaj maquihua ricuchica, runaunahua rimasha nisha.
					</seg>
					<seg id="b.ACT.19.34" type="verse">
						Paita judio ajta ricsisha, tucui runauna ishqui horas tupura pariju caparinauca: Diana, Efesiosguna huarmi dios atunmi, nisha.
					</seg>
					<seg id="b.ACT.19.35" type="verse">
						Shinajpi quülcaj apu runaunara chunllayachisha rimaca: Efeso runauna, tucui runauna yachan imasna Efeso llactami Diana atun huarmi diospa huasira Jupitermanda urmamujtas cuiraj.
					</seg>
					<seg id="b.ACT.19.36" type="verse">
						Caita mana cutipaihuaj asha, canguna chunllayana ministirin, mana imaras dsas rasha.
					</seg>
					<seg id="b.ACT.19.37" type="verse">
						Cai canguna pushamushca runaunaga camba huarmi diospa huasimanda mana shuhuanaushcachu, paihua shutiras mana caminaushcachu.
					</seg>
					<seg id="b.ACT.19.38" type="verse">
						Demetrioga paihua pariju tarabajgunandi ima piñanaunaras charisha, taripana tian, taripajgunas tianaun. Parijumanda taripanuichi.
					</seg>
					<seg id="b.ACT.19.39" type="verse">
						Maspas ima taripanaras charijpi, gobierno tandarinai aüchina usharin.
					</seg>
					<seg id="b.ACT.19.40" type="verse">
						Manzhanami ñucanchillara causayachi tucungaj, cai tandarinara yangamanda tandarishcaraigu.
					</seg>
					<seg id="b.ACT.19.41" type="verse">
						Caita rimashca huasha tandarijgunara dispirisha cachacami.
					</seg>
				</div>
				<div id="b.ACT.20" type="chapter">
					<seg id="b.ACT.20.1" type="verse">
						Llacta nusparishca chunllayajpi, Pablo quirijgunara cayasha paigunara cariyachica. Ujllarisha Pablo paigunara dispirica; Macedonia partima ringaj llucshica.
					</seg>
					<seg id="b.ACT.20.2" type="verse">
						Cai partiunai purishca huasha, quirijgunara ashca rimashcahua cariyachishca huasha, Grecia partima pactamuca.
					</seg>
					<seg id="b.ACT.20.3" type="verse">
						Chihui quinsa quilla tiashca huasha, Siria partima chimbasha nica. Pai llucshiushcai judioguna paita huañuchinara munanauca. Chiraigumanda Macedonia partima tigranara iyarica.
					</seg>
					<seg id="b.ACT.20.4" type="verse">
						Cai runauna Pablora compañanauca Asiagama: Bereamanda Sopater, Tesalonicamanda Aristarco Segundo nishcandi, Derbemanda Gayo Timoteondi, Asiamanda Tíquico Trófimo nishcaunandi.
					</seg>
					<seg id="b.ACT.20.5" type="verse">
						Caiguna ñaupasha, Troas nishca llactai ñucanchira chapanauca.
					</seg>
					<seg id="b.ACT.20.6" type="verse">
						Pascua ista pasashca huasha, Filiposmanda chimbacanchi, Troas llactama. Pichca punzha huasha paigunahua tandaricanchi Troaspi. Chihui saquiricanchi canzhis punzhara.
					</seg>
					<seg id="b.ACT.20.7" type="verse">
						Semana ñaupa punda punzhai quirijguna tandara paquingaj tandarinauca. Pablo paigunara camachica, cayandi punzha ringarausha. Pai rimaushcara chaupi tutagama yalichica.
					</seg>
					<seg id="b.ACT.20.8" type="verse">
						Ahua patai paiguna tandariushcai ashca velara charinauca.
					</seg>
					<seg id="b.ACT.20.9" type="verse">
						Shu Eutico nishca malta ventana pungüi tiauca. Pablo unaira rimajpi, Eutico huañujta puñusha, ahua patamanda allpama urmaca. Huanushcara atarichinauca.
					</seg>
					<seg id="b.ACT.20.10" type="verse">
						Shinajpi, Pablo irgumusha cumurisha paita ujllarica, casna nisha: Ama manzharichichu, causaunmi.
					</seg>
					<seg id="b.ACT.20.11" type="verse">
						Sicamushca huasha, Pablo tandara paquicami, micucami; chimanda huasha ashcara rimacami punzhayanagama. Shina rasha llucshica.
					</seg>
					<seg id="b.ACT.20.12" type="verse">
						Chi maltara causajta apanauca; chimanda ashcara cushiy anauca.
					</seg>
					<seg id="b.ACT.20.13" type="verse">
						Ñucanchi ñaupasha barcoi ricanchi Asón llactama, chihui Pablora tupangaj. Pablo shina rangaj munaca, paiga chaquihua risha nica.
					</seg>
					<seg id="b.ACT.20.14" type="verse">
						Pai Asón llactai ñucanchihua tandarijpi, paita barcoi apisha Mitilene nishca islama shamucanchi.
					</seg>
					<seg id="b.ACT.20.15" type="verse">
						Chimanda barcoi purisha, shu punzha huasha Quío rayai shamucanchi. Cayandi punzha Samos nishca isla pungüi llutaricanchi. Trogilio nishca llactai llutarisha, cayandi punzha Mileto nishca llactama pactamucanchi.
					</seg>
					<seg id="b.ACT.20.16" type="verse">
						Pabloga Efeso llactara mana icusha pasasha nica, Asia partii ama unaiyangaj. Pai uctalla risha nica, usharijpi Pentecostés punzhai Jerusalembi tiangaj.
					</seg>
					<seg id="b.ACT.20.17" type="verse">
						Miletomanda Pablo Efesoma cachaca quirijgunamanda ricuj rucuuna shamungaj.
					</seg>
					<seg id="b.ACT.20.18" type="verse">
						Paihuajma shamujpi, Pablo paigunara rimaca: Canguna yachanguichi imasna ñuca Asia partima shamushca punzhamanda pacha alira causashcani cangunahua.
					</seg>
					<seg id="b.ACT.20.19" type="verse">
						Diosta sirvicani manso shunguhua, ashca huacashcahua, ashca camashcaunahua, judioguna ñucara huañuchishun nishcamanda.
					</seg>
					<seg id="b.ACT.20.20" type="verse">
						Mana imaras pishiyashcani cangunama ali shimira rimangaj pajllais huasiunais.
					</seg>
					<seg id="b.ACT.20.21" type="verse">
						Judiogunama gentilgunamas Diospa ñaupajpi arrepentinara Señor Jesucristoi quirinaras ciertora rimashcani.
					</seg>
					<seg id="b.ACT.20.22" type="verse">
						Cunaga Jerusalenma riuni, ñuca espiritui huatashca cuenta ani, mana yachasha imara tucuhuanga chihui.
					</seg>
					<seg id="b.ACT.20.23" type="verse">
						Astaun tucui llactaunai Santo Espíritu riman, ishcarinauna tormendarinaunas ñucara chapahuanaun, nisha.
					</seg>
					<seg id="b.ACT.20.24" type="verse">
						Mana imaras casunichu; ñuca causairas mana llaquinichu, usharijpi ñuca causaira cushihua tucuchisha, shinallara Señor Jesús ñucara cushca sirvinara, Dios llaquishcamanda evangelio shimira rimasha.
					</seg>
					<seg id="b.ACT.20.25" type="verse">
						Cunaga ñuca yachani imasna cangunahua Dios mandana pacha shimira rimasha pasashcani, cangunamanda mana pihuas ñuca ñahuira cuti ricuhuanguichu.
					</seg>
					<seg id="b.ACT.20.26" type="verse">
						Chiraigumanda cangunara nini: Cuna punzha mana pimandas causayujchu ani.
					</seg>
					<seg id="b.ACT.20.27" type="verse">
						Tucui Dios camachishca shimira mana pishiyasha cangunara rimashcani.
					</seg>
					<seg id="b.ACT.20.28" type="verse">
						Shinajpi cangunapura ricuichi, shinallara quirijpuras, imasna Santo Espíritu paigunajpi cangunara churashcami ricuj rucuuna tucungaj, Señorba quiquin yahuarhua randishca iglesiara carangaj.
					</seg>
					<seg id="b.ACT.20.29" type="verse">
						Ñuca yachani, imasna ñuca rishca huasha, canguna chaupi shungüi müli puma cuenta huajlichij runauna shamunaunga; quirijgunara mana saquinaungachu.
					</seg>
					<seg id="b.ACT.20.30" type="verse">
						Cangunamandallara irusta rimaj runauna atarinaungami, quirijgunara: Catihuai, nisha aisangaj.
					</seg>
					<seg id="b.ACT.20.3" type="verse">
						! Chiraigumanda chapaichi, iyarisha imasna ñuca quinsa huatara tutandi punzhandi caran dueñora camachinara mana saquicanichu, huacashcahua camachisha.
					</seg>
					<seg id="b.ACT.20.32" type="verse">
						Cunaga, uquiuna, cangunara Diospa maquü paihua gracia ali iyai shimiis saquiuni. Paiga ushajmi cangunara shayachingaj, tucui chicanyachishcaunahua paihua herencia nishca cushcara cungaj.
					</seg>
					<seg id="b.ACT.20.33" type="verse">
						Cullquiras curiras churanaras mana pihuajtas munashcanichu.
					</seg>
					<seg id="b.ACT.20.34" type="verse">
						Astaumbas canguna yachanguichi imasna ñuca ñucahua pariju ajgunandi ñucanchi ministishca tupura cai quiquin maquiunahua tarabashcani.
					</seg>
					<seg id="b.ACT.20.35" type="verse">
						Tucuibi cangunara yachachishcani casna tarabasha ministishcaunara yanapangaj, shinallara Señor Jesús rimashcara iyaríngaj, imasna nica: Apinamanda yali cuyana mas cushiyachin.
					</seg>
					<seg id="b.ACT.20.36" type="verse">
						Caita rimashca huasha Pablo cungurisha Diosta mañaca tucui paigunandi.
					</seg>
					<seg id="b.ACT.20.37" type="verse">
						Shinajpi paiguna ashcara huacanauca, Pablo cunga tullui ujllarisha muchanaucami.
					</seg>
					<seg id="b.ACT.20.38" type="verse">
						Pai rimashcamanda ashcara üaquirinauca, pai: Ñuca ñahuira mana cutihuaj ricuhuanguichichu, nisha. Shinajpi barcogama paita compañanauca.
					</seg>
				</div>
				<div id="b.ACT.21" type="chapter">
					<seg id="b.ACT.21.1" type="verse">
						Paigunajmanda anzhuríshca huasha barcoi pitijta ricanchi Cos nishca islama. Cayandi punzha Rodas nishca islama pactamucanchi. Chimanda Patara nishca llactama ricanchi.
					</seg>
					<seg id="b.ACT.21.2" type="verse">
						Shu Fenicia llactama riu barcora tupasha, icusha ricanchi.
					</seg>
					<seg id="b.ACT.21.3" type="verse">
						Chipre nishca isla ricurishcai, lluqui maqui partima saquisha, Siria partima huamburicanchi, Tiro llactama pactacanchi. Barco paihua carga chihui llucchina aca.
					</seg>
					<seg id="b.ACT.21.4" type="verse">
						Quirijgunara tupasha, chihui canzhis punzhara saquiricanchi. Paiguna Espiritumanda yachachishca asha Pablora rimanauca: Jerusalenma ama richu, nisha.
					</seg>
					<seg id="b.ACT.21.5" type="verse">
						Chi punzhauna pactarishca huasha llucshicanchi. Tucui quirijguna compañahuanauca, huarmiunandi huahuaunandi, llactamanda pajllagama. Yacu patai cungurisha Diosta mañacanchi.
					</seg>
					<seg id="b.ACT.21.6" type="verse">
						Parijumanda ujllarishca huasha, barcoi icucanchi. Paigunaga huasiunama tigranaucami.
					</seg>
					<seg id="b.ACT.21.7" type="verse">
						Tiromanda purisha barcoi, Tolemaida nishca llactama pactamucanchi. Uquiunara salurasha paigunahua shu punzhara saquiricanchi.
					</seg>
					<seg id="b.ACT.21.8" type="verse">
						Cayandi punzha, Pablo paihua compañajgunandi ricanchi, Cesareama shamucanchi. Diospa evangelio shimira rimaj Felipe huasii icucanchi. Paiga ñaupa horas canzhis ajllashcaunamanda shujmi. Paihua huasii tiacanchi.
					</seg>
					<seg id="b.ACT.21.9" type="verse">
						Felipe chuscu huanra ushushiunara charica. Paiguna Diosmanda rimajguna aca.
					</seg>
					<seg id="b.ACT.21.10" type="verse">
						Ñucanchi chihui unai punzhaunara tiaushcai, shu Agabo nishca Diosmanda rimaj Judeamanda shamuca.
					</seg>
					<seg id="b.ACT.21.11" type="verse">
						Agabo ñucanchima shamusha, Pablo chumbillina carara apisha, chaquindi maquindi paillara huatarica. Casna rimaca: Santo Espíritu casna nin, Cai chumbillinayujta judioguna casnami huatanaunga Jerusalembi. Paita gentilguna maquü cunaungami.
					</seg>
					<seg id="b.ACT.21.12" type="verse">
						Caita uyasha ñucanchi chi llactai tiajgunandi Pablora rugacanchi ama ringaj Jerusalenma.
					</seg>
					<seg id="b.ACT.21.13" type="verse">
						Shinajpi Pablo cutipaca: ¿Imara ranguichi huacasha, ñuca shungura llaquichisha? Ñuca huatai tucungaj puruntu ani, shinallara Jerusalembi huañungaj Señor Jesuspa shutira llaquishcamanda.
					</seg>
					<seg id="b.ACT.21.14" type="verse">
						Pai uyanara mana munajpi, rimanara saquicanchi, nisha: Señor munashca tono rashca achu.
					</seg>
					<seg id="b.ACT.21.15" type="verse">
						Cai punzhauna huasha puruntushca huasha, Jerusalenma sicacanchi.
					</seg>
					<seg id="b.ACT.21.16" type="verse">
						Huaquin Cesareamanda quirijguna ñucanchihua shamunauca. Shu Mnason nishca runara paigunahua pariju pushamunauca. Pai Chipremanda shamuj aca, shu rucu quirij runa. Paihua huasii tiana acanchi.
					</seg>
					<seg id="b.ACT.21.17" type="verse">
						Jerusalenma pactai rijpi uquiuna cushihua ñucanchira apinauca.
					</seg>
					<seg id="b.ACT.21.18" type="verse">
						Cayandi punzha Pablo icuca ñucanchihua pariju Jacob ora ricungaj. Tucui ricuj rucuuna tandarishcara tuparinauca.
					</seg>
					<seg id="b.ACT.21.19" type="verse">
						Paigunara salurashca huasha, Pablo tucui Dios gentilgunahua rashcaunara pai sirvishcamanda shuj shujlla rimasha cuentaca.
					</seg>
					<seg id="b.ACT.21.20" type="verse">
						Paiguna uyasha Diosta alabanauca: Riqui, uqui, nisha, imasnara ashca huaranga judioguna quirinaushca. Tucui paiguna ley mandashcara huacachinaun.
					</seg>
					<seg id="b.ACT.21.21" type="verse">
						Astaun canmanda casna rimashcara uyanaushca. Can gentilgunahua tiaj judiogunara yachachiungui, ninaun, Moisés mandashcaunara saquingaj, churiunara ama circuncisionda rangaj, yachaira ama catingaj.
					</seg>
					<seg id="b.ACT.21.22" type="verse">
						Shinajpi, ¿imara rana angai? Cierto pacha runauna tandarimunaunga can shamushcami nishcara uyasha.
					</seg>
					<seg id="b.ACT.21.23" type="verse">
						Shinajpi casna rai, ñucanchi rimashcasna: Ñucanchipura chuscu runa tianaun, Diosma shimira cushcauna.
					</seg>
					<seg id="b.ACT.21.24" type="verse">
						Caigunara canhua pariju apisha, Moisés rimashcasna armaichi. Paiguna ministishcara pagai can, paiguna ruturingaj. Can chasna rasha, tucui intindinaunga paiguna canmanda uyashca mana ciertochu. Shinallara yachanaunga cambas ley shimira pactachiungui.
					</seg>
					<seg id="b.ACT.21.25" type="verse">
						Randi gentilgunamanda quirijgunama ña quillcashcanchi cai samiunara ama uyanauchu, nisha, astaun runa rashca diosgunama sacrificioi ricuchishca aichara ama micunauchu, yahuardas, yahuaryuj aicharas ama micunauchu, shinallara shujgunahua ama tacarinauchu.
					</seg>
					<seg id="b.ACT.21.26" type="verse">
						Shinajpi Pablo chi runaunara apica. Cayandi punzha paigunandi armasha, Diospa templo huasii icuca, paiguna armashca punzhauna pactarishcara rimangaj, caran dueño cuyashcara cungaj.
					</seg>
					<seg id="b.ACT.21.27" type="verse">
						Chi canzhis punzha ña pactaringaraushcai, huaquin Asiamanda judioguna Pablora temploi ricusha, tucui runaunara nuspachinauca, Pablora apinauca.
					</seg>
					<seg id="b.ACT.21.28" type="verse">
						Caparisha rimanauca: Israel runauna, yanapaichi. Cai runa tucui partii judiogunaras, ley shimiras, cai huasiras tucui runaunama contra riman. Maspas gentilgunara temploi icuchisha cai santo huasira huajlichica.
					</seg>
					<seg id="b.ACT.21.29" type="verse">
						Ñaupa horas Efesomanda Trófimo nishcara Pablohua pariju puriuta ricunauca. Pablo paita temploi icuchishcami nisha iyanauca.
					</seg>
					<seg id="b.ACT.21.30" type="verse">
						Shinajpi entero llacta nusparicami, tucui runauna gun callpasha shamunauca. Pablora apisha, templomanda pajllama aisasha llucchinauca. Templo punguunara uctalla tapanauca.
					</seg>
					<seg id="b.ACT.21.31" type="verse">
						Paiguna Pablora huañuchingaj mascanauca. Chi ratollaira soldarouna atun capitanma rimanauca: Entero Jerusalén llacta nusparishcami, nisha.
					</seg>
					<seg id="b.ACT.21.32" type="verse">
						Atun capitán shu capitangunara soldarounandi pushasha, paigunajma callpamunauca. Runaunaga atun capitanda soldarounaras ricusha, Pablora macan ara saquinauca.
					</seg>
					<seg id="b.ACT.21.33" type="verse">
						Shinajpi atun capitán pactai risha, Pablora apisha, paita ishqui cadenahua huatangaj mandaca. Shina rasha tapuca, ¿Pitairi? ¿Imara rarca? nisha.
					</seg>
					<seg id="b.ACT.21.34" type="verse">
						Chihui tandarijgunamanda shujguna shu samira shujguna shu samira rimanauca. Capitanga imara cierto intindinara mana ushacachu paiguna caparishcaraigu. Pablora cuartelma apangaj cachaca.
					</seg>
					<seg id="b.ACT.21.35" type="verse">
						Rumi ehacanama pactaushcai soldarouna Pablora huandusha apanauca, runauna nusparishcaraigumanda.
					</seg>
					<seg id="b.ACT.21.36" type="verse">
						Paiguna huashai ashca runa caparimunauca: Huañuchu, nisha.
					</seg>
					<seg id="b.ACT.21.37" type="verse">
						Pablora cuartel nishca soldado huasi ucuma icuchingaj callarijpi, pai atun capitanda nica: ¿Imaras canda rimanara ushanichu? Capitanga nica: ¿Griego shimira yachanguichu?
					</seg>
					<seg id="b.ACT.21.38" type="verse">
						Can, ¿manzhu chi Egipto runa angui, ñaupa horas gobiernora piñasha, shu chuscu huaranga huañuchijgunara runa illashca partima pushacangui?
					</seg>
					<seg id="b.ACT.21.39" type="verse">
						Shinajpi Pablo nica: Ñucaga cierto pacha judio runa mani, Tarso llactamanda. Cai Tarso shu Cilicia nishca parti atun llactami. Canda rugauni lugarda cuhuapai runaunama rimangaj.
					</seg>
					<seg id="b.ACT.21.40" type="verse">
						Atun capitán lugarda cujpi, Pablo rumi chacanai shayarisha, runaunara maquihua ricuchica. Tucui chunllayajpi, Pablo hebreo shimii rimaca.
					</seg>
				</div>
				<div id="b.ACT.22" type="chapter">
					<seg id="b.ACT.22.1" type="verse">
						Pablo nica: Runauna, uquiuna, yayaunandi, ñucajmanda cangunama rimangaraushcara cuna uyaichi.
					</seg>
					<seg id="b.ACT.22.2" type="verse">
						Runauna Pablo hebreo shimira rimajta uyasha, paiguna maspas chunllayanauca. Pai nica:
					</seg>
					<seg id="b.ACT.22.3" type="verse">
						Ñuca cierto pacha judio runa maní. Cilicia partii tiaj Tarso llactai pagaricani. Randi cai llactai iñacani Gamalielba ñaupajpi yachasha. Ñucanchi yayauna ley shimii yachachishca acani, Diosta llaquij imasna anguichi tucui canguna cuna punzhai.
					</seg>
					<seg id="b.ACT.22.4" type="verse">
						Jesuspa Ñambi nishcai causajgunara huañuchingama caticachacani; cari ajpis huarmi ajpis chonda cularbi ishcacani.
					</seg>
					<seg id="b.ACT.22.5" type="verse">
						Sacerdote atun apu shinallara tucui rucuunas caita ali yachanaun. Paigunamanda quillcaunara uquiunama apasha Damasco llactama ricani, chi llactamanda ajgunara Jerusalenma causayachisha pushangaj, paigunara livachingaj.
					</seg>
					<seg id="b.ACT.22.6" type="verse">
						Ñuca Dasmascoma riushcai, pactana mayambi, chaupi punzha tupui, cungaimanda ahua pachamanda ashca punzhajlla ricurica ñuca muyujta.
					</seg>
					<seg id="b.ACT.22.7" type="verse">
						Allpama urmacani, shu shimira rimajta uyacani: Saulo, Saulo, nisha, ¿imamanda tormendachihuangui?
					</seg>
					<seg id="b.ACT.22.8" type="verse">
						Shinajpi cutipacani: ¿Pitanguiri, Señor? Pai ñucara nica: Ñuca Nazaretmanda Jesús mani, can tormendachiushca.
					</seg>
					<seg id="b.ACT.22.9" type="verse">
						Ñucahua tiajguna punzhayashcara cierto pacha ricunaucami, caita ricusha manzharinaucami. Randi ñucara rimaj shimira mana intindinaucachu.
					</seg>
					<seg id="b.ACT.22.10" type="verse">
						Ñuca nicani: ¿Imara rashai, Señor? Pai cutipasha nica: Atari, Damascoma ri. Chihui tucui can rangaj mandashcara canda rimashca anga.
					</seg>
					<seg id="b.ACT.22.11" type="verse">
						Ñuca ricunara mana ushacanichu cai sumaj punzhayashcara ricushcamanda. Ñucahua tiajguna Damascoma maquimanda apisha pushahuanauca.
					</seg>
					<seg id="b.ACT.22.12" type="verse">
						Shinajpi shu Ananías nishca runa, ley shimira pactachij, tucui chihui tiaj judiogunamanda ali rimashca,
					</seg>
					<seg id="b.ACT.22.13" type="verse">
						ñucama shamusha llutarisha rimahuaca: Saulo, uqui, ricuj tucuchu, nica. Chi ratollai ñuca ñahui pascarica, paita ricucani.
					</seg>
					<seg id="b.ACT.22.14" type="verse">
						Pai nica: Ñucanchi yayauna Dios canda ajliashcami pai munashca tonora ricsingaj, Ali Ajta ricungaj, pai rimashca shimiras uyangaj.
					</seg>
					<seg id="b.ACT.22.15" type="verse">
						Can cierto ricushcara paihua rimaj tucuna angui, tucui runaunama can ricushcaras uyashcaras cuentangaj.
					</seg>
					<seg id="b.ACT.22.16" type="verse">
						Shinajpi cuna, ¿imarasha chapaungui? Atari, bautisari, canducha rashcara maillai, Jesuspa shutira cayasha.
					</seg>
					<seg id="b.ACT.22.17" type="verse">
						Ñuca Jerusalenma tigrashcai, temploi Diosta mañaushcai, nuspashca cuenta munanaita ricucani.
					</seg>
					<seg id="b.ACT.22.18" type="verse">
						Ñucara rimajta ricucani: Uctalla ri, nica, Jerusalenmanda llucshi, nica; can ñucamanda rimashcara mana uyanaungachu.
					</seg>
					<seg id="b.ACT.22.19" type="verse">
						Ñuca nicani: Señor, paiguna yachanaun ñuca chonda cularbi ishcachij acani. Tucui judioguna tandarina huasiunai canda quirijgunara azutij acani;
					</seg>
					<seg id="b.ACT.22.20" type="verse">
						camba cierto rimaj Estébanba yahuar talirishca horas, ñucas chihui acani; pai huañunara munacani; paita huañuchijguna churanara huacachij acani.
					</seg>
					<seg id="b.ACT.22.21" type="verse">
						Señorga rimahuaca: Ri, nisha canda caruma cachasha gentilgunama.
					</seg>
					<seg id="b.ACT.22.22" type="verse">
						Cai shimigama Pablora uyanauca. Shinajpi caparisha ninauca: Cai pachamanda casna runara anzhuchi. Pai causangaj mana valinzhu.
					</seg>
					<seg id="b.ACT.22.23" type="verse">
						Paiguna caparisha churanaunara lliquisha allpa polvora ahuama shitanauca.
					</seg>
					<seg id="b.ACT.22.24" type="verse">
						Atun capitán Pablora cuartel ucui icuchingaj mandaca. Paita azutisha tapungaj mandaca, yachangaj imamanda runauna paimanda casna caparinauca.
					</seg>
					<seg id="b.ACT.22.25" type="verse">
						Pablora cara huascahua huatanauca. Paiga chihui tiaj capitanda nica: ¿Usharingachu shu romano runara azutingaj manara causayachijllaira?
					</seg>
					<seg id="b.ACT.22.26" type="verse">
						Chi capitán Pablo rimashcara uyasha rimai rica atun capitanma, casna nisha: ¿Imara rangaraungui? Cai runa romano runami.
					</seg>
					<seg id="b.ACT.22.27" type="verse">
						Atun capitán Pabloma shamusha paita tapuca: Rimahuai, nica, ¿ciertochu can romano runa angui? Pablo: Ari, nica.
					</seg>
					<seg id="b.ACT.22.28" type="verse">
						Atun capitán nica: Ñucaga romano runa tucungaj ashca cullquira pagacani. Shinajpi Pablo nica: Ñuca randi pagarishcamanda pacha romano runa mani.
					</seg>
					<seg id="b.ACT.22.29" type="verse">
						Shinajpi chi ratollai paita tormendachijguna anzhurinauca. Atun capitambas manzhacami Pablo romano runa ajta uyasha, paita huatashcamanda.
					</seg>
					<seg id="b.ACT.22.30" type="verse">
						Cayandi punzha ciertora yachanara munaca imamanda judioguna Pablora causayachinauca, sacerdote apuunara cayachi cachaca tucui paiguna gobiernoi mandaj runaunandi. Pablora llucchisha paiguna ñaupajpi ricuchica.
					</seg>
				</div>
				<div id="b.ACT.23" type="chapter">
					<seg id="b.ACT.23.1" type="verse">
						Shinajpi Pablo gobiernoi mandaj runaunara ricusha, shina nica: Runauna, uquiuna, ñuca ali pacha Diospa ñaupajpi causashcani cuna punzhagama.
					</seg>
					<seg id="b.ACT.23.2" type="verse">
						Sacerdote atun apu, Ananías, paihua rayai tiajgunara mandaca Pablora shimii sajmangaj.
					</seg>
					<seg id="b.ACT.23.3" type="verse">
						Shinajpi Pablo nica: Dios canda sajmanga, ishqui shimiyujta. ¿Ley shimimanda ñucara taripangaj caibi tiaungui, randi ley shimira mana pactachisha sajmachihuangui?
					</seg>
					<seg id="b.ACT.23.4" type="verse">
						Chihui tiajguna ninauca: ¿Shina rimashachu sacerdote atun apura camingui?
					</seg>
					<seg id="b.ACT.23.5" type="verse">
						Pablo nica: Uquiuna, pai sacerdote atun apu ajta mana yachacanichu. Quillcashca tianmi: Runauna atun apura ama caminguichu.
					</seg>
					<seg id="b.ACT.23.6" type="verse">
						Shinajpi Pablo ricusha riparaca shu parti runauna saduceoguna anauca, shu partiga fariseoguna anauca. Paiguna ñaupajpi caparica: Runauna, uquiuna, ñuca fariseo mani, fariseomanda churi ani. Ñucanchi chapaushcara huañushcaunamanda causarinaras taripai tucuni.
					</seg>
					<seg id="b.ACT.23.7" type="verse">
						Pablo caita rimajpi fariseoguna saduceogunahua piñarinauca. Tandarishcauna chaupirinauca.
					</seg>
					<seg id="b.ACT.23.8" type="verse">
						Saduceoguna huañushcamanda causarinas angelgunas supaigunas imas illan, ninaun. Randi fariseoguna cai tucui tianmi ninaun.
					</seg>
					<seg id="b.ACT.23.9" type="verse">
						Ashcara caparinauca. Fariseoguna partimanda yachaira yachachijguna atarisha rimanauca. Cai Pablo ima manali rashcaras mana tupanchichu, nisha. Ima espíritu, ima ángel paihua rimashca ajpi, Diosta ama arcachishunchi.
					</seg>
					<seg id="b.ACT.23.10" type="verse">
						Paigunapura ashcara piñarinauca. Atun capitán Pablora tsuntsura huactanaungami nisha, soldarounara cayachi cachaca Pablora paiguna chaupimanda dsas llucchingaj, cuartelma pushangaj.
					</seg>
					<seg id="b.ACT.23.11" type="verse">
						Cayandi tuta Jesús Pabloma ricurimuca: Pablo, nica, cariyai, ama manzhaichu. Imasnara Jerusalembi ñuca shutira rimashcangui, shinallara Roma llactais ñuca shutira rimana angui.
					</seg>
					<seg id="b.ACT.23.12" type="verse">
						Punzhayashca huasha huaquin judioguna Pablora huañuchingaj iyarinauca. Ama micushun, ama upishun Pablora huañuchingagama, Diospa shutii rimasha ninauca.
					</seg>
					<seg id="b.ACT.23.13" type="verse">
						Chuscu chunga yali casna rimajguna anauca.
					</seg>
					<seg id="b.ACT.23.14" type="verse">
						Chiguna sacerdote apuunama rucuunamas rinauca, nisha: Ñucanchi Diospa shutii rimashcanchi ama micungaj Pablora huañuchinagama.
					</seg>
					<seg id="b.ACT.23.15" type="verse">
						Cunaga canguna gobiernoi mandaj runaunandi atun capitanda rimanguichi, Pablora caya apamunauchu, canguna paimanda imaras yachana munanchi, nisha. Ñucanchiga pai manara pactamujllaira huañuchingaj chapariashun.
					</seg>
					<seg id="b.ACT.23.16" type="verse">
						Shinajpi shu Pablo panimanda huahua paiguna casna rimashcara uyasha cuartelbi icuca Pablora cuentangaj.
					</seg>
					<seg id="b.ACT.23.17" type="verse">
						Pablo shu capitanda cayasha rimaca: Cai maltara atun capitanma pushai, nica. Shu shimira paita rimangaj charin.
					</seg>
					<seg id="b.ACT.23.18" type="verse">
						Shinajpi paita atun capitanma pushasha, nica: Chonda cularbi ishcariai Pablo ñucara cayasha rugahuaca cai maltara canma pushai nisha. Imaras charin canda rimanara.
					</seg>
					<seg id="b.ACT.23.19" type="verse">
						Atun capitánga maltara maquimanda apisha shujma anzhurisha tapuca: ¿Imara rimasha ningui?
					</seg>
					<seg id="b.ACT.23.20" type="verse">
						Chi malta nica: Judioguna iyarinaushca canda rugangaj Pablora caya gobierno huasima cachangaj paimanda imaras mas ciertora yachangaj.
					</seg>
					<seg id="b.ACT.23.21" type="verse">
						Astaumbas, canga ama quiringuichu, ama uyanguichu. Paigunamanda chuscu chunga yali Diospa shutii rimasha: Ama micushun ama upishun ninauca Pablora huañuchinagama. Cunaga can shimi cushcara puruntu chaparinaun.
					</seg>
					<seg id="b.ACT.23.22" type="verse">
						Shinajpi atun capitán maltara dispirisha nica: Can ñucara cuentashcara ama pimas rimanguichu.
					</seg>
					<seg id="b.ACT.23.23" type="verse">
						Atun capitánga ishqui capitangunara cayasha nica: Las nueve tupura tuta, ishqui patsac soldarounaras, canzhis chunga caballoi purijgunaras, ishqui patsac lanzayujgunaras puruntushcara charínguichi, Cesareama ringaj.
					</seg>
					<seg id="b.ACT.23.24" type="verse">
						Shinallara caballounara alichingaj mandaca Pablo montangaj, Félix nishca atun gobernadorhuajma ali pactangaj.
					</seg>
					<seg id="b.ACT.23.25" type="verse">
						Casna nisha, shu quillcara quillcacami:
					</seg>
					<seg id="b.ACT.23.26" type="verse">
						Ñuca, Claudio Lysias nishca, canda Félix ali atun gobernadorda salurauni.
					</seg>
					<seg id="b.ACT.23.27" type="verse">
						Cai runara, judioguna apishcara, paiguna huañuchingaraushcara, ñuca soldarounandi quishpichingaj ricani, pai romano runa ajta uyasha.
					</seg>
					<seg id="b.ACT.23.28" type="verse">
						Imamandara paita causayachinaun nisha yachangaj, paita paiguna gobierno huasima pushacani.
					</seg>
					<seg id="b.ACT.23.29" type="verse">
						Chihui yachacani paiguna ley camachishca shimiunamanda paita causayachinauca. Ishcangaj huañuchingaj mana ima causaras charícachu.
					</seg>
					<seg id="b.ACT.23.30" type="verse">
						Judioguna cai runara huañuchingaraushcara rimahuanauca. Shinajpi uctalla paita canma cachamucani. Causayachijgunaras camba ñaupajpi rimanauchu nicani, paimanda ima causaras charisha. Alilla tiangui.
					</seg>
					<seg id="b.ACT.23.31" type="verse">
						Soldarouna capitán mandashcasna Pablora tuta pushanauca Antipatris nishca llactagama.
					</seg>
					<seg id="b.ACT.23.32" type="verse">
						Cayandi punzha caballoyuj soldarouna saquirinauca Pablohua ringaj. Chishujguna tigranauca paiguna cuartelma.
					</seg>
					<seg id="b.ACT.23.33" type="verse">
						Cesareama pactashcai quillcara atun gobernadorma cunauca, shinallara Pablora paihua ñaupajma ricuchinauca.
					</seg>
					<seg id="b.ACT.23.34" type="verse">
						Atun gobernador quillcara ricusha tapuca: ¿Ima partimandarairi? Cilicia partimanda ajta yachasha,
					</seg>
					<seg id="b.ACT.23.35" type="verse">
						Uyashcanguimi, nica, canda causayachijguna shamushcai. Herodespa huasima Pablora huacachingaj cachaca.
					</seg>
				</div>
				<div id="b.ACT.24" type="chapter">
					<seg id="b.ACT.24.1" type="verse">
						Pichca punzha huasha, sacerdote atun apu, Ananías nishca, huaquin rucuunandi, shu Tértulo nishca ali cuentayuj runandi, Pablora causayachingaj atun gobernador ñaupajma shamunauca.
					</seg>
					<seg id="b.ACT.24.2" type="verse">
						Pablora cayashca huasha, Tértulo paita causayachingaj callarica, nisha: Canmanda imasnara ali ganashua causaunchi, tucui ali tucun cai llactai can alira rashcamanda,
					</seg>
					<seg id="b.ACT.24.3" type="verse">
						Ali Félix, imahoraspas maibis cai tucuira agrasisha chasquinchi.
					</seg>
					<seg id="b.ACT.24.4" type="verse">
						Shinajpi canda ama yapa molestangaj camba ali shunguhua shu ratolla uyahuapai.
					</seg>
					<seg id="b.ACT.24.5" type="verse">
						Cai runa yapa tormendachin, tucui judiogunara macanuchin cai pacha tucui partiunai. Astaumbas pai Nazaretmandauna monton apumi.
					</seg>
					<seg id="b.ACT.24.6" type="verse">
						Shinallara Diospa templo huasira huajlichinara munaca. Paita apisha, ñucanchi ley mandashca tonoi taripanara munacanchi.
					</seg>
					<seg id="b.ACT.24.7" type="verse">
						Randi cai Lisias nishca atun capitán satirisha, ashca ursahua Pablora ñucanchi maquimanda dsas quichuca.
					</seg>
					<seg id="b.ACT.24.8" type="verse">
						Paita causayachijguna canma shamunauchu, nisha mandaca. Canllara paita taripasha tucui ñucanchi causayachishcaunara yachanara ushangui.
					</seg>
					<seg id="b.ACT.24.9" type="verse">
						Shinallara judioguna: Cai tucui ciertomi, nisha rimanauca.
					</seg>
					<seg id="b.ACT.24.10" type="verse">
						Shinajpi gobernador Pablora maquihua ricuchica rimangaj. Pablo cutipaca: Can cai llactai ashca huataunara taripaj ajpi, ali munaihua ñucamanda rimasha.
					</seg>
					<seg id="b.ACT.24.11" type="verse">
						Can yachanara ushangui chara chunga ishqui punzhallami Jerusalenma shamucani adorangaj.
					</seg>
					<seg id="b.ACT.24.12" type="verse">
						Ñucara mana tupahuanaucachu pihuas rimanauta, pi tandarishca runaunaras nuspachiuta, ima huasiunais ima llactais.
					</seg>
					<seg id="b.ACT.24.13" type="verse">
						Shinallara paiguna ñucara cuna causayachishcaunara mana ushanaunzhu ricuchinara.
					</seg>
					<seg id="b.ACT.24.14" type="verse">
						Caita canda cierto rimani: Paiguna supai nishca Ñambira, Jesuspa nambira catisha, ñuca yayauna Diosta sirvini. Tucui ley shimira, tucui Diosmanda rimajguna camachishcaras quirisha causashcani.
					</seg>
					<seg id="b.ACT.24.15" type="verse">
						Diospi chapasha tiauni, paiguna chapashcasna, imasna huañushcauna causarinaungami, aliunas manaliunas.
					</seg>
					<seg id="b.ACT.24.16" type="verse">
						Chimanda ñuca tucui horas mascauni aü chuyaj iyaira charingaj Diospa ñaupajpi runauna ñaupajpis.
					</seg>
					<seg id="b.ACT.24.17" type="verse">
						Huaquin huatauna pasashca huasha, ñuca llactama cullquira cuyangaj shamucani.
					</seg>
					<seg id="b.ACT.24.18" type="verse">
						Ñuca casna raushcai, huaquin Asiamanda judioguna ñucara temploi armashcara tupahuanauca, mana ashca runaunahua, mana caparishcahua.
					</seg>
					<seg id="b.ACT.24.19" type="verse">
						Chiguna camba ñaupajma shamunaunmaca ñucara causayachingaj, imaras ñucamanda rimanara charisha.
					</seg>
					<seg id="b.ACT.24.20" type="verse">
						Mañajpi cáigunallara rimanauchu ima manalirara ñucajpi tupahuanauca ñuca gobierno ñaupajpi ricurishcai.
					</seg>
					<seg id="b.ACT.24.21" type="verse">
						Mañasha paiguna ñaupajpi shinzhira caparisha nicani: Huañushcauna causarinamanda cuna canguna taripahuashcanguichi.
					</seg>
					<seg id="b.ACT.24.22" type="verse">
						Shinajpi Félix caí tucuira uyashca huasha, cai Ñambi nishcara ali yachasha, paigunara chapachica, nisha: Lisias nishca atun capitán shamushcai, canguna rimashcara uyasha.
					</seg>
					<seg id="b.ACT.24.23" type="verse">
						Gobernador capitanda rimaca Pablora huacachingaj, shinajllaira paita ansa lugarda cungaj. Maicans paihua amigounamanda shamujpi paita sirvingaj paita compañangaj, ama arcanguichu, nica.
					</seg>
					<seg id="b.ACT.24.24" type="verse">
						Ansa punzha huasha, Félix paihua huarmi Drusilandi shamuca. Chi huarmi judio huarmi aca. Pablora cayasha, paimanda Jesucristoi quirina shimiunara uyanauca.
					</seg>
					<seg id="b.ACT.24.25" type="verse">
						Pablo ali causanaras, aicha munaira arcarinaras, huasha taripanaras rimaca. Félix manzharisha nica: Cunad. Huasha lugarda charishcai cayashcangui.
					</seg>
					<seg id="b.ACT.24.26" type="verse">
						Shina rasha chapacami, Pablo cullquira cungami iyasha, paita cacharingaj. Caran cuti paita cayachi cachaj aca paihua rimangaj.
					</seg>
					<seg id="b.ACT.24.27" type="verse">
						Astaun ishqui huata huasha Félix raigumanda Porcio Festo gobernador tucuca. Félixga judioguna llaquihuanauchu nisha, Pablora ishcariaita saquicami.
					</seg>
				</div>
				<div id="b.ACT.25" type="chapter">
					<seg id="b.ACT.25.1" type="verse">
						Festo cai partima pactamusha, quinsa punzha huasha Cesareamanda Jerusalenma rica.
					</seg>
					<seg id="b.ACT.25.2" type="verse">
						Paima sacerdote apuuna valij judiogunandi shamunauca, Pablora causayachingaj ruganauca.
					</seg>
					<seg id="b.ACT.25.3" type="verse">
						Paiguna mañasha ruganauca Pablora Jerusalenma cachapai nisha, Pablora ñambii huañuchingaj.
					</seg>
					<seg id="b.ACT.25.4" type="verse">
						Astaun Festo cutipaca: Pablo ishcashca tiaun Cesárea llactai, chimallara ña ringarauni, nica.
					</seg>
					<seg id="b.ACT.25.5" type="verse">
						Cangunamanda ushajguna acuichi ñucahua pariju, nica. Paihuajpi ima causa tiajpi causayachichi.
					</seg>
					<seg id="b.ACT.25.6" type="verse">
						Festo Jerusalembi paigunahua pariju chapauca ansa punzhaunara, pusacchu chungachu ima chari. Chimanda huasha Cesareama shamusha, cayandi punzha gobierno huasii tiarica. Pablora pushangaj cachaca.
					</seg>
					<seg id="b.ACT.25.7" type="verse">
						Pablo shamujpi, Jerusalenmanda shamuj judioguna paita muyujta tandarinauca. Paita ashcara causayachinauca; randi cierto ajta ricuchinara mana ushanaucachu.
					</seg>
					<seg id="b.ACT.25.8" type="verse">
						Astaumbas Pablo rimaca: Judioguna ley shimimandas templomandas Cesarba ñaupajpis mana ima ucharas rashcanichu.
					</seg>
					<seg id="b.ACT.25.9" type="verse">
						Festoga astaun, judioguna llaquihuanauchu nisha, Pabloma nica: ¿Jerusalenma rinara munanguichu chima ñuca ñaupajpi taripai tucungaj?
					</seg>
					<seg id="b.ACT.25.10" type="verse">
						Pablo cutipaca: César nishca atun apu taripana huasü tiauni, caibi taripai tucuna mani. Judiogunara mana ima manaliras rashcanichu imasna canllara ali yachangui.
					</seg>
					<seg id="b.ACT.25.11" type="verse">
						Ñuca ima manaliras ima huañuna tupuras rashca asha, puruntu mani huañungaj. Astaun paiguna ñucara causayachishcauna mana cierto ajpi, pis mana ushanzhu ñucara paiguna maquii entregangaj. César taripahuachu, nini.
					</seg>
					<seg id="b.ACT.25.12" type="verse">
						Festo gobiernoi mandajgunahua rimanausha cutipaca: Cesarma rinara munangui? Cesarma riunguimi.
					</seg>
					<seg id="b.ACT.25.13" type="verse">
						Ansa punzha pasashca huasha, Agripa nishca rey apu paihua huarmi Bernice nishcahua Cesareama shamunauca Festora salurangaj.
					</seg>
					<seg id="b.ACT.25.14" type="verse">
						Paiguna ashca punzhaunara chihui tiaushcai, Festo rey apuma Pablora causayachishcara cuentaca, nisha: Félix shu runara ishcashcara saquica.
					</seg>
					<seg id="b.ACT.25.15" type="verse">
						Ñuca Jerusalenma rishcai, sacerdote apuuna judioguna apuunandi ñucama shamunauca, ñucara mañasha paita causayachingaj.
					</seg>
					<seg id="b.ACT.25.16" type="verse">
						Paigunama cutipacani: Romanouna yachaibi pitas huañuchingaj mana cunachu manara causayachishca runa paita causayachijgunara rimachu paihua causamanda llushpiringaj.
					</seg>
					<seg id="b.ACT.25.17" type="verse">
						Shinajpi paiguna shamunaupi, mana unayasha, cayandi punzha taripana huasii tiarisha chi runara apamungaj cachacani.
					</seg>
					<seg id="b.ACT.25.18" type="verse">
						Paiguna ñuca ñaupajpi tiasha, mana ansas ñuca iyashcasna causayachinaucachu.
					</seg>
					<seg id="b.ACT.25.19" type="verse">
						Astaun paiguna quirishcaunamanda paita causayachinauca, shinallara shu huañushca Jesús nishcamanda, astaun Pablo paimanda, Cierto pacha causaunmi, nica.
					</seg>
					<seg id="b.ACT.25.20" type="verse">
						Ñuca cai samiunara mana yachasha, paita nicani: ¿Jerusalenma rinara munanguichu chima taripai tucungaj?
					</seg>
					<seg id="b.ACT.25.21" type="verse">
						Astaun Pablo Augusto César uyachu nisha mañaca; paita huacachingaj mandacani Cesarma cachanagama.
					</seg>
					<seg id="b.ACT.25.22" type="verse">
						Shinajpi Agripa Festoma rimaca: Ñucas chi runara uyanara munani. Festo cutipaca: Caya punzha uyangui, nisha.
					</seg>
					<seg id="b.ACT.25.23" type="verse">
						Cayandi punzha Agripa Bernicehua shamunauca, sumaj churarishcauna. Taripana huasii icusha capitangunahua llactamanda valij runaunahua, Festo mandashca ajpi Pablora pushamunauca.
					</seg>
					<seg id="b.ACT.25.24" type="verse">
						Shinajpi Festo nica: Rey apu Agripa, tucui ñucanchihua pariju tiaj runaunas, cai runara ricuichi. Tucui judioguna Jerusalembi cai llactais cai runamanda rugahuanauca, ama mas causachu nisha caparisha.
					</seg>
					<seg id="b.ACT.25.25" type="verse">
						Ñuca mana ima huañunaras tupacanichu paihuajpi. Paulara Augustoma riña munajpi, paita cachangaj iyaricani.
					</seg>
					<seg id="b.ACT.25.26" type="verse">
						Ñuca mana imaras ciertora charisha ñuca señorma quillcangaj, paita canguna ñaupajpi llucchicani, maspas camba ñaupajpi Rey Apu Agripa, paita tapushca huasha ñuca imaras charisha quillcangaj.
					</seg>
					<seg id="b.ACT.25.27" type="verse">
						Mana valinzhu, yachin, shu causayuj runara cachangaj, pai causayashcara mana rimasha.
					</seg>
				</div>
				<div id="b.ACT.26" type="chapter">
					<seg id="b.ACT.26.1" type="verse">
						Shinajpi Agripa Pabloma rimaca: Cambajmandallara rimanara ushangui. Shinajpi Pablo maquira chutachisha, shina rimangaj callarica:
					</seg>
					<seg id="b.ACT.26.2" type="verse">
						Cushi mani, Rey Apu Agripa, nica, cuna punzha camba ñaupajpi ñucajmanda rimangaj, tucui imamandas judioguna causayachihuanaun.
					</seg>
					<seg id="b.ACT.26.3" type="verse">
						Can tucui judioguna yachaira ali yachangui, shinallara paiguna iyarishca tonora. Chiraigumanda canda rugauni ali pacha uyahuapai.
					</seg>
					<seg id="b.ACT.26.4" type="verse">
						Ñuca maltamanda pacha ñaupa pundamanda ñuca Jerusalén llactai causacani. Tucui judioguna ñuca causashcara yachanaun.
					</seg>
					<seg id="b.ACT.26.5" type="verse">
						Paiguna shinallara yachanaun, rimasha nijpi, imasnara ñaupa pundamanda pacha ñucanchi yachaira mas yali pactachisiqui montombi acani, fariseo acani.
					</seg>
					<seg id="b.ACT.26.6" type="verse">
						Cunaga Dios ñucanchi yayaunama cushca shimimanda chapanaraigu causayachi tucuni.
					</seg>
					<seg id="b.ACT.26.7" type="verse">
						Ñucanchi chunga ishqui ailluuna cai shimi pactachishcara ricungaj chapanaun, tutandi punzhandi Diosta sirvisha. Cai chapanaraigu, Rey Apu Agripa, judiogunamanda ñuca causayuj tucuni.
					</seg>
					<seg id="b.ACT.26.8" type="verse">
						¿Imarasha cangunapura mana quirihuajta iyaringuichi Dios huañushcaunara causachingami?
					</seg>
					<seg id="b.ACT.26.9" type="verse">
						Nucaga cierto pacha iyaricani imara ranas ministirica Nazaretmanda Jesuspa shutira huajlichingaj.
					</seg>
					<seg id="b.ACT.26.10" type="verse">
						Jerusalembi shinallara rarcani, chonda cularbi ashca quirijgunara ishcacani, sacerdote apuuna ushaira cujpi; imahoras huañuchinaupi ñuca alimi nicani.
					</seg>
					<seg id="b.ACT.26.11" type="verse">
						Ashca cuti paigunara livachicani tucui judioguna tandarina huasiunai. Paigunara Diospa shutira camichicani. Ashca loco tucusha paigunara caru llactaunagama caticani.
					</seg>
					<seg id="b.ACT.26.12" type="verse">
						Chasna raushcai Damascoma riucani; sacerdote apuuna cachahuanauca paiguna mandashcahua.
					</seg>
					<seg id="b.ACT.26.13" type="verse">
						Chaupi punzha, ñambii riushcai, Rey Apu, indimanda yali punzhara ahua pachamanda shamujta ricucani. Ñucaras ñucahua pariju tiajgunaras muyujta ricurica.
					</seg>
					<seg id="b.ACT.26.14" type="verse">
						Tucui ñucanchi allpama urmacanchi. Shu shimira ñucara rimajta uyacani hebreo shimii: Saulo, Saulo, nisha ¿imamanda tormendachihuangui? Can tucsina pundai nijtasha canllara chugringui.
					</seg>
					<seg id="b.ACT.26.15" type="verse">
						Shinajpi nicani: ¿Pitanguiri, Señor? Señor Jesús cutipahuaca: Ñuca can tormendachiushca Jesús mani.
					</seg>
					<seg id="b.ACT.26.16" type="verse">
						Atari, nica, shayari. Chiraigumanda canma ricurimushcani, canda churashcani ñucara sirvij, ñucamanda rimaj tucungaj, can ricushcaunara rimangaj, shinallara canda huasha ñucamanda ricurímungaraushcaras cuentangaj.
					</seg>
					<seg id="b.ACT.26.17" type="verse">
						Canda camba ailluunamandas gentilgunamandas quishpichisha, cuna paigunama canda cachauni,
					</seg>
					<seg id="b.ACT.26.18" type="verse">
						paiguna ñahuira pascangaj, llandumanda punzhama turcaringaj, supai apu ushaimanda llushpirisha Diospi quiringaj, paiguna ñucara quirisha uchamanda perdonda apingaj, chicanyachishcaunahua Dios cushcara apingaj.
					</seg>
					<seg id="b.ACT.26.19" type="verse">
						Chiraigumanda Rey Apu Agripa, ahua pachamanda ricuchishcara uyacani.
					</seg>
					<seg id="b.ACT.26.20" type="verse">
						Shinajpi ñaupa punda Damascoi, Jerusalembi, tucui Judea llactaunai, shinallara gentilgunamas rimacani arrepentirinauchu, Diospi quirinauchu, ali rashcaunahua paiguna arrepentirishcara ricuchisha.
					</seg>
					<seg id="b.ACT.26.21" type="verse">
						Caimanda judioguna apihuanauca temploi, huañuchingaj iyarihuanauca.
					</seg>
					<seg id="b.ACT.26.22" type="verse">
						Dios yanapashcamanda cuna punzhagama rimasha catiuni ichillaunamas atungunamas. Imara Moisés Diosmanda rimajgunas rimashca tucungaraushcara, chillara yachachishcani:
					</seg>
					<seg id="b.ACT.26.23" type="verse">
						imasnara Cristo tormendaringarauca, huañushcaunamanda ñaupa punda causarij tucungaj, causana shimira runaunamas gentilgunamas rimangaj.
					</seg>
					<seg id="b.ACT.26.24" type="verse">
						Pablo paimanda rimajpi, Festo shinzhira caparisha nica: Loco tucushcangui, Pablo. Can ashca yachashcamanda loco tucushcangui.
					</seg>
					<seg id="b.ACT.26.25" type="verse">
						Pablo nica: Yapa ali Festo, mana locochu ani. Astaumbas cierto shimiunara ali shimiunaras rimauni.
					</seg>
					<seg id="b.ACT.26.26" type="verse">
						Rey apu caigunara ali yachan, chiraigumanda paihua ñaupajpi mana manzhasha rimauni. Ñuca iyani pai tucuira ali pacha yachan, mana pacallai rashcachu aca.
					</seg>
					<seg id="b.ACT.26.27" type="verse">
						Rey Apu Agripa, ¿Diospa shimira rimajgunara quiringuichu? Can quiringuimi, yachani.
					</seg>
					<seg id="b.ACT.26.28" type="verse">
						Shinajpi Agripa Pabloma rimaca: Ñacalla iyachihuangui ñucara shu cristiano nishca tucungaj.
					</seg>
					<seg id="b.ACT.26.29" type="verse">
						Pablo cutipaca: Dios munanma mana ñacalla astaun entero iyaihua ñucasna tucungaj, mana canlla astaun tucui ñucara uyajguna, randi mana cadenayuj.
					</seg>
					<seg id="b.ACT.26.30" type="verse">
						Pablo cai tucuira rimashca huasha, rey apu, gobernador, Bernice, paigunahua pariju tiajgunandi atarinauca.
					</seg>
					<seg id="b.ACT.26.31" type="verse">
						Paiguna shujma risha paigunapura rimananauca, nisha: Cai runa mana ima huañunaras, mana ima ishcarinaras charin.
					</seg>
					<seg id="b.ACT.26.32" type="verse">
						Agripa Festoma nica: Cai runa ushanmaca cachari tucungaj mana César taripahuachu nishca ajpi.
					</seg>
				</div>
				<div id="b.ACT.27" type="chapter">
					<seg id="b.ACT.27.1" type="verse">
						Ñucanchi Italiama shu barcoi ringaj nishcai, Pablora shu causayujgunandi shu Julio nishca capitanma cunauca. Pai Augusta nishca soldaro monton capitán maca.
					</seg>
					<seg id="b.ACT.27.2" type="verse">
						Shina rasha shu Adrumeto nishca llactama rij barcoi icucanchi; Asia parti yacu punguunai llutarina aca. Aristarco, shu Tesalonicamanda Macedonia runa, ñucanchihua compañasha llucshicanchi.
					</seg>
					<seg id="b.ACT.27.3" type="verse">
						Cayandi punzha Sidonma pactacanchi. Julio, Pablora llaquisha, paita lugarda cuca paihua amigounajma ringaj, paiguna Pablora cuirangaj.
					</seg>
					<seg id="b.ACT.27.4" type="verse">
						Chimanda huamburisha Chipre islara huaira illashca partira pasacanchi, huaira shujpurama shinzhi aitajpi.
					</seg>
					<seg id="b.ACT.27.5" type="verse">
						Cilicia Pamfilia partiunara mayanda pasacanchi. Licia partii tiaj Mira nishca llactama pactamucanchi.
					</seg>
					<seg id="b.ACT.27.6" type="verse">
						Chihui ñucanchi capitán shu Alejandriamanda barcora tupaca, Italiama riuta. Chi barcoi ñucanchira icuchica.
					</seg>
					<seg id="b.ACT.27.7" type="verse">
						Ashca punzhauna alimanda huamburishca huasha, tormendoshua Cnido llacta ñahuipurai pactacanchi, huaira arcajpi. Shina rasha Creta islara huaira illashca partira pasacanchi Salmón llacta ñahuipurai.
					</seg>
					<seg id="b.ACT.27.8" type="verse">
						Ashca tormendoshua isla mayanlla huamburicanchi. Ali Punguuna nishcama pactacanchi, La sea llacta mayambi.
					</seg>
					<seg id="b.ACT.27.9" type="verse">
						Ashcara unaiyashcamanda, shinallara sasina punzhauna pasashcamanda, lamarbi huamburina ña huañuihuaj tucuca.
					</seg>
					<seg id="b.ACT.27.10" type="verse">
						Pablo paigunara camachisha nica: Runauna, tormendoshua huamburishun, ashca pirdirinahuas; mana cargallas barcollas pirdirinaungachu astaun shinallara ñucanchis.
					</seg>
					<seg id="b.ACT.27.11" type="verse">
						Soldaro capitánga Pablo rimashcara mana quiricachu; randi barco capitanda barcoyuj dueñoras uyaca.
					</seg>
					<seg id="b.ACT.27.12" type="verse">
						Cai pungu mana valijpi tamia tiempora pasangaj, ashcauna chimanda llucshingaj iyarinauca, usharijpi Fenice punguma pactangaj, chihui tamiara pasangaj. Fenice shu Creta pungu aca, indi llucshimuna rayara ricurij.
					</seg>
					<seg id="b.ACT.27.13" type="verse">
						Huaira alilla sur nishca quinri partimanda aitamujpi, paiguna munashcami shamun nisha iyanauca. Barcora apichina iru garautora aisasha llucchisha, Creta isla yacu pata mayanda rinauca.
					</seg>
					<seg id="b.ACT.27.14" type="verse">
						Mana ansahuara riushcai, Euróclidon nishca shinzhi huaira ali maqui partimanda aitasha, barcora apica.
					</seg>
					<seg id="b.ACT.27.15" type="verse">
						Huaira barcora apajpi mana ushacanchichu paihua pundara huairapurama muyuchingaj; shinajpi barcora saquicanchi huaira apashcama ringaj.
					</seg>
					<seg id="b.ACT.27.16" type="verse">
						Ñucanchi shu ichilla islara, Clauda nishcara, ali maqui partima pasacanchi, chihui tormendoshua ichilla canoara apiñara ushacanchi.
					</seg>
					<seg id="b.ACT.27.17" type="verse">
						Ichilla canoara barcoi icuchishca huasha, barcora huascaunahua shinzhira huatanauca ama paquiringaj. Sirte nishca partima pactai rinara manzhasha, huaira aitana llachapaunara irguchinauca barco huaira apashcama ringaj.
					</seg>
					<seg id="b.ACT.27.18" type="verse">
						Astaumbas, cayandi punzha, huaira mas shinzhiyaca; shina rasha cargara lamarma ichunauca barcora pangallay achingaj.
					</seg>
					<seg id="b.ACT.27.19" type="verse">
						Quinsa punzhai, ñucanchi quiquin maquiunahua barco charishcaunara ichungaj callaricanchi.
					</seg>
					<seg id="b.ACT.27.20" type="verse">
						Unaira indis estrellasgunas mana ricurijpi, huaira shinzhi atarijpi, mana chari causashun iyacanchi.
					</seg>
					<seg id="b.ACT.27.21" type="verse">
						Shinajpi ñucanchi unaira mana micusha, Pablo paiguna chaupi shungüi shayarisha nica: Cierto pacha, runauna, ali anmaca ñucara uyangaj, ama llucshingaj Cretamanda, casna tormendarishcaras pirdirishcaras ama apingaj.
					</seg>
					<seg id="b.ACT.27.22" type="verse">
						Astaun cuna rimauni: Cariyaichi. Shu runas mana chingaringachu, randi barcolla chingaringami.
					</seg>
					<seg id="b.ACT.27.23" type="verse">
						Cuna tuta, shu Diospa ángel ñucahua tiauca. Ñucas cai Diospaj ani, paita sirviuni.
					</seg>
					<seg id="b.ACT.27.24" type="verse">
						Cai ángel rimasha nica: Pablo, ama manzhaichu. Can César ñaupajpi pactai riña angui. Dios tucui canhua pariju compañajgunaras canma cushcami.
					</seg>
					<seg id="b.ACT.27.25" type="verse">
						Chiraigumanda cushiyaichi, runauna. Ñucaga Diosta quirinimi. Pai rimashcasna pactaringami.
					</seg>
					<seg id="b.ACT.27.26" type="verse">
						Shu islai shitai tucuna anchi.
					</seg>
					<seg id="b.ACT.27.27" type="verse">
						Chunga chuscu tuta tucushcai, Adriático nishca lamarbi huamburicanchi. Barcora apaicachajguna chaupi tuta horaspi allpa mayambi chari anchi nisha iyanauca.
					</seg>
					<seg id="b.ACT.27.28" type="verse">
						Yacu tupuna huascara cacharisha, yacura tupunauca. Ishqui chunga rigra tupu ucu maca. Mas ñaupajma risha, cutillara huascara shitanauca. Chihui chunga pichca rigra tupu maca.
					</seg>
					<seg id="b.ACT.27.29" type="verse">
						Rumii tacarinamanda manzhasha, barco siquimanda chuscu apichina iru garautora cachanauca. Uctalla punzhayachu nisha chapanauca.
					</seg>
					<seg id="b.ACT.27.30" type="verse">
						Barcora apaicachajguna miticungaj ichilla canoara yacuma irguchinauca, pundamanda iru garautora cacharingaraujsna rasha.
					</seg>
					<seg id="b.ACT.27.31" type="verse">
						Pablo capitanda soldarounaras rimaca: Caiguna mana barcoi saquirinaupi, canguna mana quishpinara usbanguichi.
					</seg>
					<seg id="b.ACT.27.32" type="verse">
						Shinajpi soldarouna huascaunara pitisha canoara cacharinauca.
					</seg>
					<seg id="b.ACT.27.33" type="verse">
						Punzhayai callarijpi Pablo tucuira camachica: Canguna tucui micuichi, nisha. Cuna ña chunga chuscu punzhara yarcaihua chapashcanguichi, mana ansas micusha.
					</seg>
					<seg id="b.ACT.27.34" type="verse">
						Chiraigumanda cangunara rugauni: Micuichi, canguna causaimanda. Canguna umamanda mana shu acchallas urmangachu.
					</seg>
					<seg id="b.ACT.27.35" type="verse">
						Casna rimashca huasha, Pablo tandara apisha, tucuihua ñaupajpi Diosta agrasica, tandara paquisha micungaj callarica.
					</seg>
					<seg id="b.ACT.27.36" type="verse">
						Shinajpi tucui ña cushiyasha shinallara micunauca.
					</seg>
					<seg id="b.ACT.27.37" type="verse">
						Tucui ñucanchi barcoi tiajguna ishqui patsac canzhis chunga soctapura acanchi.
					</seg>
					<seg id="b.ACT.27.38" type="verse">
						Pactajta micushca huasha, barcora pangallayachinauca, apaushca trigora lamarma ichunauca.
					</seg>
					<seg id="b.ACT.27.39" type="verse">
						Na punzhayajpi, ricurij allpara mana ricsinaucachu. Shu pulayayuj lamar muyuira ricunauca. Chihui barcora llutachinara iyanauca, usharijpi.
					</seg>
					<seg id="b.ACT.27.40" type="verse">
						Huascaunara pitisha, garautounara lamarbi saquinauca. Carminara huatana huascaras cacharinauca. Barco pundai aj huaira aitana llachapara atarichinauca, pulayama llutaringaj.
					</seg>
					<seg id="b.ACT.27.41" type="verse">
						Astaun ishqui yacupura aitariushcai, barco punda rumii siriricami. Barco siqui pascaringaj callarica, lamar tsaglas shinzhi aitashcaraigumanda.
					</seg>
					<seg id="b.ACT.27.42" type="verse">
						Shinajpi soldarla tucui cauiayujgunara huañuchingaj iyarinauca, ama pihuas huaitasha miticungaj.
					</seg>
					<seg id="b.ACT.27.43" type="verse">
						Astaun capitán Pablora quishpichinara munasha, paiguna iyarishcara arcaca, nisha: Huaitanara ushajguna yacuma ñaupa saltaichi pulayama llucshingaj.
					</seg>
					<seg id="b.ACT.27.44" type="verse">
						Chishujgunamanda huaquinguna palaunai huaquinguna ima barco paquiunais llutarisha, tucui pulayama llucshisha quishpinauca.
					</seg>
				</div>
				<div id="b.ACT.28" type="chapter">
					<seg id="b.ACT.28.1" type="verse">
						Ña quishpishca huasha yachacanchi cai isla Malta nishca aca.
					</seg>
					<seg id="b.ACT.28.2" type="verse">
						Chi isla runauna ñucanchira ali munaihua ricunauca. Ninara apichisha tucui ñucanchira cayanauca, ashca tamia ashcamanda, ñucanchi chirichishcamandas.
					</seg>
					<seg id="b.ACT.28.3" type="verse">
						Shinajpi Pablo chaquishca hualista pallasha, ninai taucaca. Nina rupajmanda shu machacui llucshisha Pablo maquii pillurica.
					</seg>
					<seg id="b.ACT.28.4" type="verse">
						Chi runauna Pablo maquii machacui huamburijta ricusha, paigunapura rimananauca: Ciertomi cai runa shu runara huañuchishca. Pai larmarmanda quishpijta Dios randi paita mana causaira cun.
					</seg>
					<seg id="b.ACT.28.5" type="verse">
						Astaun Pablo machacuira ninai chausica; imas mana tucucachu.
					</seg>
					<seg id="b.ACT.28.6" type="verse">
						Shinajpi paiguna chapanauca ñalla maqui punguingami nisha, mañasha huañusha urmangami. Unaira chapashca huasha, mana imas tucujpi, shu tonoro iyarinauca: Paiga shu diosmi, nisha.
					</seg>
					<seg id="b.ACT.28.7" type="verse">
						Chi isla partii, islamanda apu allpauna tianauca. Paihua shuti Publio aca. Pai ñucanchira cayaca. Quinsa punzhara ñucanchira gusto cuirasha chanca.
					</seg>
					<seg id="b.ACT.28.8" type="verse">
						Publio yaya calenturahua ungushca asha caitui siriuca, yahuardas ismasha huañuuca. Pablo paihuajma icuca, Diosta mañashca huasha ungushca ahuai maquira churasha paita alichica.
					</seg>
					<seg id="b.ACT.28.9" type="verse">
						Caita rashca huasha shinallara shujgunas islai tiaj ungushcaunas shamunauca, alichi tucunauca.
					</seg>
					<seg id="b.ACT.28.10" type="verse">
						Chigunas ñucanchira llaquinauca, ashcara ñucanchima cuyanauca. Ñucanchi rijpis tucui ministishcaunaras cuyanauca.
					</seg>
					<seg id="b.ACT.28.11" type="verse">
						Shina rasha, quinsa quilla huasha, Alejandría llactamanda barcoi icucanchi, chi barco tamia tiempora islai pasaca. Barco shuti Castor Polux nishca aca.
					</seg>
					<seg id="b.ACT.28.12" type="verse">
						Siracusa nishca llactama pactasha, quinsa punzhara chihui tiacanchi.
					</seg>
					<seg id="b.ACT.28.13" type="verse">
						Chimanda isla mayanda risha, Regio nishca llactama pactamucanchi. Shu punzha huasha, huaira huashamanda aitajpi, cayandi punzha Puteoli nishca llactama shamucanchi.
					</seg>
					<seg id="b.ACT.28.14" type="verse">
						Chihui quirij uquiunara tupacanchi. Ñucanchira ruganauca paigunahua canzhis punzha tupura tiangaj. Chimanda huasha Roma llactama ricanchi.
					</seg>
					<seg id="b.ACT.28.15" type="verse">
						Chimanda uquiuna ñucanchi shamushcara uyasha, ñucanchira tupangaj llucshimunauca. Apio catuna pulasagama Quinsa Samana Huasi nishca llactagamas shamunauca. Pablo paigunara ricusha Diosta agrasisha cariyaca.
					</seg>
					<seg id="b.ACT.28.16" type="verse">
						Roma llactama pactamushcai ñucanchi capitán causayujgunara soldaro atun capitanma entregaca. Randi Pablora lugarda cushca aca shujpi causangaj, shu soldaro cuirashcai tiangaj.
					</seg>
					<seg id="b.ACT.28.17" type="verse">
						Quinsa punzha huasha Pablo judioguna apuunara cayaca. Paiguna paihua pariju tandarijpi Pablo paigunara nica: Runauna, uquiuna, ñuca mana imaras rashcanichu judiogunaras ñucanchi yayauna yachairas huajlichingaj. Jerusalenmanda pacha causayachishca shamushcani Romanosguna maquii cushca.
					</seg>
					<seg id="b.ACT.28.18" type="verse">
						Paiguna ñucara taripashca huasha cacharinara munanauca, mana ima huañuna causas tiajpi.
					</seg>
					<seg id="b.ACT.28.19" type="verse">
						Astaun judioguna inquitanauca, chiraigumanda César ñucara taripahuachu nicani. Shina rasha judiogunara causayachingaj mana ansas charinichu.
					</seg>
					<seg id="b.ACT.28.20" type="verse">
						Chiraigumanda cangunara cayashcani, cangunara ricusha rimangaj. Israel chapaushcamanda cai iru cadenahua huatai tucuni.
					</seg>
					<seg id="b.ACT.28.21" type="verse">
						Shinajpi paiguna Pabloma rimanauca, casna nisha: Ñucanchi Judea llactamanda mana ima quillcaras apishcanchi canmanda rimajta. Shinallara maican uquiunas mana shamushcachu canda causayachingaj. Canmanda mana ima manaliras rimanaushcachu.
					</seg>
					<seg id="b.ACT.28.22" type="verse">
						Astaumbas canmanda imaras uyanara munanchi. Cai sami quirijgunara tucui partimanda uyanchi manali rimashcaunara.
					</seg>
					<seg id="b.ACT.28.23" type="verse">
						Shinajpi judioguna shu punzha tandaringaj rimanauca. Pablo huasima ashca runauna shamunauca. Paigunara Dios mandana pacha shimira rimaca. Moisés camachishca ley shimimanda Diosmanda rimajgunamandas Pablo paigunara Jesusmanda ricuchisha rimaca. Tutamanda pacha chishigama rimaca.
					</seg>
					<seg id="b.ACT.28.24" type="verse">
						Huaquinguna pai rimashcara chasquinaucami, huaquingunaga mana quirinaucachu.
					</seg>
					<seg id="b.ACT.28.25" type="verse">
						Paigunapura mana pariju iyarinaupi, paiguna ringaj callarijpi, Pablo cai shimira rimaca: Santo Espíritu ñucanchi yayaunama alimi rimaca Diosmanda rimaj Isaías shimimanda:
					</seg>
					<seg id="b.ACT.28.26" type="verse">
						Cai runaunama ri, nica, paigunara rimai: Rinrihua uyashallara mana intindinguichi; ñahuihua ricushallara mana ricsinguichi.
					</seg>
					<seg id="b.ACT.28.27" type="verse">
						Cai runauna shungu llashacyashcami; rinriuna uyashallara upayanaushca, ñahuiunaras ishcanaushcami; ama ñahuihua ricusha, ama rinrihua uyasha, ama shungüi intindinauchu, ama ñucama tigranauchu, ñuca paigunara ama alichingaj.
					</seg>
					<seg id="b.ACT.28.28" type="verse">
						Yachaichi, gentilgunama cai Diosmanda quishpichina shimira cachamushcami. Paiguna uyanaungami.
					</seg>
					<seg id="b.ACT.28.29" type="verse">
						Pablo caita rimashca huasha, judioguna paigunapura ashcara rimanausha rinauca.
					</seg>
					<seg id="b.ACT.28.30" type="verse">
						Pabloga pai quiquin mañachishca huasii ishqui huata tupura tiaca, tucui paima shamujgunara chasquisha uyaca.
					</seg>
					<seg id="b.ACT.28.31" type="verse">
						Pablo Dios mandana pacha ali shimira camachica, Señor Jesucristomanda yachachica pajlla pambai, mana imais arcarisha.
					</seg>
				</div>
			</div>
			<div id="b.ROM" type="book">
				<div id="b.ROM.1" type="chapter">
					<seg id="b.ROM.1.1" type="verse">
						Pablo, Jesucristora sirvij, cayashca shu apóstol nishca Dios cachashca runa tucungaj, chicanyachishca aca Diospa evangelio shimira rimangaj.
					</seg>
					<seg id="b.ROM.1.2" type="verse">
						Dios ñaupa horasmanda cai evangelio shimira cusha nica paimanda rimajguna quillcashca santo Quillcaunai.
					</seg>
					<seg id="b.ROM.1.3" type="verse">
						Cai Quillcauna paihua Churi ñucanchi Señor Jesucristomanda rimanauca. Paiga Davidpa miraigunamanda miraj aca paihua aichai.
					</seg>
					<seg id="b.ROM.1.4" type="verse">
						Paiga Diospa Churi nisha ushanahua rimashca aca, Santo Espiritumanda, huañushcaunamanda causarishca raigu.
					</seg>
					<seg id="b.ROM.1.5" type="verse">
						Paimanda gracia nishca yangamanda üaquishcara charinchi, apóstol nishca cachashca runauna tucusha, tucui llactauna evangelio shimira quirisha casungaj, paihua shutira llaquishcamanda.
					</seg>
					<seg id="b.ROM.1.6" type="verse">
						Cangunas chigunamanda anguichi, Jesucristojguna tucungaj cayashcauna.
					</seg>
					<seg id="b.ROM.1.7" type="verse">
						Tucui canguna Roma nishca llactai tiajgunama quillcauni, Dios llaquishcauna, chicanyachishcauna anguichi. Gracia nishca ali iyairas cushi shunguras charichi, ñucanchi Yaya Diosmanda, Señor Jesucristomandas.
					</seg>
					<seg id="b.ROM.1.8" type="verse">
						Ñaupa punda, ñuca Diosta agrasini Jesucristomanda tucui cangunaraigu. Canguna quirishca entero mundui rimashcami.
					</seg>
					<seg id="b.ROM.1.9" type="verse">
						Ñuca espiritui Diosta sirviuni paihua evangelio shimira rimausha. Paimi ricun imasnara mana saquishallara cangunara iyariuni ñuca Diosta mañashcaunai.
					</seg>
					<seg id="b.ROM.1.10" type="verse">
						Diosta rugauni imasnais pai munajpi ñuca alira purisha cangunajma shamusha chari.
					</seg>
					<seg id="b.ROM.1.11" type="verse">
						Cangunara ricusha nini, shu almai cuyashcara cangunahua saquingaj, cangunara shinzhiyachingaj;
					</seg>
					<seg id="b.ROM.1.12" type="verse">
						Casna nisha nini, ñuca cangunahua parijumanda cushi tucungaj, ñucanchi ishquindi quiriushcai, canguna quirishca ñuca quirishcas.
					</seg>
					<seg id="b.ROM.1.13" type="verse">
						Munani, uquiuna, canguna yachangaj imasna ashca cuti cangunajma shamusha nicani, astaun cuna horasgama arcarishcani, ñuca cangunamanda ima aparishcara tupangaj, imasnara shu gentilgunamanda tupashcani.
					</seg>
					<seg id="b.ROM.1.14" type="verse">
						Ñucaga griegounamas mana griegounamas, yachajgunamas mana yachajgunamas dibiyuj ani.
					</seg>
					<seg id="b.ROM.1.15" type="verse">
						Shinajpi, ñuca ushanagama, puruntu mani evangelio shimira rimangaj, canguna Romai tiajgunamas.
					</seg>
					<seg id="b.ROM.1.16" type="verse">
						Ñucaga evangeliomanda mana pingarinichu. Caimi Diospa ushana tucui quirijgunara quishpichingaj, ñaupa punda judiogunama, shinallara griegounamas.
					</seg>
					<seg id="b.ROM.1.17" type="verse">
						Cai evangelioi Dios alichishca causana ricurimun quirinahua callarisha, quirinahua tucuringagama; imasna quillcashca tian: Ali runa pai quirishcamanda causanga.
					</seg>
					<seg id="b.ROM.1.18" type="verse">
						Dios piñarishca ahua pachamanda ricurimun tucui paita mana ricsijgunamas, tucui manali rajgunamas, paiguna Diospa cierto shimira uyanara arcasha paiguna manali rashcaunamanda;
					</seg>
					<seg id="b.ROM.1.19" type="verse">
						Ima Diosmanda ricsishcaras, Dios chita paigunama ricuchicami.
					</seg>
					<seg id="b.ROM.1.20" type="verse">
						Diosmanda mana ricuihuajguna, paihua huiñaigama ushana, pai Dios asnearas ali ricurimunaun, cai pacha rashca horasmanda. Caiguna intindinaushcami pai rashcaunamanda. Chi raigumanda runauna cutipanara mana ushanaunzhu, Mana yachacanichu, nisha.
					</seg>
					<seg id="b.ROM.1.21" type="verse">
						Paigunaga Diosta ricsishallara, paita mana ahuayachinaucachu quiquin Dios cuenta, maspas paita mana agrasinauca. Astaumbas paiguna iyaushcai upa tucunauca, paiguna upa shungu llandu tucuca.
					</seg>
					<seg id="b.ROM.1.22" type="verse">
						Paiguna, umayujguna manchi, nisha, upauna tucunauca.
					</seg>
					<seg id="b.ROM.1.23" type="verse">
						Mana ismuihuaj Diospa sumaj ajta turcanauca, ismuihuaj runa samii, pishcuuna, chuscu chaquiyujguna, machacuiuna samiunais.
					</seg>
					<seg id="b.ROM.1.24" type="verse">
						Chi raigumanda Dios paigunara cuca irusta rangaj paiguna shungu ucha munaibi, parijumanda paiguna aichara huajlichingaj.
					</seg>
					<seg id="b.ROM.1.25" type="verse">
						Diospa cierto shimira turcasha, llulla shimira uyanauca, tucuira raj Diosta randimanda pai rashcaunara alabanauca, ahuayachinauca. Paita alabashca achu huiñaigama. Amen.
					</seg>
					<seg id="b.ROM.1.26" type="verse">
						Chi raigumanda Dios chigunara pinganaita munaira rangaj cuca, huarmiuna paigunama cushca rana samira saquisha, mana cushca samira ranauca.
					</seg>
					<seg id="b.ROM.1.27" type="verse">
						Shinallara cariuna huarmiunahua puñunara saquisha, salinashca cuenta, irus ucha aicha munaibi caripura pinganaita rasha, paigunajpi paiguna irus rashcamanda paganara apinaun.
					</seg>
					<seg id="b.ROM.1.28" type="verse">
						Maspas, imasna paiguna Diosta iyarinara mana munanaupi, Dios paigunara saquica nuspasha causaibi causangaj, mana valijgunara rangaj.
					</seg>
					<seg id="b.ROM.1.29" type="verse">
						Tucui manali ranara yapajta ranauca: Shujhua tacarina, irusta rana, cullquira yapajta munana, manalirana, shujpajta munasha ricuna, runara huañuchina, macanauna, umachinauna, manalira rimanauna,
					</seg>
					<seg id="b.ROM.1.30" type="verse">
						piñajguna, shimihua huajllchijguna, Diosta chijnijguna, camijguna, mas tucuisiquiuna, Atun mani nijguna, manalira rangaj iyajguna, yayaunara mana uyajguna,
					</seg>
					<seg id="b.ROM.1.31" type="verse">
						upauna, shimira mana pactachijguna, shungu Ülajguna, shinzhi shunguuna, mana llaquijguna.
					</seg>
					<seg id="b.ROM.1.32" type="verse">
						Caigunaga Diospa taripanara intindisha, imasna casna rajguna huañuna anaun, cai samiunara ranaun, maspas casna rajgunara cariyachinaun.
					</seg>
				</div>
				<div id="b.ROM.2" type="chapter">
					<seg id="b.ROM.2.1" type="verse">
						Chi raigumanda imaras rimanara mana ushanguichu, pi taripaj runas; imais shujta taripangui canllarara causayachingui, can taripaj ashas cai samillara raungui.
					</seg>
					<seg id="b.ROM.2.2" type="verse">
						Astaun yachanchi imasna Dios tarípashca ciertomi tucui casna rajgunahua.
					</seg>
					<seg id="b.ROM.2.3" type="verse">
						Canga casna rajgunara taripasha, shinallara chi tupullara raungui, ¿iyanguichu can Diospa tarípanamanda quishpishami, nisha?
					</seg>
					<seg id="b.ROM.2.4" type="verse">
						Canga, ¿Diospa atun ali shungura, pai ahuantashcaras, paihua chapaisiqui shunguras pishiyachinguichu? ¿Manzhu ricsingui imasna paihua ali shungu canda arrepentiringaj pushamun?
					</seg>
					<seg id="b.ROM.2.5" type="verse">
						Astaun camba shungu shinzhi ashcamanda, mana arrepentirishcamanda, piñarinara tandachingui can quiquinbajta, pinariña punzhai, Diospa ali justo taripana ricurina punzhai.
					</seg>
					<seg id="b.ROM.2.6" type="verse">
						Diosga caran dueñora pai rashca tupura pagangami:
					</seg>
					<seg id="b.ROM.2.7" type="verse">
						Ali rasha rajgunama, sumaj tucunaras, aü shutiras; huiñai causaira mascajgunama Dios huiñai huiñai causaira pagangami.
					</seg>
					<seg id="b.ROM.2.8" type="verse">
						Astaumbas camijgunama, cierto shimira mana uyajgunama, astaun manali shimira uyajguna asha, piñanaras piñarinaras pagangami.
					</seg>
					<seg id="b.ROM.2.9" type="verse">
						Tormendarinaras, turbarinaras, tucui manali raj runama pagangami, ñaupa punda judiogunama, shinallara griegounamas.
					</seg>
					<seg id="b.ROM.2.10" type="verse">
						Astaumbas, sumaj tucunara, ali shutira, cungailla causanara pagashca anga tucui alira rajgunama, ñaupa punda judiogunama, shinallara griegounamas.
					</seg>
					<seg id="b.ROM.2.11" type="verse">
						Dios tucui runaunara chi tupullara ricun.
					</seg>
					<seg id="b.ROM.2.12" type="verse">
						Tucui ley camachishca shimi illajguna camachishca shimi illajlla huañunaungami. Tucui camachishca shimii causajguna ucharajpiga, camachishca shimimanda taripashca anaunga.
					</seg>
					<seg id="b.ROM.2.13" type="verse">
						Ley camachishca shimira uyajgunalla mana ali tucunaunzhu Diospa ñaupajpi, astaun camachishca shimira rajgunami ali tucunaun.
					</seg>
					<seg id="b.ROM.2.14" type="verse">
						Gentilguna ley camachishca shimira mana charishallara, shinashas paiguna munaimandalla camachishca shimira pactachisha, caiguna camachishca shimira mana charishas, paiguna quiquinbajllara camachishca shimiyuj tucunaun.
					</seg>
					<seg id="b.ROM.2.15" type="verse">
						Paiguna shina rasha, camachishca shimi yachachishcaunara paiguna shungüi quillcashca ajta ricuchinaun, paiguna iyaibi shina rimausha, paiguna iyaiguna huaquingunara causayachisha, huaquingunama lugarda cusha,
					</seg>
					<seg id="b.ROM.2.16" type="verse">
						Señor taripana punzhai, imahoras runauna pacashcara Jesucristo tarípangami, ñuca evangelio shhnii rimashcasna.
					</seg>
					<seg id="b.ROM.2.17" type="verse">
						Canga, judio shutira charingui, ley camachishca shimiis samaungui, Diospi cushiyaungui,
					</seg>
					<seg id="b.ROM.2.18" type="verse">
						can Diospa munaira yachangui, ley camachishca shimii yachachishcamanda, ali ranara munaungui,
					</seg>
					<seg id="b.ROM.2.19" type="verse">
						can iyaungui, ñausaunara ricuchij mani, llandui tiajguna punzha mani nisha,
					</seg>
					<seg id="b.ROM.2.20" type="verse">
						mana yachajgunara yachachij, huahuaunaras yachachij asha, ley camachishca shimii yachana tupura cierto shimi tupuras charingui.
					</seg>
					<seg id="b.ROM.2.21" type="verse">
						Canga, shujta yachachij, ¿manzhu can quiquinllarara yachachiungui? Can, ama shuhuaichu, nisha rimaushallara, canga shuhuangui?
					</seg>
					<seg id="b.ROM.2.22" type="verse">
						Can, ama tacarichu nishallara, shujhua tacaringuichu? Can runa rashca diosta chijnishallara, ¿paihua huasira huajlichinguichu?
					</seg>
					<seg id="b.ROM.2.23" type="verse">
						Can ley camachishca shimii ahuayasha, leyra mana pactachisha ¿Diosta mana valichinguichu?
					</seg>
					<seg id="b.ROM.2.24" type="verse">
						Imasna quillcashca tian: Diospa shutira camishcami gentilgunai cangunaraigumanda.
					</seg>
					<seg id="b.ROM.2.25" type="verse">
						Cierto pacha circuncisión nishcara rana valinmi, can ley camachishca shimira huacachijpi, astaumbas can ley shimira mana huacachijpi, can circuncisionda rashca mana valin, circuncisión illaj cuenta tucun.
					</seg>
					<seg id="b.ROM.2.26" type="verse">
						Shinajpi, imahoras circuncisión illaj aj ley camachishca ranaunara huacachiun, ¿manzhu chi circuncisión illaj aj ña circuncisionda rana cuenta tucunga?
					</seg>
					<seg id="b.ROM.2.27" type="verse">
						Maican runaga pagarimushcamanda circuncisión illaj asha, astaumbas ley camachishca shimira ali pacha huacachisha, canda causayachingami, can ley shimiras circuncisiondas charishallara, ley shimira mana huacachijpi.
					</seg>
					<seg id="b.ROM.2.28" type="verse">
						Mana judiochu canzhama aichallai ricurij, shinallara mana circuncisionzhu canzha aichallai ricurij.
					</seg>
					<seg id="b.ROM.2.29" type="verse">
						Astaumbas shungu ucumanda aj judio cierto judiomi. Cierto circuncisionga shungu ucuimi, espiritui, mana quillcamandalla. Paihua alabana mana runamandachu, astaun Diosmandami.
					</seg>
				</div>
				<div id="b.ROM.3" type="chapter">
					<seg id="b.ROM.3.1" type="verse">
						¿Judio runa imaira yalin? ¿imajta valin circuncisión?
					</seg>
					<seg id="b.ROM.3.2" type="verse">
						Ashcami, tucuibi. Ñaupa punda, paigunama Diospa shimira cushca aca.
					</seg>
					<seg id="b.ROM.3.3" type="verse">
						¿Paigunamanda huaquinguna mana quirijguna ashca, imarai? ¿Paiguna mana quiríshcaga Diospa cierto shimira huajlichingachu?
					</seg>
					<seg id="b.ROM.3.4" type="verse">
						Mana pacha. Astaumbas, Dios cierto achu, maspas tucui runa llullaj achu, imasna quillcashcasna: Can ali tucuchu can tucui rimaushcaunai, vencingaj canda tarípaushcais.
					</seg>
					<seg id="b.ROM.3.5" type="verse">
						Shinajpi, ñucanchi ucharashca Dios ali ajta yalichisha, ¿imara nishun? ¿Manzhu Dios manali anga ucharashcara livachisha? Runasna rimauni.
					</seg>
					<seg id="b.ROM.3.6" type="verse">
						Mana pacha. Shina tucujpi, ¿imasnara Dios mundura taripanma?
					</seg>
					<seg id="b.ROM.3.7" type="verse">
						Astaun, ñuca llullamanda, Dios cierto ajta yalichishca ajpi paita ahuayachingaj, ¿imarasha ñuca chara uchayuj cuenta taripai tucunichu?
					</seg>
					<seg id="b.ROM.3.8" type="verse">
						Shinallara, ¿imarasha mana nishun: Uchara rangaichi ali tucungaj? Huaquingunaga ñucanchira caminaun, paiguna casnami rimanaun, nisha. Paiguna causayachina ali anmaca.
					</seg>
					<seg id="b.ROM.3.9" type="verse">
						Shinajpi, ¿imarai? ¿Ñucanchiga, paigunara yalinchichu? Mana pacha. Ña causayachishcanchi judiogunaras gentilgunaras imasna paiguna tucui ucha mandashcai tianaun.
					</seg>
					<seg id="b.ROM.3.10" type="verse">
						Imasna quillcashca tian: Ali runa illan, mana shujllas tian.
					</seg>
					<seg id="b.ROM.3.11" type="verse">
						Illan intindij runa, Diosta mascajpas illan.
					</seg>
					<seg id="b.ROM.3.12" type="verse">
						Tucui anzhurinaushca, pariju mana valijguna tucunaushca. Alira rajga illan, mana shujpas tianzhu.
					</seg>
					<seg id="b.ROM.3.13" type="verse">
						Paiguna tunguri pascaríshca pambana uctusna; calluhua umachinaun; machacui ambi paiguna shimii tian;
					</seg>
					<seg id="b.ROM.3.14" type="verse">
						Paiguna shimi manali shimihuas ayaj shimihuas undajta tian.
					</seg>
					<seg id="b.ROM.3.15" type="verse">
						Paiguna chaquiuna uctalla callpanaun yahuarda talingaj.
					</seg>
					<seg id="b.ROM.3.16" type="verse">
						Tularinas llaquirinas paiguna ñambiunai tianaun.
					</seg>
					<seg id="b.ROM.3.17" type="verse">
						Cushi causana nambira mana ricsinaushcachu.
					</seg>
					<seg id="b.ROM.3.18" type="verse">
						Paiguna ñahui ñaupajpi, Diosta manzhana mana tianzhu.
					</seg>
					<seg id="b.ROM.3.19" type="verse">
						Shinajpi, caita yachanchi: Ley tucui ima rimashcaras ley mandashcai tiajgunama riman; tucui shimi ishcarichu, tucui mundu Dios taripanai tiachu.
					</seg>
					<seg id="b.ROM.3.20" type="verse">
						Ley shimira pactachina ranaunahua pi aichas mana alichishca tucunzhu Diospa ñaupajpi. Leymandaga uchara ricsi tucunmi.
					</seg>
					<seg id="b.ROM.3.21" type="verse">
						Cuna leymanda chican, Dios alichishca ricurimunmi, ley nishca shimiis Diosmanda rimajguna shimiunais rimashcami.
					</seg>
					<seg id="b.ROM.3.22" type="verse">
						Caimi Dios munashca ali causana, Jesucristoi quirishcamanda tucui paita quirijgunama, mana pitas chicanyachisha.
					</seg>
					<seg id="b.ROM.3.23" type="verse">
						Tucui runauna ucharanaushcami, Diospa sumajmanda anzhurinaushcami;
					</seg>
					<seg id="b.ROM.3.24" type="verse">
						Astaun, yangamanda alichishca anaun, Diospa gracia nishca yangamanda llaquishcaraigu, Cristo Jesús paigunara randishcamanda.
					</seg>
					<seg id="b.ROM.3.25" type="verse">
						Paitaga Dios ricuchica shu pagana cuenta, paihua yahuar talirishcamanda, quirishcah.ua chasqui tucungaj. Caitaga Dios rarca paihua ali shungura ricuchingaj, ñaupa horas ucha rashcaunara mana ricushcaraigu, pai chapaisiqui ashcamanda,
					</seg>
					<seg id="b.ROM.3.26" type="verse">
						cai horasllai, Dios pai ali ashcara ricuchingaj; paiga ali tucuchu, shinallara Jesuspi quirijgunara alichingaj.
					</seg>
					<seg id="b.ROM.3.27" type="verse">
						Shinajpi, ¿alabarina tiangachu? Illan. ¿Ima sami leymanda? ¿Ali ranauna leymandachu? Mana, astaumbas shu quirina leymandami.
					</seg>
					<seg id="b.ROM.3.28" type="verse">
						Shinasha ricsinchi imasnara shu runa ali tucun pai quirishcamandalla, ley ranauna illaj.
					</seg>
					<seg id="b.ROM.3.29" type="verse">
						Diosga, ¿judiogunajllachu? ¿Manzhu shinallara gentilgunajpas? Cierto, shinallara gentilgunajpa Diosmi.
					</seg>
					<seg id="b.ROM.3.30" type="verse">
						Diosga shujllami. Pai circuncisionda apijgunara shinallara mana apijgunaras alichingami paiguna quirishcamanda.
					</seg>
					<seg id="b.ROM.3.31" type="verse">
						Shinajpi, ¿ley shimira tulanchichu quirinamanda? Mana pacha, astaun ley shimira shinzhiyachinchi.
					</seg>
				</div>
				<div id="b.ROM.4" type="chapter">
					<seg id="b.ROM.4.1" type="verse">
						Ñucanchi yaya Abrahanmandaga, ¿imara nishun pai aichai rashcaunamanda? Paiga, ¿imara tupacachu?
					</seg>
					<seg id="b.ROM.4.2" type="verse">
						Abraham, pai rashcaunamanda ali tucushca asha, charinmi alabaringaj, astaumbas mana Diospa ñaupajpi.
					</seg>
					<seg id="b.ROM.4.3" type="verse">
						¿Quillcashcaiga, imara nin? Abraham Diospi quirica, nin, chimanda alimi nisha rimashca aca.
					</seg>
					<seg id="b.ROM.4.4" type="verse">
						Tarabaj runama, pai ganashca cullqui mana cuyashcasna iyanachu, astaun dibishcamanda.
					</seg>
					<seg id="b.ROM.4.5" type="verse">
						Maicans, mana tarabajpi, astaun manalira rajta alichij Diospi quirijpi, paihua quirina ali tucunami nishca anga.
					</seg>
					<seg id="b.ROM.4.6" type="verse">
						Imasna David shinallara riman: Cushimi shu runa imahoras ali ranaunara mana ricujllaira, Dios paita, Alimi angui, nin.
					</seg>
					<seg id="b.ROM.4.7" type="verse">
						Casna nisha: Cushiunami maicanguna ucharashcaunara perdonashca asha, maicanguna uchaunara quillpashcami.
					</seg>
					<seg id="b.ROM.4.8" type="verse">
						Cushimi maican runa Señor paita mana: Uchayuj angui, nijpi.
					</seg>
					<seg id="b.ROM.4.9" type="verse">
						¿Cai cushi tucushcaga, circuncisionda apijgunamallachu? ¿manzhu shinallara circuncisionda mana apijgunamas? Ña nishcanchi Abraham quirishcaga ali tucuna iyashca aca.
					</seg>
					<seg id="b.ROM.4.10" type="verse">
						¿Imahoras pai ali tucushca iyashcachu aca? ¿pai circuncisionda rashca huashai, pai circuncisionda manara rashcai? Mana pai circuncisionda rashca huashai, astaumbas manara rashcai.
					</seg>
					<seg id="b.ROM.4.11" type="verse">
						Abraham circuncisionda apica shu ricuchina cuenta, pai ñaupa horas quirishcamanda ali tucushca cierto ajta ricuchingaj, pai circuncisionda manara apijllaira. Chasna maca Abraham tucui circuncisionda mana apijgunamanda yaya tucungaj, paigunajmas paiguna quirina ali tucushca iyashca achu.
					</seg>
					<seg id="b.ROM.4.12" type="verse">
						Shinallara yaya tucuca circuncisionda apijgunama, mana circuncisionllara apijgunamas, astaun shinallara ñucanchi yaya Abraham quirishca aitaushcai catijgunamas, imasna pai circuncisionda manara apishcai quirij aca.
					</seg>
					<seg id="b.ROM.4.13" type="verse">
						Dios cushca shimira Abrahanmas paihua miraigunamas mana cushcachu aca pai ley shimira pactachishcamanda, pai mundura apij tucungaj, astaun pai Diospi quirisha ali tucushcamanda.
					</seg>
					<seg id="b.ROM.4.14" type="verse">
						Shinajpi, ley shimira catijguna herederos nishca apijguna tucujpiga, quirina mana valinzhu, shimi cushcas mana sirvinzhu.
					</seg>
					<seg id="b.ROM.4.15" type="verse">
						Leyga piñarinara apamun, astaun ley illajpi, uchas shinallara illanmi.
					</seg>
					<seg id="b.ROM.4.16" type="verse">
						Chiraigumanda Dios cushca shimira quirijgunama cushca aca, yanga llaquishcamanda cui tucungaj, shinallara cierto tucungaj tucui Abraham miraigunama. Mana leyra rajgunamalla cushca aca, astaun quirijgunamas, imasna Abraham quirishcasna. Shinajpi Abraham tucui ñucanchi yaya tucun,
					</seg>
					<seg id="b.ROM.4.17" type="verse">
						pai quirishca Diospa ñaupajpi; imasna quillcashca tian: Canda ashca llactauna yayara churashcani. Diosga huañushcaunama causaira cun, shinallara illajgunara cayaun tiajgunara cuenta.
					</seg>
					<seg id="b.ROM.4.18" type="verse">
						Abrahanga, ima chapanaras mana charisha, chapashallara quiriuca, ashca llactaunahua yaya tucungaj, paita rimashcasna: Chasnallara camba miraiguna tucunaungami, nisha.
					</seg>
					<seg id="b.ROM.4.19" type="verse">
						Paiga mana sambayacachu pai quiriushcai, shinallara paihua aicha ña huañushcasna ajta mana riparacachu, pai ñaca patsac huatayuj ashallara, shinallara Sara huahua ricuna aicha huañushcaras mana riparacachu.
					</seg>
					<seg id="b.ROM.4.20" type="verse">
						Shinallara pai Dios cushca shimira quiricami. Pactaringami, nisha. Maspas quirisha, pai shinzhi tucuca, Diosta ahuayachisha.
					</seg>
					<seg id="b.ROM.4.21" type="verse">
						Abraham ali pacha yachaca imasnara tucui imaras Dios rasha nishcara, paihua shimira cusha, paimi ali pacha ushaca pactachingaj.
					</seg>
					<seg id="b.ROM.4.22" type="verse">
						Chiraigu pai quirishcamanda Dioshua alimi nishca aca.
					</seg>
					<seg id="b.ROM.4.23" type="verse">
						Cai shimi mana pai quiquinmallara quillcashcachu aca, pai alimi nishca asha,
					</seg>
					<seg id="b.ROM.4.24" type="verse">
						astaun ñucanchimas, cai ali tucushca ñucanchimas iyashca anga, ñucanchi Señor Jesusta huañushcaunamanda atarichij Diospi quirijgunama.
					</seg>
					<seg id="b.ROM.4.25" type="verse">
						Paiga ñucanchi manali rashcaunamanda cushca aca, maspas causachishca aca ñucanchi alichishcauna tucungaj.
					</seg>
				</div>
				<div id="b.ROM.5" type="chapter">
					<seg id="b.ROM.5.1" type="verse">
						Dioshua alichishcauna manchi ñucanchi quirishcamanda, cushiras charinchi Dioshua, ñucanchi Señor Jesucristomanda.
					</seg>
					<seg id="b.ROM.5.2" type="verse">
						Paimanda caí gracia nishca Dios llaquihuashcara apishcanchi quirishcamanda, chihui shinzhi shayarinchi shinallara cushiyanchi Diospa sumajta chapausha.
					</seg>
					<seg id="b.ROM.5.3" type="verse">
						Maspas, tormendarishcaunai cushiyanchi, caita yachasha: Tormendarinauna ahuantaj shungura iñachin;
					</seg>
					<seg id="b.ROM.5.4" type="verse">
						Ahuantaj shungura Dios alimi nin; Dios ali nishca shungumanda chapana iyai iñan;
					</seg>
					<seg id="b.ROM.5.5" type="verse">
						Shinallara chapana iyai mana pingachinzhu, Dios llaquishcara ñucanchi shungüi talishca aca ñucanchima cushca Santo Espiritumanda.
					</seg>
					<seg id="b.ROM.5.6" type="verse">
						Ñucanchi chara irqui tono ajllaira, Dios cushca horaspi, Cristo manalúmamanda huañuca.
					</seg>
					<seg id="b.ROM.5.7" type="verse">
						Ali runa randimanda shu runa huañunma chari. Astaun shu ali shungu runamanda, shu runa huañusha ninma.
					</seg>
					<seg id="b.ROM.5.8" type="verse">
						Astaumbas Dios pai quiquin llaquishcara ñucanchima ricuchin, ñucanchi chara uchayujguna ajllaira, Cristo ñucanchi randimanda huañuca.
					</seg>
					<seg id="b.ROM.5.9" type="verse">
						Maspas, ñucanchi cuna Dioshua ali tucusha Cristo yahuarmanda, paimanda Dios piñarishcara quishpishun.
					</seg>
					<seg id="b.ROM.5.10" type="verse">
						Ñucanchi, chijnijguna ashallara, Dioshua amigopura tucucanchi paihua Churi huañushcaraigu, astaun mas cuna amigopura asha, quishpichi tucushun pai causashcamanda.
					</seg>
					<seg id="b.ROM.5.11" type="verse">
						Maspas, Diospi cushiyanchi, ñucanchi Señor Jesucristomanda, cunaga paimanda amigopura tucushcanchi.
					</seg>
					<seg id="b.ROM.5.12" type="verse">
						Chiraigumanda imasna shu runamandalla ucha mundui icuca, uchamanda huañuis icuca, shinallarami huañui tucui runaunama shamuca, paiguna tucui ucharashcamanda,
					</seg>
					<seg id="b.ROM.5.13" type="verse">
						Ley shimi manara tiaushcai, ucha mundui tiauca, astaumbas ley illajpi, ucha mana ricurinzhu.
					</seg>
					<seg id="b.ROM.5.14" type="verse">
						Shinajllaira huañui mandaca Adanmanda Moisesgama, Adán ucharashca samira mana rajgunamas. Adanga huasha shamungarau Ruñara ricuchijmi.
					</seg>
					<seg id="b.ROM.5.15" type="verse">
						Dios yanga cuyashcaga mana ucha samichu aca. Shu runa manali rashcamandalla ashcauna huañunauca, maspas ashcaunama Diospa gracia nishca yangamanda llaquishca yaparica. Shinallara Dios cuyashca shu runa yanga llaquishcamanda yaparica. Cai runa Jesucristomi.
					</seg>
					<seg id="b.ROM.5.16" type="verse">
						Shinallara Dios yangamanda cuyashca mana shu runa ucharashca cuentallachu aca. Taripana cierto pacha shu uchamanda shamuca, causayachingaj, astaun Dios cuyashcaga ashca uchauna raigumanda shamuca runaunara Dioshua alichishca tucungaj.
					</seg>
					<seg id="b.ROM.5.17" type="verse">
						Shu runa ucharashcamandalla, huañui mandaca. Cunaga maspas shu sapalla Jesucristomanda ashca gracia nishcaras Dioshua alichina cuyashcaras apijguna causaibi mandanaungami.
					</seg>
					<seg id="b.ROM.5.18" type="verse">
						Shinajpi, imasna shu ucharashcamandalla taripana tucui runaunama shamuca causayachingaj, shinallara shu ali ranara rashcamandalla gracia nishca shamuca tucui runaunama, paiguna causaibi Dioshua alichishca tucungaj.
					</seg>
					<seg id="b.ROM.5.19" type="verse">
						Chi raigumanda imasna shu runa mana casushcamandalla ashcauna uchayuj tucunauca, shinallara shu Runa casushcamandalla ashcauna Dioshua ali tucunaungami.
					</seg>
					<seg id="b.ROM.5.20" type="verse">
						Ley shimiga icucami uchara yapachingaj, astaumbas ucha mirarijpi gracia nishca Dios yangamanda llaquishca yalijta yaparica.
					</seg>
					<seg id="b.ROM.5.21" type="verse">
						Shinajpi, imasna ucha mandaca huañunagama, shinallara gracia mandachu Dios alichishca causanamanda huiñai causaigama, ñucanchi Señor Jesucristomanda.
					</seg>
				</div>
				<div id="b.ROM.6" type="chapter">
					<seg id="b.ROM.6.1" type="verse">
						Shinajpi, ¿imara nishun? ¿uchara rasha catishunzhu gracia nishca yaparingaj?
					</seg>
					<seg id="b.ROM.6.2" type="verse">
						Mana pacha. Ñucanchi ucharangaj huañushcauna asha, ¿imarasha cuti ucharanai causashun?
					</seg>
					<seg id="b.ROM.6.3" type="verse">
						¿Manzhu yachanguichi imasna tucui ñucanchi Cristo Jesuspi bautisashcauna paihua huañuibi bautisashca acanchi?
					</seg>
					<seg id="b.ROM.6.4" type="verse">
						Paihua pariju pambashca anchi huañuibi ñucanchi bautisarishcai. Imasna Cristo huañushcaunamanda causarimuca Yaya sumaj ushanamanda, shinallara ñucanchi mushuj causaibi purishunchi.
					</seg>
					<seg id="b.ROM.6.5" type="verse">
						Ñucanchi Cristohua pariju tarpushca ashaga pai huañushca tonoi, shinallara paihua pariju ricurimushun pai causarishca tonoi.
					</seg>
					<seg id="b.ROM.6.6" type="verse">
						Caita yachanchi: Ñucanchi rucu runa, ñucanchi rucu causai, Cristohua pariju chacatashca aca, ucha aicha tucuchingaj, ñucanchi ama mas ucharanara sirvingaj.
					</seg>
					<seg id="b.ROM.6.7" type="verse">
						Huañushca runaga ucharanamanda ña alichishcami.
					</seg>
					<seg id="b.ROM.6.8" type="verse">
						Ñucanchi Cristohua pariju huañushaga, paihua pariju causashun nisha, quirinchi.
					</seg>
					<seg id="b.ROM.6.9" type="verse">
						Caita yachasha: Cristo huañushcaunamanda causarishca asha, mana cuti huañunzhu. Huañui paita cuti mana mandanzhu.
					</seg>
					<seg id="b.ROM.6.10" type="verse">
						Cristo huañushca ashaga, uchamanda huañuca shu cutilla, astaun pai cuna causaushca causana Diospajta causaun.
					</seg>
					<seg id="b.ROM.6.11" type="verse">
						Shinallara canguna cierto pacha ucharangaj huañushca mani nisha iyaichi, astaun Diospajta causajguna, ñucanchi Señor Jesucristoi.
					</seg>
					<seg id="b.ROM.6.12" type="verse">
						Ucharana ama mandachu canguna huañunalla aichai, pai manali munashcaunara uyangaj.
					</seg>
					<seg id="b.ROM.6.13" type="verse">
						Shinallara canguna aicha partiunara uchara rangaj ama cuichichu; astaun cangunallara Diosma cuichi, huañushcaunamanda causajguna cuenta, canguna aicha partiunara shinallara Diosma cuichi aliranara rangaj.
					</seg>
					<seg id="b.ROM.6.14" type="verse">
						Uchaga cangunara mana mandangachu, canguna mana ley shimi mandashcai tiaunguichichu, astaumbas gracia nishca yangamanda llaquishcai.
					</seg>
					<seg id="b.ROM.6.15" type="verse">
						Shinajpi, ¿imarai? ¿Uchara rashunzhu ñucanchi mana ley ucui tiausha, astaun gracia nishcai? Mana pacha.
					</seg>
					<seg id="b.ROM.6.16" type="verse">
						¿Manzhu yachanguichi imasna punas canguna aichara cunguichi paita uyangaj, paihua sirvijguna tucunguichi, canguna paita uyasha, uchara sirvijguna asha huañungaj, casujguna asha aliuna tucungaj?
					</seg>
					<seg id="b.ROM.6.17" type="verse">
						Shinashas Diosta agrasinchi imasna canguna ñaupa horas uchara sirvijguna acanguichi, cunaga shungumanda cai yachana samira uyashcanguichi, cai yachanama entregashca acanguichi catingaj.
					</seg>
					<seg id="b.ROM.6.18" type="verse">
						Canguna uchamanda llushpichishca asha, ali ranara sirvijguna tucushcanguichimi.
					</seg>
					<seg id="b.ROM.6.19" type="verse">
						Runasna rimauni, canguna aicha irqui sami ashcaraigu. Imasna ñaupa canguna aichara cucanguichi irus ranara manali ranaras sirvisha irus tucungaj, shinallara cuna canguna aichara cuichi ali ranara sirvingaj, canguna chuyaj tucungaj.
					</seg>
					<seg id="b.ROM.6.20" type="verse">
						Shinajpi canguna ucharanara sirvina horaspi, ali ranamanda liuriuna acanguichi.
					</seg>
					<seg id="b.ROM.6.21" type="verse">
						¿Imara pallacanguichi chi tupui causashcamanda, canguna chigunamanda cuna pingarisha? Casna ranauna huañuibi tucurinaun.
					</seg>
					<seg id="b.ROM.6.22" type="verse">
						Cuna horasga, ucharanamanda llushpichishca asha, Diosta sirvijguna tucusha, canguna chuyajguna tucunguichi, puchucaibi huiñai causaira charinguichi.
					</seg>
					<seg id="b.ROM.6.23" type="verse">
						Uchamanda pagana huañuimi, randi Dios yangamanda cuyashcaga huiñai causaimi, ñucanchi Señor Jesucristoi.
					</seg>
				</div>
				<div id="b.ROM.7" type="chapter">
					<seg id="b.ROM.7.1" type="verse">
						Manzhu yachanguichi, uquiuna, imasna ley camachishca shimi runara mandan tucui pai causana punzhaunai? Ley shimira yachajgunama quillcauni.
					</seg>
					<seg id="b.ROM.7.2" type="verse">
						Cariyuj huarmiga carira uyana anga pai causaushca horaspi, ley mandashcamanda. Astaumbas cari huañujpi, huarmi llushpirishca anga cari mandanamanda.
					</seg>
					<seg id="b.ROM.7.3" type="verse">
						Shinasha, cari causaupi, huarmi shu carihua llutarijpi, shujhua tacarij nishca anga, astaumbas cari huañujpi, huarmi chi leymanda llushpirishcami, mana shujhua tacarij anga shu carihua llutarijpi.
					</seg>
					<seg id="b.ROM.7.4" type="verse">
						Shinallara canguna, ñuca uquiuna, huañushca anguichi ley ñaupajpi, Cristo aichai huañushcaraigu, canguna shujpa tucungaj, huañushcaunamanda atarijpa, ñucanchi Diospajta aparishca muyura cuenta apar ingaj.
					</seg>
					<seg id="b.ROM.7.5" type="verse">
						Ñucanchi aichai causaushcai, leymanda ucha munai ñucanchi aichai tarabasha, huañuira apachica.
					</seg>
					<seg id="b.ROM.7.6" type="verse">
						Cunaga, leymanda llushpichishca anchi, ñucanchira mandaj
					</seg>
					<seg id="b.ROM.7.7" type="verse">
						Shinajpi, ¿imara nishun? ¿leyga uchachu? Mana pacha. Astaumbas ley illajpi ñuca uchara mana yachaimacani. Shinallara shujpajta munanara mana yachaimacani ley mana nishca ajpi: Ama shujpajta munaichu.
					</seg>
					<seg id="b.ROM.7.8" type="verse">
						Uchaga, leymanda valirisha, tucui shujpajta munanaras icuchica ñuca shungüi. Ley illajpiga, ucha huañushcami.
					</seg>
					<seg id="b.ROM.7.9" type="verse">
						Shinashas, ñuca ñaupa horas leyra mana riparasha causaucani, astaumbas ley camachishca shimi shamujpi, ucha causarica, ñuca huañucani.
					</seg>
					<seg id="b.ROM.7.10" type="verse">
						Shinajpi caita taricani: Camachishca shimi causaira cungaj iyashca asha, ñucara huañuchica.
					</seg>
					<seg id="b.ROM.7.11" type="verse">
						Uchaga, camachishcaunamanda valirisha, ñucara umaca, camachishcaunamandas ñucara huañuchica.
					</seg>
					<seg id="b.ROM.7.12" type="verse">
						Shinajpi ley shimi cierto pacha chuyajmi, shinallara camachishca shimi chuyajmi, alimi, valijmi.
					</seg>
					<seg id="b.ROM.7.13" type="verse">
						¿Leyga, ali ashallara huañuna tucucachu ñucahua? Mana pacha. Astaun uchaga, pai irus ajta ricuchingaj, ley ali ashallara ñucajta huañunara rarca. Chasna maca camachishcaunamanda ucha irus tupu yapajta irus ajta ricuchica.
					</seg>
					<seg id="b.ROM.7.14" type="verse">
						Yachanchi imasna ley espirituma riman, ñucaga aichalla mani, ucha ranama catushca.
					</seg>
					<seg id="b.ROM.7.15" type="verse">
						Ñuca rashcara mana intindinichu, ñuca munashcaraga mana raunichu; astaun ñuca chijnishcara, chita rauni.
					</seg>
					<seg id="b.ROM.7.16" type="verse">
						Ñucaga ñuca mana munashcara rausha ley ali ashcara ricsini.
					</seg>
					<seg id="b.ROM.7.17" type="verse">
						Shinajpi, mana ñucachu chita rauni, astaun ñuca aichai tiaj^ucha chita raun.
					</seg>
					<seg id="b.ROM.7.18" type="verse">
						Ñuca yachani imasna ñucajpi, ñuca aichai, ali rana mana tianzhu. Ñuca ali rana munaira charini, astaumbas alira rangaj mana pactanichu.
					</seg>
					<seg id="b.ROM.7.19" type="verse">
						Ñucaga, ñuca munashca alira mana raunichu, astaun ñuca mana munashca manalira, chillara rauni.
					</seg>
					<seg id="b.ROM.7.20" type="verse">
						Ñucaga, ñuca mana munashcara rasha, mana ñucachu rauni, astaumbas ñuca aichai tiaj ucha, chita raunmi.
					</seg>
					<seg id="b.ROM.7.21" type="verse">
						Shinajpi, ñuca alira rasha nisha, cai ley shimira tupauni: Manalirana ñucajpi tian.
					</seg>
					<seg id="b.ROM.7.22" type="verse">
						Ñuca shungu ucui, Diospa ley shimii cushiyauni.
					</seg>
					<seg id="b.ROM.7.23" type="verse">
						Shinajpi, shu ley shimira ricuni ñuca aicha partiunai, caiga ñuca iyaibi tiaj ley shimihua macanun, ñucara apisha nin, ñuca aicha partiunai tiaj ucharana leyra rangaj.
					</seg>
					<seg id="b.ROM.7.24" type="verse">
						¡Pogri runami ani! ¿Pita ñucara cai huañuna aichamanda llushpichihuangachu?
					</seg>
					<seg id="b.ROM.7.25" type="verse">
						Diosta agrasini, ñucanchi Señor Jesucristomanda. Shina tucunmi: ñuca iyaibi Diospa leyra sirvini, astaumbas ñuca aichai ucharana leyra sirvini.
					</seg>
				</div>
				<div id="b.ROM.8" type="chapter">
					<seg id="b.ROM.8.1" type="verse">
						Cunaga, Cristo Jesuspi tiajguna ima causaras mana charinaunzhu, mana aicha munaira catisha astaun Espiritura.
					</seg>
					<seg id="b.ROM.8.2" type="verse">
						Espíritu mandashca ley, Cristo Jesuspi causaira cusha, ñucara llushpichihuaca ucharana leymandas huañuna leymandas.
					</seg>
					<seg id="b.ROM.8.3" type="verse">
						Ley shimi mana ushashcara, irqui tucujpi aicha mana valishcamanda, Dios chita rarca, paihua Churira cachasha uchayuj aicha samii, ucha raigumanda. Shina rasha Dios uchara causayachica aichai.
					</seg>
					<seg id="b.ROM.8.4" type="verse">
						Dios chita rarca, ñucanchi Espíritu munashcai purijguna asha, mana aicha munashcai, ñucanchi ley shimii alira camachishcara pactachingaj.
					</seg>
					<seg id="b.ROM.8.5" type="verse">
						Aicha munaira catijguna aicha munaira iyanaun, randi Espíritu munaira catijguna Espíritu munaira iyanaun.
					</seg>
					<seg id="b.ROM.8.6" type="verse">
						Aicha munaira iyana huañuimi, randi Espíritu munaira iyana causaimi, cushi shungumi.
					</seg>
					<seg id="b.ROM.8.7" type="verse">
						Aicha munaira iyana Diosta chijnin, Dios camachishca shimira mana uyan, mana ushan.
					</seg>
					<seg id="b.ROM.8.8" type="verse">
						Shinasha aicha munaibi causajguna Diosta cushiyachinara mana ushanaun.
					</seg>
					<seg id="b.ROM.8.9" type="verse">
						Cangunaga mana aicha munaibi causaunguichichu, astaumbas Espíritu munaibi, Diospa Espíritu canguna ucui causaupi. Maicans Cristo Espiritura mana charisha, mana paihuajmandachu.
					</seg>
					<seg id="b.ROM.8.10" type="verse">
						Astaun Cristo cangunajpi tiaupi, aicha cierto pacha huañushcami ucharaigu, randi espíritu causaun ali ashcaraigu.
					</seg>
					<seg id="b.ROM.8.11" type="verse">
						Jesusta huañushcaunamanda causachij Espíritu canguna ucui causausha, Cristo Jesusta huañushcaunamanda causachij Dios shinallara canguna huañunalla aichara causachingami paihua Espiritumanda, pai canguna ucui tiaupi.
					</seg>
					<seg id="b.ROM.8.12" type="verse">
						Shinajpi, uquiuna, mana dibiyujchu anchi aichama, aicha munaibi causangaj.
					</seg>
					<seg id="b.ROM.8.13" type="verse">
						Canguna aicha munaibi causausha huañunguichimi, astaumbas Espiritumanda aicha ranaunara huañuchisha, causaunguichimi.
					</seg>
					<seg id="b.ROM.8.14" type="verse">
						Tucui Diospa Espíritu pushashcauna, caigunami Diospa churiuna anaun.
					</seg>
					<seg id="b.ROM.8.15" type="verse">
						Canguna esclavo cuenta sirvina iyaira mana apicanguichi cuti manzhaihua tiangaj, astaun churi cuenta apiña iyaira, Abba, Yaya, nisha caparingaj.
					</seg>
					<seg id="b.ROM.8.16" type="verse">
						Quiquin Espiritullara ñucanchi espiritui riman imasna ñucanchi Diospa churiuna manchi.
					</seg>
					<seg id="b.ROM.8.17" type="verse">
						Ñucanchi churiuna ashaga, shinallara herederos nishca apijguna anchi, Diosmanda cushcara apijguna; Cristohua pariju apijguna anchi, ñucanchi paihua pariju tormendachishca ajpi, paihua pariju sumacyachishca angaj.
					</seg>
					<seg id="b.ROM.8.18" type="verse">
						Caita cierto pacha yachani: ñucanchi cuna horas tormendarishca mana imaschu, astaun ñucanchi huasha horas ricurij sumacyachishca ashcami valin.
					</seg>
					<seg id="b.ROM.8.19" type="verse">
						Munai munaihua tucui Dios rashcauna Diospa churiuna ricurimunara chapanaun.
					</seg>
					<seg id="b.ROM.8.20" type="verse">
						Tucui Dios rashcaunaga mana valij tucunauca, mana paiguna munaimanda astaun casna raj Diospa munaimanda, pai chapanahua shina rasha.
					</seg>
					<seg id="b.ROM.8.21" type="verse">
						Tucui Dios rashcaunara shinallara ismunamanda llushpichishca anaunga ama chita sirvingaj, Diospa churiuna gusto sumaj Hurí tucushcai icungaj.
					</seg>
					<seg id="b.ROM.8.22" type="verse">
						Yachanchi imasna shu huarmi huahuahua nanachijpi, shinallara tucui Dios rashcauna pariju nanachinaun cunagama.
					</seg>
					<seg id="b.ROM.8.23" type="verse">
						Mana chigunalla, astaun ñucanchis, Espiritura charijguna, ñaupa punda aparishca cuenta, shinallara shungu ucui, huacanchi; Dios ñucanchira churiunasna apingaraushcara chapaunchi, caimi ñucanchi aichara cuti randina.
					</seg>
					<seg id="b.ROM.8.24" type="verse">
						Chapausha quishpichi tucucanchi, astaun ima ricurijtas mana chapanallachu. ¿Ricuríjtaga imarasha chapana?
					</seg>
					<seg id="b.ROM.8.25" type="verse">
						Randi, ñucanchi mana ricurijta chapausha, ahuantasha chapaunchimi.
					</seg>
					<seg id="b.ROM.8.26" type="verse">
						Shinallara Espíritu ñucanchi irqui ajta yanapaun, imasna ñucanchi ministishcara mañangaj mana ali yachanchichu, astaun quiquin Espíritu ñucanchimanda mañaun, mana rimaihuaj shimihua rugasha.
					</seg>
					<seg id="b.ROM.8.27" type="verse">
						Astaumbas, shungura ricuj Dios Espíritu munashcara yachan. Espirituga quirijgunamanda mañaun, Dios munashcasna.
					</seg>
					<seg id="b.ROM.8.28" type="verse">
						Yachanchi imasna Diosta llaquijgunama tucui pariju yanaparín ali tucungaj, pai munashcamanda cayashcaunama.
					</seg>
					<seg id="b.ROM.8.29" type="verse">
						Pai ñaupamanda ricsishca runaunara ajllaca, paihua Churisna ricurijguna tucungaj, Churiga ashca uquiunamanda ñaupa punda pagarij tucungaj.
					</seg>
					<seg id="b.ROM.8.30" type="verse">
						Ajllashcaunara shinallara cayaca, cayashcaunara alichica, alíchishcaunara shinallara sumacyachica.
					</seg>
					<seg id="b.ROM.8.31" type="verse">
						¿Caimandaga, imara nishun? Dios ñucanchihua tiajpi ¿pita ñucanchihua contra tucungai?
					</seg>
					<seg id="b.ROM.8.32" type="verse">
						Dios paihua quiquin Churira mana mitsacachu, astaun paita cuca tucui ñucanchi randimanda, ¿manzhu paihua pariju tucuira ñucanchima cuyangai?
					</seg>
					<seg id="b.ROM.8.33" type="verse">
						¿Pita píos ajllashcaunara causayachingachu? Diosga alichijmi.
					</seg>
					<seg id="b.ROM.8.34" type="verse">
						¿Pita ñucanchira causayachingachu? Cristo huañushca, causarishca, maspas Diospa ali maquii tiaun, paiga shinallara ñucanchimanda mañaun.
					</seg>
					<seg id="b.ROM.8.35" type="verse">
						¿Pita ñucanchira anzhuchingai Cristo llaquishcamanda? ¿Tormendarina, huacana, yarcai, llatan tucuna, huañuna, sauli—caiguna anzhuchihuanaungachu?
					</seg>
					<seg id="b.ROM.8.36" type="verse">
						Imasna quillcashca tian: Camba raigumanda tucui punzha huañuchishca manchi. Huañuchina borregounasna iyashca manchi.
					</seg>
					<seg id="b.ROM.8.37" type="verse">
						Astaun cai tucuibi yalijta vencijguna manchi, ñucanchira llaquij Cristo raigumanda.
					</seg>
					<seg id="b.ROM.8.38" type="verse">
						Chi raigumanda, cierto yachani imasna huañuna, causana, angelguna, atunguna, ushajguna, cuna horas tiajguna, huasha horas shamujgunas,
					</seg>
					<seg id="b.ROM.8.39" type="verse">
						ahuai tiaj, ucui tiajpas, ima causajpas, mana ñucanchira anzhuchinara ushanzhu Diospa llaquinamanda, caí llaquinaga Cristo Jesús ñucanchi Señorbimi.
					</seg>
				</div>
				<div id="b.ROM.9" type="chapter">
					<seg id="b.ROM.9.1" type="verse">
						Cierto shimira rimauni Cristoi, mana llullanichu. Ñuca iyai casnami riman Santo Espiritui.
					</seg>
					<seg id="b.ROM.9.2" type="verse">
						Asneara llaquiriuni, nanashalla catihuan ñuca shungüi.
					</seg>
					<seg id="b.ROM.9.3" type="verse">
						Ñuca uquiunara llaquishcamanda, paiguna aichai ñuca aillu asha, ñucallara munaimacani maldiciashca angaj, Cristomanda anzhurí tucungaj.
					</seg>
					<seg id="b.ROM.9.4" type="verse">
						Israélguna anaun, paigunamandami churisna apiña, sumaj tucuna, Dioshua pactachishca shimi, camachishca shimira cushcas, alabanas, Dios cushca shimiunas.
					</seg>
					<seg id="b.ROM.9.5" type="verse">
						Paigunajmi yayauna, paigunamandami Cristo shamuca, paihua aichai. Cristoga quiquin Diosmi, tucui ahuara tiaj, huiñai huiñaigama bendiciashca. Amen.
					</seg>
					<seg id="b.ROM.9.6" type="verse">
						Mana ciertochu Diospa shimi mana valij tucushca. Mana tucui Israelmanda mirajguna quiquin Israel runaunachu.
					</seg>
					<seg id="b.ROM.9.7" type="verse">
						Shinallara Abrahanmanda miraiguna ashas, mana tucui Abrahamba churiunachu; astaumbas nin: Isacmanda pagarijgunaga quiquin miraigunami nishca anga.
					</seg>
					<seg id="b.ROM.9.8" type="verse">
						Caita nisha nin: Aichamanda churiuna mana Diospa quiquin churiunachu, astaun cushca shimimanda churiuna caigunami quiquin miraiguna.
					</seg>
					<seg id="b.ROM.9.9" type="verse">
						Cushca shimi casnami nin: Paihua tiempoi shamushami, Sara shu churira charingami.
					</seg>
					<seg id="b.ROM.9.10" type="verse">
						Maspas: Rebeca shinallara shu carumanda ishqui huahuara tupaca, ñucanchi yaya Isacmanda.
					</seg>
					<seg id="b.ROM.9.11" type="verse">
						Shinajpi, huahuauna manara pagarijllaira, manara ima aliras manaliras rajllairas, Dios munashca pai ajllashcasna tucuchu, mana rashcaunamanda astaun Dios cayashcamanda,
					</seg>
					<seg id="b.ROM.9.12" type="verse">
						rimashca aca: Ñaupa punda churi quipara sirvingami, nisha.
					</seg>
					<seg id="b.ROM.9.13" type="verse">
						Imasna quillcashca tian: Jacobda llaquicani, Esáuraga chijnicani.
					</seg>
					<seg id="b.ROM.9.14" type="verse">
						Shinashas, ¿imara nishun? ¿Dios mana alichu? Mana pacha.
					</seg>
					<seg id="b.ROM.9.15" type="verse">
						Astaumbas Dios Moisesta nin: Maicandas llaquisha, llaquishami; maicandas yanapasha, yanapashami.
					</seg>
					<seg id="b.ROM.9.16" type="verse">
						Chi raigumanda, mana munajmandachu, mana camajmandachu, astaumbas Dios llaquishcamandami.
					</seg>
					<seg id="b.ROM.9.17" type="verse">
						Quillcashcai Faraonma nin: Cai quiquin raigumanda canda sicachishcani, canmanda ñuca ushaira ricuchingaj, ñuca shuti rimai tucuchu entero mundui.
					</seg>
					<seg id="b.ROM.9.18" type="verse">
						Shinashas, Dios maicanda llaquisha nisha llaquin, maicandas shungura shinzhiyachisha nisha shinzhiyachin.
					</seg>
					<seg id="b.ROM.9.19" type="verse">
						Rimahuanguimi: Shinasha, ¿imaraigu piñarinzhu? ¿Pi paihua munaira arcanzhu?
					</seg>
					<seg id="b.ROM.9.20" type="verse">
						Astaumbas can, runa, ¿Pitangui can Diosta cutipangaj? Allpa mangaga paita llutajta ningachu: ¿Imaraigu ñucara casna llutahuashcangui?
					</seg>
					<seg id="b.ROM.9.21" type="verse">
						¿Manzhu llutaj huarmi ushaira charin mangallpamanda shu inu mangara llutangaj, mañasha shu yanga mangara?
					</seg>
					<seg id="b.ROM.9.22" type="verse">
						¿Imarai, Dios pai piñashcara ricuchisha nijpi, pai ushanara yachachisha nijpis, unaira chapasha piñana ajgunara ahuantaca, tucuchingaj puruntushcaunara,
					</seg>
					<seg id="b.ROM.9.23" type="verse">
						shinallara paihua sumajta ashca valij tupura yachachisha nisha, pai llaquishcaunama ricuchica, ñaupa horasmanda puruntushcaunama, paigunara sumacyachingaj?
					</seg>
					<seg id="b.ROM.9.24" type="verse">
						Ñucanchi chiguna manchi, pai cayashcauna, mana judiogunamandallachu, astaumbas gentilgunamandas.
					</seg>
					<seg id="b.ROM.9.25" type="verse">
						Imasna shinallara Oseaspa quillcai nin: Mana ñuca runauna ajgunara, ñuca runaunami nishami; mana llaquishcaunaras llaquishcaunami, nishami.
					</seg>
					<seg id="b.ROM.9.26" type="verse">
						Shinallara maibi rimashca aca: Canguna mana ñuca runauna anguichichu, nijpi, chihui nishca anga: Causaj Diospa churiunami.
					</seg>
					<seg id="b.ROM.9.27" type="verse">
						Shinallara Isaías, Israelgunamanda caparisha nin: Israel churiuna lamar tiyu cuenta yupashca asha, shinajllaira puchujgunalla quishpichi tucunaungami;
					</seg>
					<seg id="b.ROM.9.28" type="verse">
						Señorga pai causayachishcara mundui pactachingami alira rashas, uctalla rashas.
					</seg>
					<seg id="b.ROM.9.29" type="verse">
						Shinallara imasna Isaías ñaupara nica: Ejercitounamanda Señor ñucanchijta shu miraira mana saquishcajpiga, Sodoma cuenta tucunchi maca, Gomorra cuenta ricurimunchimaca.
					</seg>
					<seg id="b.ROM.9.30" type="verse">
						Shinajpi, ¿imara nishun? Gentilguna ali causanara mana catijguna asha, ali tucunama pactamunaushca, caimi quirinamanda ali tucuna.
					</seg>
					<seg id="b.ROM.9.31" type="verse">
						Astaumbas, Israel ali tucuna ley shimira catijguna asha, mana pactamunauca chi ali tucuna leyra.
					</seg>
					<seg id="b.ROM.9.32" type="verse">
						¿Imaraigumanda? Paiguna catimunauca mana quirinahua astaun ley shimimanda ranaunahua. Chi raigumanda, nijtana rumii nijtasha cuenta urmanauca.
					</seg>
					<seg id="b.ROM.9.33" type="verse">
						Imasna quillcashca tian: Caiga Sión llactai shu nijtana rumira churauni, shu urmachina rumiras. Maicans paihuajpi quirisha mana pingaringachu.
					</seg>
				</div>
				<div id="b.ROM.10" type="chapter">
					<seg id="b.ROM.10.1" type="verse">
						Uquiuna, cierto pacha ñuca shungüi munasha, Diosta mañauni Israelmanda, paiguna quishpingaj.
					</seg>
					<seg id="b.ROM.10.2" type="verse">
						Ñuca paigunamanda nini, Diosta ashcara llaquinaunmi, astaun mana yachanahua.
					</seg>
					<seg id="b.ROM.10.3" type="verse">
						Paigunaga Dios cushca ali tucunara mana ricsisha, paiguna quiquin rashca ali tucunara catisha nisha, Diosmanda ali tucunara mana uyanaucachu.
					</seg>
					<seg id="b.ROM.10.4" type="verse">
						Cristo ley shimira tucuchishcami, tucui paita quirij runa ali tucuchu.
					</seg>
					<seg id="b.ROM.10.5" type="verse">
						Moisés leymanda ali tucunara cuentan, casna nisha: Caigunara raj runa paigunamanda causanga.
					</seg>
					<seg id="b.ROM.10.6" type="verse">
						Astaun quirinamanda ali tucuna casnami nisha nin: Ama nichu camba shungüi: ¿Pi ahuama sicangachu? (Caimi nin, Cristora irguchingaj);
					</seg>
					<seg id="b.ROM.10.7" type="verse">
						shinallara, ¿Pi ucuma irgungachu? (Caimi nin, Cristora huañushcaunamanda sicachingaj.)
					</seg>
					<seg id="b.ROM.10.8" type="verse">
						Astaun, ¿imara nin? Rimashca shimi camba mayanllaimi,
					</seg>
					<seg id="b.ROM.10.9" type="verse">
						Casnami nin: Camba shimihua rimausha, Jesús Señormi, nisha, shinallara camba shungüi Dios Cristora huañushcaunamanda causachishcara quirisha, quishpichishca angui.
					</seg>
					<seg id="b.ROM.10.10" type="verse">
						Corazonhua runa quirin ali tucungaj, shinallara shimihua riman, quirinimi nisha, quishpi tucungaj.
					</seg>
					<seg id="b.ROM.10.11" type="verse">
						Quillcashcai shinami nin: Pi runas paihuajpi quirisha mana pingaringachu.
					</seg>
					<seg id="b.ROM.10.12" type="verse">
						Mana chican chicanzhu judiogunahua grieogunahua. Tucuihua Señor ali shungumi tucui paita cayajgunahua.
					</seg>
					<seg id="b.ROM.10.13" type="verse">
						Tucui Señorba shutira cayaj quishpichishca anga.
					</seg>
					<seg id="b.ROM.10.14" type="verse">
						¿Imarasha shu mana quirishca Diosta cayanaungachu? ¿Imarasha shu mana uyashca quishpichijta quirinaungachu? ¿Imarasha uyanaungachu, shu rimaj runa illajpi?
					</seg>
					<seg id="b.ROM.10.15" type="verse">
						¿Imarasha rímanaungachu mana cachashca ajpi? Imasna quillcashca tian: ¡Ima sumajtairi cushi shimira rimajguna chaquiuna, shinallara evangelio shimira rimajguna chaquiunas.
					</seg>
					<seg id="b.ROM.10.16" type="verse">
						Shinashas, mana tucui uyanaucachu evangeliora. Isaías nin: Señor, ¿pita ñucanchi rimashcara quirishcachu?
					</seg>
					<seg id="b.ROM.10.17" type="verse">
						Shinajpi, quirina uyanamandami shamun, shinallara uyanas Diospa shimimandami shamun.
					</seg>
					<seg id="b.ROM.10.18" type="verse">
						Maspas nini: ¿Manzhu uyanaushca? Cierto pacha. Astaun: Paiguna shimi entero mundui pasashcami. Paiguna rimashcaunas mundu puchucai pundagama pasanaushcami. ^
					</seg>
					<seg id="b.ROM.10.19" type="verse">
						Shinallara nini: ¿Israélguna manzhu yachanauca? Ñaupa punda Moisés nin: Cangunara piñachisha shu yanga runaunahuas, iyai illaj runaunahuas cangunara piñachisha.
					</seg>
					<seg id="b.ROM.10.20" type="verse">
						Maspas, Isaías, pajlla pambai rimasha nin: Mana mascahuajguna ñucara tupahuanauca. Ñucara ricuchihuacani ñucara mana tapujgunama.
					</seg>
					<seg id="b.ROM.10.21" type="verse">
						Astaumbas, Israelmanda rimausha: Entero punzha maquira pascacani mana uyaj mana munaj runaunama, nin.
					</seg>
				</div>
				<div id="b.ROM.11" type="chapter">
					<seg id="b.ROM.11.1" type="verse">
						Shinajpi nini: ¿Diosga paihua runaunara ichushcachu? Mana pacha. Ñucas Israel runa mani, Abrahamba miraimanda, Benjaminba aülumanda.
					</seg>
					<seg id="b.ROM.11.2" type="verse">
						Dios pai ñaupa horas ricsishca runaunara mana ichushcachu. ¿Manzhu uyangui imara nin Quillcashcai, Eliasmanda rimasha, imasna Elias Israelmanda piñasha Dioshua riman:
					</seg>
					<seg id="b.ROM.11.3" type="verse">
						Señor, nisha, canmanda rimajgunara huañuchinaushca, camba altares nishcaunara tulanaushca; ñuca sapalla tiauni, maspas ñucara mascahuanaun huañuchingaj?
					</seg>
					<seg id="b.ROM.11.4" type="verse">
						Astaun, Dios cutipasha, ¿imara nin? Ñucajta canzhis huaranga runaunara huacachishcani, nica, cunguri mucuhua mana cungurijgunara Baalba ñaupajpi.
					</seg>
					<seg id="b.ROM.11.5" type="verse">
						Shinallarami cai punzhaunais, puchujguna tianaun, Diospa gracia nishca ajllashcamanda.
					</seg>
					<seg id="b.ROM.11.6" type="verse">
						Caiga graciamanda asha, mana ranamandachu. Mana shina ajpis, gracia ña mana graciachu. Shinallara ranaunamanda asha, caiga mana graciachu. Mana shina ajpis, rana ña mana ranachu.
					</seg>
					<seg id="b.ROM.11.7" type="verse">
						¿Imara? Israel paiguna mascashcara mana pactanaucachu, randi ajllashcaunaga pactanaucami. Shujgunaga shinzhiyashca tucunauca.
					</seg>
					<seg id="b.ROM.11.8" type="verse">
						Imasna quillcashca tian: Dios paigunara shu upa shungura cuca, mana ricuj ñahuiunara, mana uyaj rinriunaras, cuna punzhagama.
					</seg>
					<seg id="b.ROM.11.9" type="verse">
						Davidga nin: Paiguna micuna mesa tujlla cuenta tucuchu, ticta cuenta, shu nijtana, shu cuti pagana.
					</seg>
					<seg id="b.ROM.11.10" type="verse">
						Paiguna ñahuiuna llanduyaríchu ama ricungaj; paiguna huasha tullu cumurichu huiñaigama.
					</seg>
					<seg id="b.ROM.11.11" type="verse">
						Ñuca nini: Urmangajchu nijtanauca? Mana pacha. Astaumbas paiguna nijtashcamanda, quishpichina gentilgunama shamuca, Israélguna ricusha tigramunauchu.
					</seg>
					<seg id="b.ROM.11.12" type="verse">
						Israélguna ucharashca mundura charijyachijpi, shinallara paiguna anzhurina gentilgunara charijyachijpi, ¿manzhu paiguna tigramuna tucuira mas mas charijyachinga?
					</seg>
					<seg id="b.ROM.11.13" type="verse">
						Cangunara rimauni, gentilguna. Imasna ñuca gentilgunama Dios cachashca runa mani, ñuca tarabanara ahuayachiuni,
					</seg>
					<seg id="b.ROM.11.14" type="verse">
						imara raushas ñuca ailluunara iyarichingaj, paigunamanda huaquinguna quishpichi tucungaj.
					</seg>
					<seg id="b.ROM.11.15" type="verse">
						Paiguna Diosmanda anzhurinaga mundura mayanllayachijpi, Dioshua cuti amigo tucujpi, ¿imara angái paiguna cuti chasquina? ¿Manzhu huañushcaunamanda causarina anga?
					</seg>
					<seg id="b.ROM.11.16" type="verse">
						Ñaupa pucuj muyu chicanyachishca ajpi, shinallarami tucui muyuunas chicanyachishca anaunga. Sapi chicanyachishca ajpi, shinallarami pallcauna chicanyachishca anaunga.
					</seg>
					<seg id="b.ROM.11.17" type="verse">
						Huaquin pallcauna paquirishca ajpi, can shu sachamanda yanga olivo nishca pallca asha, canga paquirishcauna randi yurai satishca ajpi, can olivo yuramanda paihua sapiras, paihua causana yacuras apiusha,
					</seg>
					<seg id="b.ROM.11.18" type="verse">
						ama burlaichu pallcaunara. Burlasha ama cungaringui can, imasna can pallcalla asha mana sapira shayachingui, astaun sapi canda shayachiun.
					</seg>
					<seg id="b.ROM.11.19" type="verse">
						Can ningui chari: pallcauna paquirinaushca aca ñuca yurai sati tucungaj.
					</seg>
					<seg id="b.ROM.11.20" type="verse">
						Alimi. Paiguna mana quirishcaraigu paquinaushca aca, astaun can camba quirinamanda shayaringui. Ama mas tucuichu, astaun manzhai.
					</seg>
					<seg id="b.ROM.11.21" type="verse">
						Dios quiquin pallcaunara mana perdonasha, shinallara canda mana perdonangachu.
					</seg>
					<seg id="b.ROM.11.22" type="verse">
						Ricupai Diospa ali shungura, paihua shinzhi shunguras: Dios shinzhi aca urmajgunahua, astaun canhua ali shungu aca, canga paihua ali shungüi tiaupi. Mana ajpi, cambas shinallara pitishca angui.
					</seg>
					<seg id="b.ROM.11.23" type="verse">
						Paigunasga, paiguna mana quiriushcai mana saquirijpi, shinallarami sati tucunaunga yurai. Dios yapa ushajmi paigunara cuti satingaj.
					</seg>
					<seg id="b.ROM.11.24" type="verse">
						Canga sachamanda yanga olivo yuramanda pitishca ajpi, astaun Dios mana cushca samii ali quiquin olivo yurai satishca acangui, ¿manzhu maspas caiguna, quiquin olivomanda pallcauna ajpi, cutillara paiguna quiquin olivo yurai sati tucunaunga?
					</seg>
					<seg id="b.ROM.11.25" type="verse">
						Canguna, uquiuna, cai pacashca shimira yachaichi, nisha munani, canguna ama mas tucuisiqui tucungaj; huaquin Israelgunahua shungu shinzhiyashcami, gentilguna pactajta bendiciai tucunagama.
					</seg>
					<seg id="b.ROM.11.26" type="verse">
						Shinajpi tucui Israel quishpichi tucungami, imasna quillcashcasna: Sionmanda Llushpichij shamunga; Jacobmanda ucharanara quichungami.
					</seg>
					<seg id="b.ROM.11.27" type="verse">
						Caimi ñuca pactachina shimi paigunahua, ñuca paiguna uchara quichuna punzhai.
					</seg>
					<seg id="b.ROM.11.28" type="verse">
						Shinasha, evangeliomanda rimajpi, judioguna chijnishcauna tucunaushca canguna raigumanda, astaun Dios ajllashcamanda rimajpi, llaquishcauna anaun, yayauna llaquishca raigumanda.
					</seg>
					<seg id="b.ROM.11.29" type="verse">
						Dios cushca cuyanaunas pai cayashcas mana turcaihuajchu.
					</seg>
					<seg id="b.ROM.11.30" type="verse">
						Imasna canguna ñaupa horas Diosta mana uyajguna acanguichi, astaumbas cuna Dios llaquishcara pactashcanguichi Israélguna mana uyashcaraigu,
					</seg>
					<seg id="b.ROM.11.31" type="verse">
						shinallara cuna caiguna mana uyajguna anaushcami, paiguna cangunara llaquishcasna shinallara llaqui tucunauchu.
					</seg>
					<seg id="b.ROM.11.32" type="verse">
						Diosga tucui runaunara mana uyajgunami nica, tucui paigunara llaquisha bendiciangaj.
					</seg>
					<seg id="b.ROM.11.33" type="verse">
						¡Ima ashca valij tupurai Diospa iyais, paihua yachanas! ¡Mana tupuihuajchu paihua taripanauna, mana ricuihuajchu paihua ñambiuna!
					</seg>
					<seg id="b.ROM.11.34" type="verse">
						¿Señorba iyaira pi yachacachu? ¿Pi paita camachijchu aca?
					</seg>
					<seg id="b.ROM.11.35" type="verse">
						¿Pita imaras paima ñaupara cuca, huasha pagai tucungaj?
					</seg>
					<seg id="b.ROM.11.36" type="verse">
						Paihuajmi, paihuajtas, paimandas tucui imas tian. Paiga alabashca achu huiñai huiñaigama. Amen.
					</seg>
				</div>
				<div id="b.ROM.12" type="chapter">
					<seg id="b.ROM.12.1" type="verse">
						Shinashas, uquiuna, Dios cangunara llaquishca raigumanda, cangunara rugauni, canguna cuerpo nishca aichara Diosta cuyaichi, shu causaj sacrificio cuenta, chuyajlla, Dioshua chasquihuajllami. Caimi canguna Diosta iyaihua alabana.
					</seg>
					<seg id="b.ROM.12.2" type="verse">
						Cai mundu causana samiraga ama catiringuichi. Randi turcarichi, canguna iyaira mushujyachishcamanda, Diospa ali sumaj chasquihuajlla munaira yachangaj.
					</seg>
					<seg id="b.ROM.12.3" type="verse">
						Ñucaga nini, Dios ñucara cushca gracia nishca aü iyaimanda, caran cangunahua tiaj dueñoma nini, pai quiquinmanda ama yapajta iyarichu, atun mani nisha, astaun ali tupulla iyarichi Dios caran dueñora cushca quirina tupui.
					</seg>
					<seg id="b.ROM.12.4" type="verse">
						Imasnara shu cuerpoi ashca partiuna tian, shinashas mana tucui partiuna shina ranara charinaun,
					</seg>
					<seg id="b.ROM.12.5" type="verse">
						shinallara ñucanchi ashca aicha partipura asha, shu aichalla, shu cuerpolla anchi Cristoi, caran dueño chi shujgunahua aicha partiuna cuenta asha.
					</seg>
					<seg id="b.ROM.12.6" type="verse">
						Shinajpi, caran dueño shu tono shu tono cuyashcara charinchi, ñucanchira cushca graciamanda; Diosmanda rimana ajpi quirina tupui achu;
					</seg>
					<seg id="b.ROM.12.7" type="verse">
						sirvina ajpis, sirvichu; yachachijga yachachichu;
					</seg>
					<seg id="b.ROM.12.8" type="verse">
						camachijga, camachichu; cuyajga, ali shungumanda cuyachu; mandajga, ricushalla mandachu; alira rajga, cushi shungumanda rachu.
					</seg>
					<seg id="b.ROM.12.9" type="verse">
						Canguna llaquina, cierto llaquina achu; manali ranara chijnichi, ali ranara catichi.
					</seg>
					<seg id="b.ROM.12.10" type="verse">
						Parijumanda llaquinuichi, uquipura cuenta; caran dueño shujgunara ahuayachisha.
					</seg>
					<seg id="b.ROM.12.11" type="verse">
						Canguna ranaunai ama quillasha raichi; sindij almahua Señorda sirvisha.
					</seg>
					<seg id="b.ROM.12.12" type="verse">
						Cushihua chapasha, tormendarinais ahuantasha, mana saquisha mañasha.
					</seg>
					<seg id="b.ROM.12.13" type="verse">
						Quirijguna ministishcaunara yanapaichi, shamujgunara pasiachisha.
					</seg>
					<seg id="b.ROM.12.14" type="verse">
						Cangunara molestajgunara alira rimasha bendiciaichi. Bendiciaichi, ama maldiciaichichu.
					</seg>
					<seg id="b.ROM.12.15" type="verse">
						Cushiunahua cushiyaichi; huacajgunahua huacaichi.
					</seg>
					<seg id="b.ROM.12.16" type="verse">
						Shu shunguyujlla aichi cangunapura, ama mas tucujguna aichi, astaun progriunahua compañaichi. Ama yachaj tucuichichu canguna quiquin iyaibi.
					</seg>
					<seg id="b.ROM.12.17" type="verse">
						Pitas manalira manalihua ama pagaichichu. Aliranara ricuchichi tucui runauna ñaupajpi.
					</seg>
					<seg id="b.ROM.12.18" type="verse">
						Ranalla ajpi, canguna ushanagama, cushihua causaichi tucui runaunahua.
					</seg>
					<seg id="b.ROM.12.19" type="verse">
						Cangunamanda ama cutipaichu, ñuca llaquishcauna, astaumbas lugarda cuichi Dios piñangaj. Quillcashca tian: Cutipana ñucajmi, ñuca randi pagasha, Señor nin.
					</seg>
					<seg id="b.ROM.12.20" type="verse">
						Shinashas, canda chijnij yarcaihua huañujpi, paita carangui; upinaichijpis upichingui; shina rasha paita pingachinguima.
					</seg>
					<seg id="b.ROM.12.21" type="verse">
						Manalihua ama vencí tucuichu, randi manalira alihua venci.
					</seg>
				</div>
				<div id="b.ROM.13" type="chapter">
					<seg id="b.ROM.13.1" type="verse">
						Caran runa gobiernora uyachu; pi gobiernos mana tian Dios mana munajpi; gobiernounaraga Dios churashcami.
					</seg>
					<seg id="b.ROM.13.2" type="verse">
						Maicambas gobiernora arcasha, Dios mandashcara arcan; arcajgunaga causayanara apinaun paigunajta.
					</seg>
					<seg id="b.ROM.13.3" type="verse">
						Taripajgunaga ali rajgunara mana manzhachingaj tianaun, astaun manali rajgunara. ¿Gobiernora mana manzhasha ningui? Alira rai, gobierno canda alabangami.
					</seg>
					<seg id="b.ROM.13.4" type="verse">
						Paiga Diosta sirvijmi, canda yanapangaj. Astaun, can manalira rasha, manzhai; mana yangamandachu esparara apaun. Gobierno Diosta. sirvijmi, paimanda pagajmi, manali rajta livachingaj.
					</seg>
					<seg id="b.ROM.13.5" type="verse">
						Chi raigumanda gobiernora uyangaj ministirinmi, mana livanamandalla manzhasha, astaun ali rana iyaimanda.
					</seg>
					<seg id="b.ROM.13.6" type="verse">
						Shinallara gobiernoma paganara pagaichi. Paiguna Diosta sirvijgunami, cai quiquinllara rangaj.
					</seg>
					<seg id="b.ROM.13.7" type="verse">
						Dibiyashcara pagaichi tucuiunama; gobierno cullqui ajpi cullquira, pagana ajpi paganara, manzhana ajpi manzhanara, ahuayachina ajpis ahuayachinara.
					</seg>
					<seg id="b.ROM.13.8" type="verse">
						Pitas ama imaras dibiyaichichu, astaun parijumanda llaquinaungaj. Maicans paihua mayambi causajta llaquisha, ley shimira pactachishcami.
					</seg>
					<seg id="b.ROM.13.9" type="verse">
						Shinajpi: Ama shujhua tacaríchu, ama huañuchinguichu, ama shuhuanguichu, shujmanda ama llullanguichu, ama yapajta munanguichu. Shu camachishca shimi tiashas, cai shimii icun: Can cuentallara camba mayambi causajta llaquina mangui.
					</seg>
					<seg id="b.ROM.13.10" type="verse">
						Llaquinaga paihua mayambi causajta mana huajlichinzhu. Shinajpi, ley shirnira pactachijga llaquinmi.
					</seg>
					<seg id="b.ROM.13.11" type="verse">
						Horasta ricsinguichi, ña puñunamanda lliccharina horasmi. Ñucanchi quíshpina ña mas mayanllayamushcami ñucanchi ñaupa quírishca horasmanda.
					</seg>
					<seg id="b.ROM.13.12" type="verse">
						Tuta pasashcami, ña punzhayaun. Llandu tuta ranaunara ichushunchi, punzha iru churarinara churarishunchi.
					</seg>
					<seg id="b.ROM.13.13" type="verse">
						Punzhai cuenta purishunchi, ali shunguhua, ama yapajta micusha, ama machasha, ama shujhua tacarisha, ama nuspasha causausha, ama macananausha, ama chijnishas.
					</seg>
					<seg id="b.ROM.13.14" type="verse">
						Astaun quiquin Jesucristora churaríchi, shu churarina cuenta; aichara ama casuichi paihua munaira rangaj.
					</seg>
				</div>
				<div id="b.ROM.14" type="chapter">
					<seg id="b.ROM.14.1" type="verse">
						Ansalla quirij runara chasquichi, astaun mana pai iyashcaunara taripangaj.
					</seg>
					<seg id="b.ROM.14.2" type="verse">
						Huaquin runa tucuira micunami nin; shujga, ansalla quirij asha, pangaunallara micun.
					</seg>
					<seg id="b.ROM.14.3" type="verse">
						Micuj runaga ama asichu mana micujta. Shinallara mana micuj runa ama taripachu micujta. Dios paita chasquishcami.
					</seg>
					<seg id="b.ROM.14.4" type="verse">
						¿Pitangui can, shujpa sirvijta taripangaj? Paihua quiquin patronba ñaupajpi shayarin, urman. Shayaringami, Señorga ushajmi paita shayachingaj.
					</seg>
					<seg id="b.ROM.14.5" type="verse">
						Shu runa shu punzha shu punzha chicanyachin, shujga tucui punzha shinallarami, nin. Caran dueño paihua quiquin iyaira ali pacha yachachu.
					</seg>
					<seg id="b.ROM.14.6" type="verse">
						Maican runas punzhara chicanyachisha, shina raun Diospa ñaupajpi; punzhara mana ricuj runas Diospa ñaupajpi punzhara mana ricun. Shinallara aichara micuj runa Diospa ñaupajpi micun, Diosta agrasisha; mana micuj runa Diospa ñaupajpi mana micun, shinallara Diosta agrasin.
					</seg>
					<seg id="b.ROM.14.7" type="verse">
						Pi runas causausha, mana paihuajtachu causaun; pi runas huañusha, mana paihuajtachu huañun.
					</seg>
					<seg id="b.ROM.14.8" type="verse">
						Causaushas, Diospa ñaupajpi causaunchi; huañushas, Diospa ñaupajpi huañunchi. Causaushas, huañushas, Señorbajguna anchi.
					</seg>
					<seg id="b.ROM.14.9" type="verse">
						Chi raigumanda Cristo huañuca, atarica, causarica, pai Señor tucungaj huañushcaunamanda, shinallara causajgunamandas.
					</seg>
					<seg id="b.ROM.14.10" type="verse">
						Shinajpi can, ¿imarasha camba uquira taripangui? Canga shinallara ¿imarasha camba uquira asiungui? Tucui ñucanchi Cristo taripana ñaupajpi shayarina anchi.
					</seg>
					<seg id="b.ROM.14.11" type="verse">
						Quillcashcami tian: Causauni ñuca, Señor nin, ñuca ñaupajpi tucui cunguri mucu cunguringami, tucui callu Diosta ricsingami.
					</seg>
					<seg id="b.ROM.14.12" type="verse">
						Shinajpi caran dueño pai quiquinmanda Diosta cuentangami.
					</seg>
					<seg id="b.ROM.14.13" type="verse">
						Ama parijumanda taripashunchi, astaun ricuichi nijtachinaras urmachinaras ama churangaj camba uqui ñaupajpi.
					</seg>
					<seg id="b.ROM.14.14" type="verse">
						Suca yachani, ñuca quirini Señor Jesuspi, imasnara mana imas iruschu pai quiquinmanda, randi pi runas imas irusmi iyajpi, paihuajmi irus tucunga.
					</seg>
					<seg id="b.ROM.14.15" type="verse">
						Astaumbas can camba uquira llaquichisha micunamanda, ña mana llaquishcahua puriunguichu. Ama huajlichichu camba uquira camba micunamanda, imasna Cristo paimanda huañucami.
					</seg>
					<seg id="b.ROM.14.16" type="verse">
						Can ali ranaga ama manali rimai tucuchu.
					</seg>
					<seg id="b.ROM.14.17" type="verse">
						Dios mandana pacha mana micunachu, mana upinachu, astaun ali causana, ganas shungu, cushi shungus, Santo Espiritui.
					</seg>
					<seg id="b.ROM.14.18" type="verse">
						Maican runa cai samiunai Cristora sirvisha Diosta cushiyachin, runaunahuas alimi nishca anga.
					</seg>
					<seg id="b.ROM.14.19" type="verse">
						Shinajpi imaras ganas shungura cusha, imaras parijumanda shinzhiyachisha, caigunara catishunchi.
					</seg>
					<seg id="b.ROM.14.20" type="verse">
						Diospa tarabanara ama huajlichichu micunamanda. Tucui micuna micunallami, astaumbas mana valinzhu shujgunara nijtachishca urmachingaj micunahua.
					</seg>
					<seg id="b.ROM.14.21" type="verse">
						Alimi aichara mana micungaj, vinoras mana upingaj, imaras mana rangaj, camba uquira ama urmachingaj, ama piñaringaj, ama irquiyangaj.
					</seg>
					<seg id="b.ROM.14.22" type="verse">
						Canga, ¿quirinara charinguichu? Charilla canllara Diospa ñaupajpi. Cushimi maican runas mana paulara causayachij pai alimi nishcamanda.
					</seg>
					<seg id="b.ROM.14.23" type="verse">
						Maican runas micunamanda ima chari nisha micuj causayachishcami, mana quirisha micushcamanda. Tucuira mana quirinahua rashcaga uchami.
					</seg>
				</div>
				<div id="b.ROM.15" type="chapter">
					<seg id="b.ROM.15.1" type="verse">
						C 1 Shinajpi, ñucanchi shinzhiuna asha, irquiuna api ajta yanapana anchi, mana ñucanchillarara cushiyasha.
					</seg>
					<seg id="b.ROM.15.2" type="verse">
						Ñucanchimanda caran dueño paihua mayambi causajta cushiyachichu, alira rashcai, paita shinzhiyachingaj.
					</seg>
					<seg id="b.ROM.15.3" type="verse">
						Quiquin Cristo mana paillarara cushiyachica; astaun quillcashcasna: Canda camijguna camishcauna ñuca ahuai urmanauca.
					</seg>
					<seg id="b.ROM.15.4" type="verse">
						Ñaupa horas quillcashcauna ñucanchira yachachingaj quillcanaushca aca ñucanchi chapanara charingaj, Quillcashcauna ñucanchira yanapasha ahuantangaj cariyangajpas.
					</seg>
					<seg id="b.ROM.15.5" type="verse">
						Ahuantaj, cushiyachij Dios cangunara cuchu cangunapura shu iyaillara charingaj Cristo Jesusmanda,
					</seg>
					<seg id="b.ROM.15.6" type="verse">
						canguna shu iyaillahua, shu shimillahua Diosta sumacyachingaj, paimi ñucanchi Señor Jesucristo Yaya.
					</seg>
					<seg id="b.ROM.15.7" type="verse">
						Chi raigumanda parijumanda chasquinuichi, imasna Cristo ñucanchira chasquica, Diosta sumacyachingaj.
					</seg>
					<seg id="b.ROM.15.8" type="verse">
						Cangunara nini, Cristo Jesús judiogunara sirvij tucuca Dios cierto ajta ricuchingaj, Dios yayaunama shimi cushcauna ali ajta ricuchingaj.
					</seg>
					<seg id="b.ROM.15.9" type="verse">
						Shinallara gentilguna Diosta sumacyachinauchu pai llaquishcaraigumanda, imasna quillcashcasna: Chi raigumanda camba shutira rimasha gentilguna chaupi shungüi, camba shutira cantashami.
					</seg>
					<seg id="b.ROM.15.10" type="verse">
						Cutillara nin: Cushiyaichi, gentilguna, canguna runaunahua.
					</seg>
					<seg id="b.ROM.15.11" type="verse">
						Cutillara: Señorda alabaichi, tucui gentilguna. Paita ahuayachichi, tucui runauna.
					</seg>
					<seg id="b.ROM.15.12" type="verse">
						Cutillara, Isaías nin: Isaihua sapi tiangami, pai ataringami gentilgunara mandangaj; gentilguna paihuajpi chapanaunga.
					</seg>
					<seg id="b.ROM.15.13" type="verse">
						Cunaga chapanara cuj Dios cangunara undachichu tucui cushihua, tucui ganas shunguhuas, canguna quirinai, canguna undanauchu ali chapanahua, Santo Espíritu cushca ushanahuas.
					</seg>
					<seg id="b.ROM.15.14" type="verse">
						Nuca cangunara ali yachani, ñuca uquiuna, imasna canguna ali shunguhuas tucui yachanahuas undashca anguichi. Shinajllaira parijumanda camachinara ushanguichi.
					</seg>
					<seg id="b.ROM.15.15" type="verse">
						Shinajpi, uquiuna, cangunara quillcashcani, pajlla pambai rimasha, cangunara iyachingaj Dios ñucama cushca graciamanda;
					</seg>
					<seg id="b.ROM.15.16" type="verse">
						ñuca Jesucristora sirvij tucungaj gentilgunama, Diospa evangeliora camachisha, gentilguna shu ali sacrificio cuenta tucungaj, Santo Espirituhua chuyayachishca, chasquinalla tucungaj.
					</seg>
					<seg id="b.ROM.15.17" type="verse">
						Shinajpi imaras charinimi Cristo Jesuspi cushiyangaj, ñuca Diospajta sirvishcai.
					</seg>
					<seg id="b.ROM.15.18" type="verse">
						Rimanara mana munanichu shujguna rashcaunara, astaumbas rimasha imaras Cristo ñucamanda rashcara gentilguna uyangaj, shimiunahuas, rashcaunahuas, munanaita ranaunahuas, atun ushanahuas, Diospa Espíritu yanapashcamanda.
					</seg>
					<seg id="b.ROM.15.19" type="verse">
						Shinajpi Jerusalenmanda, muyujta siríj llactaunais, Ilírico nishca partigama, tucui partiunara undachishcani Cristo evangelio shimihua.
					</seg>
					<seg id="b.ROM.15.20" type="verse">
						Shinarasha tarabacani evangelio shimira yachachingaj, mana Cristo shutira ñaupa horas uyashca llactaunai, shu runa rashca ahuai ama shayachingaj,
					</seg>
					<seg id="b.ROM.15.21" type="verse">
						Astaun, imasna quillcashca tian: Paimanda mana rimashcauna ricunaungami, paimanda mana imahoraspas uyajguna intindinaungami.
					</seg>
					<seg id="b.ROM.15.22" type="verse">
						Chi raigumanda ashca cuti arcashca acani cangunajma shamungaj.
					</seg>
					<seg id="b.ROM.15.23" type="verse">
						Randi cuna mana mas lugar tiajpi cai partiunai, shinallara ña ashca huataunai cangunajma shamusha nisha iyarishcani,
					</seg>
					<seg id="b.ROM.15.24" type="verse">
						ñuca España llactama riusha, cangunajma shamusha. Pasausha, cangunara ricusha nini, shinallara munani cangunahua ñambii cachai tucungaj, ñuca cangunahua pasiashca huasha.
					</seg>
					<seg id="b.ROM.15.25" type="verse">
						Cunaga llucshiuni Jerusalenma ringaj, chihuaj quirijgunara sirvingaj.
					</seg>
					<seg id="b.ROM.15.26" type="verse">
						Macedonia Acaya partiunai tiajguna munanauca shu cuyanara cachangaj Jerusalembi tiaj ministiu quirijgunama.
					</seg>
					<seg id="b.ROM.15.27" type="verse">
						Casna munanauca, maspas dibiyujguna anaun. Imasna gentilguna chigunamanda alma bendiciongunara apinaushca, ministirinmi paigunama aicha bendiciongunara cachangaj.
					</seg>
					<seg id="b.ROM.15.28" type="verse">
						Shinasha, caita raí pasashca huasha, cai cuyashcara entregashca huasha, cangunajpi pasiasha España partima ringaj.
					</seg>
					<seg id="b.ROM.15.29" type="verse">
						Ñuca yachani imasna cangunajma pactamusha, ashca bendicionhua shamusha Cristo evangelio shimimanda.
					</seg>
					<seg id="b.ROM.15.30" type="verse">
						Cangunara rugauni, uquiuna Señor Jesucristomanda, Santo Espíritu llaquishcamandas, ñucara yanapanguichi, ñucamanda Diosta mañasha,
					</seg>
					<seg id="b.ROM.15.31" type="verse">
						ñuca llushpirichu Judeai tiaj mana quirijgunamanda, shinallara Jerusalembi tiaj quirijguna ñuca sirvishcamanda cuyashcara chasquinauchu;
					</seg>
					<seg id="b.ROM.15.32" type="verse">
						ñuca cushihua cangunajma pactamuchu Dios munashcamanda, ñuca cangunahua pariju samangaj.
					</seg>
					<seg id="b.ROM.15.33" type="verse">
						Cushi shungura cuj Dios tucui cangunahua tiachu. Amen.
					</seg>
				</div>
				<div id="b.ROM.16" type="chapter">
					<seg id="b.ROM.16.1" type="verse">
						Ricuichi, nini, ñucanchi pañi, Febe nishcara, pai Cencreaspi tiaj iglesiara sirvijmi.
					</seg>
					<seg id="b.ROM.16.2" type="verse">
						Paita chasquichi Señorba shutii, quirijpurasna, paita imara cangunamanda ministishcais yanapaichi. Paiga ashcaunara yanapajmi, ñucaras.
					</seg>
					<seg id="b.ROM.16.3" type="verse">
						Priscilandi Aquilandi saluraichi, ñucahua pariju tarabajguna Cristo Jesusta sirvinai.
					</seg>
					<seg id="b.ROM.16.4" type="verse">
						Paiguna causaira churanauca ñucara quishpichingaj; paigunara agrasinchi maña ñucalla, astaun tucui gentilguna iglesiaunandi.
					</seg>
					<seg id="b.ROM.16.5" type="verse">
						Shinallara paiguna huasii tiaj iglesiara saluraichi. Ñuca llaquishca Epeneto nishcara saluraichi, pai Acayamanda ñaupa punda Cristoi quirijmi.
					</seg>
					<seg id="b.ROM.16.6" type="verse">
						Saluraichi Mariara, paiga ashcara tarabashcami cangunamanda.
					</seg>
					<seg id="b.ROM.16.7" type="verse">
						Andrónico Junias nishcaunara saluraichi, ñuca quiquin ailluna, ñucahua pariju chonda cularbi compañajguna, cachashca runauna llaquishcauna, shinallara ñucamanda ñaupara Cristoi quirijguna.
					</seg>
					<seg id="b.ROM.16.8" type="verse">
						Amplias nishcara saluraichi, ñuca Señorbi llaquishca amigo.
					</seg>
					<seg id="b.ROM.16.9" type="verse">
						Saluraichi Urbano nishcara, pai ñucanchira yanapaj Cristo Jesusta sirvinai, shinallara ñuca llaquishca Estaquis nishcara.
					</seg>
					<seg id="b.ROM.16.10" type="verse">
						Apeles nishcara saluraichi, Cristora sirvishcai alimi nishca runa. Saluraichi Aristóbulo huasü tiajgunara.
					</seg>
					<seg id="b.ROM.16.11" type="verse">
						Ñuca aillu Herodión nishcara saluraichi, Narciso huasii tiajgunaras, Señorbi ajgunara.
					</seg>
					<seg id="b.ROM.16.12" type="verse">
						Trifena Trifosa nishcaunara saluraichi, Señorda sirvisha tarabajgunara. Saluraichi llaquishca Pérsida nishcara, Señorbi ashcara tarabaj huanriimi.
					</seg>
					<seg id="b.ROM.16.13" type="verse">
						Saluraichi Rufo nishcara, Señor ajllashca runara, shinallara paihua mamara, paiga ñuca mama cuentami.
					</seg>
					<seg id="b.ROM.16.14" type="verse">
						Asíncríto, Flegonte, Hermas, Patrobas, Hermes nishcaunara saluraichi, paigunahua pariju tiaj uquiunandi.
					</seg>
					<seg id="b.ROM.16.15" type="verse">
						Saluraichi Filólogo, Julia nishcaunara, Nereo nishcaras paihua panindi, shinallara Olimpas nishcara, tucui paigunahua pariju tiaj quirijgunandi.
					</seg>
					<seg id="b.ROM.16.16" type="verse">
						Parijumanda saluranuichi shu chuyaj muchanahua. Tucui Cristo iglesiauna cangunara saluranaun.
					</seg>
					<seg id="b.ROM.16.17" type="verse">
						Cangunara rugauni, uquiuna, tucui quirijgunara chaupichijgunara ricsichi, tucui urmachijgunaras, canguna uyashca ali yachanara huajlichijgunaras. Paigunamanda anzhurichi.
					</seg>
					<seg id="b.ROM.16.18" type="verse">
						Casnauna mana ñucanchi Señor Jesucristora sirvinaunzhu, astaun paiguna quiquin icsara, mishqui uyarij shimiunahua, yanga alabana shimiunahuas yachai illajgunara umachinaun.
					</seg>
					<seg id="b.ROM.16.19" type="verse">
						Canguna casuna tupu tucuigunama uyarishcami; chi raigumanda cangunamanda cushiyauni. Maspas ñuca munani canguna ali ranai iyaiyuj tucungaj, astaun manali ranai yachai illajguna.
					</seg>
					<seg id="b.ROM.16.20" type="verse">
						Cushira cuj Dios uctalla Satanasta aitanga canguna chaqui ucui. Ñucanchi Señor Jesucristo gracia nishca ali iyai cangunahua tiachu.
					</seg>
					<seg id="b.ROM.16.21" type="verse">
						Ñucara yanapaj Timoteo, ñuca ailluuna Lucio, Jasón, Sosípater nishcauna cangunara saluranaun.
					</seg>
					<seg id="b.ROM.16.22" type="verse">
						Ñuca Tercio, cai quillcara quillcaj, cangunara salurauni Señorbi.
					</seg>
					<seg id="b.ROM.16.23" type="verse">
						Gayo nishca, ñucara charij, shinallara iglesiara charij paihua huasii, cangunara saluraun. Erasto nishca, tesorero nishca llacta cullquira cuiraj runa, cangunara saluraun, shinallara ñucanchi uqui Cuarto nishca.
					</seg>
					<seg id="b.ROM.16.24" type="verse">
						Ñucanchi Señor Jesucristo gracia nishca tucui cangunahua achu. Amen.
					</seg>
					<seg id="b.ROM.16.25" type="verse">
						Dios cangunara shinzhiyachinara ushan, imasna nin ñuca evangelioi, shinallara Señor Jesucristo camachishcais, imasna Dios pai pacashca shimira ricuchin, huiñaünanda pacashcara.
					</seg>
					<seg id="b.ROM.16.26" type="verse">
						Astaun, cuna horas ricuchishcami, shinallara Diosmanda rimajguna Quillcashcaunai ricurin, imasna huiñai tiaj Dios
					</seg>
					<seg id="b.ROM.16.27" type="verse">
						Sapalla yachaj Diosta ahuayachishca achu Jesucristomanda huiñai huiñaigama. Amen.
					</seg>
				</div>
			</div>
			<div id="b.1CO" type="book">
				<div id="b.1CO.1" type="chapter">
					<seg id="b.1CO.1.1" type="verse">
						Pablo, Diospa munaimanda cayashca Jesucristo cachashca runa tucungaj, ñucanchi uqui Sostenesndi,
					</seg>
					<seg id="b.1CO.1.2" type="verse">
						Corinto llactai tiaj Diospa iglesiama quilícanchi, Cristo Jesuspi chicanyachishcaunama, chuyajguna tucungaj cayashcauna, shinallara tucui Señor Jesucristo shutii mañajgunaras, maibi tiaushas, quilícanchi. Paiga paiguna Señormi, shinallara ñucanchijpas.
					</seg>
					<seg id="b.1CO.1.3" type="verse">
						Gracia nishca ali iyairas cushi shunguras charichi ñucanchi Yaya Diosmanda, Señor Jesucristomandas.
					</seg>
					<seg id="b.1CO.1.4" type="verse">
						Tucui horas, Pagarachu nisha, ñuca Diosta agrasiuni canguna raigumanda, shinallara cangunama cushca Diospa gracia nishca ali iyaimandas Cristo Jesuspi;
					</seg>
					<seg id="b.1CO.1.5" type="verse">
						imasna canguna Cristoi pactajta bendiciai tucushcanguichi tucui shimiunais, tucui intindinais;
					</seg>
					<seg id="b.1CO.1.6" type="verse">
						imasna Cristomanda cuentashca shimi ali cierto ajta ricuchishcara cangunama.
					</seg>
					<seg id="b.1CO.1.7" type="verse">
						Shina ajllaira canguna ñucanchi Señor Jesucristo ricurimunara chapausha, mana imas Dios cuyashca pishinzhu cangunahua.
					</seg>
					<seg id="b.1CO.1.8" type="verse">
						Paiga canguna quirishcai cangunara shinzhiyachingami puchucai punzhagama, canguna causa illaj tucungaj ñucanchi Señor Jesucristo shamuna punzha pactamujpi.
					</seg>
					<seg id="b.1CO.1.9" type="verse">
						Dios cierto quirihuajllami. Paiga cangunara cayaca paihua Churi ñucanchi Señor Jesucristohua pariju compañasha causangaj.
					</seg>
					<seg id="b.1CO.1.10" type="verse">
						Cangunara rugauni, uquiuna, Señor Jesucristo shutira llaquishcamanda, canguna tucui shina tonoi rimanguichi, ama chican montombi chaupirisha, astaun tucui parijulla shu iyaiyujlla tucusha, shu iyarinallahuas, shu ricunallahuas.
					</seg>
					<seg id="b.1CO.1.11" type="verse">
						Cloeguna cuentahuanauca imasna cangunapura piñanaunguichi, ñuca uquiuna.
					</seg>
					<seg id="b.1CO.1.12" type="verse">
						Casna rimasha nini: Cangunamanda shu runa nin: Ñuca Pablo runami ani; shujga, Apolospaj, shujga Cefaspaj, shujga Cristohuajmi ani, nisha.
					</seg>
					<seg id="b.1CO.1.13" type="verse">
						¿Cristoga chaupirishca chari? ¿Pablo canguna randimanda chacatashcachu aca? ¿Pablo shutii bautisaricanguichiri?
					</seg>
					<seg id="b.1CO.1.14" type="verse">
						Diosta agrasini imasna cangunamanda mana pitas bautisacani, randi Crispollara Gayollaras,
					</seg>
					<seg id="b.1CO.1.15" type="verse">
						ama pihuas rimachu: Pablo shutii bautisaricani, nisha.
					</seg>
					<seg id="b.1CO.1.16" type="verse">
						Maspas Estéfanaspa aillura bautisacani. Chishujgunamanda mana pitas bautisacani yachin. Mana iyai tianzhu.
					</seg>
					<seg id="b.1CO.1.17" type="verse">
						Ñucaraga Cristo mana cachahuacachu bautisangaj, astaun evangelio ali shimira camachingaj. Mana rimacanichu yachashca shimihua, Cristo cruzta ama yanga rashca tucuchu.
					</seg>
					<seg id="b.1CO.1.18" type="verse">
						Chi cruzta cuentaj shimiga yanga shimimi nisha iyanaun chingariujguna, randi ñucanchima, quishpichiscauna asha, cai shimi Diospa ushaimi iyanchi.
					</seg>
					<seg id="b.1CO.1.19" type="verse">
						Quillcashcami tian: Yachajguna yachashcara huajlichishami, iyaiyujguna iyaira ichushami.
					</seg>
					<seg id="b.1CO.1.20" type="verse">
						¿Maibirairi yachaj? ¿Maibirairi ley shimira yachachij? ¿Maibirairi cuna horas rimaisiqui runa? ¿Manzhu Dios cai pacha yachanara yanga shimira cuenta rashca?
					</seg>
					<seg id="b.1CO.1.21" type="verse">
						Dios pai yachashcamanda cushcasna, mundu paita mana tupacachu paihua quiquin yachanamanda. Astaun Dios cucami quirijgunara quishpichingaj yanga nishca shimira camachishcamanda.
					</seg>
					<seg id="b.1CO.1.22" type="verse">
						Judío runaunaga munanaita rashcara ricuchihuai, ninaun; griego runaunaga yachanara mascanaun.
					</seg>
					<seg id="b.1CO.1.23" type="verse">
						Astaun ñucanchi Cristora chacatashcara camachinchi, judioguna ricujpi shu nijtana shimi, gentilguna ricujpi shu yanga loco shimi cuenta.
					</seg>
					<seg id="b.1CO.1.24" type="verse">
						Randi cayashcauna ricujpi, judio ashas gentil ashas, Cristoga Diospa ushaimi, Diospa yachanami.
					</seg>
					<seg id="b.1CO.1.25" type="verse">
						Dios yanga samira rashcaga runa yachanara yalin. Dios irqui samira rashcaga runamanda yali shinzhimi.
					</seg>
					<seg id="b.1CO.1.26" type="verse">
						Ricuichi uquiuna, imasna cayashca acanguichi. Cangunahua mana yapa ashca yachajguna tian, runa ricujpi, mana yapa ashca ushajguna, mana yapa ashca charíjguna.
					</seg>
					<seg id="b.1CO.1.27" type="verse">
						Astaunga Dios mundumanda upa ajgunara ajllacami yachaiyujgunara pingachingaj; shinallara mundumanda mana ushajgunara Dios ajllacami ushajgunara pingachingaj.
					</seg>
					<seg id="b.1CO.1.28" type="verse">
						Mundumanda pogriunaras, chijnishcaunaras Dios ajllaca, maspas ima illajtas ajllaca tiajgunara tucuchingaj.
					</seg>
					<seg id="b.1CO.1.29" type="verse">
						Dios shinami rarca pihuas ama valijmi ani nisha rimachu paihua ñaupajpi.
					</seg>
					<seg id="b.1CO.1.30" type="verse">
						Cristo Jesuspi Diospajguna anguichi. Dios rashcamanda Cristo ñucanchima yachanas, ali tucunas, chicanyachinas, rándisha llushpichinas tucushcami;
					</seg>
					<seg id="b.1CO.1.31" type="verse">
						imasna quillcashcami tian: Pi runas alabasha nisha, Diosta alabachu.
					</seg>
				</div>
				<div id="b.1CO.2" type="chapter">
					<seg id="b.1CO.2.1" type="verse">
						Shina ajllaira, uquiuna, ñuca cangunajma shamushca horas, Diospa shimira rimangaj, sumaj shimiunahua yachana shimiunahuas mana shamucanichu.
					</seg>
					<seg id="b.1CO.2.2" type="verse">
						Casna nisha iyacani: Cangunajpi tiausha mana imaras yachashachu astaun Jesucristollaras, pai chacatashcaras.
					</seg>
					<seg id="b.1CO.2.3" type="verse">
						Ñucaga sambayashca asha, manzhasha, chucchusha cangunahua tiaucani.
					</seg>
					<seg id="b.1CO.2.4" type="verse">
						Ñuca rimasha, ñuca camachisha, mana uyanalla shimihuas, mana runa yachanahuas rimacani, astaun Espíritu ricuchishcahuas ushaihuas rimacani.
					</seg>
					<seg id="b.1CO.2.5" type="verse">
						Casna rimacani canguna quirina ama runa yachashcai astaun Diospa ushanai shayarichu.
					</seg>
					<seg id="b.1CO.2.6" type="verse">
						Shinajpi yachana shimira ña yachajgunahua rimanchi. Cai yachanaga mana cai tiempomandachu, mana cai tiempo apuunamandachu. Chiguna tucui huañunaun.
					</seg>
					<seg id="b.1CO.2.7" type="verse">
						Ñucanchiga Dios pacashca yachana shimira rimanchi, paihua mana ricurij yachanara. Cai yachanaga callan horasmanda pacha Dios cuca ñucanchira sumacyachingaj.
					</seg>
					<seg id="b.1CO.2.8" type="verse">
						Cai yachanaraga cai tiempo apuunamandas mana pihuas intindicachu. Paiguna cai yachanara intindishca ashaga, Sumaj Ahua Pacha Señorda mana chacatanaunmaca.
					</seg>
					<seg id="b.1CO.2.9" type="verse">
						Randi, imasna quillcashca tian: Ima ñahui mana ricushcaras, ima rinri mana uyashcaras, runa shungüi mana iyashcaras, caigunara Dios puruntushcami paita llaquijguna gustangaj.
					</seg>
					<seg id="b.1CO.2.10" type="verse">
						Astaumbas Dios caigunara ñucanchima ricuchishcami paihua Espiritumanda. Espirituga tucuira mascan, ricun, Diospa atun yachanandi.
					</seg>
					<seg id="b.1CO.2.11" type="verse">
						¿Pita yachan runa iyashcaunara? Dueño espiritullami yachan. Shinallara Dios iyashcaunara mana pihuas yachacachu. Diospa Espiritullami yachaca.
					</seg>
					<seg id="b.1CO.2.12" type="verse">
						Cai pachamanda espiritura mana apishcanchichu, astaun Diosmanda Espiritura apishcanchi, pai ñucanchima cuyashcara ricsingaj.
					</seg>
					<seg id="b.1CO.2.13" type="verse">
						Caitaga mana rimanchichu runamanda yachana shimiunahua, astaun Espíritu yachachishca shimiunahua, Espíritu iyashcara, Espíritu cushca shimiunahua rimasha
					</seg>
					<seg id="b.1CO.2.14" type="verse">
						Randi yanga runa Diospa Espíritu iyaigunara mana ansas ricsinzhu, yanga shimimi yachin, nisha. Shinallara intindinara mana ushanzhu. Espiritui intindinallami.
					</seg>
					<seg id="b.1CO.2.15" type="verse">
						Espirituyuj runaga tucuira caman, randi mana pihuas paita camanzhu.
					</seg>
					<seg id="b.1CO.2.16" type="verse">
						¿Pita Señorba iyaira yachan? ¿Pi paita yachachinga? Randi ñucanchi quiquin Cristo iyaira charinchimi.
					</seg>
				</div>
				<div id="b.1CO.3" type="chapter">
					<seg id="b.1CO.3.1" type="verse">
						Uquiuna, cangunahua rimanara mana ushanchichu Espirituyujgunama cuenta, astaun ucha aicha munaira catijgunama cuenta, Cristoi huahua cuenta ajgunama.
					</seg>
					<seg id="b.1CO.3.2" type="verse">
						Leche yacullara upichisha, micunara mana caracanichu. Chi horaspi, micunara mana ushacanguichi, cunagamas mana ushanguichichu.
					</seg>
					<seg id="b.1CO.3.3" type="verse">
						Chara aicha munaira catijguna anguichi. Chijnijguna, piñanaujguna cangunahua tiausha, ¿manzhu aicha munaira catijguna anguichi yanga runauna cuenta purisha?
					</seg>
					<seg id="b.1CO.3.4" type="verse">
						Shu runa nin: Ñuca Pablomanda quirij ani; shujga: Ñuca Apolosmanda ani, nin. Shina rimasha, ¿manzhu aicha munaira catijguna anguichi?
					</seg>
					<seg id="b.1CO.3.5" type="verse">
						¿Pitairi Pablo? ¿Pitairi Apolos? Diosta sirvijgunami anchi cangunara quirichingaj, Dios caran dueñoma cushcasna.
					</seg>
					<seg id="b.1CO.3.6" type="verse">
						Ñuca tarpucani, Apolos yacura talica. Diosga iñachicami.
					</seg>
					<seg id="b.1CO.3.7" type="verse">
						Shinajpi tarpujpas yacura talijpas mana imaschu, randi iñachij Dioslla valin.
					</seg>
					<seg id="b.1CO.3.8" type="verse">
						Tarpujpas talijpas shujllami; shina ajllaira caran dueño pai rashca tupura apingami.
					</seg>
					<seg id="b.1CO.3.9" type="verse">
						Ñucanchi Dioshua pariju tarabajguna anchi, cangunaga Diospa chagra, Dios shayachishca huasi cuenta anguichi.
					</seg>
					<seg id="b.1CO.3.10" type="verse">
						Imasna Dios paihua gracia nishca ali iyaira cuhuaca, ñuca shu huasi rana yachaj cuenta istandi siquira churacani. Shu runaga chi ahuai huasira shayachin. Caran dueño cuirachu imasna rashara shayachin.
					</seg>
					<seg id="b.1CO.3.11" type="verse">
						Shu istandi siquiras mana pihuas ushanzhu churanara. Ña churashca istandi siqui Jesucristollami.
					</seg>
					<seg id="b.1CO.3.12" type="verse">
						Cai istandi siqui ahuai, maicambas curira, cullquira, valij rumiunara, caspira, quihuara, pangaunara paltasha shayachisha,
					</seg>
					<seg id="b.1CO.3.13" type="verse">
						caran dueño rashca tono ricuringami. Ricuchina punzhai ricsichishca anga. Ninai ricsichishca anga. Caran dueño rashca tupura ninahua camashca anga, ima tono ajpis.
					</seg>
					<seg id="b.1CO.3.14" type="verse">
						Maican runa rashcauna shayachishcai paltashca mana rupajpi, paganara apingami.
					</seg>
					<seg id="b.1CO.3.15" type="verse">
						Maican runa rashca tono rupajpi, pai pirdinga. Astaun pailla quishpingami, ninamanda quishpishcasna.
					</seg>
					<seg id="b.1CO.3.16" type="verse">
						¿Manzhu yachanguichi imasna Diospa templo huasi anguichi, imasna Diospa Espíritu cangunajpi causan?
					</seg>
					<seg id="b.1CO.3.17" type="verse">
						Maicambas Diospa huasira tulajpi, Dios paita tulangami. Diospa huasiga chicanyachishcami, cangunami cai huasi anguichi.
					</seg>
					<seg id="b.1CO.3.18" type="verse">
						Ama pihuas paulara umachichu. Cangunamanda maican runas: Cai tiempoi yachajmi ani, nisha, paihua yachanara saquichu, ali yachanara apingaj.
					</seg>
					<seg id="b.1CO.3.19" type="verse">
						Dios ricujpi, cai mundu yachana yanga upa cuenta yachanami. Quillcashca tian: Yachajgunara paiguna quiquin yachaushcai apin.
					</seg>
					<seg id="b.1CO.3.20" type="verse">
						Shinallara nin: Yachajguna iyashcaunaras Señor yachan, mana imajpas valinzhu.
					</seg>
					<seg id="b.1CO.3.21" type="verse">
						Chiraigumanda pihuas runaunara ama alabarichu.
					</seg>
					<seg id="b.1CO.3.22" type="verse">
						Tucui imas cangunajmi: Pablo, Cefas, cai pacha, causai, huañui, cuna horas, huasha horas, tucui tucui cangunajllami.
					</seg>
					<seg id="b.1CO.3.23" type="verse">
						Cangunaga Cristojmi anguichi, Cristoga Diospajmi.
					</seg>
				</div>
				<div id="b.1CO.4" type="chapter">
					<seg id="b.1CO.4.1" type="verse">
						Runauna ñucanchira ricsinauchu Cristora sirvijguna cuenta, Dios pacashca shimiunara yachachijguna cuenta.
					</seg>
					<seg id="b.1CO.4.2" type="verse">
						Maspas ministirinmi yachachijgunahua shimira pactachijguna anauchu.
					</seg>
					<seg id="b.1CO.4.3" type="verse">
						Cangunas, shu camajgunas ñucara camanaupi, mana yapa casunichu. Ñuca quiquinllaras mana camaunichu.
					</seg>
					<seg id="b.1CO.4.4" type="verse">
						Ñucajpi ima manali rana iyairas mana charinichu. Shina ajllaira mana chimandachu ali tucuni. Ñucara camajga Señormi.
					</seg>
					<seg id="b.1CO.4.5" type="verse">
						Shinajpi ama ñaupara taripanguichichu, Señor shamunagama. Paiga tucui llandui pacashcaras punzhai ricuchingami, tucui runa shungüi rasha nisha iyarishcaunaras. Chi horasllaira caran dueño Diosmanda paita alabashcara apingami.
					</seg>
					<seg id="b.1CO.4.6" type="verse">
						Cai tucuira ricuchishcani, uquiuna, ñucajpis Apolospajpis, shu ricuchina cuenta, cangunara llaquishcamanda, cangunaras yachachingaj quillcashca shimira casusha puringaj, ama mas tucusha, shu yachachijta valichisha shujtaga mana valichisha.
					</seg>
					<seg id="b.1CO.4.7" type="verse">
						¿Pita canda chicanyachin shujgunamanda? ¿Imara mana cuyashcara charinguiri? ¿Cuyashca ajpiga, ima rasha mas tucungui mana apij cuenta asha?
					</seg>
					<seg id="b.1CO.4.8" type="verse">
						Ña basta sajsashcanguichi. Ña charijguna tucushcanguichi. Ñucanchi illaushcai rey apuuna cuenta mandanguichi. Canguna rey apuuna tucunauchu nisha munanchi, ñucanchi shinallara cangunahua pariju rey apuuna tucungaj.
					</seg>
					<seg id="b.1CO.4.9" type="verse">
						Ñuca ricujpi, ñucanchi Dios cachashca runauna asha, pai ñucanchira churashcami puchucaigunara cuenta ricui tucungaj, huañungaj tarípashcaunara cuenta. Ricui tucushcanchi mundu ñahui pambais, angelguna ñahui pambais, runauna ñahui pambais.
					</seg>
					<seg id="b.1CO.4.10" type="verse">
						Cristora llaquishcamanda upauna cuenta tucushcanchi, astaun cangunaga iyaiyujguna anguichi; ñucanchi sambauna, canguna ursayujguna; canguna ali rimashcauna, ñucanchiga mana valichishcauna.
					</seg>
					<seg id="b.1CO.4.11" type="verse">
						Cunagama yarcachisha, upinaichisha, llushti asha, sajmai tucusha, huasi illaj tiashcanchi.
					</seg>
					<seg id="b.1CO.4.12" type="verse">
						Sambayasha tarabanchi, ñucanchi quiquin maquillahua rasha. Maldiciashca ajpi, bendicianchi. Tormendachinaupis ahuantanchi.
					</seg>
					<seg id="b.1CO.4.13" type="verse">
						Caminaupis ruganchi. Cunagama cai mundumanda chinda cuenta tucushcanchi, tucui runauna ichushca basura cuenta.
					</seg>
					<seg id="b.1CO.4.14" type="verse">
						Caita mana quillcauni cangunara pingachingaj, randi camachingaj, ñuca quiquin llaquishca churiunara cuenta.
					</seg>
					<seg id="b.1CO.4.15" type="verse">
						Cristoi chunga huaranga yachachijgunara charishallara, mana ashca yayaunara charinguichi. Ñucaga Cristo Jesuspi canguna yaya tucucani, paihua evangelio ali shimimanda.
					</seg>
					<seg id="b.1CO.4.16" type="verse">
						Chimanda nini, ñucara catiríjguna tucuichi.
					</seg>
					<seg id="b.1CO.4.17" type="verse">
						Chi raigumandalla Timoteora cachacani, paiga ñuca llaquishca churimi Señorbi, ñuca shimira pactachij. Cangunara iyarichingami ñuca Cristo ñambü puriushcara, ima samira yachachiuni tucui partii, tucui iglesiaunai.
					</seg>
					<seg id="b.1CO.4.18" type="verse">
						Huaquingunaga mas tucuisiquiuna tucushcanguichi, ñuca mana imahoraspas shamungaraushca cuenta.
					</seg>
					<seg id="b.1CO.4.19" type="verse">
						Randi Señor munajpi uctalla shamushami. Shamushaga, mas tucuisiquiunara ricsisha; mana paiguna shimira, astaumbas paiguna ushaira yachangaj.
					</seg>
					<seg id="b.1CO.4.20" type="verse">
						Dios mandana pacha mana shimiunamandallachu, astaun ushaimandami.
					</seg>
					<seg id="b.1CO.4.21" type="verse">
						¿Imara munanguichi? ¿Caspihuachu livachingaj shamusha? ¿Llaquij manso shunguhuachu shamusha cangunajma?
					</seg>
				</div>
				<div id="b.1CO.5" type="chapter">
					<seg id="b.1CO.5.1" type="verse">
						Cierto pacha cangunamanda shu runa huarmihua tacarishca ninaun. Chi tupullara mana rimanaunlla gentilgunahua. Shu runa paihua quiquin yaya huarmihua causaun, ninaun.
					</seg>
					<seg id="b.1CO.5.2" type="verse">
						Cangunaga mas tucuisiqui anguichi. ¿Manzhu llaquirina acanguichi, casna raj runara cangunajmanda anzhuchingaj?
					</seg>
					<seg id="b.1CO.5.3" type="verse">
						Cierto pacha ñucaga ñuca aichai cangunahua pariju mana tiaushallara, astaun espiritui tiausha, cangunahua tiaushcasna chita raj runara ña taripashcani.
					</seg>
					<seg id="b.1CO.5.4" type="verse">
						Cangunaga tandarisha, ñuca espíritu cangunahua tiaushas, Señor Jesucristo ushaihua,
					</seg>
					<seg id="b.1CO.5.5" type="verse">
						Señor Jesucristo shutii chi runara Satanasma entregaichi, paihua aichara tucuchingaj, randi paihua espíritu quishpichi tucungaj Señor Jesuspa punzhai.
					</seg>
					<seg id="b.1CO.5.6" type="verse">
						Mana valinzhu canguna alimi anchi nishcara: ¿Manzhu yachanguichi imasna ansahualla tandara punguichina polvo enterora punguichin?
					</seg>
					<seg id="b.1CO.5.7" type="verse">
						Shinajpi, rucu punguichina polvora ichuichi, canguna mushuj tanda tucungaj, punguichina polvo illaj, canguna ashcasna. Cristo ñucanchira quishpichina borregora ña huañuchiscami ñucanchimanda, ñucanchi pascua nishca cuenta.
					</seg>
					<seg id="b.1CO.5.8" type="verse">
						Shinajpi, istara rashunchi, mana rucu punguichina polvohua, mana manali shungu manali rana punguichina polvounahuas, astaun mana punguirishca tanda cuenta ali ranahuas cierto shimihuas istara rashunchi.
					</seg>
					<seg id="b.1CO.5.9" type="verse">
						Cangunara quillcacani shujhua tacarijgunah.ua ama compañangaj, nisha.
					</seg>
					<seg id="b.1CO.5.10" type="verse">
						Randi, ñuca casna nisha, mana nicanichu cai pachai tiaj shujhua tacarijgunahua, cullquira yapajta munajgunahuas, shuhuajgunahuas, runa rashca diosta adorajgunahuas ama compañangaj. Ñuca casna nishca ajpiga, cai mundumanda llucshinara ministinguichima.
					</seg>
					<seg id="b.1CO.5.11" type="verse">
						Astaun, casnami nisha quillcacani: Shu uqui nishca runa shujhua tacarij ajpi, cullquira yapajta munaj ajpi, runa rashca diosta adoraj ajpi, maldiciaj, machaisiqui, shuhuaj ajpis, ama paihua puringuichi. Cai sami runahua ama micunguichichu.
					</seg>
					<seg id="b.1CO.5.12" type="verse">
						¿Ima rasha iglesiamanda canzhai ajgunara taripaimacani? ¿Manzhu canguna iglesia ucui tiajgunara taripanguichi?
					</seg>
					<seg id="b.1CO.5.13" type="verse">
						Iglesiamanda canzhai ajgunara Diosmi taripanga. Chi uchara raj runara cangunajmanda anzhuchichi.
					</seg>
				</div>
				<div id="b.1CO.6" type="chapter">
					<seg id="b.1CO.6.1" type="verse">
						Cangunamanda shuj shu uquira piñashaga, ¿manzhu pingaringuichima mana quirijguna ñaupajpi taripachingaj? ¿Manzhu quirijguna ñaupajma riña aca taripachingaj?
					</seg>
					<seg id="b.1CO.6.2" type="verse">
						¿Manzhu yachanguichi imasna quirijguna mundura taripanara? Canguna mundura taripangaj rajguna asha, ¿manzhu ushanguichi ichilla taripanaunaras?
					</seg>
					<seg id="b.1CO.6.3" type="verse">
						¿Manzhu yachanguichi imasna angelgunara taripashun? Shinashas, maspas cai causaimanda taripanaunara taripanami anchi.
					</seg>
					<seg id="b.1CO.6.4" type="verse">
						Cai causaimanda ima taripana tiajpis, ¿ima rasha quirijguna ricujpi pishi valijguna ñaupajpi taripachinguichi?
					</seg>
					<seg id="b.1CO.6.5" type="verse">
						Cangunara pingachingaj shina nini. ¿Illanzhu cangunajpi shu iyaiyuj runas uquipura taripangaj?
					</seg>
					<seg id="b.1CO.6.6" type="verse">
						Astaunga, shu uqui shu uquira taripachin, shina rasha mana quirijguna ñaupajpi raun.
					</seg>
					<seg id="b.1CO.6.7" type="verse">
						Cangunapura taripajpi yapa mana valinzhu. Astaun ¿ima rasha mana ahuantangui canda manali rashcara? ¿Ima rasha mana ahuantangui quichusha nishcara quichunauchu?
					</seg>
					<seg id="b.1CO.6.8" type="verse">
						Randi canguna quiquin uquiunara manalira raunguichi, shinallara uquiunamandas quichunguichi.
					</seg>
					<seg id="b.1CO.6.9" type="verse">
						¿Manzhu yachanguichi, Dios mandana pachara mana apinaungachu manalira rajguna? Ama pandanguichichu: shujhua tacarijgunas, runa rashca diosta adorajgunas, huarmihua tacarijgunas, irusta rajgunas, caripura tacarijgunas,
					</seg>
					<seg id="b.1CO.6.10" type="verse">
						shuhuajgunas, munaisiquiunas, machajgunas, camijgunas, umachisha quichujgunas, Dios mandana pachara mana apinaungachu.
					</seg>
					<seg id="b.1CO.6.11" type="verse">
						Casna samira rajgunas acanguichi huaquinguna. Randi armachishca acanguichi, chicanyachishca acanguichi, alichi tucushcanguichi Señor Jesucristo shutii, ñucanchi Diospa Espiritumandas.
					</seg>
					<seg id="b.1CO.6.12" type="verse">
						Tucui imaras ranallami ñucahua, astaun mana tucui valinzhu; shinajllaira lugarda mana cunichu ima ranas ñucara vencingaj.
					</seg>
					<seg id="b.1CO.6.13" type="verse">
						Micunaga icsajmi, icsas micunajmi. Ishquindira Dios huasha tucuchinga. Runa aichaga mana rashcachu aca shujhua tacarisha causangaj. Runa aicha Señorbajmi, Señorbas runajmi.
					</seg>
					<seg id="b.1CO.6.14" type="verse">
						Señorda atarichij Diosga shinallara ñucanchira atarichingami paihua ushaihua.
					</seg>
					<seg id="b.1CO.6.15" type="verse">
						¿Manzhu yachanguichi imasna canguna aicha quiquin Cristo aicha partimi? ¿Shinajpi Cristo aicha partira quichusha, shujhua tacarij huarmima cushachu? ¡Mana pacha!
					</seg>
					<seg id="b.1CO.6.16" type="verse">
						¿Manzhu yachanguichi imasna shu cari shu shujhua tacarij huarmihua tacarisha paigunapura shu aichalla tucun? Quillcashca tian: Chi ishquiga shu aicha tucunaunga.
					</seg>
					<seg id="b.1CO.6.17" type="verse">
						Randi maicambas Señorhua llutarisha paihua shu espiritulla tucun.
					</seg>
					<seg id="b.1CO.6.18" type="verse">
						Shujhua tacarinamanda miticuichi. Shu tono uchaunaga aichamanda canzhaimi, randi shujhua tacarisha, dueño paihua quiquin aichara huajlichin.
					</seg>
					<seg id="b.1CO.6.19" type="verse">
						¿Manzhu yachanguichi imasna canguna aicha Santo Espíritu causana huasi ashcara, paiga canguna shungüi tian, Diosmanda paita charinguichi? Mana canguna quiquimbajchu anguichi.
					</seg>
					<seg id="b.1CO.6.20" type="verse">
						Randishca mari acanguichi. Shina asha, Diosta ahuayachinguichi canguna aichai, canguna espirituis. Diospajmi anaun.
					</seg>
				</div>
				<div id="b.1CO.7" type="chapter">
					<seg id="b.1CO.7.1" type="verse">
						Canguna quillcai tapushcamanda rimasha nini. Alimi cari huarmira ama llangachu.
					</seg>
					<seg id="b.1CO.7.2" type="verse">
						Astaun tacarisha tentarinamanda caran dueño paihua quiquin huarmira charichu, huarmis quiquin carira charichu.
					</seg>
					<seg id="b.1CO.7.3" type="verse">
						Cariga huarmihua casarashcai ranaunara pactachichu, shinallara huarmis carihua.
					</seg>
					<seg id="b.1CO.7.4" type="verse">
						Huarmi aichaga mana paihuajchu astaun paihua carijmi.
					</seg>
					<seg id="b.1CO.7.5" type="verse">
						Ama mitsanuichichu. Huaquin horasllai ishquindimanda munashaga saquinauchu, cungaillai Diosta mañangaj. Chi huashaga cutillara llutarinauchu, ama supai cangunara tentangaj ahuantanara mana ushashcamanda.
					</seg>
					<seg id="b.1CO.7.6" type="verse">
						Ñuca casna rimani mana mandasha, astaun lugarda cusha.
					</seg>
					<seg id="b.1CO.7.7" type="verse">
						Ñuca munani astaun, tucui runauna ñuca cuenta anauchu. Randi caran dueño Diosmanda paihua quiquin cuyashcara charin, shuj shu tonora, shujpas shu tonora.
					</seg>
					<seg id="b.1CO.7.8" type="verse">
						Maltaunaras, huaccha huarmiunaras nini: Alimi anma ñuca cuenta shinallara saquirinauchu.
					</seg>
					<seg id="b.1CO.7.9" type="verse">
						Randi ahuantanara mana ushashaga casaranauchu; casaranaipi huañuushaga, astaun alimi anma casarangaj.
					</seg>
					<seg id="b.1CO.7.10" type="verse">
						Casarashcaunaraga mandani, huarmi carimanda ama llushpirichu. Caitaga mana ñuca mandashca astaun Señor mandashcami.
					</seg>
					<seg id="b.1CO.7.11" type="verse">
						Llushpiríshaga, ama shujta apichu; mana casna rashaga cutillara llutarichu paihua quiquin carihua. Shinallara cariga ama ichuchu paihua huarmira.
					</seg>
					<seg id="b.1CO.7.12" type="verse">
						Shujgunama casna nini ñuca, mana Dios rimanzhu: Maican uqui shu mana quirij huarmira charisha, huarmi paihua pariju causasha nijpi, cari paita ama ichuchu.
					</seg>
					<seg id="b.1CO.7.13" type="verse">
						Shinallara huarmi mana quirij carira charisha, cari paihua pariju causasha nijpi, huarmi paita ama ichuchu.
					</seg>
					<seg id="b.1CO.7.14" type="verse">
						Mana quirij cari Diosma chicanyachishca tucun paihua huarmi raigumanda; shinallara mana quirij huarmi paihua cari raigumanda Diosma chicanyachishca tucun. Mana shina ajpi canguna churiuna yanga huahuaunami anaunma, astaun cuna chicanyachishca huahuaunami.
					</seg>
					<seg id="b.1CO.7.15" type="verse">
						Mana quirijga llushpirisha nijpi llushpirichu. Shina llushpirijpi, quirij uqui quirij pañi lugaryanmi. Dios ñucanchira cayahuaca cushihua causangaj.
					</seg>
					<seg id="b.1CO.7.16" type="verse">
						Huarmiga, ¿imara yachangui, camba carira quishpichingui chari? Cariga, ¿uñara yachangui, camba huarmira quishpichingui chari?
					</seg>
					<seg id="b.1CO.7.17" type="verse">
						Caran dueñoga Señor cushcallai causachu, Dios cayashcallais. Casnami mandani tucui iglesiaunai.
					</seg>
					<seg id="b.1CO.7.18" type="verse">
						¿Shu runa pai cayashcai circuncisionda rashcachu acai? Shina asha saquirichu. ¿Shujga mana circuncisionda rashcai cayai tucucai? Ama rachu circuncisionda.
					</seg>
					<seg id="b.1CO.7.19" type="verse">
						Circuncisionda ranas mana ranas mana imaschu, randi Dios mandashca shimira pactachina yapa valinmi.
					</seg>
					<seg id="b.1CO.7.20" type="verse">
						Caran dueño Dios cayashca horaspi tiashcasna tiachu.
					</seg>
					<seg id="b.1CO.7.21" type="verse">
						¿Can cayashca horaspi, sirvijchu acangui? Ama llaquirichu. Randi cacharinaupi llushpiringuilla.
					</seg>
					<seg id="b.1CO.7.22" type="verse">
						Maican runa sirvij ashcai cayashca tucujpi, Señorbi cacharishca runa cuenta tucun. Shinallara pihuas liuri ashcai cayashca tucujpi, Cristora sirvij runami tucun.
					</seg>
					<seg id="b.1CO.7.23" type="verse">
						Paganahua randishca acanguichi. Shinasha runaunara sirvijguna ama tucunguichichu.
					</seg>
					<seg id="b.1CO.7.24" type="verse">
						Shinajpi, uquiuna, imasna shu runa pai cayai tucushcasna, shinallara tiachu Diospa ñaupajpi.
					</seg>
					<seg id="b.1CO.7.25" type="verse">
						Huanra huarmiunamanda ima mandashca shimiras mana charinichu Señormanda, randi ñuca iyaimandalla rimani. Shina ajllaira, Señor ñucara llaquishcamanda, ñuca shimi quirinallami.
					</seg>
					<seg id="b.1CO.7.26" type="verse">
						Ñuca ricujpi, casna tormendarina horaspi alimi shu runa pai tiashcasnalla tiangaj.
					</seg>
					<seg id="b.1CO.7.27" type="verse">
						¿Canga, huarmiyujchu angui? Ama mascaichu llushpiringaj. ¿Huarmi illajchu angui? Casarangaj ama mascaichu.
					</seg>
					<seg id="b.1CO.7.28" type="verse">
						Randi can huarmira apishaga mana uchara raungui. Huanra huarmis casarasha mana uchara raun. Shina ajllaira casarajguna tormendarinaungami cai causaibi. Cai tormendarinamanda cangunara quishpichisha nicani.
					</seg>
					<seg id="b.1CO.7.29" type="verse">
						Shina ajllaira uquiuna, cangunara nini, tiempouna tucurinaun. Cunamanda huarmiyujguna mana huarmiyujgunasna causanauchu.
					</seg>
					<seg id="b.1CO.7.30" type="verse">
						Huacajguna mana huacajgunasna anauchu. Cushiyajguna mana cushiyajgunasna anauchu. Randijgunas mana imaras charijgunasna anauchu.
					</seg>
					<seg id="b.1CO.7.31" type="verse">
						Cai mundura gustajguna mana gustajgunasna anauchu. Cai mundu ricurina tono ña pasariunmi.
					</seg>
					<seg id="b.1CO.7.32" type="verse">
						Ñuca munani canguna ama llaquirisha tianauchu. Malta runa Señorbajta iyarin imasna Señorda cushiyachingaj.
					</seg>
					<seg id="b.1CO.7.33" type="verse">
						Huarmiyuj cariga mundura ricun paihua huarmira cushiyachingaj.
					</seg>
					<seg id="b.1CO.7.34" type="verse">
						Cariyuj mana cariyujpas shinallara caran samira iyarinaun. Huanra huarmi Señorbajta ricun chicanyachishca tucungaj, aichais espirituis. Randi cariyuj huarmiga cai mundumandara iyarin imasna rashara carira cushiyachingaj.
					</seg>
					<seg id="b.1CO.7.35" type="verse">
						Ñuca caita nini cangunara yanapangaj; mana shu tugllai cuenta urmachingaj, astaun ima aliras ima ali ricurijtas rai tucuchu, shinallara mana imas arcarichu canguna Señorbajma mayanllayamungaj.
					</seg>
					<seg id="b.1CO.7.36" type="verse">
						Shu runa paihua huanra ushushira mana ali rasha iyajpi, pai ña rucuyaupi casarangaj, shinallara yapa ministirijpi huarmi casar achu, shina rasha mana uchara ran.
					</seg>
					<seg id="b.1CO.7.37" type="verse">
						Astaun, pai shinzhi runa asha, ushushi casarangaj mana ministijpi, paihua munaira shinzhi huacachij asha, paihua ushushira mana casarachisha iyasha, paita huanralla huacachisha nisha, alimi raun.
					</seg>
					<seg id="b.1CO.7.38" type="verse">
						Shinajpi casarachij yaya alirami raun, mana casarachij yayaga astaun alirami raun.
					</seg>
					<seg id="b.1CO.7.39" type="verse">
						Casarashca huarmi paihua carihua huatashcami cari causaushcai. Randi cari huañujpiga, huarmi ña lugaryashcami, maicandas casarasha nijpi ushanllami, pai Señorbi quirij ajpi.
					</seg>
					<seg id="b.1CO.7.40" type="verse">
						Randi ñuca ricujpi huarmi shinalla tiasha mas cushi tucunma. Casna nisha Diospa Espíritu munaira charinimi nisha iyauni.
					</seg>
				</div>
				<div id="b.1CO.8" type="chapter">
					<seg id="b.1CO.8.1" type="verse">
						Runa rashca diosgunama ricuchishca micunamanda rimasha, ricsinchimi imasna tucui ñucanchi yachanimi nisha iyaunchi. Yachanaga runara yanga atunyachin, randi llaquinaga iñachin.
					</seg>
					<seg id="b.1CO.8.2" type="verse">
						Maicambas ñuca yachanimi nisha, chara mana imaras yachanzhu imasna rasha yachana anga.
					</seg>
					<seg id="b.1CO.8.3" type="verse">
						Maicambas Diosta llaquijpiga, Dios paita ricsin.
					</seg>
					<seg id="b.1CO.8.4" type="verse">
						Shinajpi runa rashca diosgunama ricuchishca micunamanda rimashaga, ñucanchi yachanchi imasna shu runa rashca dios mana imaschu cai mundui. Shu sapalla Diosmi tian.
					</seg>
					<seg id="b.1CO.8.5" type="verse">
						Huaquin dios nlshcauna tiashas cielois cai pachais, imasna ashca diosguna, ashca señorguna tianaun,
					</seg>
					<seg id="b.1CO.8.6" type="verse">
						shinajllaira ñucanchihua shu sapalla Dios tian, Dios Yayami. Paimandalla tucui rashcauna llucshinaun, ñucanchis paihuajta causaunchi. Shinallara shu Señor Jesucristollami tiaun. Paimandalla tucui imaras rashca aca, ñucanchis paimanda manchi.
					</seg>
					<seg id="b.1CO.8.7" type="verse">
						Randi mana tucui runauna caita intindinaunzhu. Huaquinguna ñaupa horasmanda runa rashca diosgunara adorajguna asha, cunagamas chi micunara micunaun chi diosgunama ricuchishcasna iyasha; shina rajpi, paiguna ali rana iyai samba asha huajlirin.
					</seg>
					<seg id="b.1CO.8.8" type="verse">
						Micunamanda mana mas chasquihuaj tucunchi Diospa ñaupajpi. Micusbas mana mas valij tucunchi, mana micushas mana pishi valij tucunchi.
					</seg>
					<seg id="b.1CO.8.9" type="verse">
						Ricuichi canguna liuri ashcara sambaunara ama urmachingaj.
					</seg>
					<seg id="b.1CO.8.10" type="verse">
						Shu runa canda runa rashca diospa huasi mesai tiajta ricusha, can Diosta ricsij runa asha, paiga samba runa asha, ¿manzhu runa rashca diosma ricuchishca micunara mas mas micungairi?
					</seg>
					<seg id="b.1CO.8.11" type="verse">
						Shina rasha, can yachashcamanda chi samba uqui urmasha chingarin. Chi uqui raigumandaga Cristo huañuca.
					</seg>
					<seg id="b.1CO.8.12" type="verse">
						Shina rasha, can uquiuna ñaupajpi uchara rasha, paiguna samba shungura chugrichisha, Cristo ñaupajpi uchara raungui.
					</seg>
					<seg id="b.1CO.8.13" type="verse">
						Chi raigumanda, micuna ñuca uquira urmachijpi, ñucaga imahoraspas mana micushachu aichara, ñuca uquira ama urmachingaj.
					</seg>
				</div>
				<div id="b.1CO.9" type="chapter">
					<seg id="b.1CO.9.1" type="verse">
						¿Manzhu Dios cachashca runa ani? ¿Manzhu liuri runa ani? ¿Manzhu ricushcani ñucanchi Señor Jesucristora? ¿Manzhu Señorbi canguna ñuca tarabana anguichi?
					</seg>
					<seg id="b.1CO.9.2" type="verse">
						Shujguna ñucara mana cachashca runachu ninaupis, cierto pacha canguna ricujpi cachashcami ani. Canguna ñuca cachashca ajta ricuchinami anguichi Señorbi.
					</seg>
					<seg id="b.1CO.9.3" type="verse">
						Ñucara causayachijgunama casna nisha cutipani:
					</seg>
					<seg id="b.1CO.9.4" type="verse">
						¿Manzhu dirichura charinchi micungajpas upingajpas?
					</seg>
					<seg id="b.1CO.9.5" type="verse">
						¿Manzhu dirichura charinchi quiquin casarashca quirij huarmira pushangaj, chishu cachashca runaunasna, Señorba uquiunasna, Cefasnas?
					</seg>
					<seg id="b.1CO.9.6" type="verse">
						Ñucas, Bernabés, ¿ñucanchillas tarabanara saquingaj mana ushanchichu?
					</seg>
					<seg id="b.1CO.9.7" type="verse">
						¿Pi soldaros paihua quiquin cullquihuachu guerrara rarcai? ¿Pi runas uvillas yurara tarpusha, paihua muyumanda manzhu upingai? Pi runas chivounara cuirasha, paigunamanda lechera manzhu upingai?
					</seg>
					<seg id="b.1CO.9.8" type="verse">
						¿Caita, yanga runasna rimasha ninichu? ¿Manzhu shinallara nin ley mandashca shimi?
					</seg>
					<seg id="b.1CO.9.9" type="verse">
						Moisés cushca ley shimii casna nin: Muyura aitasha llushtiu huagra shimira ama huataichu. ¿Dios huagrallarachu casna rimasha cuiran?
					</seg>
					<seg id="b.1CO.9.10" type="verse">
						¿Manzhu ñucanchimandas iyarin? Ari, ñucanchira yachachingaj quillcashcami. Huachuj runa cushihua chapasha huachuchu. Muyura llushtij runas cushihua chapasha llushtichu, huasha micunara iyarisha.
					</seg>
					<seg id="b.1CO.9.11" type="verse">
						Ñucanchi canguna espiritui imaras tarpusha, ¿manzhu pallana anchi canguna charishcaunamanda?
					</seg>
					<seg id="b.1CO.9.12" type="verse">
						¿Shujguna cangunajmanda pallanaupiga, manzhu ñucanchi maspas dirichura charinchi pallangaj? Casna rana dirichura mana apishcanchichu. Astaun imaras ahuantashcanchi Cristo aü evangelio shimira ama arcangaj.
					</seg>
					<seg id="b.1CO.9.13" type="verse">
						¿Manzhu yachanguichi imasna Diospa huasii chicanyachishcaunai tarabajguna Diospa huasimanda micunaun, shinallara altarbi sirvijguna altarmanda micunaun?
					</seg>
					<seg id="b.1CO.9.14" type="verse">
						Shinallara Señor mandashcaga casnami: evangelio shimira camachijgunaga evangelio shimimanda causanauchu.
					</seg>
					<seg id="b.1CO.9.15" type="verse">
						Randi ñucaga cai apinaunara imaras mana apishcanichu. Shinallara cai quillcashcai, chi apinaunaras mana apisha nishachu quillcashcani. Pihuas cai ñuca cushira quichusha nijpi, astaun ali huañunara munaima.
					</seg>
					<seg id="b.1CO.9.16" type="verse">
						Ñuca evangelio shimira camachishaga, ahuayanara mana ushanichu. Ursamanda camachinami ani. ¿Imara tucushairi Diospa shimira mana camachishaga?
					</seg>
					<seg id="b.1CO.9.17" type="verse">
						Caita ñuca munaimanda rashaga, paganara charishami. Randi mana ali munaihua rashaga, ñucara mandashca shimira pactachiuni.
					</seg>
					<seg id="b.1CO.9.18" type="verse">
						Shina rashaga, ¿ima cuyashcara apishairi? Caimi ñucara pagana: Cristo evangelio shimira camachisha, mana imaras apisha, yangamanda camachiuni, shimira camachishcamanda apiñara ushashas, mana apinichu.
					</seg>
					<seg id="b.1CO.9.19" type="verse">
						Mana pihuas ñucara mandajllaira, ñuca tucui runaunara sirvij tucushcani mas runaunara ganangaj.
					</seg>
					<seg id="b.1CO.9.20" type="verse">
						Judiogunama, judio cuenta tucucani, judiogunara ganangaj. Ley mandashca shimira uyajgunama, ley shimira uyajsna tucucani, uyajgunara ganangaj, ñuca mana uyaj ashallara.
					</seg>
					<seg id="b.1CO.9.21" type="verse">
						Ley shimira mana charijgunama, ley shimira mana charij cuenta tucucani, paigunara ganangaj, ñuca mana Dios mandashca shimi illaj asha, astaun Cristo mandashca shimira uyaj ani.
					</seg>
					<seg id="b.1CO.9.22" type="verse">
						Samba ajgunama samba sami tucucani, sambaunara ganangaj. Tucui runaunama ima tonos tucucani, ima tonoras rasha huaquingunara quishpichingaj.
					</seg>
					<seg id="b.1CO.9.23" type="verse">
						Cai tucuira rauni evangelio shimira llaquishcaraigumanda, paihua bendicionmanda imaras apingaj.
					</seg>
					<seg id="b.1CO.9.24" type="verse">
						¿Manzhu yachanguichi imasna pulazai callpajguna tucui callpanaun, astaun shujlla cuyashcara ganan? Shina callpanguichi ganangaj.
					</seg>
					<seg id="b.1CO.9.25" type="verse">
						Maicambas callpasha nisha, paihua aicha munaira arcan; paiguna callpanaun ismuihuaj panga llaitura ganangaj, astaun ñucanchiga mana ismuihuaj llaitura ganangaj callpaunchi.
					</seg>
					<seg id="b.1CO.9.26" type="verse">
						Ñuca casna callpauni, mana yanga callpasha. Nuca casna macanauni, mana huairallara macasha.
					</seg>
					<seg id="b.1CO.9.27" type="verse">
						Astaun ñuca quiquin aichallara macauni, ñuca quiquin aichara sirvichinimi, ñuca shujgunara camachij tucushca huasha ama ichui tucungaj.
					</seg>
				</div>
				<div id="b.1CO.10" type="chapter">
					<seg id="b.1CO.10.1" type="verse">
						Uquiuna, mana munanichu canguna cungaringaj imasna ñucanchi yayauna tucui puyu ucui tianauca, tucui Puca Lamarda pasanauca.
					</seg>
					<seg id="b.1CO.10.2" type="verse">
						Moisesma tucui bautisarinauca puyuis lamarbis.
					</seg>
					<seg id="b.1CO.10.3" type="verse">
						Dios cushca micunara tucui chi tonollara micunauca.
					</seg>
					<seg id="b.1CO.10.4" type="verse">
						Dios cushca upinara tucui chi tonollara upinauca, Dios cushca rumimanda llucshij ta, paigunara catij rumimanda. Cai rumiga Cristomi aca.
					</seg>
					<seg id="b.1CO.10.5" type="verse">
						Shinajllaira paigunamanda ashcaunahua Dios mana cushiyacachu. Chimanda tiyu pambai ichurinauca.
					</seg>
					<seg id="b.1CO.10.6" type="verse">
						Casna tucuca ñucanchira yachachingaj, ama paiguna cuenta irusta munangaj paiguna munashcasna.
					</seg>
					<seg id="b.1CO.10.7" type="verse">
						Ama runa rashca diosgunara adoranguichichu paigunamanda huaquinguna rashca cuenta, imasna quillcashcasna: Runauna tiarinauca micungaj upingaj, chihuasha atarinauca pujllangaj, nisha.
					</seg>
					<seg id="b.1CO.10.8" type="verse">
						Ama shujhua tacarishunchi paigunamanda huaquinguna rashca cuenta, imasna paiguna shina rashcamanda ishqui chunga quinsa huaranga tupu huañunauca shu punzhallai.
					</seg>
					<seg id="b.1CO.10.9" type="verse">
						Ama tentashunchi Señorda paigunamanda huaquinguna rashca cuenta, imasna ashcauna shina rajpi machacuiguna huañuchinauca.
					</seg>
					<seg id="b.1CO.10.10" type="verse">
						Ama piñashunchi Diosta, paiguna piñashca cuenta; huañuchij ángel paigunara huañuchica.
					</seg>
					<seg id="b.1CO.10.11" type="verse">
						Cai tucui tucunauca shu ricuchina cuenta, ñucanchira yachachingaj quillcashca aca, ñucanchiga puchucai punzhaunai causajguna anchi.
					</seg>
					<seg id="b.1CO.10.12" type="verse">
						Shinasha, maicambas ali shayaunimi nisha iyashaga, ali iyarichu ama urmangaj.
					</seg>
					<seg id="b.1CO.10.13" type="verse">
						Runaunara apiña tentaciongunalla cangunara apishcami. Diosga paihua shimira pactachijmi, mana lugarda cunga shu mana ahuantaihuaj tentación canda apingaj, astaun tentacionhua pariju shu quishpinara cachamunga canguna ahuantangaj.
					</seg>
					<seg id="b.1CO.10.14" type="verse">
						Shinajpi llaquishcauna, runa rashca diosta adoranamanda miticuichi.
					</seg>
					<seg id="b.1CO.10.15" type="verse">
						Iyaiyujgunara cuenta cangunara rimauni. Nuca rimashcara camaichi.
					</seg>
					<seg id="b.1CO.10.16" type="verse">
						Ñucanchi bendiciana vasora bendiciasha, ¿manzhu upiusha Cristo yahuarda pariju iyariunchi? Ñucanchi paquina tandaraga, ¿manzhu micusha Cristo aichara pariju iyariunchi?
					</seg>
					<seg id="b.1CO.10.17" type="verse">
						Imasna tanda shujlla ajpi, ñucanchi ashca ashas, shu aichallami anchi, tucui ñucanchi shu tandallara micushcamanda.
					</seg>
					<seg id="b.1CO.10.18" type="verse">
						Israel runaunara iyarichi paiguna causana tonoi. Sacrificio rashcaunara micujgunaga, ¿manzhu altarmanda micunaun?
					</seg>
					<seg id="b.1CO.10.19" type="verse">
						¿Imasna ajpira shina nini? ¿Runa rashca dios cierto diosmi ninichuiri? ¿Runa rashca diosgunama sacrificioi ricuchishca micunaga valijmi ninichuiri?
					</seg>
					<seg id="b.1CO.10.20" type="verse">
						Mana shina ninichu. Astaun caita nini: Gentilguna sacrificiora rashaga, supaigunama ricuchinaun, mana Diosma. Canguna supaigunahua pariju rangaj mana munanichu.
					</seg>
					<seg id="b.1CO.10.21" type="verse">
						Señorba vasora upiusha, supaihua vasoras mana ushanguichichu upinara. Señorba mesai tiarisha, supaiguna mesais mana ushanguichichu tiarínara.
					</seg>
					<seg id="b.1CO.10.22" type="verse">
						¿Señorda piñachishunzhuiri? ¿Paimanda yali ushajchu anchi?
					</seg>
					<seg id="b.1CO.10.23" type="verse">
						Tucuira rangaj lugarmi ani, shinajllaira mana tucuichu sirvin rangaj. Tucuira rangaj lugar ani, shinajllaira mana tucuichu ñucara shinzhiyachin.
					</seg>
					<seg id="b.1CO.10.24" type="verse">
						Pihuas paihua quiquin ali tucunara ama mascachu, astaun shujpa ali tucunara mascachu.
					</seg>
					<seg id="b.1CO.10.25" type="verse">
						Imaras aicha catuna huasii catushcara micuichilla, ama imaras tapusha ali rana iyaimanda.
					</seg>
					<seg id="b.1CO.10.26" type="verse">
						Cai pacha Señorbajmi, shinallara cai pachai tiajpas paihuajllami.
					</seg>
					<seg id="b.1CO.10.27" type="verse">
						Shu mana quirij runa cangunara cayajpi micungaj, canguna rinara munashaga, imara carashcaras micuichilla, mana imaras tapusha ali rana iyaimanda.
					</seg>
					<seg id="b.1CO.10.28" type="verse">
						Randi, shuj cangunama nijpi: Caiga runa rashca diosma sacrificioi ricuchishcami aca, ama micunguichichu, chi runa raigumanda, paihua ali rana iyaimanda.
					</seg>
					<seg id="b.1CO.10.29" type="verse">
						Paihua ali rana iyaimanda, nini, mana cambajmandachu. ¿Imaraigu shujpa ali rana iyaimanda ñuca taripashca ashairi?
					</seg>
					<seg id="b.1CO.10.30" type="verse">
						Ñuca, Pagarachu, nisha micushaga, ¿ima rasha cami tucushai chi ñuca agrasishca micunamanda?
					</seg>
					<seg id="b.1CO.10.31" type="verse">
						Shinajpi, micushas upishas imara rashas, tucuira raichi Diosta ahuayachingaj.
					</seg>
					<seg id="b.1CO.10.32" type="verse">
						Ama imaras ranguichichu shujgunara urmachingaj, judio ajpis, griego ajpis, Diospa iglesia ajpis.
					</seg>
					<seg id="b.1CO.10.33" type="verse">
						Ñucas shinallara imaras rasha, tucui runaunara cushiyachisha nini, mana ñuca quiquin ali tucunara iyarisha, randi
					</seg>
				</div>
				<div id="b.1CO.11" type="chapter">
					<seg id="b.1CO.11.1" type="verse">
						Ñucara catirichi imasna ñucas Cristora catirini.
					</seg>
					<seg id="b.1CO.11.2" type="verse">
						Cangunara nini: Alimi rashcanguichi, uquiuna, ñucara iyarishcamanda, shinallara yachachishca shimiunara ñuca rimashcasna huacachishcanguichi.
					</seg>
					<seg id="b.1CO.11.3" type="verse">
						Shinajllaira canguna yachangaj munani imasna caran cari umaga Cristomi; shinallara caran huarmi uma paihua carimi. Cristo umaga Diosmi.
					</seg>
					<seg id="b.1CO.11.4" type="verse">
						Maican cari paihua umara quillpashcahua Diosta mañasha, Diosmanda rimashas, paihua umara pingachin.
					</seg>
					<seg id="b.1CO.11.5" type="verse">
						Randi huarmiga, Diosta mañasha, Diosmanda rimashas, mana umara quillpasha, paihua umara pingachin. Paihua uma llambu rutushcasna tucun.
					</seg>
					<seg id="b.1CO.11.6" type="verse">
						Shu huarmi umara mana quillpasha nisha, aechara pitichu. Pinganaita tucuna ajpi aechara pitingaj rutungaj, umara quillpachu.
					</seg>
					<seg id="b.1CO.11.7" type="verse">
						Cariga umara ama quillpanachu. Pai Diospa ricurinami, Diospa sumajta ricuchin. Astaun huarmi cari sumajta ricuchin.
					</seg>
					<seg id="b.1CO.11.8" type="verse">
						Cari mana huarmimandachu, astaun huarmi carimanda rashcami aca.
					</seg>
					<seg id="b.1CO.11.9" type="verse">
						Shinallara cari mana huarmi raigumandachu rashca, randi huarmi cari raigumanda rashcami aca.
					</seg>
					<seg id="b.1CO.11.10" type="verse">
						Chimanda huarmi casuna señalda charinami anga umai, angelguna ricuushcamanda.
					</seg>
					<seg id="b.1CO.11.11" type="verse">
						Astaun Señorbi cari huarmira ministin imasna huarmis carira ministin.
					</seg>
					<seg id="b.1CO.11.12" type="verse">
						Imasna huarmi carimanda rashca aca, shinallara cuna cari huarmimanda pagarin. Randi tucui Diosmanda shamun.
					</seg>
					<seg id="b.1CO.11.13" type="verse">
						Canguna ricujpi, ¿shu huarmi umara mana quillpasha Diosta mañajpi alichu?
					</seg>
					<seg id="b.1CO.11.14" type="verse">
						¿Manzhu canguna quiquin iyaibi pinganaitami shu cari suni aechara charingaj?
					</seg>
					<seg id="b.1CO.11.15" type="verse">
						Astaun huarmiga suni acchayuj asha, caiga paihuajta valin. Acchaga paima cushcami quillpangaj.
					</seg>
					<seg id="b.1CO.11.16" type="verse">
						Shinajllaira huaquinguna cai shimira mana munajpis, ñucanchiga huarmi mana quillpana yachaira mana charinchichu, shinallarami tucun Diospa iglesiaunai.
					</seg>
					<seg id="b.1CO.11.17" type="verse">
						Ñuca ña rimangaraushcai cangunara mana alabanichu. Canguna tandarishaga, alira mana raunguichichu astaun manalira.
					</seg>
					<seg id="b.1CO.11.18" type="verse">
						Ñaupa pundaga, casna nisha cuentahuanauca: canguna iglesiai tandarisha saa chicanyanguichi, caran monton tucusha. Caita ñaca ñaca quirinimi.
					</seg>
					<seg id="b.1CO.11.19" type="verse">
						Ministirinmi huaquin tono iyarijguna tiangaj cangunahua, ali valijguna ricsi tucungaj cangunahua.
					</seg>
					<seg id="b.1CO.11.20" type="verse">
						Shinajpi canguna tandarisha, Señorba cenara micungaj mana shamunguichichu.
					</seg>
					<seg id="b.1CO.11.21" type="verse">
						Astaun, caran dueño paihua quiquin micunara uctalla micusha nin. Shina rajpi, shu runa yarcaihua tian, shujga machan.
					</seg>
					<seg id="b.1CO.11.22" type="verse">
						¿Manzhu huasiunara charinguichi chihui micungaj upingaj? ¿Casna rasha, Diospa iglesiara pishiyachinguichichu? ¿Mana charijgunaras pingachinguichichu? ¿Imara nishai ñuca? ¿Cangunara aiabashachu? Mana pacha. Caimanda mana alabanichu cangunara.
					</seg>
					<seg id="b.1CO.11.23" type="verse">
						Ñuca cangunara yachachishcara quiquin Señormandami apicani, imasna Señor Jesús paita entregana tutai tandara apica;
					</seg>
					<seg id="b.1CO.11.24" type="verse">
						Diosta agrasishca huasha, tandara paquica. Apichi, micuichi, nica; caiga ñuca aichami cangunajta paquishca. Caita ranguichi ñucara iyaringaj.
					</seg>
					<seg id="b.1CO.11.25" type="verse">
						Shinallara micui pasashca huasha vasora apica, casna nisha: Cai vasoga mushuj pactachina shimimi, ñuca yahuarbi cushcami. Caran cuti upishaga, ñucara iyarisha ranguichi.
					</seg>
					<seg id="b.1CO.11.26" type="verse">
						Shinajpi tucui cuti cai tandara micusha, vinora upishas, Señor huañushcara ricuchinguichi, pai shamunagama.
					</seg>
					<seg id="b.1CO.11.27" type="verse">
						Maicambas cai tandara mana iyarishcahua micusha, Señorba vasora mana iyarishcahua upishas, Señorba aicharas yahuardas pishiyachishcamanda causayai tucungami.
					</seg>
					<seg id="b.1CO.11.28" type="verse">
						Chimanda caran dueño paulara camachu, shina rashas tandara micuchu vasora upichu.
					</seg>
					<seg id="b.1CO.11.29" type="verse">
						Maicans yangamanda micusha upisha, Señorba aichara mana iyarisha, taripanara micun, upin paihuajta.
					</seg>
					<seg id="b.1CO.11.30" type="verse">
						Chimanda ashca sambauna, ashca ungushcauna tianaun cangunahua, ashcauna huañuibi puñunaun.
					</seg>
					<seg id="b.1CO.11.31" type="verse">
						Ñucanchiga ñucanchillara camasha, mana taripai tucunchimachu.
					</seg>
					<seg id="b.1CO.11.32" type="verse">
						Astaun taripai tucujpiga, Señorga ñucanchira livachin, ñucanchi ama munduhua pariju causayai tucungaj.
					</seg>
					<seg id="b.1CO.11.33" type="verse">
						Shina ajpi, ñuca uquiuna, canguna micungaj tandarishaga, parijumanda chapaichi.
					</seg>
					<seg id="b.1CO.11.34" type="verse">
						Maicambas yarcachishca ashaga, paihua quiquin huasii micuchu, canguna tandarishcai ama taripai tucungaj. Ñuca shamushaga shujgunaras alichishami.
					</seg>
				</div>
				<div id="b.1CO.12" type="chapter">
					<seg id="b.1CO.12.1" type="verse">
						Mana munanichu uquiuna, canguna yachai illaj tucunara Espíritu cuyashcaunamanda.
					</seg>
					<seg id="b.1CO.12.2" type="verse">
						Canguna yachanguichi imasna mana quirishca horaspi runa rashca upa diosgunara caticanguichi maimas pushai tucusha.
					</seg>
					<seg id="b.1CO.12.3" type="verse">
						Chimanda intindipaichi mana pihuas Diospa Espirituhua: Jesús maldiciashca achu, nisha rimanzhu. Shinallara mana pihuas rimanara ushanzhu, Jesús Señormi nisha, Santo Espíritu mana yanapajpi.
					</seg>
					<seg id="b.1CO.12.4" type="verse">
						Ima tono cuyashcas tianmi, randi Espirituga chi tonollarami.
					</seg>
					<seg id="b.1CO.12.5" type="verse">
						Ima tono sirvinas tianmi, randi Señorga chi tonollarami.
					</seg>
					<seg id="b.1CO.12.6" type="verse">
						Ima tono tarabanas tianmi, randi tucuira raj Dios chi tonollarami.
					</seg>
					<seg id="b.1CO.12.7" type="verse">
						Caran dueñoma Espíritu ricurimunmi yanapangaj.
					</seg>
					<seg id="b.1CO.12.8" type="verse">
						Shujma, Espíritu ali iyarina shimira cun; shujmaga ali yachana shimira chi quiquin Espíritu cun.
					</seg>
					<seg id="b.1CO.12.9" type="verse">
						Shujma quirinara chi Espiritumanda cushcami; shujma ungüigunara alichinara chi Espiritumanda cushcami.
					</seg>
					<seg id="b.1CO.12.10" type="verse">
						Shujmaga munanaita ranara rangaj cushcami; shujma Diosmanda shimira rimangaj; shujma espirituunara ricsinara, shujma shu tono shimiunara rimanara; shujma shu tono shimiunara chimbachinara cushcami.
					</seg>
					<seg id="b.1CO.12.11" type="verse">
						Cai tucui ranauna shu Espiritumandallami, caran dueñoma cun pai munashcasna.
					</seg>
					<seg id="b.1CO.12.12" type="verse">
						Imasna runa aicha shujllami, shinajllaira ashca partiunara charin, chi tucui partiuna ashcauna ajllaira shu aichallami tucun; shinallarami Cristo.
					</seg>
					<seg id="b.1CO.12.13" type="verse">
						Shu Espiritullai tucui bautisashca anchi shu aichallai, judioguna ashas, griegouna ashas, sirvijguna ashas, liuríuna ashas. Tucui ñucanchi chi Espirítumandalla upichishca acanchi.
					</seg>
					<seg id="b.1CO.12.14" type="verse">
						Aichaga mana shu partiüachu, astaun ashca partiunara charin.
					</seg>
					<seg id="b.1CO.12.15" type="verse">
						Chaqui nijpi: Ñuca mana maqui asha, mana aichamandachu ani, ¿shina nijpi mana aichamandachu tucun?
					</seg>
					<seg id="b.1CO.12.16" type="verse">
						Rinri nijpi: Mana ñahui asha, mana aichamandachu ani, ¿shina nijpi, mana aichamandachu tucun?
					</seg>
					<seg id="b.1CO.12.17" type="verse">
						Entero aicha ñahuilla ajpi, ¿maibirairi rinri? Entero aicha rinrilla ajpiga, ¿maibirairi muctina?
					</seg>
					<seg id="b.1CO.12.18" type="verse">
						Cunaga Dios caran partira aichai churashcami, pai munashcasna.
					</seg>
					<seg id="b.1CO.12.19" type="verse">
						Tucui parti shu aichalla ajpi, ¿maibira angairi entero aichaga?
					</seg>
					<seg id="b.1CO.12.20" type="verse">
						Cuna randi, ashca partiuna tiashallara, shu aichallami tian.
					</seg>
					<seg id="b.1CO.12.21" type="verse">
						Ñahui maquira rimanara mana ushanzhu, canda mana ministinichu, nisha. Shinallara umas chaquira rimanara mana ushanzhu, canda mana ministinichu, nisha.
					</seg>
					<seg id="b.1CO.12.22" type="verse">
						Astaun aichamanda pishilla yachij partiuna maspas ministirinaun.
					</seg>
					<seg id="b.1CO.12.23" type="verse">
						Aicha partiuna pishi valijguna yachijpi, mas sumajlla churachinchi, mana ali ricurij partiunara mas alira cuiranchi.
					</seg>
					<seg id="b.1CO.12.24" type="verse">
						Ali ricurij partiunaga mana ministinaun yanapanara. Astaun Dios tucui aicha partiunara ali churashcami, mana ali ricurij partiunara mas valichisha,
					</seg>
					<seg id="b.1CO.12.25" type="verse">
						tucui aicha partiuna pariju valishca anauchu, tucui partiuna parijumanda cuirangaj.
					</seg>
					<seg id="b.1CO.12.26" type="verse">
						Shina ajpi shu parti tormendarijpi, tucui partiuna tormendarinaun. Shu parti ahuayachishca ajpi, tucui partiuna pariju cushiyanaun.
					</seg>
					<seg id="b.1CO.12.27" type="verse">
						Canguna Cristo aichami anguichi, caran dueño paihua aichamanda shu partillami.
					</seg>
					<seg id="b.1CO.12.28" type="verse">
						Dios paihua iglesiai caran tono cuyashcaunara churashcami; ñaupa punda pai cachashca runauna, chi huasha Diosmanda rimajguna, chi huasha yachachijguna, chi huasha munanaita rajguna, chi huasha ungüigunara alichijguna, shujgunara yanapajguna, mandajguna, shu tono shimiunara rimajguna.
					</seg>
					<seg id="b.1CO.12.29" type="verse">
						¿Tucuichu cachashcauna anaun? ¿Tucuichu Diosmanda rimajguna? ¿Tucuichu yachachijguna? ¿Tucuichu munanaita rajguna?
					</seg>
					<seg id="b.1CO.12.30" type="verse">
						¿Tucuichu ungushcaunara alichinara ushanaun? ¿Tucuichu shu tono shimiunara rimanaun? ¿Tucuichu shu tono shimiunara chimbachinaun?
					</seg>
					<seg id="b.1CO.12.31" type="verse">
						Mas valij cuyashcaunara mascaichi. Shinajllaira shu yali valij ñambiraga cangunara ricuchini.
					</seg>
				</div>
				<div id="b.1CO.13" type="chapter">
					<seg id="b.1CO.13.1" type="verse">
						Ñuca runa shimiras, angelba shimiras mana llaquisha rimashaga, uyarij campana cuenta, tilin tilin nij yanga iru pulato cuenta ani.
					</seg>
					<seg id="b.1CO.13.2" type="verse">
						Diosmanda shimira rimanara ushashas, tucui pacashcaras, tucui yachanaras intindiushas, urcura anzhuchina tupu quirinara charishas, astaun mana llaquishaga, mana imajpas vahnichu.
					</seg>
					<seg id="b.1CO.13.3" type="verse">
						Ñuca tucui charishcaunara cuyashas mana charijgunara carangaj, ñuca quiquin aichara rupangaj cuyashas, astaun mana llaquishaga, mana ansas sirvihuanzhu.
					</seg>
					<seg id="b.1CO.13.4" type="verse">
						Llaquinaga unaira chapanmi, ali shunguyujmi. Llaquinaga mana chijninzhu; llaquinaga mana pimandas yali tucusha ninzhu; yapa valinimi nisha, mana ninzhu.
					</seg>
					<seg id="b.1CO.13.5" type="verse">
						Ima mana ricuihuajtas mana ranzhu, paihua quiquimbajtas mana mascanzhu, mana dsaslla piñarinzhu, ima manali rashcaras mana iyarinzhu.
					</seg>
					<seg id="b.1CO.13.6" type="verse">
						Llaquina manalira uyashaga mana cushiyanzhu, randi cierto shimira uyasha cushiyanmi.
					</seg>
					<seg id="b.1CO.13.7" type="verse">
						Llaquina tucuira ahuantanmi, tucuira quirinmi, tucuira chapanmi, tucuira ahuantasha chasquinmi.
					</seg>
					<seg id="b.1CO.13.8" type="verse">
						Llaquinaga mana imahoraspas tucurinzhu, astaun Diosmanda rimashcaunaga illanaungami, shu tono shimiunaga tucurinaungallami, shinallara yachanaga pasangami.
					</seg>
					<seg id="b.1CO.13.9" type="verse">
						Ñucanchi yachana mana pactajtachu, Diosmanda rimanas mana pactajtachu.
					</seg>
					<seg id="b.1CO.13.10" type="verse">
						Shina ajllaira ali pactajta shamujpiga, ima mana pactajtas pasangami.
					</seg>
					<seg id="b.1CO.13.11" type="verse">
						Ñuca huahua ashcai, huahua cuenta rimacani, huahua cuenta iyaricani, huahua cuenta intindicani. Astaun shunguyuj tucushaga huahua tono ranara saquicani.
					</seg>
					<seg id="b.1CO.13.12" type="verse">
						Cuna espejoi ricusha cuenta, mana chiujlla ricunchichu, randi huasha horas ñahuipura ricushun. Cuna ansallara yachani, huashaga tucuira ricsishami, imasna ñuca ali ricsishca acani.
					</seg>
					<seg id="b.1CO.13.13" type="verse">
						Shinajpi quirinas, chapanas, llaquinas saquirinaunmi, cai quinsa. Randi, caigunamanda yali valijga llaquinami.
					</seg>
				</div>
				<div id="b.1CO.14" type="chapter">
					<seg id="b.1CO.14.1" type="verse">
						Llaquina nambira catichi. Espiritui cuyashcaunara mascaichi, maspas Diosmanda shimira rimangaj.
					</seg>
					<seg id="b.1CO.14.2" type="verse">
						Shu tono shimiunara rimajga Diosmalla riman, mana runaunama. Mana pihuas intindinzhu pai rimashcara, Espiritumanda pacashca shimira rimajpi.
					</seg>
					<seg id="b.1CO.14.3" type="verse">
						Astaun Diosmanda rimajga runaunama riman, paigunara iñachingaj, cariyachingaj, cushiyachingajpas.
					</seg>
					<seg id="b.1CO.14.4" type="verse">
						Shu tono shimira rimajga pai quiquinllara shinzhiyachin, randi Diosmanda rimaj iglesiara iñachin.
					</seg>
					<seg id="b.1CO.14.5" type="verse">
						Shinajllaira, ñuca munani tucui canguna shu tono shimiunara rimanauchu, chita munashallara mas munani canguna Diosmanda rimangaj. Shu tono shimira rimajmanda, pai shimira mana chimbachijpiga iglesiara intindichingaj, yali valinmi Diosmanda rimaj.
					</seg>
					<seg id="b.1CO.14.6" type="verse">
						Uquiuna, ñuca cangunajma shamujpiga, shu tono shimiunara rimajpi, ¿imajta valingai cangunara yanapangaj, ñuca mana
					</seg>
					<seg id="b.1CO.14.7" type="verse">
						Mana causaj tucanauna uyaríjpi, llautasna, guitarrasna, mana intindinalla uyaríjpi, ¿imasna rashara llautahua guitarrahua tucashcara yachana angai?
					</seg>
					<seg id="b.1CO.14.8" type="verse">
						Cormetara mana ali tucajpi, ¿pita yachangai guerrara ranara puruntungaj?
					</seg>
					<seg id="b.1CO.14.9" type="verse">
						Shinallara canguna mana intindihuajta rimajpi, ¿pita intindingai canguna rimashcara? Huairaí yanga rimashca cuenta tucunga.
					</seg>
					<seg id="b.1CO.14.10" type="verse">
						Cai mundui ashca ima tono shimiunas tianmi. Tucui shimi alimi uyarin.
					</seg>
					<seg id="b.1CO.14.11" type="verse">
						Shina ajllaira ñuca mana chi shimira intindisha, chi shimira rimajhua ñuca shu carumanda shamuj cuenta tucusha, shinallara paihuas shu carumanda runa cuenta angami ñucahua.
					</seg>
					<seg id="b.1CO.14.12" type="verse">
						Cangunahua shinallarami. Espiritumanda cuyashcaunara munaichi; iglesiara shinzhiyachina tono cuyashcaunara ashcara mascaichi.
					</seg>
					<seg id="b.1CO.14.13" type="verse">
						Chi raigumanda maicambas shu tono shimira rimasha, chimbachina ushaira Diosmanda mañachu.
					</seg>
					<seg id="b.1CO.14.14" type="verse">
						Ñuca shu mana ricsishca shimii Diosta mañajpi, ñuca espíritu manan, shina ajllaira ñuca iyaibi mana imaras intindinichu.
					</seg>
					<seg id="b.1CO.14.15" type="verse">
						¿Imara rashai? Espirituhua rimasha, shinallara iyaihuas; espirituhua cantasha, shinallara iyaihuas.
					</seg>
					<seg id="b.1CO.14.16" type="verse">
						Can espirítullai Diosta bendiciajpi, shu mana intindij runa can rimashcara uyashas mana intindishas, ¿ima rashara chi Amen nishcara ningairi can agrasishcai, can rimashcara mana intindisha?
					</seg>
					<seg id="b.1CO.14.17" type="verse">
						Canga ali pacha agrasiungui, shina ajllaira chi runa mana intindisha, mana shinzhiyachi tucun.
					</seg>
					<seg id="b.1CO.14.18" type="verse">
						Diosta agrasini imasna ñuca tucui cangunamanda yali shu tono shimiunahua rimauni.
					</seg>
					<seg id="b.1CO.14.19" type="verse">
						Iglesiaiga mas munani pichca shimiunara rimangaj intindinahua, shujgunara yachachingaj; randi shu chunga huaranga shimira mana ricsishca shimii rimashca mana ansas valinzhu.
					</seg>
					<seg id="b.1CO.14.20" type="verse">
						Uquiuna, ama huahuauna cuenta iyanguichichu, astaunga uchara ranaunai huahuauna cuenta aichi; randi iyarinaiga rucuuna cuenta tucuichi.
					</seg>
					<seg id="b.1CO.14.21" type="verse">
						Ley mandashca shimii quillcashca tian: shu tono shimiunahuas, shu tono rimaj shimi caramandas cai runaunama urimashami, shina ajpis mana uyahuanaungachu, Señor nin.
					</seg>
					<seg id="b.1CO.14.22" type="verse">
						Shinajpi, shu tono shimiuna shu ricuchina cuenta tucun mana quirijgunama, astaun Diosmanda cushca shimiuna quirijgunama shu ricuchina cuenta tucunaun.
					</seg>
					<seg id="b.1CO.14.23" type="verse">
						Entero iglesiaga shujpi tandarijpi, tucui runauna mana ricsishca shimiunahua rimanaupi, mana intindij runauna, mana quirij runaunas icusha, ¿manzhu iyai illaj locounami, nisha rimanaungai?
					</seg>
					<seg id="b.1CO.14.24" type="verse">
						Randi tucui quirijguna Diosmanda rimanaupi, shu mana quirij, shu mana intindij runa icusha, uyasha, tucui runauna rimashcamanda paihua uchara riparanga, taripai tucunga.
					</seg>
					<seg id="b.1CO.14.25" type="verse">
						Paihua shungüi pacashcaga ricuringami. Shina tucujpi tuama urmasha, Diosta adorangami, cierto Dios caibi tiaunmi cangunahua, nisha.
					</seg>
					<seg id="b.1CO.14.26" type="verse">
						Shinajpi, ¿imarai, uquiuna? Canguna tandarijpi, caran dueño shu cantanara, shu yachachina shimira, shu Diosmanda shimira, shu mana ricsishca shimira, shu shimira chimbachishcara charin. Tucuira raichi shujgunara shinzhiyachingaj.
					</seg>
					<seg id="b.1CO.14.27" type="verse">
						Mana ricsishca shimiunara rimanaupi, ishquilla quinsalla rimanauchu, shuj shujlla rimasha; shujga chimbachichu rimashca shimiunara.
					</seg>
					<seg id="b.1CO.14.28" type="verse">
						Shu chimbachij runa illajpiga, chunlla saquirichu iglesiai. Shungu ucullai paularas Diostas rimachu.
					</seg>
					<seg id="b.1CO.14.29" type="verse">
						Shinallara Diosmanda rimajguna, ishquilla quinsalla rimanauchu, shujguna paiguna rimashcara camanauchu.
					</seg>
					<seg id="b.1CO.14.30" type="verse">
						Camba rayai tiau runama shu shimira cushcara charijpi, ñaupa rimaj randi saquichu.
					</seg>
					<seg id="b.1CO.14.31" type="verse">
						Tucuiga Diosmanda rimanara ushanguichimi, shuj shujlla rimasha, tucui yachanauchu, tucui cariyashca anauchu.
					</seg>
					<seg id="b.1CO.14.32" type="verse">
						Diosmanda rimajguna espirituuna Diosmanda rimajgunara uyanaun.
					</seg>
					<seg id="b.1CO.14.33" type="verse">
						Dios mana mulujta rajchu, randi sumajta raj Diosmi.
					</seg>
					<seg id="b.1CO.14.34" type="verse">
						Imasna tucui iglesiaunai, canguna huarmiuna chunlla tianauchu tandarishcaunai. Paigunara lugarda mana cushcachu rimangaj, astaun mandashcara uyanauchu, ley mandashca shimi mandashcasna.
					</seg>
					<seg id="b.1CO.14.35" type="verse">
						Huarmiuna imaras yachasha nisha, cariunara tapunauchu huasii. Shu huarmi tandarishcai rimajpi pinganaitami.
					</seg>
					<seg id="b.1CO.14.36" type="verse">
						¿Imarairi? ¿Cangunamandachu llucshica Diospa shimi? ¿Cangunamallachu pactamuca?
					</seg>
					<seg id="b.1CO.14.37" type="verse">
						Maicambas, Diosmanda rimajmi ani, Espirituyujmi ani nisha, paiga ñuca quillcashcara Señor mandashcauna ajta ricsichu.
					</seg>
					<seg id="b.1CO.14.38" type="verse">
						Maicans caita mana ricsijpi, paihuas ama ricsi tucuchu.
					</seg>
					<seg id="b.1CO.14.39" type="verse">
						Shinajpi, uquiuna, Diosmanda rimangaj mascaichi; shinallara runauna shu tono shimiunara rimangaj ama arcaichichu.
					</seg>
					<seg id="b.1CO.14.40" type="verse">
						Tucui ranaunara ali ricuihuajlla raichi, caran shuj paihua tornoi.
					</seg>
				</div>
				<div id="b.1CO.15" type="chapter">
					<seg id="b.1CO.15.1" type="verse">
						Uquiuna, cangunara cuentasha nini ñuca cangunara camachishca evangelio ali shimira. Cai shimira uyacanguichi, shinallara catiunguichi.
					</seg>
					<seg id="b.1CO.15.2" type="verse">
						Cai shimi cangunara quishpichinmi, canguna ñuca camachishca shimira ali huacachijpi, mana yanga quirishca ajpi.
					</seg>
					<seg id="b.1CO.15.3" type="verse">
						Ñaupa punda ñuca quiquin uyashcara cangunara yachachicani: Imasna Cristo ñucanchi uchamanda huañuca, Quillcai quillcashcasna.
					</seg>
					<seg id="b.1CO.15.4" type="verse">
						Pambashca aca, quinsa punzhai causarímuca, Quillcai quillcashcasna.
					</seg>
					<seg id="b.1CO.15.5" type="verse">
						Cefasma ricurimuca, huasha chunga ishqui yachachishca runaunamas.
					</seg>
					<seg id="b.1CO.15.6" type="verse">
						Chimanda huasha, pichca patsac yali runaunama ricurimuca. Chigunamanda ashcauna cunagama causanaunmi, huaquingunalla ña huañusha puñunaun.
					</seg>
					<seg id="b.1CO.15.7" type="verse">
						Chimanda huasha, Jacoboma ricurimuca, huashaga tucui cachashca runaunama.
					</seg>
					<seg id="b.1CO.15.8" type="verse">
						Tucuimanda puchucaibi, ñucamas ricurimuca, shu cungaimanda llucshij huahuama cuenta.
					</seg>
					<seg id="b.1CO.15.9" type="verse">
						Ñucaga cachashca runaunamanda pishi mani, mana valinichu cachashca runa ni tucungaj, ñuca Diospa iglesiara tormendachij ashcamanda.
					</seg>
					<seg id="b.1CO.15.10" type="verse">
						Shinajllaira Diospa gracia nishcamanda ñuca casna tucushcani. Paihua gracia ñucama mana yangachu ricuchishca aca. Astaun ñuca tucui chishu cachashca runaunamanda yali shinzhira tarabacani. Shinajllaira mana ñucachu acani astaun ñucajpi tiaj Diospa gracia nishca.
					</seg>
					<seg id="b.1CO.15.11" type="verse">
						Shina ajpi, ñuca ashas, paiguna ashas, shinami camachicanchi, shinallara quiricanguichi.
					</seg>
					<seg id="b.1CO.15.12" type="verse">
						Shina ajpi Cristo huañushcaunamanda causarishcami nisha camachijpi, ¿imasna ajpira cangunamanda huaquinguna ninaun, huañuimanda ima causarinas illanmi?
					</seg>
					<seg id="b.1CO.15.13" type="verse">
						Huañuimanda causarina illajpiga, Cristos mana causarinmachu aca.
					</seg>
					<seg id="b.1CO.15.14" type="verse">
						Cristo mana causarishca ajpiga, yangami anmaca ñucanchi camachishca shimi, yangamanda quirishcanguichí.
					</seg>
					<seg id="b.1CO.15.15" type="verse">
						Ñucanchi Diosmanda yanga llullasha rimajguna anchi. Ñucanchi Dios Cristora causachica nicanchi, astaun mana shinachu aca, huañushcauna cierto pacha mana causarijpi.
					</seg>
					<seg id="b.1CO.15.16" type="verse">
						Huañushcauna mana causarijpi, Cristos mana causarishcachu.
					</seg>
					<seg id="b.1CO.15.17" type="verse">
						Cristo mana causarishca ajpi, yangamanda quirishcanguichi, chara canguna uchallai causaunguichi.
					</seg>
					<seg id="b.1CO.15.18" type="verse">
						Shinallara Cristoi huañusha puñujgunas chingarinaushcami.
					</seg>
					<seg id="b.1CO.15.19" type="verse">
						Cai causaillai ñucanchi Cristoi quirisha chapaushaga, tucuigunamanda yali llaquinaitauna manchi.
					</seg>
					<seg id="b.1CO.15.20" type="verse">
						Randi, cierto pacha Cristo huañuimanda causarishcami, puñushcaunamanda ñaupa punda causarij tucushca.
					</seg>
					<seg id="b.1CO.15.21" type="verse">
						Imasna shu runamanda huañui shamuca, shinallara shu runamanda huañuimanda causarinas shamucami.
					</seg>
					<seg id="b.1CO.15.22" type="verse">
						Imasna Adanmanda tucui huañunaun, shinallara Cristomanda tucui causarinaungami.
					</seg>
					<seg id="b.1CO.15.23" type="verse">
						Caran dueñoga paihua horaspi causaringa, Cristo ñaupa punda causarij, chimanda huasha Cristoi ajguna pai shamushcai.
					</seg>
					<seg id="b.1CO.15.24" type="verse">
						Chimanda huasha, tucurina horas pactamunga. Cristo pai mandana pachara entregangami Yaya Diosma, tucui mandanaras, tucui gobiernoras, tucui ushanaras tulashca huasha.
					</seg>
					<seg id="b.1CO.15.25" type="verse">
						Mmistirinmi Churi mandangaj tucui paita chijnijgunara paihua chaqui ucui churangagama.
					</seg>
					<seg id="b.1CO.15.26" type="verse">
						Puchucai chijnij tulai tucungaj huañuimi anga.
					</seg>
					<seg id="b.1CO.15.27" type="verse">
						Dios tucuira paihua chaqui ucui mandasha churaca. Randi shina nijpis, tucuimi pai mandashcallai churashcami nisha, intindinchi imasna mandaj dueño paihua chaqui ucui mana churashcachu aca.
					</seg>
					<seg id="b.1CO.15.28" type="verse">
						Shinajpi, tucuira Churi mandashcallai churashca huasha, quiquin Churiga shinallarami tucuira mandaj Diosmanda mandashcami anga. Casna tucujpi, Dios tucuira mandaj sapalla Dios tucungami.
					</seg>
					<seg id="b.1CO.15.29" type="verse">
						Causarina illajpi, ¿ima rasha huañushcauna randimanda bautisarinaun huaquinguna, huañushcauna mana cierto causarijpi? ¿Ima rashara huañushcaunamanda bautisarinaunri?
					</seg>
					<seg id="b.1CO.15.30" type="verse">
						¿Imara rasha caran horas ñaca huañunallai causaunchi?
					</seg>
					<seg id="b.1CO.15.31" type="verse">
						Ciertomi nini, uquiuna, imasna cangunamanda ahuayauni ñucanchi Señor Jesucristoi, caran punzha huañuchingaraushca cuenta causauni.
					</seg>
					<seg id="b.1CO.15.32" type="verse">
						Ñucaga runaunasna rimasha, Efeso llactai milli animalgunahua macanaushca ajpi, ¿imajta valinmairi ñucara? Huañushcauna mana causarinaujpiga micushunchi, upishunchi, cayandi punzha huañushunmi.
					</seg>
					<seg id="b.1CO.15.33" type="verse">
						Ama pandaichichu. Manali runaunahua compañausha, ali causanara huajlichin.
					</seg>
					<seg id="b.1CO.15.34" type="verse">
						Ripararos purisha ama uchara raichichu. Huaquinguna Diosta mana ricsinaunzhu. Caita nini cangunara pingachingaj.
					</seg>
					<seg id="b.1CO.15.35" type="verse">
						Maicambas tapunga: ¿Imasna rashara huañushcauna causarinaungai? nisha, ¿Ima sami aichayujta shamunaungai?
					</seg>
					<seg id="b.1CO.15.36" type="verse">
						Iyai illaj mangui. Can tarpushca muyu mana ñaupa huañushaga, mana iñanzhu.
					</seg>
					<seg id="b.1CO.15.37" type="verse">
						Mana tarpunguichu llucshina tonora. Astaun llushti muyura tarpungui, trigo muyu ajpis, shu muyu ajpis.
					</seg>
					<seg id="b.1CO.15.38" type="verse">
						Diosga pai quiquin ajllashca tonora cunmi, caran tono muyuma paihua quiquin tono aparijta cun.
					</seg>
					<seg id="b.1CO.15.39" type="verse">
						Tucui aichaga mana shu tonollachu. Runauna shu tono, sacha aicha shu tono, yacu aichahua shu tono, pishcuuna shu tono aichayujgunami.
					</seg>
					<seg id="b.1CO.15.40" type="verse">
						Cieloi tiajgunas shu tono ricurij, allpai tiajgunas shu tono ricurij. Randi cieloi tiajguna sumaj ricurina shujmi, allpai tiajguna sumaj ricurinaga shujmi.
					</seg>
					<seg id="b.1CO.15.41" type="verse">
						Indi sumaj ricurina shujmi, quilla sumaj ricurina shujmi, estrellas sumaj ricurina shujmi. Shu estrellas shu estrellasmanda chican tono ricurijmi.
					</seg>
					<seg id="b.1CO.15.42" type="verse">
						Shinallarami huañushcauna causarina. Ismushca aichara tarpushcami, causarishaga mana ismuihuajchu.
					</seg>
					<seg id="b.1CO.15.43" type="verse">
						Pinganai tarpushcami, randi sumajlla causarin. Sambayanai tarpushcaga, ushaihua causarin.
					</seg>
					<seg id="b.1CO.15.44" type="verse">
						Tarpushcami runa aicha, causarinmi espíritu sami aicha. Tianmi runa aicha; tiami espíritu sami aicha.
					</seg>
					<seg id="b.1CO.15.45" type="verse">
						Quillcashca tian: Adán nishca ñaupa punda runa causaj alma tucuca, puchucai Adanga causaira cuj Espíritu tucuca.
					</seg>
					<seg id="b.1CO.15.46" type="verse">
						Espirituga mana ñaupachu, astaun aicha ñaupa shamuj aca¿ chimanda huasha espiritumi.
					</seg>
					<seg id="b.1CO.15.47" type="verse">
						Ñaupa punda runa allpamandami, allpa polvomanda rashca, huasha tucuj runaga Señor asha, cielomandami.
					</seg>
					<seg id="b.1CO.15.48" type="verse">
						Imasna allpa polvomanda runa, shinallarami allpamanda runauna. Imasna cielomanda ajga, shinallarami cielomanda ajguna.
					</seg>
					<seg id="b.1CO.15.49" type="verse">
						Imasna ñucanchi allpamanda runa tonoi ricurij ashcanchi, shinallara cielomanda aj tonoi ricurij tucushun.
					</seg>
					<seg id="b.1CO.15.50" type="verse">
						Caitaga cangunara nini, uquiuna: aichas yahuarbas Dios mandana pachara apiñara mana ushanaunzhu. Shinallara ismuihuaj mana ismuihuajtas apiñara mana ushanzhu.
					</seg>
					<seg id="b.1CO.15.51" type="verse">
						Shu pacashca shimira cangunara cuentauni: Mana tucui puñushunzhu, astaun tucui turcai tucushun,
					</seg>
					<seg id="b.1CO.15.52" type="verse">
						shu ratollai, shu ñahui pin rashcallai, puchucai cormetara cormetaushcai. Cormetara cormetashca anga, huañushcauna mana ismuihuajlla causarinaunga, ñucanchisga turcai tucushun.
					</seg>
					<seg id="b.1CO.15.53" type="verse">
						Ministirinmi cai ismuihuaj mana ismuihuajta churaringaj, ministirinmi cai huañuihuaj mana huañuihuajta churaringaj.
					</seg>
					<seg id="b.1CO.15.54" type="verse">
						Cai ismuihuaj mana ismuihuajta churarijpi, huañuihuaj mana huañuihuajtas churarijpis, chi horaspi quillcashca shimi pactaringa: Vencina ña, huañuira ganashcami, nisha.
					</seg>
					<seg id="b.1CO.15.55" type="verse">
						Huañui, ¿maitiri can tucsina? Ucu pacha, ¿maitiri can vencina?
					</seg>
					<seg id="b.1CO.15.56" type="verse">
						Huañuihua tucsina uchami, ucha ushaiga ley mandashca shimimi.
					</seg>
					<seg id="b.1CO.15.57" type="verse">
						Pagarachu nisha, Diosta agrasinchi; pai ñucanchira vencichinmi, ñucanchi Señor Jesucristomanda.
					</seg>
					<seg id="b.1CO.15.58" type="verse">
						Shina ajpi, ñuca llaquishca uquiuna, shinzhi shayarichi, ama cuyunguichichu, tucui horas Diospa tarabanai yaparisha ringuichi, caita yachasha, canguna Señorbi tarabashcauna mana yangachu.
					</seg>
				</div>
				<div id="b.1CO.16" type="chapter">
					<seg id="b.1CO.16.1" type="verse">
						Quirijgunama cuyana cullquira tandachinamanda rimasha nini. Ñuca Galacia llactai tiaj iglesiaunara mandashcasnallara ranami anguichi cangunas.
					</seg>
					<seg id="b.1CO.16.2" type="verse">
						Caran semana ñaupa punda punzhai, caran dueño pai munashca tupu cullquira chicanyachisha huacachinami, pai ushashca tupura. Shina rasha mana ñuca shamushcaira tandachina anga cuyashca cullquira.
					</seg>
					<seg id="b.1CO.16.3" type="verse">
						Ñuca pactamushaga, canguna quillcai rimaushca runaunara Jerusalenma cachasha canguna cuyashcara apangaj.
					</seg>
					<seg id="b.1CO.16.4" type="verse">
						Ñucas ringaj ministirijpi, paigunas ñucahua compañasha rinaunga.
					</seg>
					<seg id="b.1CO.16.5" type="verse">
						Macedonia partima pasanami ani, Macedonia llactara pasashca huasha cangunajma shamusha.
					</seg>
					<seg id="b.1CO.16.6" type="verse">
						Cangunahua saquirisha chari, tamia horaspas pasasha chari, ñuca chihuasha maima rijpis canguna ñucara pushahuanguichi.
					</seg>
					<seg id="b.1CO.16.7" type="verse">
						Ñuca cuna dsas pasaushcai cangunara ricungaj mana munanichu. Astaun unaira saquirinara munani cangunahua, Dios munajpi.
					</seg>
					<seg id="b.1CO.16.8" type="verse">
						Efeso llactai saquirishami Pentecostés istagama.
					</seg>
					<seg id="b.1CO.16.9" type="verse">
						Shu atun pungu cuenta pascarishcami ñucaj, ñuca tarabangaj. Shinajllaira ashca arcajguna tianaun.
					</seg>
					<seg id="b.1CO.16.10" type="verse">
						Timoteo shamujpiga, paita ali chasquipanguichi, pai cungailla cangunahua tiangaj. Pai Diospa tarabanara alimi raun, ñuca cuenta.
					</seg>
					<seg id="b.1CO.16.11" type="verse">
						Chimanda ama pihuas paita pishiyachichu, astaun paita sumajlla pushanguichi paihua ñambii, uctalla ñucajma pacta mungaj. Paita chapaunimi chishu uquiunahua.
					</seg>
					<seg id="b.1CO.16.12" type="verse">
						Ñucanchi uqui Apolosta mañacani chishu uquiunahua pariju cangunajma shamungaj. Astaun mana ansas muna cachu ringaj cuna. Huasha risha, nicami, ñuca ushashca horaspi.
					</seg>
					<seg id="b.1CO.16.13" type="verse">
						Ripararos tiaichi. Shinzhi shayarichi canguna quirinai. Shinzhi runauna cuenta raichi. Shinzhiyaichi.
					</seg>
					<seg id="b.1CO.16.14" type="verse">
						Tucui imaras rashaga, llaquinahua raichi.
					</seg>
					<seg id="b.1CO.16.15" type="verse">
						Ña yachanguichi, uquiuna, imasna Estéfanasguna ñaupa punda quirijguna anauca Acaya partii. Paigunallara cunauca quirijgunara yanapangaj.
					</seg>
					<seg id="b.1CO.16.16" type="verse">
						Cangunara nini, cai samiunara uyaichi, shinallara tucui pariju yanapajgunaras, tarabajgunaras.
					</seg>
					<seg id="b.1CO.16.17" type="verse">
						Estéfanas, Fortunatos, Acaicos nishcauna shamushcamanda yapa cushiyani. Canguna illashcai ñucara cushiyachihuanauca.
					</seg>
					<seg id="b.1CO.16.18" type="verse">
						Paiguna ñuca espiritura cangunajtas cushiyachinauca. Shina rajgunara llaquina anguichi.
					</seg>
					<seg id="b.1CO.16.19" type="verse">
						Asia partii tiaj iglesiauna cangunara saluranaun. Aquila Priscilandi, paiguna huasii tandarij iglesiandi cangunara saluranaun ashcara, Señorba shutii.
					</seg>
					<seg id="b.1CO.16.20" type="verse">
						Tucui uquiuna saluranaun cangunara. Cangunapura parijumanda chuyaj muchanahua saluraichi.
					</seg>
					<seg id="b.1CO.16.21" type="verse">
						Ñuca Pablo, ñuca quiquin maquihua cai saluranara cangunama quillcauni.
					</seg>
					<seg id="b.1CO.16.22" type="verse">
						Maicambas Señorda mana llaquisha maldiciashca achu. Ñucanchi Señor shamunmi.
					</seg>
					<seg id="b.1CO.16.23" type="verse">
						Ñucanchi Señor Jesucristo gracia nishca ali iyai cangunahua tiachu.
					</seg>
					<seg id="b.1CO.16.24" type="verse">
						Ñuca Cristo Jesuspi llaquishcahua tucui cangunara dispirini Amen.
					</seg>
				</div>
			</div>
			<div id="b.2CO" type="book">
				<div id="b.2CO.1" type="chapter">
					<seg id="b.2CO.1.1" type="verse">
						Pablo, Jesucristo cachashca runa, Dios munashcamanda, ñucanchi uqui Timoteondi, Corinto llactai tiaj Diospa iglesiama quillcauni, shinallara tucui Acaya partii tiaj chicanyachishca runaunamas.
					</seg>
					<seg id="b.2CO.1.2" type="verse">
						Gracia nishca ali iyairas cushi shunguras charichi ñucanchi Yaya Diosmanda Señor Jesucristomandas.
					</seg>
					<seg id="b.2CO.1.3" type="verse">
						Bendiciashca achu Dios, ñucanchi Señor Jesucristo Yaya. Paiga llaquij Yaya, cushiyachij Diosmi.
					</seg>
					<seg id="b.2CO.1.4" type="verse">
						Paiga tucui tormendariushcai ñucanchira cushiyachin. Chimanda shinallara imais tormendarijgunaras cushiyachinara ushanchi, Dios ñucanchira cushiyachishcahua.
					</seg>
					<seg id="b.2CO.1.5" type="verse">
						Imasnara Cristo tormendarinaunara ashcara apiunchi, shinallarami quiquin Cristomanda ashca cushiyuj tucunchi.
					</seg>
					<seg id="b.2CO.1.6" type="verse">
						Ñucanchi tormendari tucujpi, ñucanchi cushiyachishca tucujpis, shinami tucun cangunara cushiyachingaj quishpichingajpas; casna tucun canguna ñucanchi tormendarina samira shinallara tormendari tucujpi.
					</seg>
					<seg id="b.2CO.1.7" type="verse">
						Alimi iyaunchi cangunamanda. Yachanchi imasna ñucanchihua tormendarishcanguichi, shinallara ñucanchihua cushi tucunguichimi.
					</seg>
					<seg id="b.2CO.1.8" type="verse">
						Uquiuna, canguna yachangaj munanchi ñucanchi tormendarishcara Asia partii. Chihui huañunalla tormendaricanchi, ñucanchi ahuantanara yali, chimanda huañushun nisha iyaricanchi.
					</seg>
					<seg id="b.2CO.1.9" type="verse">
						Ñucanchi quiquin shungu ucui huañungaraunchi nisha iyaricanchi, ama quiringaj ñucanchi quiquinllai, astaun huañushcaunara causachij Diosllai quiringaj.
					</seg>
					<seg id="b.2CO.1.10" type="verse">
						Paiga ñucanchira llushpichica, cunas llushpichin, shinallara chapaunchi pai chara ñucanchira llushpichingami casna atun huañuimanda.
					</seg>
					<seg id="b.2CO.1.11" type="verse">
						Canguna Diosta mañasha ñucanchira yanapaichi, ashca runauna Diosta agrasinauchu ñucanchira yanapashcamanda, ashca runauna mañashcamanda cuyashcara agrasisha.
					</seg>
					<seg id="b.2CO.1.12" type="verse">
						Caimanda Diosta agrasinchi, shinallara ñucanchi iyai shina riman, imasnara mundu ñaupajpi maspas canguna ñaupajpis, chuya shunguhua ali iyaihuas causashcanchi, mana mundu yachaihua astaun Diospa gracia nishca ali iyaihua.
					</seg>
					<seg id="b.2CO.1.13" type="verse">
						Ricunalla intindinalla ajgunara cangunama quillcaunchi. Canguna puchucaigama ali intindingaj munani.
					</seg>
					<seg id="b.2CO.1.14" type="verse">
						Canguna ña ansalla intindinguichi imasna Señor Jesuspa punzhai canguna ñucanchimanda ahuayanguichi; ñucanchi shinallara ahuayashun cangunamanda.
					</seg>
					<seg id="b.2CO.1.15" type="verse">
						Casna iyasha, ñuca munacani cangunajma ñaupa punda shamungaj, canguna ishqui cuti bendiciai tucungaj, ñuca tigrajpi cuti cangunajpi pasiangaj.
					</seg>
					<seg id="b.2CO.1.16" type="verse">
						Shina rasha cangunara ricusha nicani, ñuca Macedonia partima pasaushcai, shinallara chimanda tigramushcais cuti cangunajma shamungaj, canguna ñucara Judea partima cachangaj.
					</seg>
					<seg id="b.2CO.1.17" type="verse">
						Ñucaga casnajrasha nijpiga, ¿yangamanda ishqui shimiyujchu tucucani? Ñuca rasha nishcara, ¿yanga aicha munaibi rimacani, ñuca yangamanda: Ari, Mana, nisha, umachingaj?
					</seg>
					<seg id="b.2CO.1.18" type="verse">
						Mana pacha. Imasna Dios ali quirihuajmi, ñucanchi cangunara mana rimanchichu, Ari, nisha, Mana, nisha.
					</seg>
					<seg id="b.2CO.1.19" type="verse">
						Astaun ñucanchi cangunama rimashca Diospa Churi Jesucristo — ñucas, Silvanos, Timoteos rimashca — pai mana Ari nishca, Mana nishca acachu, astaun Diospi rimasha, Ari nishcami aca.
					</seg>
					<seg id="b.2CO.1.20" type="verse">
						Tucui Dios cusha nishca shimiuna quiquin Diospi, Ari, ciertomi, nishcami anaun, astaun ñucanchimanda, Amen nishcami Diosta ahuayachingaj.
					</seg>
					<seg id="b.2CO.1.21" type="verse">
						Diosga ñucanchiras cangunaras Cristoi shinzhiyachin, shinallara ñucanchira chicanyachica.
					</seg>
					<seg id="b.2CO.1.22" type="verse">
						Pai shinallara Espiritura ñucanchima cuca, shu sello nishca cuenta, huasha shamuj bendiciongunara ricuchina cuenta.
					</seg>
					<seg id="b.2CO.1.23" type="verse">
						Ñucaga Diosta cayauni ñuca almara ricuj tucungaj, imasna cangunara llaquishcamanda mana ñaupa shamucanichu Corinto llactama.
					</seg>
					<seg id="b.2CO.1.24" type="verse">
						Ñucanchiga canguna quirinara mana mandanchichu, astaun yanapaunchimi canguna cushi yaparingaj. Canguna quirinai ali shayaringuichi.
					</seg>
				</div>
				<div id="b.2CO.2" type="chapter">
					<seg id="b.2CO.2.1" type="verse">
						Ñuca iyacani ama cuti shamungaj cangunajma llaquirishcahua.
					</seg>
					<seg id="b.2CO.2.2" type="verse">
						Ñuca cangunara llaquichishaga, ¿pita ñucara cushiyachinga? Ñuca llaquichishca runami anga.
					</seg>
					<seg id="b.2CO.2.3" type="verse">
						Caita cangunama quillcashcani, ñuca cangunajma shamusha nisha ama llaquiringaj cangunamanda, imahoras cushi tucuna macani, caita iyasha imasna ñuca cushiyauni, cangunas shinallara cushiyanguichi.
					</seg>
					<seg id="b.2CO.2.4" type="verse">
						Ashca tormendarishcahua, ashca shungu nanashcahuas, shinallara ashca huacashcahuas, ñaupa punda quillcacani cangunama. Shina quillcashaga, mana munacanichu cangunara llaquichingaj, astaun canguna ñuca ashca llaquishcara yachangaj.
					</seg>
					<seg id="b.2CO.2.5" type="verse">
						Pi runas ñucara llaquichishca ajpi, mana ñucallara astaun tucui cangunaras llaquichishcami.
					</seg>
					<seg id="b.2CO.2.6" type="verse">
						Ña basta chi runama paita piñashca, ashca runauna rashca ajpi.
					</seg>
					<seg id="b.2CO.2.7" type="verse">
						Shinashas, cuna canguna paita perdonana anguichi, shinallara paita cushiyachina, pai yapa ashca llaquirishcahua ama vencí tucungaj.
					</seg>
					<seg id="b.2CO.2.8" type="verse">
						Chimanda cangunara rugauni paita ña llaquishcara ali ricuchicbi.
					</seg>
					<seg id="b.2CO.2.9" type="verse">
						Shinallara cangunara quillcacani canguna tucuibi ñucara casujguna ashcara camangaj.
					</seg>
					<seg id="b.2CO.2.10" type="verse">
						Shinajpi canguna perdonashca runara ñucas shinallara perdonauni. Ñuca imaras charishaga perdonangaj cangunara llaquishcamanda ña perdonashcani Cristo ñaupajpi.
					</seg>
					<seg id="b.2CO.2.11" type="verse">
						Casna nini Satanás supai apu imaras ama ganangaj ñucanchimanda. Pai ima rana tonoras ña yachanchi.
					</seg>
					<seg id="b.2CO.2.12" type="verse">
						Ñuca Troas llactama pactamusha Cristo evangelio ali shimira rimangaj, pajlla pambai ushacani, Señorbi.
					</seg>
					<seg id="b.2CO.2.13" type="verse">
						Shina ajllaira cungailla samangaj mana ushacanichu espiritui, ñuca uqui Titora mana tupashcamanda. Shinajpi dispirisha, Macedonia partima ringaj llucshicani.
					</seg>
					<seg id="b.2CO.2.14" type="verse">
						Diosta agrasini imasna maita rishas pai ñucanchira vencijguna cuenta pushan Cristo Jesuspi, ñucanchimanda tucui partiunai Cristora ricuchingaj, shu gusto mishqui asnaj cuenta.
					</seg>
					<seg id="b.2CO.2.15" type="verse">
						Cierto pacha Diospa ñaupajpi ñucanchi shu Cristomanda ali gusto mishqui asnaj cuenta manchi quishpiugunai, chingariugunais.
					</seg>
					<seg id="b.2CO.2.16" type="verse">
						Chingariugunai, huañuna asnaj cuenta anchi paiguna huañungaj. Randi quishpiugunai causana asnaj cuenta anchi causangaj. ¿Pita pactajta angai caihua?
					</seg>
					<seg id="b.2CO.2.17" type="verse">
						Ñucanchi mana ashca runauna cuentachu anchi Diospa shimira huajlichisha catusha, astaun ñucanchi ali shungumanda, quiquin Diosmanda, quiquin Diospa ñaupajpis rimaunchi, Cristo shutii.
					</seg>
				</div>
				<div id="b.2CO.3" type="chapter">
					<seg id="b.2CO.3.1" type="verse">
						¿Cutillara callarinchichu ñucanchimanda ali rimangaj canguna ñaupajpi? ¿Cuti ministinchichu ali rimana quillcaunara cangunahua, shujguna cuenta? ¿Cangunamanda ali rimashcara ministinchichu?
					</seg>
					<seg id="b.2CO.3.2" type="verse">
						Cangunaga ñucanchi quillcauna cuenta anguichi, ñucanchi shungüi quillcashca, tucui runauna ricsishca, tucui runauna ricushca.
					</seg>
					<seg id="b.2CO.3.3" type="verse">
						Ricurin imasna canguna shu Cristomanda quiilca cuenta anguichi, ñucanchi maquihua quillcashca, mana tintahua astaun causaj Diospa Espirituhua; mana rumi palaunai quillcashcachu aca, astaun runa shungu palaunai.
					</seg>
					<seg id="b.2CO.3.4" type="verse">
						Casna quirinara charinchi Diospa ñaupajpi Cristoraigumanda.
					</seg>
					<seg id="b.2CO.3.5" type="verse">
						Ñucanchimandalla mana valinchichu imaras iyaringaj, astaun ñucanchi valishcaga Diosmandami shamun.
					</seg>
					<seg id="b.2CO.3.6" type="verse">
						Dios shinallara ñucanchira valichica shu mushuj pactachina shimira camachijguna tucungaj. Cai shimi mana quillcamandallachu aca, astaun Diospa Espiritumandami. Quillca huañuchin. Espirituga causaira cun.
					</seg>
					<seg id="b.2CO.3.7" type="verse">
						Chi huañunami nij shimi, rumi palai quillcashca asha, sumajhua shamuca, imasna Israel churiuna ricunara mana ushanaucachu Moisespa ñahuira, paihua ñahui chiujlla punzhashcamanda. Cai sumajga pasarij aca.
					</seg>
					<seg id="b.2CO.3.8" type="verse">
						¿Manzhu Espíritu camachishca shimi mas ali sumajhua angai?
					</seg>
					<seg id="b.2CO.3.9" type="verse">
						Causayachina shimiga sumajhua shamujpi, astaun mas ali sumajhua almara alichina shimi shamungami.
					</seg>
					<seg id="b.2CO.3.10" type="verse">
						Cai mas ali sumajta ricurijpiga, ñaupa horas sumaj ña pishimi ricurin.
					</seg>
					<seg id="b.2CO.3.11" type="verse">
						Ima huañunalla asha sumajhua ricurijpi, unaira durajga astaun mas ali sumajhua ricuringa.
					</seg>
					<seg id="b.2CO.3.12" type="verse">
						Casna chapanara charisha, pajlla pambai rimauni,
					</seg>
					<seg id="b.2CO.3.13" type="verse">
						mana Moisés cuenta, pai shu llachapahua paihua ñahuira quillpaca, Israel churiuna paihua sumaj pasaushcara ama riparangaj.
					</seg>
					<seg id="b.2CO.3.14" type="verse">
						Astaumbas paiguna shungura shinzhiyachinauca. Cuna punzhagama pacha, imahoras rucu pactachina shimira uyajpi, chi quillpana llachapa cuenta paiguna shungüi sirin. Cristoi chi quillpana llachapa cuenta anzhurin.
					</seg>
					<seg id="b.2CO.3.15" type="verse">
						Cuna punzhagama pacha, Moisés quillcashcara ricushca ajpi, chi quillpana llachapa cuenta paiguna shungüi churashcami tian.
					</seg>
					<seg id="b.2CO.3.16" type="verse">
						Astaun paiguna Señorbi quirisha, chi quillpana llachapa cuenta anzhuchishcami.
					</seg>
					<seg id="b.2CO.3.17" type="verse">
						Señorga Espiritumi. Maibi Señorba Espíritu tiajpi, chihuimi lugar tucim.
					</seg>
					<seg id="b.2CO.3.18" type="verse">
						Tucui ñucanchiga pascashca ñahuihua espejoi cuenta Señorba sumajta ricunchi. Chimanda paihua quiquin ricuri ñama turcarinchi, shu tono sumajmanda shu tono sumajgama. Caiga Señorba Espiritumandami.
					</seg>
				</div>
				<div id="b.2CO.4" type="chapter">
					<seg id="b.2CO.4.1" type="verse">
						Dios llaquishcamanda, ñucanchi cai camachishcai paita sirvisha, mana desmayarinchi.
					</seg>
					<seg id="b.2CO.4.2" type="verse">
						Randi tucui pacashcaras, tucui pinganaitas saquishcanchi, mana sabiro cuenta tucusha, mana Diospa shimira istuyachisha. Astaun cierto shimira pajlla pambai rimasha, tucui runauna iyaima ñucanchira ricuchishun Diospa ñaupajpi.
					</seg>
					<seg id="b.2CO.4.3" type="verse">
						Ñucanchi rimaushca evangelio ali shimira pacashca ajpi, chingariugunahua pacashcami.
					</seg>
					<seg id="b.2CO.4.4" type="verse">
						Caigunahua, cai mundu diosga mana quirijguna iyaira ñausayachishcami, sumajyachishca Cristo evangelio ali shimi paiguna shungura ama punzhayachingaj. Cai Cristoga Diospa quiquin ricurinami.
					</seg>
					<seg id="b.2CO.4.5" type="verse">
						Mana ñucanchi quiquin shutira rimaunchichu astaun Jesucristo shutira, pai Señor ajpi. Ñucanchiga cangunara sirvijguna anchi Jesusta llaquishcamanda.
					</seg>
					<seg id="b.2CO.4.6" type="verse">
						Punzha llandumanda punzhayachi nisha mandaj Dios ñucanchi shungüi punzhayachica, ñucanchi iyaira punzhayachingaj Diospa sumajta yachashcahua, Jesucristo ñahuii ricurij.
					</seg>
					<seg id="b.2CO.4.7" type="verse">
						Cai valij punzhayashcara allpa mangaunai charinchi, paihua ali valij ushai Diosmandalla achu, mana ñucanchimanda.
					</seg>
					<seg id="b.2CO.4.8" type="verse">
						Tucuibi tormendarinchi, shina ajllaira mana huacanchichu; molestarinchi astaun mana turbarinchichu.
					</seg>
					<seg id="b.2CO.4.9" type="verse">
						Tormendachishcami anchi, astaun Dios mana saquinzhu ñucanchira. Urmachishca manchi shina ajllaira mana tucurinchichu.
					</seg>
					<seg id="b.2CO.4.10" type="verse">
						Maima rishas ñucanchi aichai Jesús huañushcara apaunchi, Jesuspa causai shinallara ricurichu ñucanchi aichai.
					</seg>
					<seg id="b.2CO.4.11" type="verse">
						Ñucanchi causaujguna ashas, tucui horas huañuima entregashca manchi Jesusta llaquishcamanda. Jesuspa causai ricurichu ñucanchi huañunalla aichai.
					</seg>
					<seg id="b.2CO.4.12" type="verse">
						Shinajllaira ñucanchi aichai huañuna tarabaun, astaun cangunajpiga causai tarabaun.
					</seg>
					<seg id="b.2CO.4.13" type="verse">
						Chi quirina espiritura charisha, imasna quillcashca aca: Quiricani, chimanda rimacani, nisha, ñucanchi shinallara quirinchi, chimanda rimanchi.
					</seg>
					<seg id="b.2CO.4.14" type="verse">
						Caita yachanchi imasna Señor Jesusta sicachij Dios shinallara ñucanchira sicachingami Jesushua pariju, ñucanchira cangunahua pariju ricuchingami paihua ñaupajpi.
					</seg>
					<seg id="b.2CO.4.15" type="verse">
						Cai tucuira tormendarinchi cangunara llaquishcamanda, Diospa gracia nishca ashca runamanda yaparisha, paiguna agrasishcauna ashcara yaparinauchu Diosta ahuayachingaj.
					</seg>
					<seg id="b.2CO.4.16" type="verse">
						Casna ajpi mana desmayarinchi. Astaun ñucanchi ricurij aicha gastarisha rishallara, ñucanchi ucui tiaj runa caran punzha mushujyasha rin.
					</seg>
					<seg id="b.2CO.4.17" type="verse">
						Cai uctalla pasaj ichilla tormendarinaga ñucanchijpi shu yali valij huiñai duraj sumajta iñachinmi.
					</seg>
					<seg id="b.2CO.4.18" type="verse">
						Ricurijgunara mana ricunchichu, astaun mana ricurijgunara. Ricurijguna mana duranaunzhu, randi mana ricurijguna huiñaigama duranaunmi.
					</seg>
				</div>
				<div id="b.2CO.5" type="chapter">
					<seg id="b.2CO.5.1" type="verse">
						Ñucanchi cai pachai causasha tiana huasi tularijpi, Diosmanda shu huasira charinchi, mana maquihua rashcara, shu huiñaigama duraj huasira, ahua pachai.
					</seg>
					<seg id="b.2CO.5.2" type="verse">
						Ñucanchi tiaushca huasii huacaunchi, ñucanchi ahua pachamanda huasira churarisha nijpi.
					</seg>
					<seg id="b.2CO.5.3" type="verse">
						Shina rasha churarishca asha mana llatanlla tucushun.
					</seg>
					<seg id="b.2CO.5.4" type="verse">
						Ñucanchi cai huasii tiajguna, iyaibi nanajpi tormendarinchi. Mana munanchichu llatanlla tucungaj, astaun churarishca, ñucanchi huañunalla aicha causaibi chingaringaj.
					</seg>
					<seg id="b.2CO.5.5" type="verse">
						Cai quiquimbajta Dios ñucanchira rarcami. Paiga Espiritura cuca huasha shamuj bendiciongunara ricuchina cuenta.
					</seg>
					<seg id="b.2CO.5.6" type="verse">
						Shinajpi quirisha causaunchi tucui horas, caita ricsisha imasna ñucanchi cai aicha huasii causausha, Señorbajmanda illaunchi.
					</seg>
					<seg id="b.2CO.5.7" type="verse">
						Quirisha purinchi, mana ñahuihua ricushalla.
					</seg>
					<seg id="b.2CO.5.8" type="verse">
						Quiríshaga cushi tucunchi. Yali munanchi aichamanda llucshingaj Señorhua pariju tiangaj paihua huasii.
					</seg>
					<seg id="b.2CO.5.9" type="verse">
						Shinajllaira huasii tíaushas mana tiaushas, mascanchi paita cushiyachingaj.
					</seg>
					<seg id="b.2CO.5.10" type="verse">
						Ministirinmi tucui ñucanchi Cristo taripana ñaupajpi shayaringaj. Caran dueño paihua aichai rashca tupura cui tucungami ali ashas manali ashas.
					</seg>
					<seg id="b.2CO.5.11" type="verse">
						Diosta manzhashaga runaunara rimaunchi. Diospa ñaupajpiga ricui tucunchi ima sami ashas, shinallara canguna iyaibi ricsi tucunara munanchi.
					</seg>
					<seg id="b.2CO.5.12" type="verse">
						Mana cuti ñucanchira ahuayachinchi canguna ñaupajpi, astaun cangunama lugarda cunchi ali rimangaj ñucanchimanda, canguna runaunama imaras cutipanara charingaj ima horas paiguna canzhai ricurij tonollara ali rimausha, shungu ucui tiaj tonora mana ricunaun.
					</seg>
					<seg id="b.2CO.5.13" type="verse">
						Ñucanchi loco sami tucusha, shina tucunchi Dioshua; ñucanchi iyaiyuj tucusha, shina tucunchi cangunahua.
					</seg>
					<seg id="b.2CO.5.14" type="verse">
						Cristo llaquinaga ñucanchira mandan, casna iyasha: Shu runa tucui randimanda huañushca ajpi, shinajpi tucui huañunauca.
					</seg>
					<seg id="b.2CO.5.15" type="verse">
						Maspas, pai tucui randimanda huañuca, causajguna ama mas paiguna quiquimbajta causangaj, astaun paiguna randimanda huañujtas causarij tas causanauchu.
					</seg>
					<seg id="b.2CO.5.16" type="verse">
						Shina ajpis, cuna horasmanda pacha, mana pitas ricsinchichu aichai. Ñucanchi quiquin Cristora ricsishca ashaga paihua aichri, ña mana shina tonollaira ricsinchichu paita.
					</seg>
					<seg id="b.2CO.5.17" type="verse">
						Shinajllaira maican runas Cristoi tiajpi ña mushuj runa tucushcami. Rucu causana tono ña pasashcami. Tucui mushujlla rashcami.
					</seg>
					<seg id="b.2CO.5.18" type="verse">
						Cai tucui Diosmandami shamun. Paiga Cristomanda ñucanchira alichica amigouna tucungaj paihua, maspas cai alichina shimira ñucanchima cuca camachingaj.
					</seg>
					<seg id="b.2CO.5.19" type="verse">
						Cai shimi casna nin: Dios Cristoi tiauca mundura alichisha amigo tucungaj paihua, runauna ucharashcara mana iyarisha runaunahua. Ñucanchimas cai amigo tucuna shimira cuca camachingaj.
					</seg>
					<seg id="b.2CO.5.20" type="verse">
						Shinajllaira Cristo partimanda cachashcauna manchi. Diosga ñucanchimanda mañasha cayaun. Cristo shutii cangunara rugaunchi: Dioshua alichichi amigo tucungaj, nisha.
					</seg>
					<seg id="b.2CO.5.21" type="verse">
						Cristo uchara mana rarcachu. Randi Dios paima cuca ucha tucungaj ñucanchi raigumanda, ñucanchi paimanda Diospa ali tono tucungaj.
					</seg>
				</div>
				<div id="b.2CO.6" type="chapter">
					<seg id="b.2CO.6.1" type="verse">
						Shinajpi, ñucanchi cangunahua yanapajpura cuenta asha, cangunara ruganchi Diospa gracia nishca ali iyaira ama yangamanda apingaj.
					</seg>
					<seg id="b.2CO.6.2" type="verse">
						Dios casnami nin: Chasquina horaspi canda uyashcani. Quishpina punzhai canda yanapashcani. Shinajpi, cunallarami chasquina horas, cunallarami quishpina punzha.
					</seg>
					<seg id="b.2CO.6.3" type="verse">
						Mana pitas mana imais urmachishunchi, ñucanchi Diosta sirvina ama cami tucungaj.
					</seg>
					<seg id="b.2CO.6.4" type="verse">
						Astaun tucuibi ñucanchi Diosta sirvijguna ajta ricuchinchi ashca chapanahua, tormendarinaunais, ministishcaunais, 11aquirishcaunais,
					</seg>
					<seg id="b.2CO.6.5" type="verse">
						azutishcaunais, chonda culargunais, runauna caparishcaunais, tarabashcaunais, chapaushcaunais, yarcaigunais,
					</seg>
					<seg id="b.2CO.6.6" type="verse">
						chuyaj shungüis, yachanais, ahuantanais, ali shungüis, Santo Espirituis, ali llaquinais,
					</seg>
					<seg id="b.2CO.6.7" type="verse">
						cierto shimiis, Diospa ushanais, ali causana yanapashcahuas ali maqui partiis lluqui partiis;
					</seg>
					<seg id="b.2CO.6.8" type="verse">
						ahuayachishcamanda mana ahuayachishcamandas; manali rimashcamanda ali rimashcamandas; umachijguna cuenta shinajllaira ali ciertouna ajpis;
					</seg>
					<seg id="b.2CO.6.9" type="verse">
						mana ricushcauna cuenta shinajllaira ali ricushcauna ajpi; huañujguna cuenta astaun causajguna ajpi; livachishcauna cuenta astaun mana huañushcauna ajpis;
					</seg>
					<seg id="b.2CO.6.10" type="verse">
						llaquirijguna cuenta shinajllaira cushiuna; tsuntsuuna cuenta shinajllaira ashca runaunara charíjyachijguna; mana imaras charíjguna cuenta shinajllaira tucuira charijpi.
					</seg>
					<seg id="b.2CO.6.11" type="verse">
						Cangunahua pajlla pambai rimashcanchi, Corintiosguna; ñucanchi shungu atun tucushcami.
					</seg>
					<seg id="b.2CO.6.12" type="verse">
						Ñucanchi shungu mana quishqui tucushcachu cangunahua, astaun canguna quiquin shungu quishqui tucushcami.
					</seg>
					<seg id="b.2CO.6.13" type="verse">
						Cangunaga, shinallara rangaj shungura pascaichi, nini; churiunahua cuenta rimauni.
					</seg>
					<seg id="b.2CO.6.14" type="verse">
						Mana quirijgunahua ama llutarichichu. ¿Imasna ali causana manali causanahua pariju puringairi? ¿Punzhaga imasna puringairi tutahua?
					</seg>
					<seg id="b.2CO.6.15" type="verse">
						¿Imasna Cristo Satanashua pariju puringairi? ¿Imasna shu quirij runa shu mana quirij runahua llutaringairi?
					</seg>
					<seg id="b.2CO.6.16" type="verse">
						¿Ima rashara runa rashca yanga diosguna quiquin Diospa alabana huasii tianaungai? Cangunaga causaj Diospa tiana huasi anguichi; imasna Dios nica: Paigunahua causasha, purishas; ñucaga paiguna Dios tucusha, paigunas ñuca runauna tucunaunga.
					</seg>
					<seg id="b.2CO.6.17" type="verse">
						Chiraigumanda, llucshichi paiguna chaupi shungumanda, paigunamanda anzhurichi, Señor nin. Irusta ama llangaichichu, ñucaga cangunara chasquishami, Señor nin.
					</seg>
					<seg id="b.2CO.6.18" type="verse">
						Ñucaga Yaya tucusha cangunahua, cangunaga churiuna ushushiuna tucunguichimi ñucahua, tucuira Ushaj Señor nin.
					</seg>
				</div>
				<div id="b.2CO.7" type="chapter">
					<seg id="b.2CO.7.1" type="verse">
						Shinajpi, llaquishcauna, ñucanchi casna ali valij cushca shimiunara charisha, pichashunchi ñucanchira ima aicha ismunamandas, ima alma ismunamandas, ñucanchi chuyaj causanara alichisha Diosta manzhashcahua.
					</seg>
					<seg id="b.2CO.7.2" type="verse">
						Chasquihuapai ñucanchira. Mana pitas llaquichishcanchichu, mana pitas huajlichishcanchichu, mana pitas umachishcanchichu.
					</seg>
					<seg id="b.2CO.7.3" type="verse">
						Caita mana ninichu cangunara causayachingaj. Ña nicani cangunara, canguna ñucanchi shungüi tiaunguichimi parijulla huañungaj, parijulla causangaj.
					</seg>
					<seg id="b.2CO.7.4" type="verse">
						Pajlla pambai cangunahua rimauni. Ashcara ahuayauni cangunamanda; cushihua undariuni; ñucanchi tucui tormendariushcai yapajta cushiyauni.
					</seg>
					<seg id="b.2CO.7.5" type="verse">
						Ñucanchi Macedonia partima shamushca horas pacha, mana ansas samacanchi aichai. Astaun tucuibi tormendariucanchi, canzhai macanaunara charisha, ucui manzhashcaunaras.
					</seg>
					<seg id="b.2CO.7.6" type="verse">
						Astaunga mansounara cushiyachij Dios ñucanchira cushiyachihuaca Tito shamushcamanda;
					</seg>
					<seg id="b.2CO.7.7" type="verse">
						mana pai shamushcamandalla, astaun pai quiquin cushiyashcamanda cushiyacani cangunamanda. Cuentahuaca canguna ali llaquihuashcara, canguna huacashcara, canguna ñucamanda cuirangaj iyashcara; shinajpi ñuca astaun mas cushiyacani.
					</seg>
					<seg id="b.2CO.7.8" type="verse">
						Ñuca quillca cangunara llaquichishca ajpi, chimanda mana sintinichu, shina ajllaira quillcana horasllaira ansa llaquiricani. Ñuca ricuni imasna chi quillca shu ratogamalla cangunara llaquichicami.
					</seg>
					<seg id="b.2CO.7.9" type="verse">
						Cunaga cushiyauni, mana canguna llaquimanda, astaun canguna arrepentirinagama llaquirishcamanda. Diospa ñaupajpi llaquiricanguichi, shinajpi mana imaras pirdishcanguichi ñucanchi rashcamanda.
					</seg>
					<seg id="b.2CO.7.10" type="verse">
						Diospa ñaupajpi llaquirínaga arrepentirinara cun, almara quishpichingaj. Cai arrepentirinaga mana llaquirinallachu. Mundu llaquirina tonoga huañunara cun.
					</seg>
					<seg id="b.2CO.7.11" type="verse">
						Cangunaga Diospa ñaupajpi llaquiricanguichi. Shina rasha cuiraisiqui tucucanguichi; alichingaj munacanguichi; piñaricanguichi uchamanda; manzharicanguichi. Canguna shinzhira llaquihuacanguichi, shinzhira munacanguichi uchara raj runara livachingaj. Tucuibi cangunara alichishcanguichi cai uchamanda.
					</seg>
					<seg id="b.2CO.7.12" type="verse">
						Shinajpi uchara raj runamandas uchara apijmandas mana quillcacanichu, astaun canguna ñucanchi cangunara llaquishcara yachangaj Diospa ñaupajpi.
					</seg>
					<seg id="b.2CO.7.13" type="verse">
						Caimandaga ñucanchi cangunahua pariju cushiyashcancbi. Maspas cushiyanchi Tito cushiyashcamanda, paihua espíritu tucui cangunamanda cariyashcaraigu.
					</seg>
					<seg id="b.2CO.7.14" type="verse">
						Ima ali shimira ñuca Titora cuentashcara cangunamanda mana pingarícanichu; astaun imasna tucui ñucanchi cangunama rimashca shimi cierto aca, shinallara ñucanchi Titoma cangunamanda ali cuentashca ali cierto tucucami.
					</seg>
					<seg id="b.2CO.7.15" type="verse">
						Paiga cangunara astaun mas llaquinmi, pai tucui canguna uyashcara iyarisha imasna canguna paita manzhashcahua chasquicanguichi.
					</seg>
					<seg id="b.2CO.7.16" type="verse">
						Canguna tucuibi ali ranara rajguna ajta yachasha, ñuca yapa cushiyani.
					</seg>
				</div>
				<div id="b.2CO.8" type="chapter">
					<seg id="b.2CO.8.1" type="verse">
						Shinallara, uquiuna, cangunara cuentaunchi imasna Dios paihua gracia nishca ali iyaira cushcami Macedonia iglesiaunama.
					</seg>
					<seg id="b.2CO.8.2" type="verse">
						Paiguna atun tormendarinaunahua ashcara camai tucusha, paiguna ashca cushimanda, yapa tsuntsu ashallara, yaparinauca cuyaisiqui shungumanda ashcara cungaj.
					</seg>
					<seg id="b.2CO.8.3" type="verse">
						Ñuca nini: Cushihua paiguna ushashcagama yalijta cuyanaushcami.
					</seg>
					<seg id="b.2CO.8.4" type="verse">
						Lugarda cuhuai, nisha, ashcara mañahuanauca cai sirvinara rangaj, quirijgunara yanapangaj.
					</seg>
					<seg id="b.2CO.8.5" type="verse">
						Mana ñucanchi iyashcasna cuyanauca, astaun ñaupa punda paigunallarara Señorma cuyanauca, chihuasha ñucanchimas, Dios munashcasna.
					</seg>
					<seg id="b.2CO.8.6" type="verse">
						Shinajllaira, Titora rimaunchi imasna pai caita rangaj callarica, shinallara cangunahua cai llaquishcamanda ali ranara tucuchichu.
					</seg>
					<seg id="b.2CO.8.7" type="verse">
						Shinajpi imasna tucuibi canguna yaparinguichi quirinais, rimanais, yachanais, tucui cuiranais, ñucanchira llaquiushcais, shinallara cai llaquishcamanda ali ranais yaparinguichi.
					</seg>
					<seg id="b.2CO.8.8" type="verse">
						Ñuca casna nisha, mana mandanichu, astaun canguna llaquina tupu cierto ashcara camasha nini, canguna shujguna yanapashcara yachasha.
					</seg>
					<seg id="b.2CO.8.9" type="verse">
						Ñucanchi Señor Jesucristo gracia nishca llaquishcara ña yachanguichi, imasna pai charij ashallara, cangunara llaquishcamanda pogri tucucami, pai pogri ashcamanda canguna charij tucungaj.
					</seg>
					<seg id="b.2CO.8.10" type="verse">
						Casna nini ñuca: Caita ali valin canguna rangaj. Alimi callaricanguichi ñaupa huatai, canguna rashcara ali munaihua rasha.
					</seg>
					<seg id="b.2CO.8.11" type="verse">
						Cunaga pactachichi cai ali ranara. Imasna ali munaihua callaricanguichi, shinallara cai ranara ali munaihua tucuchichi canguna charishca tupugama.
					</seg>
					<seg id="b.2CO.8.12" type="verse">
						Ali munaira charisha cuyangaj, Dios caran dueño charishca tupura chasquin, mana pai mana charishca tupura.
					</seg>
					<seg id="b.2CO.8.13" type="verse">
						Caita mana rimaunichu shujguna yapajta; charingaj imahoras canguna illaj tucusha,
					</seg>
					<seg id="b.2CO.8.14" type="verse">
						astaun cuna horas ministishca ali tupura charingaj. Cuna canguna yalijta charishca tupu paiguna ministishcara y anapanga. Huasha horasga paiguna yalijta charishca tupu canguna ministishcara yanapangami, tucui chi tupullara charingaj,
					</seg>
					<seg id="b.2CO.8.15" type="verse">
						imasna quillcashcasna: Ashca micunara tandachij runa mana yalijta charicachu, shinallara ansahuallara tandachij runa mana pishicachu.
					</seg>
					<seg id="b.2CO.8.16" type="verse">
						Diosta agrasini imasna pai Tito shungüi churaca cangunara cuirangaj ñucanchi rashcasna.
					</seg>
					<seg id="b.2CO.8.17" type="verse">
						Titoga ali shunguhua ñucanchi mañashcara uyaca, maspas paihua quiquin munaihua llucshica cangunajma ringaj.
					</seg>
					<seg id="b.2CO.8.18" type="verse">
						Paihua pariju shu uquira cachacani, cai uqui evangelio ali shimira camachishcamanda tucui iglesiaunai yapa alabai tucun.
					</seg>
					<seg id="b.2CO.8.19" type="verse">
						Maspas, cai uquira tucui iglesiauna ajllashcami ñucanchira compañangaj ñucanchi purishcaunai, quirijguna cuyashcara apangaj. Cai cuyashcara tandachiunchi quiquin Señorda ahuayachingaj, shinallara ñucanchi ali munaira ricuchingaj.
					</seg>
					<seg id="b.2CO.8.20" type="verse">
						Casna rasha raunchi, ama pihuas culpayachihuanauchu cai ñucanchi apishca atun cuyashcamanda.
					</seg>
					<seg id="b.2CO.8.21" type="verse">
						Tucuira ali tonoi rasha ninchi, mana Señorba ñaupajllai, astaun shinallara runauna ñaupajpis.
					</seg>
					<seg id="b.2CO.8.22" type="verse">
						Paigunahua shu uquira cachaunchi. Cai uqui ali rana iyaira ashca cuti, ashca ranaunais ricushcanchi. Cunas pai astaun mas yanapasha nin, cangunara llaquishcamanda.
					</seg>
					<seg id="b.2CO.8.23" type="verse">
						Titoga ñucahua compañajmi, ñucara yanapajmi cangunamanda. Chishu uquiunaga iglesiaunamanda rimajgunami, Cristora ahuayachijgunas.
					</seg>
					<seg id="b.2CO.8.24" type="verse">
						Iglesiauna ñaupajpi canguna paigunara llaquishcara ricuchichi, shinallara ñucanchi cangunamanda ali rimashcaunara valij ajtas ricuchichi.
					</seg>
				</div>
				<div id="b.2CO.9" type="chapter">
					<seg id="b.2CO.9.1" type="verse">
						Quirijgunama cuyashcamanda mana ministinichu cangunara quillcangaj. 2 Canguna ali munaira yachani, caimandas ali rimauni Macedonia partii tiajgunama, Acayauna ña puruntushcami nisha ñaupa huatamanda pacha. Canguna llaquinaga shujgunara yanapashcami shina rangaj.
					</seg>
					<seg id="b.2CO.9.3" type="verse">
						Shinajllaira, cal uquiunara cachashcani ñucanchi cangunamanda rimashca ali shimiuna ama yanga tucungaj, canguna ñuca cuentashcasna ali puruntushca angaj.
					</seg>
					<seg id="b.2CO.9.4" type="verse">
						Mana shina tucujpi, huaquin Macedonia runauna ñucahua pariju shamusha, cangunara mana puruntushcara tupashas, ñucanchi pingarinchimaca, cangunas shinallara, ñucanchi shimi mana cierto ajta tupasha.
					</seg>
					<seg id="b.2CO.9.5" type="verse">
						Chiraigumanda ministirinmi nisha iyacani, cai uquiuna ñucamanda ñaupara cangunajma cachangaj. Paiguna canguna ñaupa cusha nishca cuyashcara alichinaunga, puruntu tucungaj, canguna cuyashca ali munaimanda cuenta ricuringaj, mana shu ñucanchi mandashcamanda cuenta.
					</seg>
					<seg id="b.2CO.9.6" type="verse">
						Caita nini: Tarpuj runa ansalla muyura tarpusha, ansallara pallangami; ashca muyura tarpushaga, ashcara pallangami.
					</seg>
					<seg id="b.2CO.9.7" type="verse">
						Caran dueño paihua shungumanda munashcasna cuyachu, mana llaquirisha, mana mandashcasnas. Dios cushihua cujta llaquinmi.
					</seg>
					<seg id="b.2CO.9.8" type="verse">
						Diosga ushajmi tucui gracia ali iyaira yapachingaj cangunajpi, tucuibi pactajta charisha yaparinguichi ima ali ranaras rangaj.
					</seg>
					<seg id="b.2CO.9.9" type="verse">
						Imasna quillcashcasna nin: Dios chaupichisha, tsuntsuunama cuca. Paihua ali shungu huiñaigama duranga.
					</seg>
					<seg id="b.2CO.9.10" type="verse">
						Muyura tarpujma cuj Dios, tandara micujma cuj Dios carangami, mirachingami canguna tarpushcara, shinallara canguna ali rashcamanda aparishcaunara mirachingami.
					</seg>
					<seg id="b.2CO.9.11" type="verse">
						Shina tucusha, tucuibi charij tucunguichi shujgunama cuyangaj. Casna rajpi ñucanchimanda Dios agrasishca angami.
					</seg>
					<seg id="b.2CO.9.12" type="verse">
						Casna rashaga, quirijguna ministishcaunara cuyai tucunaungami, shinallara ashcauna Diosta agrasinaungami.
					</seg>
					<seg id="b.2CO.9.13" type="verse">
						Casna yanapashcamanda Diosta ahuayachinaun canguna quirmchimi nishca Cristo evangelio ali shimira uyashcamanda, shinallara canguna atun cuyashcamanda paigunajpas tucuihuajpas.
					</seg>
					<seg id="b.2CO.9.14" type="verse">
						Shinallara paiguna Diosta mañasha cangunamanda, paiguna cangunara llaquinaungami Diospa gracia ali iyai yaparishcamanda canguna shungüi.
					</seg>
					<seg id="b.2CO.9.15" type="verse">
						Diosta agrasinchi paihua mana rimaihuaj atun cuyashcamanda.
					</seg>
				</div>
				<div id="b.2CO.10" type="chapter">
					<seg id="b.2CO.10.1" type="verse">
						Ñuca, Pablo, cangunara rugauni, Cristo manso shungumandas, paihua llaquij shungumandas, ñuca manso shunguyuj asha canguna ñaupajpi, astaun shinzhi shunguyuj asha carui tiaushas,
					</seg>
					<seg id="b.2CO.10.2" type="verse">
						cangunara rugauni ñuca cangunahua tiajpi ama ministirichu ñuca shinzhi tucungaj. Huaquinguna ninaun: Pablo aicha munaibi purisha causaun. Caigunahua shinzhi tucuna mani.
					</seg>
					<seg id="b.2CO.10.3" type="verse">
						Ñucanchi aichallai purisha, mana aichai tiashcasna macanaunchichu.
					</seg>
					<seg id="b.2CO.10.4" type="verse">
						Ñucanchi macanaunaga mana aichamandachu, astaun Dios yanapashcahua ushaiyujmi ima shinzhiunaras tulangaj.
					</seg>
					<seg id="b.2CO.10.5" type="verse">
						Yanga iyaigunaras, tucui ahuayashca shunguunaras tulanchi, Diosta yachanara arcajguna asha. Tucui iyaira mandanchi Cristora uyaj tucungaj.
					</seg>
					<seg id="b.2CO.10.6" type="verse">
						Canguna ali casujguna tucujpi, puruntu manchi mana casujgunara livachingaj.
					</seg>
					<seg id="b.2CO.10.7" type="verse">
						Tucuira ricunguichi pai cierto ricurishcasna. Pi runas, Cristojmi ani, nisha iyasha, pai shinallara iyachu imasna pai cierto Cristoj ajpi, ñucanchis shinallara Cristojgunami anchi.
					</seg>
					<seg id="b.2CO.10.8" type="verse">
						Ñucaga ñucanchi ushaira ansa yapajta rimaushallara, mana pingarishachu chimanda. Cai ushaira Dios cuhuacami, cangunara shayachingaj, mana cangunara tulangaj.
					</seg>
					<seg id="b.2CO.10.9" type="verse">
						Quillcaunahua cangunara manzhachisha ricuringaj mana munanichu.
					</seg>
					<seg id="b.2CO.10.10" type="verse">
						Runauna ninaun: Cierto pacha paihua quillcauna shinzhimi; astaun ñucanchi ñaupajpi tiausha cai runa irqui sami ricurin, paihua shimi yanga mana uyaihuaj.
					</seg>
					<seg id="b.2CO.10.11" type="verse">
						Casna rimaj runa riparachu imasna ñucanchi quillcashcai ricurij sami, ñucanchi illaushcai, chi tonollarami tucushun cangunahua pariju tiaushcais.
					</seg>
					<seg id="b.2CO.10.12" type="verse">
						Huaquingunaga paigunallara alabajguna asha, mana muñanchichu casnaunahua pariju shayarisha camangaj. Paigunapura tupunaun, paigunapuralla shayarinaun camangaj. Casna rana mana valinzhu.
					</seg>
					<seg id="b.2CO.10.13" type="verse">
						Ñucanchiga ñucanchi quiquinllara mana yapajta ahuayashun, astaun Dios cushca tupunahua tupusha, imasna pai lugarda cuhuaca, ñucanchi cangunajma pactangaj.
					</seg>
					<seg id="b.2CO.10.14" type="verse">
						Dios cushca tupura mana pasacanchichu cangunajma shamusha. Ñucanchiga ñaupa punda pactajguna acanchi, Cristo evangelio ali shimira cangunajma apamusha.
					</seg>
					<seg id="b.2CO.10.15" type="verse">
						Ñucanchillara mana yapajta ahuayanchichu shujguna rashcaunamanda, astaun imasna canguna quirina yaparisha rin, chapaunchi ñucanchi tarabana cangunajpi talirijta atunyachishca achu, ñucanchi ushashcagama.
					</seg>
					<seg id="b.2CO.10.16" type="verse">
						Munanchi canguna huashai tiaj partiunama evangelio shimira rimangaj. Shina rashallara shuj runa tarabashcai mana icushun ahuayangaj pai ñaupa horas rashcaunamanda.
					</seg>
					<seg id="b.2CO.10.17" type="verse">
						Pi runas ahuayasha, Señorbi ahuayachu.
					</seg>
					<seg id="b.2CO.10.18" type="verse">
						Mana ali rimashcachu shu runa pai quiquinllara alabarisha, astaunga Dios alabashca runa valinmi.
					</seg>
				</div>
				<div id="b.2CO.11" type="chapter">
					<seg id="b.2CO.11.1" type="verse">
						Uyahuai shu ratolla ñuca yanga rimashcara. Ahuantapaichi ñucara.
					</seg>
					<seg id="b.2CO.11.2" type="verse">
						Ñucaga cangunara llaquishcani Dios llaquishcahua. Cangunara casarachishcani Cristohua, shu sapalla carihua, cangunara shu chuyaj huanra huarmira cuenta Cristoma cungaj.
					</seg>
					<seg id="b.2CO.11.3" type="verse">
						Astaun, manzhani imasna machacui sabiro asha Evara umachica, shinallara canguna iyai Cristoi ali quirishcamanda anzhuchi tucungaj.
					</seg>
					<seg id="b.2CO.11.4" type="verse">
						Shu runa shamujpi, shu tono Jesusta camachijpi, mana ñucanchi camachishcasna, ali ahuantanguichimi. Shinallara canguna shu tono espiritura chasquisha, mana canguna ñaupa apishca Espíritu ajpi, shu tono evangelio shimira uyasha, mana canguna ñaupa uyashca evangelio shimi ajpi, ali ahuantanguichimi.
					</seg>
					<seg id="b.2CO.11.5" type="verse">
						Iyauni mana imais pishiyashcani chishu atun cachashca runaunamanda.
					</seg>
					<seg id="b.2CO.11.6" type="verse">
						Ñuca rimana mana valij ajpis, mana shinachu ñuca yachana. Tucuibis tucuimandas caita cangunara ricuchishcanchi.
					</seg>
					<seg id="b.2CO.11.7" type="verse">
						¿Ñucaga ñucallara pishiyachisha cangunara ahuayachingaj, ucharachu rarcani, ñuca Diospa evangelio ali shimira yangamanda camachijpi?
					</seg>
					<seg id="b.2CO.11.8" type="verse">
						Shu iglesiaunamanda cullquira apicani, paganara chasquisha cangunara sirvingaj.
					</seg>
					<seg id="b.2CO.11.9" type="verse">
						Ñuca cangunahua tiaushcai ministiucani, shinajllaira pimandas mana mañacanichu, cullquira cuyahuai, nisha. Ñuca ima ministishcaras Macedoniamanda shamuj uquiuna cuyahuanauca. Tucuibi ricucani, shinallara ricusha, mana imais canguna cullquira gastangaj ñucaraigumanda.
					</seg>
					<seg id="b.2CO.11.10" type="verse">
						Imasna Cristo cierto shimi ñucahua tiashcasna, ama pihuas ñuca ahuayachishcara arcachu Acaya partiunai.
					</seg>
					<seg id="b.2CO.11.11" type="verse">
						¿Imaraigu? nini. ¿Cangunara mana llaquishcamandachu? Dios alimi yachan.
					</seg>
					<seg id="b.2CO.11.12" type="verse">
						Ñucaga imasna cuna horas rashcasna rashallami, lugarda ama cungaj yanga camachijgunama, paiguna ama rimangaj: Quiquin Pablo cuenta raunchi, nisha.
					</seg>
					<seg id="b.2CO.11.13" type="verse">
						Cai runauna, llulla cachashca runauna, llulla tarabajguna anaun, Cristo cierto cachashca runauna cuenta ricurisha nisha.
					</seg>
					<seg id="b.2CO.11.14" type="verse">
						Caitaga mana manzharihuajchu. Quiquin Satanasllara punzhajlla ricurij ángel cuenta tucusha ricurimun.
					</seg>
					<seg id="b.2CO.11.15" type="verse">
						Shinajllaira, mana manzharihuajchu paita sirvijguna shinallara alira raj sirvijguna cuenta ricurimunaun. Puchucaibi paiguna rashca tupui pagai tucunaungami.
					</seg>
					<seg id="b.2CO.11.16" type="verse">
						Cutillara nini: Pis ñuca loco ajta ama iyapaichu. Shina iyajpi, shu loco runara cuenta lugarda cuhuapai ñucara ansallara ahuayachingaj.
					</seg>
					<seg id="b.2CO.11.17" type="verse">
						Ñuca rimangaraushcaraga, mana Señormandachu rímani, astaun ansalla loco cuenta ñucallara ahuayachisha.
					</seg>
					<seg id="b.2CO.11.18" type="verse">
						Ashca runauna paiguna aichai rashcaunamanda ahuayachinaun. Ñucas shinallara rasha.
					</seg>
					<seg id="b.2CO.11.19" type="verse">
						Cangunaga cushihua upa runaunara ahuantanguichi, canguna umayujguna ashallara.
					</seg>
					<seg id="b.2CO.11.20" type="verse">
						Ahuantanguichi shu runa cangunara sirvichijpi, shu runa cangunara micujpi, shu runa canguna charíshcara shuhuajpi, shu runa paulara ahuayachijpi, shu runa cangunara sajmajpi, paita ahuantanguichi.
					</seg>
					<seg id="b.2CO.11.21" type="verse">
						Ñucanchiga chi tupullara rangaj irqui macanchi. Casna nisha pingarini. Shujgunaga imais ahuayachisha — loco cuenta rimauni — ñuca shina rashcaunais ñucallara ahuayachiuni.
					</seg>
					<seg id="b.2CO.11.22" type="verse">
						Paigunaga, ¿hebreos anaunzhui? Ñucas shinallara. ¿Israel runauna anaunzhui? Ñucas shinallara. ¿Abrahanmanda miraiguna anaunzhui? Ñucas shinallara.
					</seg>
					<seg id="b.2CO.11.23" type="verse">
						¿Cristora sirvijguna anaunzhui? Loco cuenta rimauni. Ñuca astaun mas paita sirvij ani. Tarabashcaunai, ñuca yali ani; azutishcaunai, mana yupaihuaj; chonda cularbi íshcashcaunai, ñuca astaun mas; huañunallaunai, ñuca ashca cuti.
					</seg>
					<seg id="b.2CO.11.24" type="verse">
						Judiogunamanda, pichca cuti azutishca ashcani, quinsa chunga iscun azutira apisha.
					</seg>
					<seg id="b.2CO.11.25" type="verse">
						Quinsa cuti caspihua huactashca acani, shu cuti rumihua shitashca, quinsa cuti ñuca barco pambarishca lamarbi, shu punzha shu tuta pagarijta atun lamarbi tiaushcani.
					</seg>
					<seg id="b.2CO.11.26" type="verse">
						Ñambiunai ashca cuti, yacuunamanda huañunalla ashcai, shuhuajgunamanda huañunalla ashcai, ñuca llactamanda ajgunamanda huañunalla ashcai, gentilgunamanda huañunalla ashcai, atun llactai huañunalla ashcai, tiu pambai huañunalla ashcai, lamarbi huañunalla ashcai, llulla uquiunamanda huañunalla ashcai tiashcani.
					</seg>
					<seg id="b.2CO.11.27" type="verse">
						Tarabashcai, sambayashcai, ashca tutaunai mana puñushcai, yarcaibi, upinaibis, ashca cuti mana micushcais, chiri ashcai, llatan ashcai tiashcani.
					</seg>
					<seg id="b.2CO.11.28" type="verse">
						Maspas, tucui chigunamanda yali, caran punzha tormendarishcani, tucui iglesiaunamanda iyarisha turbarisha.
					</seg>
					<seg id="b.2CO.11.29" type="verse">
						¿Pita ungun? ñucas shinallara unguni pamua. ¿Pita urmachishca? ñucas paihua llaquirini.
					</seg>
					<seg id="b.2CO.11.30" type="verse">
						Ministirijpi ñuca ahuayachingaj, ñuca samba ashcamanda ahuayachisha.
					</seg>
					<seg id="b.2CO.11.31" type="verse">
						Diosga, ñucanchi Señor Jesucristo Yaya huiñaigama bendiciashca achu. Paiga ali pacha yachan imasna ñuca mana llullanichu.
					</seg>
					<seg id="b.2CO.11.32" type="verse">
						Damasco llactai, Aretas nishca rey apu llactai gobernador, paiguna llactara ishcaca ñucara apingaj.
					</seg>
					<seg id="b.2CO.11.33" type="verse">
						Shinajllaira, rumi quinzhai aj ventanamanda atun tasai huarcusha irguchihuanauca, shina rasha paihua maquimanda quishpicani.
					</seg>
				</div>
				<div id="b.2CO.12" type="chapter">
					<seg id="b.2CO.12.1" type="verse">
						Cierto pacha mana valinzhu ñucara ahuayachingaj. Astaun nuspashcai cuenta ricushcaunara, Señormanda ricuchishcaunaras cuentasha nini.
					</seg>
					<seg id="b.2CO.12.2" type="verse">
						Shu Cristoi quirij runara ricsinimi, aichai tiashca mana aichai tiashca ima chari, mana yachanichu, Dioslla yachan; chunga chuscu huata pasashca tupura, ahua pachama apai tucuca.
					</seg>
					<seg id="b.2CO.12.3" type="verse">
						Chi runara ricsinimi, aichai tiaj mana tiaj mana yachanichu, Dioslla yachan.
					</seg>
					<seg id="b.2CO.12.4" type="verse">
						Paiga Paraíso nishca Dios tiashcama apai tucuca. Chihui mana rimaihuaj gusto shimiunara uyacami, mana lugarda cushcachu aca casna shimiunara rimangaj.
					</seg>
					<seg id="b.2CO.12.5" type="verse">
						Casna runamanda, ñuca ari ahuayachishami, randi ñuca quiquinmandaga mana imais ahuayachishachu, astaun ñuca samba sami tucushcai ahuayachishami.
					</seg>
					<seg id="b.2CO.12.6" type="verse">
						Ñucaga ñucara ahuayachisha nishallara, mana upa sami tucuimacani, cierto shimira rimaimacani. Shina ajllaira mana rimanichu, pi runas ñucamanda pai ricushca yali pai uyashca yali ama yapajta iyarichu ñucamanda.
					</seg>
					<seg id="b.2CO.12.7" type="verse">
						Ñuca ricushcauna yapa ali sumaj ashcamanda, ñuca ama mas tucuisiqui tucungaj, shu casha cuenta tormendarinara cushca acani aichai, shu Satanasmanda rimaj ñucara tormendachingaj, ñuca ama yapajta ahuayangaj.
					</seg>
					<seg id="b.2CO.12.8" type="verse">
						Caimandaga quinsa cuti Diosta mañacani: Llushpichihuapai, nisha.
					</seg>
					<seg id="b.2CO.12.9" type="verse">
						Paiga ñucara nica: Basta ñuca gracia ali iyai cambaj. Ñuca ushai pactarinmi samba ashcai. Shina ajllaira munaihua cushi tucuni ñuca samba ashcai, Cristo ushai ñucajpi tiangaj.
					</seg>
					<seg id="b.2CO.12.10" type="verse">
						Chimanda, Cristora llaquishcaraigumanda samba ashcaunai cushiyauni, camishcaunais, jninistishcaunais, tormendachishcaunais, llaquirishcaunais. Ñuca samba ashcai, chi horasllaira shinzhi mani.
					</seg>
					<seg id="b.2CO.12.11" type="verse">
						Upa macani, ñucallara ahuayachisha. Canguna rimashcamanda chita rarcani, randi canguna ñucara alabanami acanguichi. Mana imais pishi ashcanichu chi atun cachashca runaunamanda. Shina ajllaira mana imaschu ani.
					</seg>
					<seg id="b.2CO.12.12" type="verse">
						Cachashca runa ricuchinauna ricurimunauca canguna chaupi shungüi ñuca rashcaunai, ashca chapanahua ashca munanaita ricurinaunahuas rashcaunahuas.
					</seg>
					<seg id="b.2CO.12.13" type="verse">
						Cangunaga, ¿imai shu iglesiaunamanda pishiyashcanguichichu? ¿Manzhu caibi, ñuca mana carga cuenta cangunahua tucucanichu? Perdonahuapaichi caita.
					</seg>
					<seg id="b.2CO.12.14" type="verse">
						Ña quinsa cuti puruntushca ani cangunajma shamungaj. Cunas, mana carga cuenta tucushachu cangunahua. Cangunajta mana mascaunichu astaun canguna quiquingunallara. Churiuna mana tandachinachu yayaunara yanapangaj, astaun yayauna huahuaunara yanapangaj tandachina anaun.
					</seg>
					<seg id="b.2CO.12.15" type="verse">
						Ali munaihua ñucajta gastachisha, maspas ñucallara illajta gastai tucusha canguna almara yanapangaj, ñuca cangunara astaun mas llaquisha, cangunaga ñucara pishi llaquishas.
					</seg>
					<seg id="b.2CO.12.16" type="verse">
						Caita ricsishaga, ñuca mana carga cuenta acani cangunahua, shinajllaira umayuj asha, cangunara apicani ñuca umayuj ashcamanda.
					</seg>
					<seg id="b.2CO.12.17" type="verse">
						¿Shu ñuca cangunama cachashca runahua cangunara umachishcani chari?
					</seg>
					<seg id="b.2CO.12.18" type="verse">
						Titora rugacani ringaj, shu uquira cachacani paihua pariju. ¿Tito cangunara umachica chari? ¿Manzhu paihuas ñucas shina espirituhua shina aitaushcai purishcanchichu?
					</seg>
					<seg id="b.2CO.12.19" type="verse">
						¿Charajchu iyaunguichi ñucanchi canguna ñaupajpi perdonahuai nisha rimaunchi? Mana. Diospa ñaupajpi rimashcanchi Cristoi. Tucuira rimashcanchi, llaquishca uquiuna, cangunara shinzhiyachingaj.
					</seg>
					<seg id="b.2CO.12.20" type="verse">
						Ñucaga manzhauni, cangunajma pactamujpi, cangunara mana ñuca munashcasna tupasha chari, ñucas mana canguna iyashcasnas. Tupasha chari caigunara: macanaunara, chijninaunara, piñanaunara, partiunara, manali shimiunara, mas tucuisiqui shunguunara, tormendosgunara.
					</seg>
					<seg id="b.2CO.12.21" type="verse">
						Manzhauni imasna ñuca tigrajpi cangunajma, Dios ñucara pishiyachichu canguna ñaupajpi, huacasha chari ñaupa horas ucharajgunamanda, ashcauna mana arrepentirishcaraigu pai
					</seg>
				</div>
				<div id="b.2CO.13" type="chapter">
					<seg id="b.2CO.13.1" type="verse">
						Ña quinsa cuti cangunajma shamunimi. Tucuira ishqui quinsapura ricujgunamanda rimashca anga, alichishca anga.
					</seg>
					<seg id="b.2CO.13.2" type="verse">
						Ñaupa rimacani, cuna cutillara nini, cangunahua tiashcasna, cuna cuti illausha, ñaupa ucha rajgunama tucui chishujgunamas quillcauni, ñuca cuti shamushaga mana yangamanda perdonashachu.
					</seg>
					<seg id="b.2CO.13.3" type="verse">
						Yachasha ninguichi: ¿Cristo ñucajpi rimanzhu manzhu riman? nisha. Paiga mana samba sami cangunahua, astaun ushaj tucun cangunajpi.
					</seg>
					<seg id="b.2CO.13.4" type="verse">
						Cristo cierto pacha pai samba ashcai chacatashca aca, cunaga pai causaun Diospa ushaimanda. Shinallara ñucanchi paihua pariju samba sami anchi, shina ajllaira paihua pariju causashunmi Diospa ushaimanda, cangunara sirvingaj.
					</seg>
					<seg id="b.2CO.13.5" type="verse">
						Cangunallara ricuichi, quirij ashas mana quirij ashas, cangunallara camaichí. ¿Manzhu ricsinguichi imasna Jesucristo cangunajpi tiaun? Mana shina asha, ichushcauna anguichi.
					</seg>
					<seg id="b.2CO.13.6" type="verse">
						Canguna yachangaj munanchi imasna ñucanchi mana ichushcaunachu anchi.
					</seg>
					<seg id="b.2CO.13.7" type="verse">
						Diosta mañanchi cangunamanda, canguna ama ima manaliras ranauchu; mana ñucanchi ali tucungaj astaun canguna alira rangaj, ñucanchi ichushcaunalla cuenta ricurisha.
					</seg>
					<seg id="b.2CO.13.8" type="verse">
						Quiquin cierto shimira arcangaj mana ima ranaras ushanchichu, randi paita yanapangaj.
					</seg>
					<seg id="b.2CO.13.9" type="verse">
						Chiraigumanda cushi tucunchi ñucanchi samba sami asha, canguna shinzhi ashas. Maspas mañanchi cangunamanda canguna aliyashca tucungaj.
					</seg>
					<seg id="b.2CO.13.10" type="verse">
						Chiraigumanda quillcauni manara shamujllaira, ama piñasha rimangaj ñuca shamushcai. Casna rimana ushaira Señor cuhuaca, cangunara shayachingaj, mana cangunara tulangaj.
					</seg>
					<seg id="b.2CO.13.11" type="verse">
						Uquiuna cushiyaichi, ali tucuichi, cariyaichi. Chi tupullara iyaichi. Cushi shunguhua tiaichi. Cushi shungura cuj Dios, llaquij Dios asha, cangunahua tiangami.
					</seg>
					<seg id="b.2CO.13.12" type="verse">
						Cangunapura parijumanda saluraichi chuyaj muchashcahua.
					</seg>
					<seg id="b.2CO.13.13" type="verse">
						Tucui quirijguna cangunara saluranaun.
					</seg>
					<seg id="b.2CO.13.14" type="verse">
						Señor Jesucristo gracia ali iyai, Dios llaquishca, Santo Espíritu compañanas tucui cangunahua tiachu. Amen.
					</seg>
				</div>
			</div>
			<div id="b.GAL" type="book">
				<div id="b.GAL.1" type="chapter">
					<seg id="b.GAL.1.1" type="verse">
						Pablo, apóstol nishca Dios cachashca runa, mana runaunamandachu, mana runa cachashca, astaun Jesucristo cachashca, shinallara Dios Yaya cachashca, Jesucristora huañushcaunamanda causachij,
					</seg>
					<seg id="b.GAL.1.2" type="verse">
						tucui ñucahua tiaj uquiunandi, Galacia nishca partii tiaj iglesiaunara saluranchi.
					</seg>
					<seg id="b.GAL.1.3" type="verse">
						Gracia nishca ali iyaira, cushi shunguras charichi Dios Yayamanda, Señor Jesucristomandas.
					</seg>
					<seg id="b.GAL.1.4" type="verse">
						Paiga pai quiquinllarara cuca ñucanchi uchamanda, ñucanchira cai manali tiempomanda cacharingaj, ñucanchi Dios Yaya munashcasna.
					</seg>
					<seg id="b.GAL.1.5" type="verse">
						Paiga sumacyachishca achu huiñai huiñaigama. Amen.
					</seg>
					<seg id="b.GAL.1.6" type="verse">
						Manzharisha tiauni imasnara canguna uctalla anzhurishcanguichi canguna cayaj runamanda. Pai cangunara cayaca Cristo gracia nishca yangamanda llaquishcaraigumanda, astaumbas shu tono evangelio shimira catishcanguichi.
					</seg>
					<seg id="b.GAL.1.7" type="verse">
						Shinashas, shu evangelio shimis illan, astaumbas huaquinguna cangunara turbachinaun, Cristo evangeliora turcasha nisha.
					</seg>
					<seg id="b.GAL.1.8" type="verse">
						Maspas ñucanchis, shu ahuapachamanda angelbas, shu tono evangeliora rimajpi, mana ñucanchi rimashca samira, pai maldiciashca achu.
					</seg>
					<seg id="b.GAL.1.9" type="verse">
						Imasnara ñaupa rimacanchi, shinallara cuti nini: Maican runas shu tono evangeliora cangunara rimajpi, mana canguna ñaupa apishca sami ajpi, pai maldiciashca achu.
					</seg>
					<seg id="b.GAL.1.10" type="verse">
						¿Cunaga runauna llaquishcarachu mascauni? ¿Manzhu Dios llaquishcara mascauni? ¿Runaunara cushiyachingaj mascaunichu? Ñuca chara runaunara cushiyachisha, mana Cristora sirvijchu aima.
					</seg>
					<seg id="b.GAL.1.11" type="verse">
						Shinasha canguna yachangaj munani, uquiuna, ñuca rimaushca evangelio shimi mana runamandachu.
					</seg>
					<seg id="b.GAL.1.12" type="verse">
						Ñuca cai shimira mana apicanichu, mana yachacanichu runaunamanda, astaun Jesucristo ñucama ricuchihuaca.
					</seg>
					<seg id="b.GAL.1.13" type="verse">
						Ñuca ñaupa horas causashca tupura ña uyashcanguichi, ñuca judio yachaira catishca horas, imasna Diospa iglesiara ashcara tormendachicani, tulacani.
					</seg>
					<seg id="b.GAL.1.14" type="verse">
						Ñucaga judioguna yachaibi ashca ñuca tiempoi causajgunara yalicani ñuca llactai. Ashca munaihua ñuca yayauna yachaigunara llaquicani.
					</seg>
					<seg id="b.GAL.1.15" type="verse">
						Randi, Dios munashca horaspi, ñuca mama icsamanda pacha ñucara chicanyachisha, cayahuacami pai llaquishcamanda,
					</seg>
					<seg id="b.GAL.1.16" type="verse">
						paihua Churira ñucajpi ricuchingaj, ñuca paihua shutira yachachingaj gentilgunama, aichahuas yahuarhuas mana chi ratollai rimacanichu.
					</seg>
					<seg id="b.GAL.1.17" type="verse">
						Shinallara Jerusalenma mana ricanichu ñucamanda ñaupa aj cachashca runaunajma, astaun Arabia partima ricaní, chi huasha cuti tigracani Damasco llactama.
					</seg>
					<seg id="b.GAL.1.18" type="verse">
						Shinajpi, quinsa huata huasha, Jerusalenma ricani Pedrohua rimangaj, paihua pariju chunga pichca punzhara tiaucani.
					</seg>
					<seg id="b.GAL.1.19" type="verse">
						Jacobo, Señorba uquiras, ricucani, maspas shu cachashca runaunara mana ricucanichu.
					</seg>
					<seg id="b.GAL.1.20" type="verse">
						Cai ñuca cangunama quiilcashcai, Diospa ñaupajpi mana ansas llullanichu.
					</seg>
					<seg id="b.GAL.1.21" type="verse">
						Chimanda huasha, Siria Cilicia partiunama ricani.
					</seg>
					<seg id="b.GAL.1.22" type="verse">
						Cristoi tiaj iglesiauna, Judea partii tiajguna, ñucara chara mana ricsihuanaucachu ñahuipura.
					</seg>
					<seg id="b.GAL.1.23" type="verse">
						Chi rimashcallara uyanauca: Ñucanchira ñaupa horas tormendachij runaga, pai ñaupa horas chijnishca quirinara cuna camachiun.
					</seg>
					<seg id="b.GAL.1.24" type="verse">
						Ñucamanda Diosta ahuayachinauca.
					</seg>
				</div>
				<div id="b.GAL.2" type="chapter">
					<seg id="b.GAL.2.1" type="verse">
						Chunga chuscu huata huasha, cutillara Jerusalenma ricani Bernabehua, Titoras ñucahua pariju pushasha.
					</seg>
					<seg id="b.GAL.2.2" type="verse">
						Dios ñucara ricuchishcaraigu chima sicacani. Sapallai atun ricurijgunahua ñuca gentilgunama rimashca evangelio shimira cuentacani, alichu manzhu ali nisha tapungaj.
					</seg>
					<seg id="b.GAL.2.3" type="verse">
						Astaun, ñucahua pariju tiaj Tito, griego ashallara, circuncisionda rangaj mana mandai tucucachu.
					</seg>
					<seg id="b.GAL.2.4" type="verse">
						Huaquin llulla uquiuna pacalla pacalla icunauca, ñucanchi Jesucristoi charishca liuri causanara ricungaj, ñucanchira cutillara sirvijta rangaj.
					</seg>
					<seg id="b.GAL.2.5" type="verse">
						Caigunara mana shu horashuallas uyacanchichu casungaj, evangelio cierto shimi cangunahua saquiringaj.
					</seg>
					<seg id="b.GAL.2.6" type="verse">
						Randi atun ricurijguna, (paiguna ñaupa horas imasna asnearas mana imas tucuhuanzhu, Dios runaunara mana chicanyachisha ricunzhu), cai atunguna ñucama mana ima mushuj shimiras cuentahuanaucachu.
					</seg>
					<seg id="b.GAL.2.7" type="verse">
						Randiga, paiguna ricunauca imasna ñucama cushca aca evangeliora rimangaj circuncisión nishcara mana rajgunama, shinallara Pedrora circuncisión nishcara rajgunama cushca aca rimangaj.
					</seg>
					<seg id="b.GAL.2.8" type="verse">
						Ushaira cuj Dios Pedrora cachaca circuncisionda apijgunama, shinallara ñucamas ushaira cuca gentilgunama yachachisha ringaj.
					</seg>
					<seg id="b.GAL.2.9" type="verse">
						Shinajpi Jacobo, Cefas, Juandi, iglesia istandi cuenta iyashcauna, ñucama cushca gracia nishcara ricusha, ali maquira cuhuanauca yanapangaj ñucamas Bernabemas, ñucanchi gentilgunama ringaj, paigunaga circuncisionda apijgunama ringaj.
					</seg>
					<seg id="b.GAL.2.10" type="verse">
						Ñucanchi tsuntsuunara iyaringaj, caillarara rugahuanauca. Shinallara caita munaihua rangaj camacani.
					</seg>
					<seg id="b.GAL.2.11" type="verse">
						Pedroga Antioquía llactama shamujpi, paita ñahui pambai piñacani, pai causayuj ajpi.
					</seg>
					<seg id="b.GAL.2.12" type="verse">
						Jacobomanda huaquinguna manara shamujllaira, Pedro gentilgunahua micuj aca; astaumbas paiguna shamushca huasha, chican micuj aca, circuncisionda catijgunara manzhashcamanda.
					</seg>
					<seg id="b.GAL.2.13" type="verse">
						Chishu judiogunas paihua pariju shina ranauca, shinallara Bernabé paiguna manali raushcai catica.
					</seg>
					<seg id="b.GAL.2.14" type="verse">
						Ñuca imasna paiguna evangelio shimii mana dirichu purishcara ricusha, Pedrora rimacani tucui runa ñaupajpi: Can, judio ashallara, gentilguna cuenta causausha, mana judio cuenta, ¿imaraigu gentilgunara camachingui judioguna yachaira catingaj?
					</seg>
					<seg id="b.GAL.2.15" type="verse">
						Ñucanchi judioguna miraimanda anchi mana uchasapa gentilgunamanda.
					</seg>
					<seg id="b.GAL.2.16" type="verse">
						Yachanchi imasnara shu runa Dioshua ali tucun, mana ley shimira rashcaunamanda, astaun Jesucristoi quirishcamanda. Ñucanchis shinallara Jesucristoi quirishcanchi ali tucungaj Cristoi quirishcamanda, mana ley shimi rashcaunamanda, imasna ley shimi rashcaunamanda mana pihuas ali tucungachu.
					</seg>
					<seg id="b.GAL.2.17" type="verse">
						Shinallara, ñucanchi Dioshua alichishcauna tucusha nijpi Cristoi, shina ashallara chara uchara raunchi, ¿caimandachu Cristo uchara rachij tucun? Mana pacha.
					</seg>
					<seg id="b.GAL.2.18" type="verse">
						Ñuca ñaupa horas tulashcaunara cutillara sicachishaga, uchara raj tucuni.
					</seg>
					<seg id="b.GAL.2.19" type="verse">
						Shinajpi ley raigumanda ñuca chi leyhuajta huañushcani, Diospa ñaupajllai causangaj.
					</seg>
					<seg id="b.GAL.2.20" type="verse">
						Cristohua pariju chacatashca mani, ña mana causaunichu ñuca, astaumbas Cristo ñucajpi causaun. Ñuca cai aichai cuna causaushca causaiga Diospa Churu quirishcai causauni. Pai ñucara llaquica, pai quiquinllarara cuca ñuca randimanda.
					</seg>
					<seg id="b.GAL.2.21" type="verse">
						Diospa gracia nishca yangamanda llaquishcara mana ichunichu. Ali causanaga ley shimimanda shamujpi, Cristo yangamanda huañuca.
					</seg>
				</div>
				<div id="b.GAL.3" type="chapter">
					<seg id="b.GAL.3.1" type="verse">
						¡Upa Gálatasguna! ¿Pita cangunara umachicachu cierto shimira ama uyangaj? Canguna ñahui pambai, canguna chaupi shungüi Jesucristo chacatashcara pajlla pambai ricuchishca aca.
					</seg>
					<seg id="b.GAL.3.2" type="verse">
						Caillara cangunamanda yachasha nini: ¿Ley shimi ranaunamandachu Espiritura chasquicanguichi? ¿Manzhu uyasha quirishcamanda chasquicanguichi?
					</seg>
					<seg id="b.GAL.3.3" type="verse">
						¿Casna upauna anguichi? ¿Espirituhua callarishallara, cunaga aichamandachu ali tucushun nisha iyanguichi?
					</seg>
					<seg id="b.GAL.3.4" type="verse">
						¿Yangamandachu chi tucuira tormendarishcanguichi? Yangamanda chari aca.
					</seg>
					<seg id="b.GAL.3.5" type="verse">
						Espiritura cangunama cuj Diosga, canguna chaupi shungüi munanaita Rajga, ¿pai cai tucuira rarca ley shimi ranaunamandachu? ¿Manzhu uyasha quirishcamanda aca?
					</seg>
					<seg id="b.GAL.3.6" type="verse">
						Shinallarami Abraham Diosta quirica, Dioshua alichishcami nishca aca.
					</seg>
					<seg id="b.GAL.3.7" type="verse">
						Caita yachaichi, quirijgunaga Abrahamba churiunami.
					</seg>
					<seg id="b.GAL.3.8" type="verse">
						Quillcashcaunai ñaupa ricurica imasnara Dios gentilgunara alichinma paiguna quirishcamanda. Ñaupa horasmanda caita rimasha, ali shimira Abrahamda cuentaca, shina nisha: Canmanda tucui ailluuna bendiciai tucunaungami.
					</seg>
					<seg id="b.GAL.3.9" type="verse">
						Shinajpi, quirijguna quirij Abrahamhua pariju bendiciai tucunaushcami.
					</seg>
					<seg id="b.GAL.3.10" type="verse">
						Tucui ley shimii rashcaunai quimirijguna maldiciashcaunami. Quillcashcami tian: Maican runas tucui ley shimü quillcashca ranaunaras mana rasha causausha maldiciashcami.
					</seg>
					<seg id="b.GAL.3.11" type="verse">
						Imasnara ley shimiunamanda mana pihuas Diospa ñaupajpi ali tucun casnami quillcashca tian: Ali runa pai quirishcamandami causanga.
					</seg>
					<seg id="b.GAL.3.12" type="verse">
						Ley shimiga mana quirinamandachu, astaumbas: Chita raj runa chimandami causanga, nin.
					</seg>
					<seg id="b.GAL.3.13" type="verse">
						Cristoga ñucanchira randica ley shimi maldiciashcamanda, ñucanchimanda pai maldiciai tucuca. Quillcashca tian: Maldiciashcami tucui runa yurai huarcushca huañuj.
					</seg>
					<seg id="b.GAL.3.14" type="verse">
						Cristo Jesús maldiciai tucuca Abrahamba bendición gentilgunama pactachu, ñucanchi quirishcamanda cusha nishca Espiritura apingaj.
					</seg>
					<seg id="b.GAL.3.15" type="verse">
						Uquiuna, runa tonoi rimauni. Shu pactachina shimi, runamanda ashas, ña ali nishca ashas, pi runas mana tucuchin, pi runas mana yapan.
					</seg>
					<seg id="b.GAL.3.16" type="verse">
						Dios cushca shimiunara Abrahanma cushcaca, paihua miraimas. Mana ninzhu paihua miraigunama, ashcaunama cushca cuenta, astaumbas shujmalla: Camba miraima, nisha. Cai miraiga Cristomi.
					</seg>
					<seg id="b.GAL.3.17" type="verse">
						Caitami nini: Chi ñaupa cushca pactachina shimira ñaupa horas Dios alimi nica. Shinajpi ley shimiga, chusca patsac quinsa chunga huata huasha shamujpi, ñaupa shamuj cushca shimira mana tucuchinzhu chi shimira huajlichingaj.
					</seg>
					<seg id="b.GAL.3.18" type="verse">
						Herencia nishca yayamanda saquishcaga ley shimimanda shamujpi, ña mana cushca shimimandachu. Astaumbas Dios Abrahanma cusha saquica, shimira cushcamanda.
					</seg>
					<seg id="b.GAL.3.19" type="verse">
						Shinajpi, ¿Imajta sirvin cai ley shimi? Manali rashcaunamanda cushca aca, ñaupa horas cushca shimi rimashca mirai shamunagama, paihuajma shimi cushcaraigu. Chi shimiga angelgunamanda cushca aca, shu alichij runahua.
					</seg>
					<seg id="b.GAL.3.20" type="verse">
						Alichij runaga mana ministirinzhu shu runallahua; Diosga shujllami.
					</seg>
					<seg id="b.GAL.3.21" type="verse">
						Shinajpi, ¿ley shimihua Dios cushca shimiunahua contrachu? Mana pacha. Ley shimi causachina ushajpi, cierto pacha ali causana ley shimimanda shamunmaca.
					</seg>
					<seg id="b.GAL.3.22" type="verse">
						Quillcashca shimiga tucuira ucha ucui ishcaca, Jesucristoi quirishcamanda cushca shimira quirijgunama cushca achu.
					</seg>
					<seg id="b.GAL.3.23" type="verse">
						Quirina horas manara pactamujllaira, huacachishca acanchi ley shimi ucui, ishcashca cuenta acanchi quirinara ricuchinagama.
					</seg>
					<seg id="b.GAL.3.24" type="verse">
						Shinasha, ley shimi ñucanchira cuiraj maca, ñucanchira Cristoma pushangaj, ñucanchi Cristo Jesuspi quirishalla ali tucungaj.
					</seg>
					<seg id="b.GAL.3.25" type="verse">
						Quirina horas pactamujpiga, cuirajta ña mana ministinchichu.
					</seg>
					<seg id="b.GAL.3.26" type="verse">
						Canguna tucui Diospa churiuna anguichi Cristo Jesuspi quirishcamanda.
					</seg>
					<seg id="b.GAL.3.27" type="verse">
						Tucui canguna Cristoi bautisashcauna Cristora churarishcanguichi.
					</seg>
					<seg id="b.GAL.3.28" type="verse">
						Ña judio illan, griego illan; shinallara sirvijpas liuri runas illan; shinallara caris huarmis illan. Tucui canguna shujlla anguichi Cristo Jesuspi.
					</seg>
					<seg id="b.GAL.3.29" type="verse">
						Shinallara, canguna Cristojguna asha, cierto pacha Abrahamba miraiguna anguichi, maspas shimi cushcamanda herencia nishcara apijguna anguichi.
					</seg>
				</div>
				<div id="b.GAL.4" type="chapter">
					<seg id="b.GAL.4.1" type="verse">
						Caitami nini: Herencia nishca yayamanda cushcara apij huahua asha, mana imais sirvij runamanda shu tono ricurinzhu, pai tucuimanda dueño ashallara.
					</seg>
					<seg id="b.GAL.4.2" type="verse">
						Paiga cuirajguna yachachijguna maquiunai causaun, yaya rimashca horas pactamunagama.
					</seg>
					<seg id="b.GAL.4.3" type="verse">
						Shinallarami ñucanchis huahua horaspi cai mundu yachaira sirvijguna macanchi.
					</seg>
					<seg id="b.GAL.4.4" type="verse">
						Astaumbas tiempouna pactaríjpi, Dios paihua Churira cachamuca, huarmimanda pagarishca, ley shimi ucui pagarishca,
					</seg>
					<seg id="b.GAL.4.5" type="verse">
						ñucanchira, ley shimi ucui tiajgunara randingaj, ñucanchi churiuna tucungaj.
					</seg>
					<seg id="b.GAL.4.6" type="verse">
						Cangunaga, churiuna asha, Dios paihua Churi Espiritura cachamuca canguna shüngui: Abba, Yaya, nisha caparin.
					</seg>
					<seg id="b.GAL.4.7" type="verse">
						Shinasha, ña mana sirvijchu angui, astaumbas churi tucushcangui. Maspas, churi asha Diosmanda herencia nishca Yayamanda cushcara apij tucungui Cristoi.
					</seg>
					<seg id="b.GAL.4.8" type="verse">
						Cierto pacha ñaupa horas, Diosta mana ricsisha, yanga llulla disogunara sirvicanguichi.
					</seg>
					<seg id="b.GAL.4.9" type="verse">
						Cunaga Diosta ña ricsisha, astaun ali, Diosmanda ricsishca asha, ¿imarasha cutillara cai mana valij mundu yachaima tigrasha ninguichi chita cutillara sirvingaj.
					</seg>
					<seg id="b.GAL.4.10" type="verse">
						Huaquin punzhaunara, quillaunaras, tiempounaras, huataunaras huacachinguichi.
					</seg>
					<seg id="b.GAL.4.11" type="verse">
						Cangunamanda manzhauni, cangunara yangamanda chari yachachishcani.
					</seg>
					<seg id="b.GAL.4.12" type="verse">
						Uquiuna, cangunara rugauni, ñucasna aichi, imasna ñuca cangunasna tucucani. Ñucajta ima manaliras mana rashcanguichichu.
					</seg>
					<seg id="b.GAL.4.13" type="verse">
						Canguna iyaringuichimi imasna ñuca aichai tiaj ungüimanda, ñaupa punda cangunama evangelio shimira rimacani.
					</seg>
					<seg id="b.GAL.4.14" type="verse">
						Ñuca ungüimanda, aichai ricurimushcamanda, ñucara mana piñahuacanguichichu, mana ichuhuacanguichichu. Astaumbas ñucara chasquihuacanguichimi shu Diospa angelda cuenta, quiquin Cristo Jesusta cuenta.
					</seg>
					<seg id="b.GAL.4.15" type="verse">
						Canguna chi horas charishca ali shunguga, ¿cuna maibirai? Cangunara nini, usharijpi canguna quiquin ñahui muyura llucchinguichimaca ñucama cungaj.
					</seg>
					<seg id="b.GAL.4.16" type="verse">
						Cierto shimira cangunara rimashcamanda, ¿ñucaraga chijninguichichu?
					</seg>
					<seg id="b.GAL.4.17" type="verse">
						Chi runaunaga cangunara mascanaun, mana ali shungumanda, astaumbas cangunara ñucanchimanda anzhuchingaj, canguna paigunajma llutaringaj.
					</seg>
					<seg id="b.GAL.4.18" type="verse">
						Alimi valin alira mascangaj tucui horaspi, mana ñuca cangunahua tiaushca horasllai.
					</seg>
					<seg id="b.GAL.4.19" type="verse">
						Ñuca churihuauna, cangunamanda cutillara nanahuanmi huahuara pagarichina nanaigunahua cuenta, Cristo canguna ucui iñangagama.
					</seg>
					<seg id="b.GAL.4.20" type="verse">
						Cunallara cangunahua tiangaj munaimacani, ñuca rimanara turcangaj. Cangunamanda turbariuni.
					</seg>
					<seg id="b.GAL.4.21" type="verse">
						Canguna, ley camachishca shimira catisha nijguna, rimahuaichi: ¿Manzhu uyashcanguichi chi ley shimi rimashcara?
					</seg>
					<seg id="b.GAL.4.22" type="verse">
						Quillcashca tian imasna Abraham ishqui churiyuj maca, shujga sirvij huarmimanda, chishujga liuri huarmimanda.
					</seg>
					<seg id="b.GAL.4.23" type="verse">
						Sirvij huarmimanda huahua aichamandami pagarimuca, astaumbas liuri huarmimanda huahuaga Dios shimira cushcamanda pagarimuca.
					</seg>
					<seg id="b.GAL.4.24" type="verse">
						Caiga shu pacashca shimimi. Cai ishqui huarmi ishqui pactachina shimiunara iyarichin. Shujga cierto pacha Sinai urcumanda cushca aca, huahuaunara sirvingajlla pagarichij, caimi Agar nishca huarmi aca.
					</seg>
					<seg id="b.GAL.4.25" type="verse">
						Cai Agar Sinai nishca urcura iyarichin, Arabia nishca partii; shinallara cuna tiaj Jerusalenda ricuchin. Paiga paihua huahuaunandi sirvijguna tucunaushcami.
					</seg>
					<seg id="b.GAL.4.26" type="verse">
						Astaumbas, ahuamanda Jerusalén liurimi, paimi tucui ñucanchi mama cuenta.
					</seg>
					<seg id="b.GAL.4.27" type="verse">
						Quillcashca tian: Cushiyai, huahuara mana ricuj, mana pagar ichij. Cushihua capari huahuamanda nanai illaj huarmi. Ichushca huarmi mas huahuaunara charin cariyujmanda yali.
					</seg>
					<seg id="b.GAL.4.28" type="verse">
						Cunaga, uquiuna, ñucanchi Isac cuenta, shimi cushcamanda churiuna manchi.
					</seg>
					<seg id="b.GAL.4.29" type="verse">
						Shinashas, imasna ñaupa horaspi aichamanda pagarishca runa Espiritumanda pagarishca runara tormendachica, shinallarami tucun cuna horaspas.
					</seg>
					<seg id="b.GAL.4.30" type="verse">
						¿Quillcashcaga imara ninzhu? Shinami nin: Sirvij huarmira paihua churindi ichui, sirvij huarmimanda churi ama herencia nishcara apingaj liuri huarmimanda churihua pariju.
					</seg>
					<seg id="b.GAL.4.31" type="verse">
						Shinasha, uquiuna, ñucanchi mana sirvij huarmimanda churiunachu anchi, astaun liuri huarmimanda anchi.
					</seg>
				</div>
				<div id="b.GAL.5" type="chapter">
					<seg id="b.GAL.5.1" type="verse">
						Shinzhi tucuichi canguna liuri tucushcai, imasnara Cristo ñucanchira liuriyachihuaca. Ama voltiarichichu cutillara sirvijguna tucungaj.
					</seg>
					<seg id="b.GAL.5.2" type="verse">
						Caita, ñuca, Pablo, cangunara nini: canguna circuncisión nishcara rajpi, Cristo cangunajma imajpas mana valinzhu.
					</seg>
					<seg id="b.GAL.5.3" type="verse">
						Cutillara nini: Maican runas circuncisión ranara rausha, ña entero ley shimira pactachina anga.
					</seg>
					<seg id="b.GAL.5.4" type="verse">
						Cristomanda anzhurishcanguichi, canguna ley ranaunamanda ali tucusha nijguna. Gracia nishca ali iyaimanda urmashcanguichi.
					</seg>
					<seg id="b.GAL.5.5" type="verse">
						Ñucanchiga Diospa Espiritumanda pai cushca ali tucunara chapaunchimi, ñucanchi quirishcamanda.
					</seg>
					<seg id="b.GAL.5.6" type="verse">
						Cristo Jesuspi quirijpi, circuncisionda ranas mana ranas imajpas mana valinzhu, astaumbas valinmi ñucanchi llaquij shungumanda quirina.
					</seg>
					<seg id="b.GAL.5.7" type="verse">
						Ñaupa horas alimi purijguna acanguichi, ¿pita cangunara turbachica cierto shimira mana pactachingaj?
					</seg>
					<seg id="b.GAL.5.8" type="verse">
						Casna iyaiga mana cangunara cayaj Diosmandachu shamun.
					</seg>
					<seg id="b.GAL.5.9" type="verse">
						Ansalla punguichina polvo entero masashcara punguichin.
					</seg>
					<seg id="b.GAL.5.10" type="verse">
						Cangunamanda chapauni Señorbi, canguna shu tonoi ama iyaringaj. Astaun, cangunara turbachij runa taripai tucungami, maican ashas.
					</seg>
					<seg id="b.GAL.5.11" type="verse">
						Ñucaga, uquiuna, circuncisionda rana shimira chara camachijllaira, ¿imaraigu chara ñucara tormendachihuanaun? Casna ajpi cruzmanda tormendarina ña tucurishca.
					</seg>
					<seg id="b.GAL.5.12" type="verse">
						Cangunara turbachijguna paigunallara pitinauchu.
					</seg>
					<seg id="b.GAL.5.13" type="verse">
						Cangunaga, uquiuna, liuriuna tucungaj cayashca anguichi. Shinashas, liuriuna ajpi, canguna liuri tucushcara ama huajlichinguichichu ucha aicha munaira sirvingaj, astaumbas cangunapura parijumanda sirvinguichimi llaquinaushcamanda.
					</seg>
					<seg id="b.GAL.5.14" type="verse">
						Entero ley camachishca shimi cai shimii pactachishca tian: Camba mayambi tiajta can cuentallara llaquina mangui.
					</seg>
					<seg id="b.GAL.5.15" type="verse">
						Cangunapura parijumanda caninaushas micunaushas, ricupaichi cangunapura ama tucuringuichichu.
					</seg>
					<seg id="b.GAL.5.16" type="verse">
						Shinajpi nini: Espiritui purichi, ucha aicha munashcara ama ranguichichu.
					</seg>
					<seg id="b.GAL.5.17" type="verse">
						Aichaga Espirituhua, Espíritu aichahua macananaun. Caiguna chijnijpura tucunaun, can munashcara ama rangaj.
					</seg>
					<seg id="b.GAL.5.18" type="verse">
						Cangunaga Espíritu pushashca asha, ley shimira mana uyanachu.
					</seg>
					<seg id="b.GAL.5.19" type="verse">
						Aicha rashcaunaga pajllai ricurimunaun, caigunami: shujpa huarmira apiña, shujhua tacarina, irus iyai, aicha munashcara rana,
					</seg>
					<seg id="b.GAL.5.20" type="verse">
						runa rashca diosta alabana, sagranauna, chijninauna, pinanausha causana, tumbanauna, piñarinauna, macanauna, piñanauna, llulla quirinauna,
					</seg>
					<seg id="b.GAL.5.21" type="verse">
						shujguna charishcamanda chijninauna, huañuchinauna, machanauna, yali micuna upina istauna, casna ranaunandi. Cangunara nini: casnara rajguna Dios mandana pachara mana apinaungachu.
					</seg>
					<seg id="b.GAL.5.22" type="verse">
						Astaumbas, Espíritu iñachishcaunaga caigunami: Llaquina, cushiyana, ganaslla causana, ali chapana iyai, alirana iyai, ali shungu, quirina,
					</seg>
					<seg id="b.GAL.5.23" type="verse">
						Manso shungu, aicha munaira arcanas. Caigunahua ima ley shimis mana tianzhu.
					</seg>
					<seg id="b.GAL.5.24" type="verse">
						Cristojgunaga aichara chacatanaushcami, pai llaquishcaunandi, pai munashcaunandis.
					</seg>
					<seg id="b.GAL.5.25" type="verse">
						Ñucanchi Espiritui causausha, shinallara Espiritui purishunchi.
					</seg>
					<seg id="b.GAL.5.26" type="verse">
						Ama alabarishunchi, parijumanda ama piñanausha, parijumanda ama chijninausha.
					</seg>
				</div>
				<div id="b.GAL.6" type="chapter">
					<seg id="b.GAL.6.1" type="verse">
						Uquiuna, shu runa uchai urmajpi, canguna Espirituhua undachishcauna cai runara alichichi manso shunguhua, canllara iyarisha cambas ama shinallara tentai tucungaj.
					</seg>
					<seg id="b.GAL.6.2" type="verse">
						Cangunaga shujguna cargara aparichi, shina rasha Cristo camachishcara pactachichi.
					</seg>
					<seg id="b.GAL.6.3" type="verse">
						Maican runas valij mani nisha iyasha, mana imas ashallara, pai quiquinllara umachin.
					</seg>
					<seg id="b.GAL.6.4" type="verse">
						Shinasha, caran dueño pai quiquin rashcara ricuchu, pai quiquin rashcamanda alabai tucungaj, astaun mana shujpajmanda.
					</seg>
					<seg id="b.GAL.6.5" type="verse">
						Caran dueño paihua quiquin aparinara aparichu.
					</seg>
					<seg id="b.GAL.6.6" type="verse">
						Diospa shimira yachachishca runa ima aliras cuyachu paita yachachij runama.
					</seg>
					<seg id="b.GAL.6.7" type="verse">
						Cangunallara ama umachichichu, Dios mana burlaihuajchu. Imaras shu runa tarpusha, chi samillarara pallangami.
					</seg>
					<seg id="b.GAL.6.8" type="verse">
						Pi runas paihua quiquin aicha munashcara tarpusha, aichamanda ismura pallangami. Astaumbas maicambas Espíritu munashcara tarpusha, paiga Espiritumanda huiñai causaira pallangami.
					</seg>
					<seg id="b.GAL.6.9" type="verse">
						Ama sambayashunchi alira rangaj. Ñucanchi mana sambayasha, pactarishca punzhai pallashunmi.
					</seg>
					<seg id="b.GAL.6.10" type="verse">
						Shinajpi, lugar tiajpi, alira rashunchi tucuiunahua, maspas quirijgunahuas.
					</seg>
					<seg id="b.GAL.6.11" type="verse">
						Ricupaichi ima atun letrahua cangunama quillcauni ñuca quiquin maquihua.
					</seg>
					<seg id="b.GAL.6.12" type="verse">
						Aichai ali ricurishun nijguna cangunara circuncisionda rangaj mandanaun, paigunalla ama tormendari tucungaj Jesuspa cruz raigumanda.
					</seg>
					<seg id="b.GAL.6.13" type="verse">
						Circuncisionda rangaj nijgunallara ley camachishca shimira mana pactachinaun. Astaumbas cangunara circuncisionda rangaj munanaun canguna aichamanda alabai tucungaj.
					</seg>
					<seg id="b.GAL.6.14" type="verse">
						Ñucajpi ama lugar tiachu ñucallara alabaringaj, astaumbas ñucanchi Señor Jesucristo cruzpi cushiyasha, paimanda mundu ñucajma chacatashca aca, ñucas munduma.
					</seg>
					<seg id="b.GAL.6.15" type="verse">
						Cristo Jesuspiga, circuncisionda ranas mana ranas imajpas mana valinzhu, astaumbas mushuj causanami valin.
					</seg>
					<seg id="b.GAL.6.16" type="verse">
						Tucui cai camachishcai purijguna cushiras llaquinaras charinauchu, shinallara Diospa Israel.
					</seg>
					<seg id="b.GAL.6.17" type="verse">
						Cunamanda ñaupajma pihuas ama molestahuachu. Ñuca aichai Señor Jesuspa sefíalgunara charini.
					</seg>
					<seg id="b.GAL.6.18" type="verse">
						Uquiuna, ñucanchi Señor Jesucristo gracia nishca ali iyai canguna espirituhua tiachu. Amen.
					</seg>
				</div>
			</div>
			<div id="b.EPH" type="book">
				<div id="b.EPH.1" type="chapter">
					<seg id="b.EPH.1.1" type="verse">
						Pablo, Jesucristo cachashca runa Dios munashcamanda, Efesoi tiaj quirijgunama quillcashca, Cristo Jesuspi ali cierto quirijgunama:
					</seg>
					<seg id="b.EPH.1.2" type="verse">
						ñucanchi Yaya Diosmanda, Señor Jesucristomandas, gracia nishca ali iyaira, cushi shunguras charichi.
					</seg>
					<seg id="b.EPH.1.3" type="verse">
						Dios, Señor Jesucristo Yaya, alabashca achu. Pai tucui almai bendiciongunahua ñucanchira bendiciashcami Cristoi ahua pacha partiunai.
					</seg>
					<seg id="b.EPH.1.4" type="verse">
						Cai pachara manara rashca horasllaira, Dios ñucanchira ajllaca Cristoi, ñucanchi paihua ñaupajpi chuyajlla ima iruspas illaj tucungaj.
					</seg>
					<seg id="b.EPH.1.5" type="verse">
						Dios ñucanchira llaquisha, ñaupa horasmanda pacha ñucanchira chicanyachica paihua quiquin churiuna tucungaj Jesucristomanda, pai ali munashcasna,
					</seg>
					<seg id="b.EPH.1.6" type="verse">
						paihua sumaj gracia nishca ali iyai alabai tucungaj, pai llaquishca Churu ñucanchira chasquingaj.
					</seg>
					<seg id="b.EPH.1.7" type="verse">
						Jesucristoi randishcauna manchi paihua yahuar talishcamanda, ñucanchi ucharashcauna perdonashca ajpi, paihua yapa valij gracia nishca ali iyai tupura.
					</seg>
					<seg id="b.EPH.1.8" type="verse">
						Dios cai gracia nishcara yapajta cuhuaca tucui yachanais, tucui intindinais.
					</seg>
					<seg id="b.EPH.1.9" type="verse">
						Paihua ñaupa horas pacashca munaira cuna yachachihuashcami, paihua ali munaimanda, pai quiquinllara casna munasha,
					</seg>
					<seg id="b.EPH.1.10" type="verse">
						tiempouna pactarijpi tucuira Cristoi tandachingaj, ahua pachai tiajgunandis, cai pachai tiajgunandis.
					</seg>
					<seg id="b.EPH.1.11" type="verse">
						Paihuajilai, shinallara, herencia nishca apiñara charicanchi, ñaupa horasmanda pai ajllashcauna ashcaraigu, pai iyarishcasna.
					</seg>
					<seg id="b.EPH.1.12" type="verse">
						Dios casna rarca, ñucanchimanda Diospa sumajta alabai tucungaj, ñucanchi ñaupa punda Cristoi chapajguna asha.
					</seg>
					<seg id="b.EPH.1.13" type="verse">
						Canguna shinallara Diospa cierto shimira, canguna almara quishpichina evangelio shimira uyajpi, Cristoi quirishca ajpi, Dios cusha nishca Santo Espirituhua shu sellohua cuenta, cangunara paihuaj ajta ricuchishcami.
					</seg>
					<seg id="b.EPH.1.14" type="verse">
						Caí Espirítuga ñucanchima ñaupamanda cushcami, ñucanchi huasha bendiciai tucungaraushcara cierto ajta ricuchingaj, Dios ñucanchira randishca pactaringagama, Diospa sumajta alabai tucungaj.
					</seg>
					<seg id="b.EPH.1.15" type="verse">
						Chiraigumanda ñucas, canguna Señor Jesuspi quirishcara uyasha, canguna tucui quirijgunara llaquishcaras uyasha,
					</seg>
					<seg id="b.EPH.1.16" type="verse">
						ñuca cangunamanda Diosta agrasingaj mana saquinichu, cangunara iyarisha ñuca mañashcaunai.
					</seg>
					<seg id="b.EPH.1.17" type="verse">
						Ñuca mañani, ñucanchi Señor Jesucristoj Dios, atun sumaj Yaya, cangunara shu ali intindinara, ali yachana iyairas cuchu, paita ricsinai,
					</seg>
					<seg id="b.EPH.1.18" type="verse">
						canguna iyaimanda ñahuiuna punzhayachishca anauchu, canguna yachangaj imara chapaunguichi pai cayashcai, shinallara ima gusto sumaj herencia nishca apiñara Cristo charin quirijgunai.
					</seg>
					<seg id="b.EPH.1.19" type="verse">
						Mañauni canguna Diospa atun ushaira yachangaj ñucanchira yanapangaj, imasna paihua shinzhi ushaihua rashcasna.
					</seg>
					<seg id="b.EPH.1.20" type="verse">
						Dios cai atun ushaira ricuchica imahoras pai Cristora huañushcaunamanda causachica, paita paihua ali maqui partima tiáchica ahua pachai.
					</seg>
					<seg id="b.EPH.1.21" type="verse">
						Chihui, tucui gobierno ahuais, tucui apu, tucui ushana, tucui mandana ahuais, tucui rimashca shuti ahuais ahuayachishca aca cuna horaspis, huasha shamuna horaspis.
					</seg>
					<seg id="b.EPH.1.22" type="verse">
						Shinasha, Dios tucuira Cristo chaqui ucui churashcami. Shinallara paita uma cuenta churashcami tucui ahuai, iglesiama.
					</seg>
					<seg id="b.EPH.1.23" type="verse">
						Iglesiaga paihua aichami. Cristo tucuira tucuibi undachin shinallara paihua aichai undajta causaun.
					</seg>
				</div>
				<div id="b.EPH.2" type="chapter">
					<seg id="b.EPH.2.1" type="verse">
						Canguna ucharanais manali rashcaunais huañushca horaspi, Dios cangunara causaira cucami.
					</seg>
					<seg id="b.EPH.2.2" type="verse">
						Ñaupa horas canguna chi ucha raushcai causacanguichi, cai mundu causashcasna, huairai mandaj supai apu causana tupui. Cai supai cunallara tarabaun mana casuj runauna shungüi.
					</seg>
					<seg id="b.EPH.2.3" type="verse">
						Shinallara ñaupa horas tucui ñucanchi caigunahua causacanchi ñucanchi aicha munashcaunai, aicha munairas iyai munairas rasha. Ñucanchi quiquin rashcaunamanda Dios piñarishcai tiaucanchi tucui chishu runauna cuenta.
					</seg>
					<seg id="b.EPH.2.4" type="verse">
						Shinasha, Dios yapa llaquij asha, pai ñucanchira ashcara llaquishcamanda,
					</seg>
					<seg id="b.EPH.2.5" type="verse">
						ñucanchi chara ucharanai huañushca ajpi, pai ñucanchira causaira cuca Cristohua pariju. Paihua gracia nishca llaquishcamanda quishpichishca anguichi.
					</seg>
					<seg id="b.EPH.2.6" type="verse">
						Cristohua pariju pai ñucanchira causachica, shinallara ñucanchira ahuai tiachica Cristo Jesushua pariju,
					</seg>
					<seg id="b.EPH.2.7" type="verse">
						huasha tiempounai paihua gracia nishca ashca valishcara ricuchingaj, pai ñucanchira llaquishcamanda Cristo Jesuspi.
					</seg>
					<seg id="b.EPH.2.8" type="verse">
						Gracia nishca yanga llaquishcamanda quishpichishca anguichi, canguna quirishcamanda. Caiga mana cangunamandachu, astaumbas Dios cushcami.
					</seg>
					<seg id="b.EPH.2.9" type="verse">
						Cai quishpinaga mana ranaunamandachu, pihuas pai quiquinllara ama alabarichu.
					</seg>
					<seg id="b.EPH.2.10" type="verse">
						Ñucanchiga Dios rashcauna manchi, Cristo Jesuspi iñachishcauna, alira rangaj. Cai ali ranaunara Dios ñaupamanda alichica ñucanchi caigunara rasha causangaj.
					</seg>
					<seg id="b.EPH.2.11" type="verse">
						Chimanda iyarichi imasna ñaupa horas canguna gentilguna ajpi aichai, circuncisionda mana rajguna nishca acanguichi circuncisionda rajgunamanda, paiguna aichai maquihua rajgunamanda.
					</seg>
					<seg id="b.EPH.2.12" type="verse">
						Chi horasgunai, Cristo illaj macanguichi, Israel aillumanda chicanyachishca, Dios cushca pactachina shimiuna illaj, ima chapanas illaj, Diospas illaj cai pachai.
					</seg>
					<seg id="b.EPH.2.13" type="verse">
						Astaumbas Cristo Jesuspi, canguna ñaupa horas carui tiajguna, cuna horasga mayanllayachishca acanguichi, Cristo yahuar raigumanda.
					</seg>
					<seg id="b.EPH.2.14" type="verse">
						Paiga ñucanchi cushimi. Ishqui runa montonmanda, shujllara rarca, chicanyana quinzhara cuenta tulasha.
					</seg>
					<seg id="b.EPH.2.15" type="verse">
						Cristo Jesús, paihua aichai chi piñanaunara tucuchicami, ley camachishca shimii rimashcaunandi paihua ranaunandi. Pai quiquimbi ishqui montonmanda shuj mushuj runallara rarca, cushira rasha.
					</seg>
					<seg id="b.EPH.2.16" type="verse">
						Cruzpa raigumanda Cristo ishqui runa montonguna Dioshua amigopura rarca shu aichallai, paihua cruzpi piñanaunara huañuchisha.
					</seg>
					<seg id="b.EPH.2.17" type="verse">
						Pai shamuca cushi shimira rimangaj canguna carui tiajgunama, chishu mayanllai tiajgunamas.
					</seg>
					<seg id="b.EPH.2.18" type="verse">
						Jesucristomanda ñucanchi ishquindi monton shu Espiritumandalla Yaya ñaupajpi icunchi.
					</seg>
					<seg id="b.EPH.2.19" type="verse">
						Shinasha cuna canguna mana carumandaunachu anguichi, mana pasiajgunas, astaun quirijgunahua pariju causajguna anguichi, Diospa aillui tiajguna.
					</seg>
					<seg id="b.EPH.2.20" type="verse">
						Dios cachashca runauna ahuai, Diosmanda rimajguna ahuais shayachishca acanguichi, rumi istandi siquiga quiquin Jesucristomi.
					</seg>
					<seg id="b.EPH.2.21" type="verse">
						Entero huasi Jesuspi ali rashca asha, iñasha rin shu chuyaj templo huasi cuenta tucungaj Señorbi.
					</seg>
					<seg id="b.EPH.2.22" type="verse">
						Paihuajpi canguna shinallara pariju shayachishca anguichi shu huasira rangaj, Dios chihui causangaj Espiritui.
					</seg>
				</div>
				<div id="b.EPH.3" type="chapter">
					<seg id="b.EPH.3.1" type="verse">
						Chiraigumanda, ñuca, Pablo, canguna gentilgunamanda chonda cularbi Cristo Jesuspa ishcashca runa mani.
					</seg>
					<seg id="b.EPH.3.2" type="verse">
						Canguna uyashcanguichi chari imasna Dios ñucara ajllacami paihua gracia nishca llaquishcara cangunara yachachingaj.
					</seg>
					<seg id="b.EPH.3.3" type="verse">
						Pai ricuchishcamanda cai pacashca shimira ñucama rimashca aca, imasna ñaupa ansallara quillcacani.
					</seg>
					<seg id="b.EPH.3.4" type="verse">
						Chi quillcara ricusha, ricsinara ushanguichi imasna Cristo pacashca shimira intindiuni.
					</seg>
					<seg id="b.EPH.3.5" type="verse">
						Cai pacashca shimi, ñaupa horasgunai runa churiunama mana ricuchishcachu aca, astaumbas cuna horas Espiritumanda chuyaj cachashca runaunama Diosmanda rimajgunamas ricuchishcami,
					</seg>
					<seg id="b.EPH.3.6" type="verse">
						imasna gentilguna judiogunahua pariju Dios cushca shimira chasquijgunami, shinallara Cristo aichamanda partiunami, maspas Dios cushca shimira apijgunami Cristo Jesuspi, evangelio shimimanda.
					</seg>
					<seg id="b.EPH.3.7" type="verse">
						Cai shimira yachachij tucucani, Diospa gracia nishcara ñucama cushcamanda, paihua ushai rashcasna.
					</seg>
					<seg id="b.EPH.3.8" type="verse">
						Ñuca tucui quirijgunamanda pishi ajllaira, cai gracia nishca valijta ñucama cushca aca gentilgunama evangelio shimira rimangaj, Cristoi tiaj mana tupuihuaj valijgunara.
					</seg>
					<seg id="b.EPH.3.9" type="verse">
						Shinallara ñucama cushca aca tucui runaunara ricuchingaj imasna Dios pacashca shimi pactarinmaca. Unai tiempounamanda tucuira raj Diospi pacashcami aca.
					</seg>
					<seg id="b.EPH.3.10" type="verse">
						Dios casnami rarca, paihua atun yachashcara iglesiamanda cuna yachachingaj ahua pachai tiaj mandajgunamas, ushajgunamas,
					</seg>
					<seg id="b.EPH.3.11" type="verse">
						imasna pai huiñaimanda iyashcasna ñucanchi Señor Jesucristoi rangaj.
					</seg>
					<seg id="b.EPH.3.12" type="verse">
						Paihuajpi huacachishca manchi, maspas Diospa ñaupajpi icumunara charinchi mana manzhasha, Cristoi quirishca raigumanda.
					</seg>
					<seg id="b.EPH.3.13" type="verse">
						Chiraigumanda cangunara rugauni ama llaquiringaj ñuca tormendarinaunamanda cangunaraigu. Randi, caiguna canguna ahuayachinami.
					</seg>
					<seg id="b.EPH.3.14" type="verse">
						Caimandami Señor Jesucristo Yaya ñaupajpi cungurini.
					</seg>
					<seg id="b.EPH.3.15" type="verse">
						Paimanda tucui aillu ahua pachais cai pachais shutichishcami.
					</seg>
					<seg id="b.EPH.3.16" type="verse">
						Diosta mañauni imasna pai ali sumacyachishcasna, paihua ushanahua cangunara shmzhiyachingaj canguna shungu ucui, paihua Espiritumanda.
					</seg>
					<seg id="b.EPH.3.17" type="verse">
						Shinallara mañauni Cristo canguna shungu ucui causachu canguna quirishcamanda, canguna ali shinzhi shayachishca asha llaquishcai,
					</seg>
					<seg id="b.EPH.3.18" type="verse">
						tucui quirijgunahua ali intindingaj imasna Cristo llaquishca anzhu ashcara, suni ashcaras, ucu ashcaras, ahua ashcaras,
					</seg>
					<seg id="b.EPH.3.19" type="verse">
						maspas Cristo llaquishcara yachangaj, tucui yachanaras pasajta, shinallara canguna shungu quiquin Dioshua tali tali undajta angaj.
					</seg>
					<seg id="b.EPH.3.20" type="verse">
						Dios ushajmi tucuira ñucanchi mañashcamanda intindishcamandas yalijta rangaj, imasna ñucanchi ucui paihua ushai taraban.
					</seg>
					<seg id="b.EPH.3.21" type="verse">
						Paiga sumacyachishca achu iglesiai Cristo Jesuspi tucui tiempounai huiñai huiñaigama. Amen.
					</seg>
				</div>
				<div id="b.EPH.4" type="chapter">
					<seg id="b.EPH.4.1" type="verse">
						Ñucaga, Señorda sirvishcamanda chonda cularbi ishcashca runa, cangunara rugauni canguna cayashcasna alira puringaj.
					</seg>
					<seg id="b.EPH.4.2" type="verse">
						Manso shunguhua, ali shunguhuas, ali chapanahuas, parijumanda ahuantanuichi llaquishcahua.
					</seg>
					<seg id="b.EPH.4.3" type="verse">
						Ali ricuichi shujlla tucungaj Espiritui, cushi shunguhua parijupura asha.
					</seg>
					<seg id="b.EPH.4.4" type="verse">
						Shu aicha tian, shu Espíritu, imasna shu chapanallahua cayai tucucanguichi.
					</seg>
					<seg id="b.EPH.4.5" type="verse">
						Shu Señor tian, shu quirina, shu bautisana.
					</seg>
					<seg id="b.EPH.4.6" type="verse">
						Shu Dios tian, tucuihua Yaya. Paiga tucui ahuai tucuihuajtas, tucuibis.
					</seg>
					<seg id="b.EPH.4.7" type="verse">
						Shinashas caran dueño ñucanchima gracia nishcara cushca aca, imasna Cristo cushcasna.
					</seg>
					<seg id="b.EPH.4.8" type="verse">
						Chiraigumanda rimashca tian: Ahuama sicasha, ishcashca runaunara paihua pariju pushaca; runaunama cushcaunara cucami.
					</seg>
					<seg id="b.EPH.4.9" type="verse">
						Cai sicashca nishcaga, ¿manzhu nin pai caí pacha ucumanda mas huashama ñaupa irguca?
					</seg>
					<seg id="b.EPH.4.10" type="verse">
						Cai irgujga shinallarami ahuama sicaca tucui ahua pachauna ahuai, tucuira undachingaj.
					</seg>
					<seg id="b.EPH.4.11" type="verse">
						Paillara cuca: Huaquingunara apóstoles nishca Dios cachashca runauna tucungaj, shujgunara Diosmanda rimajguna, shujgunara evangelio ali shimira rimajguna, shujgunaraga ricujgunas yachachijgunas,
					</seg>
					<seg id="b.EPH.4.12" type="verse">
						quirijgunara alichingaj Diosta sirvinauchu, shinallara Cristo cuerpo nishca aichara shinzhiyachingaj;
					</seg>
					<seg id="b.EPH.4.13" type="verse">
						tucui ñucanchi shujllai pactanagama, quirinais, Diospa Churira ricsinais, caran dueño ali shunguyuj runa pactanagama, pactajta runa tucungaj, Cristohua undachishca;
					</seg>
					<seg id="b.EPH.4.14" type="verse">
						ñucanchi ama istu istu purij huahuaunasna angaj, ama manali yachachina huaira cuenta pai munashcama apai tucungaj, ama umachij runauna umachishcahua pandarina shimihuas umachi tucungaj.
					</seg>
					<seg id="b.EPH.4.15" type="verse">
						Astaumbas, cierto shimira llaquinahua catisha, tucuibi Cristoi iñashunchi, paimi ñucanchi uma.
					</seg>
					<seg id="b.EPH.4.16" type="verse">
						Paimanda, entero aicha ali tandachishca, ali pigarishca asha, tucui paihua mucuuna parijumanda yanapanaun, caran parti paihua tonoi rasha, iñasha ringaj llaquinai.
					</seg>
					<seg id="b.EPH.4.17" type="verse">
						Shinajpi caitami nini, Señorbi rimauni shinallara munani, canguna cunallara ama purínguichi shu gentilguna cuenta, paiguna manali iyashcaunai.
					</seg>
					<seg id="b.EPH.4.18" type="verse">
						Paiguna intindinai llanduyashca anaun, Diospa causanamanda anzhurishca, paiguna yachai illaj ashcamanda, paiguna shungu shinzhiyashcamanda.
					</seg>
					<seg id="b.EPH.4.19" type="verse">
						Paigunara sintina illajguna asha, pingai illajlla causangaj entreganauca, ima irus ranaras munaihua rangaj.
					</seg>
					<seg id="b.EPH.4.20" type="verse">
						Astaumbas canguna caí samira rangaj mana yachacanguichichu Cristomanda,
					</seg>
					<seg id="b.EPH.4.21" type="verse">
						ciertora pacha paita uyashca asha, paimanda yachachishca asha, imasna cierto shimi Jesuspi tian.
					</seg>
					<seg id="b.EPH.4.22" type="verse">
						Rucu runa ñaupa causana samira saquichi, umachina munashcaunahua huajlichishcami.
					</seg>
					<seg id="b.EPH.4.23" type="verse">
						Shinallara mushujyachishca aichi canguna alma iyaibi.
					</seg>
					<seg id="b.EPH.4.24" type="verse">
						Dios samiilai rashca mushuj runara churachichi ali shunguhua, ciertora rimaj chuyaj shunguhuas.
					</seg>
					<seg id="b.EPH.4.25" type="verse">
						Chi raigumanda, llulla shimira saquisha, caran dueño paihua mayambi causajhua cierto shimira rimachu. Parijumanda shu aichamanda partiuna manchi.
					</seg>
					<seg id="b.EPH.4.26" type="verse">
						Canguna piñarishca horas uchara ama raichichu. Canguna piñaríshcara alichichi indi manara icujllaira.
					</seg>
					<seg id="b.EPH.4.27" type="verse">
						Supai apura lugarda ama cuichichu cangunara tentangaj.
					</seg>
					<seg id="b.EPH.4.28" type="verse">
						Ñaupa horas shuhuajga ama mas shuhuachu, astaumbas alira tarabasha, paihua quiquin maquihua tarabachu, chimanda charingaj ministijgunama cungaj.
					</seg>
					<seg id="b.EPH.4.29" type="verse">
						Canguna shimimanda ama ima manali shimis llucshichu astaumbas ali yanapana shimiuna, uyajgunara cariyachingaj.
					</seg>
					<seg id="b.EPH.4.30" type="verse">
						Diospa Santo Espiritura ama llaquichichichu. Paimanda canguna Diospaj ajta ricuchishca acanguichi randina punzhagama.
					</seg>
					<seg id="b.EPH.4.31" type="verse">
						Cangunamanda tucui ayaj iyaira, piñarinara, piñanara, caparinaunara, milli shimiunara anzhuchichi, shinallara tucui manaliras.
					</seg>
					<seg id="b.EPH.4.32" type="verse">
						Randi cangunapura, parijumanda ali shungupura tucuichi, llaquisiquiuna, parijumanda perdonanausha, imasna Dios cangunara perdonaca Cristoi.
					</seg>
				</div>
				<div id="b.EPH.5" type="chapter">
					<seg id="b.EPH.5.1" type="verse">
						Diosta catirijguna aichi, llaquishca huahuaunasna.
					</seg>
					<seg id="b.EPH.5.2" type="verse">
						Llaquinai purichi, imasna Cristo ñucanchira llaquica, shinallara ñucanchimanda pai quiquinllara entregaca, cuyashca cuenta, Diospa ñaupajpi shu gusto asnaj sacrificiora cuenta.
					</seg>
					<seg id="b.EPH.5.3" type="verse">
						Randiga, shujhua tacarina, tucui irusta rana, cullquira yapajta llaquina, ama rimashcallas uyarichu cangunapura, canguna chuyaj shunguuna asha.
					</seg>
					<seg id="b.EPH.5.4" type="verse">
						Shinallara ima irus shimis, ima upa cuenta rimanas, ima yanga burlanas mana rimaihuajchu. Mana valinaun. Astaumbas Diosta agrasisha rimaichi.
					</seg>
					<seg id="b.EPH.5.5" type="verse">
						Caita cierto pacha yachaichi: Mana ima shujhua tacarij runa, mana ima irus shungu runa, mana ima cullquira yapajta llaquij runa (caimi runa rashca diosta alabana cuenta) imaras charingachu Cristohua Dios mandana pachai.
					</seg>
					<seg id="b.EPH.5.6" type="verse">
						Pihuas cangunara ama umachichu, yanga shimira rimasha. Cai quiquin ucharashcaunamanda Dios mana casujgunahua piñarin.
					</seg>
					<seg id="b.EPH.5.7" type="verse">
						Casna rajgunahua ama llutarichichu.
					</seg>
					<seg id="b.EPH.5.8" type="verse">
						Ñaupa horas llandui tiaucanguichi, astaun cunaga punzhai tiaunguichimi Señorbi. Punzhamanda churiunasna purichi.
					</seg>
					<seg id="b.EPH.5.9" type="verse">
						Punzhai purishcamanda aparishcauna caigunami: llaquij shungu, ali shungu, ciertora rimaj shungu.
					</seg>
					<seg id="b.EPH.5.10" type="verse">
						Imaras Dios munashcara yachangaj mascaichi.
					</seg>
					<seg id="b.EPH.5.11" type="verse">
						Ucha llandui mana valij rashcaunara ama raichichu. Astaumbas casna rajgunara piñaichi.
					</seg>
					<seg id="b.EPH.5.12" type="verse">
						Paiguna pacallai rashcaunara pinganaitami rimangaj.
					</seg>
					<seg id="b.EPH.5.13" type="verse">
						Tucui rashcauna punzhai churashca ricurinaun. Punzha tucuira ricuchin.
					</seg>
					<seg id="b.EPH.5.14" type="verse">
						Chiraigumanda rimashca tian: Llicchari, puñuj runa. Huañushcaunamanda atari. Cristo canda punzhayachingami.
					</seg>
					<seg id="b.EPH.5.15" type="verse">
						Shinasha, ricuichi imasna purishcaras, ricushallara puringaj, ama upauna cuenta astaun iyaiyuj cuenta,
					</seg>
					<seg id="b.EPH.5.16" type="verse">
						tiempora mana pirdisha, punzhauna manali ashcamanda.
					</seg>
					<seg id="b.EPH.5.17" type="verse">
						Chimanda ama upa cuenta tucuichichu, astaumbas imaras Dios munashcaras intindinguichi.
					</seg>
					<seg id="b.EPH.5.18" type="verse">
						Vinohua ama machaichichu, paihuajpi nusparína tian; astaun Espirituhua undashca aichi,
					</seg>
					<seg id="b.EPH.5.19" type="verse">
						cangunapura rimanausha salmos nishca cantanaunahua, alma cantanaunahua shungumanda cantasha, Diosta alabasha canguna shungüi.
					</seg>
					<seg id="b.EPH.5.20" type="verse">
						Tucui horas Yaya Diosta agrasichi tucuimanda, ñucanchi Señor Jesucristo shutii.
					</seg>
					<seg id="b.EPH.5.21" type="verse">
						Parijumanda casuichi, Diosta manzhashcai.
					</seg>
					<seg id="b.EPH.5.22" type="verse">
						Huarmiuna paiguna quiquin cariunara uyanauchu, Señorda uyashca cuenta.
					</seg>
					<seg id="b.EPH.5.23" type="verse">
						Cariga paihua huarmi umami, imasna Cristo iglesia umami; iglesia paihua aichami, Cristoga iglesiara Quishpichijmi.
					</seg>
					<seg id="b.EPH.5.24" type="verse">
						Imasna iglesia Cristora uyan, shinallara huarmiuna tucuibi paiguna cariunara uyanauchu.
					</seg>
					<seg id="b.EPH.5.25" type="verse">
						Cariuna, canguna huarmiunara llaquichi, imasna Cristo iglesiara llaquica, iglesia randimanda paulara cuca,
					</seg>
					<seg id="b.EPH.5.26" type="verse">
						iglesiara chuyayachingaj, pai Quillcashca Shimihua paita maillaca, chuya yacuhua maillashca cuenta,
					</seg>
					<seg id="b.EPH.5.27" type="verse">
						iglesiara sumajlla pai quiquinmallara cungaj, ima iruspas illaj, ima sipus illaj, ima manali illajpas, chuya achu, ima tinirishcas illaj.
					</seg>
					<seg id="b.EPH.5.28" type="verse">
						Shinallara cariuna paiguna huarmiunara llaquinami, paiguna quiquin aicharasna. Maican runa paihua huarmira llaquisha, pai quiquinllarara llaquinmi.
					</seg>
					<seg id="b.EPH.5.29" type="verse">
						Mana imahoraspas pi runas paihua quiquin aichara chijnicachu, astaumbas carán, cuiran, imasna Cristo iglesiara cuiranmi.
					</seg>
					<seg id="b.EPH.5.30" type="verse">
						Ñucanchi paihua aichamanda partiuna manchi, paihua aichamanda, paihua tulluunamandas.
					</seg>
					<seg id="b.EPH.5.31" type="verse">
						Caimanda, shu runa paihua yayaras paihua mamaras saquinga, paihua huarmihua llutaringami. Paiguna ishqui shu aichalla tucunaungami.
					</seg>
					<seg id="b.EPH.5.32" type="verse">
						Cai pacashca shimi valijmi. Caita rimauni Cristoras iglesiaras iyasha.
					</seg>
					<seg id="b.EPH.5.33" type="verse">
						Maspas, cangunamanda caran dueño paihua quiquin huarmira llaquichu, pai quiquinllara llaquishcasna. Huarmiga paihua carira uyachu.
					</seg>
				</div>
				<div id="b.EPH.6" type="chapter">
					<seg id="b.EPH.6.1" type="verse">
						Huahuauna, yayaunara uyaichi, Señorda llaquij huahuaunasna. Caimi ali.
					</seg>
					<seg id="b.EPH.6.2" type="verse">
						Yayaras mamaras llaquina mangui. Caimi ñaupa camachishca shimi shu cusha nishca shimihua rimashca, casna nisha:
					</seg>
					<seg id="b.EPH.6.3" type="verse">
						Can caita rasha ali tucungui, unaira causaunguimi cai pachai.
					</seg>
					<seg id="b.EPH.6.4" type="verse">
						Yayauna, canguna huahuaunara ama piñachichichu, astaumbas paigunara ali iñachichi cangunara casungaj, Señorba shimira yachachisha.
					</seg>
					<seg id="b.EPH.6.5" type="verse">
						Sirvijguna, canguna cai pachai tiaj patrongunara uyaichi, manzhashcahua, ali shunguhua, Cristora sirvina cuenta,
					</seg>
					<seg id="b.EPH.6.6" type="verse">
						mana ricushcallai tarabasha, runaunara cushiyachingaj munajgunasna, astaun Cristora sirvijguna cuenta, shungumanda Diospa munaira rasha;
					</seg>
					<seg id="b.EPH.6.7" type="verse">
						ali munaihua sirvisha, Señorda sirvina cuenta, mana runaunara,
					</seg>
					<seg id="b.EPH.6.8" type="verse">
						caita yachasha, runa ima alira rashas caillara cuti chasquinga Diosmanda, sirvij ashas, liuri ashas.
					</seg>
					<seg id="b.EPH.6.9" type="verse">
						Canguna, patronguna, shinallara raichi paigunahua, piñanara saquisha. Caita ricsichi, paiguna Señor canguna Señorbas ahua pachai tian. Paiga sirvijgunamanda patrongunamanda mana chicanyachinzhu.
					</seg>
					<seg id="b.EPH.6.10" type="verse">
						Cuna, ñuca uquiuna, Señorbi shinzhiyaichi, paihua ushana ursahua.
					</seg>
					<seg id="b.EPH.6.11" type="verse">
						Tucui Diospa iru churanaunara cuenta churarichi, canguna shinzhi tucungaj, supai apumanda tucui alma apiña tictitara vencingaj
					</seg>
					<seg id="b.EPH.6.12" type="verse">
						Ñucanchi macanaunaga mana aichahuachu mana yahuarhuachu, astaumbas atungunahua, shinzhiunahuas, llandu tuta mundu apuunahuas, ahua huairai tiau milli supaigunahuas.
					</seg>
					<seg id="b.EPH.6.13" type="verse">
						Chiraigumanda Diospa iru churana cuenta enterora apichi, manali punzhai canguna shayarinara ushangaj, tucui chigunara vencishca huasha canguna shinzhira shayaringaj.
					</seg>
					<seg id="b.EPH.6.14" type="verse">
						Shinasha shinzhira shayarichi, cierto shimihua chumbillishca, ali causanahua churarishca, pichura quillpana palahua cuenta.
					</seg>
					<seg id="b.EPH.6.15" type="verse">
						Canguna chaquii, zapatos cuenta, evangelio cushi shimira churarichi.
					</seg>
					<seg id="b.EPH.6.16" type="verse">
						Maspas, Diosta quirina, lorerara cuenta apaichi, manali supai shitashca tucui nina balistaunara cuenta arcangaj.
					</seg>
					<seg id="b.EPH.6.17" type="verse">
						Shinallara, alma quishpichina, iru gorrara cuenta apaichi, shinallara Espíritu espararas, caimi Diospa shimi.
					</seg>
					<seg id="b.EPH.6.18" type="verse">
						Tucui horas mañaichi tucui mañanahuas tucui ruganahuas Espiritui, canguna mañashcara chapausha mana sambayasha, tucui quirijgunamanda rugasha.
					</seg>
					<seg id="b.EPH.6.19" type="verse">
						Shinallara ñucamandas mañaichi, ñuca shimira pascanai, rimanara ñucama cui tucungaj evangelio pacashca shimira manzhai illaj yachachingaj.
					</seg>
					<seg id="b.EPH.6.20" type="verse">
						Ñuca Dios cachashca rimaj ani; cadena huascahua huatashca ani evangelio shimimanda. Mañaichi ñucamanda, ñuca mana manzhasha, imasna rimana ashcaras Cristomanda rimangaj.
					</seg>
					<seg id="b.EPH.6.21" type="verse">
						Canguna ñucamanda yachangaj, ñuca rashcaunaras, llaquishca uqui Tíquico, tucuira cangunara cuentanga. Pai Diosta ali sirvijmi.
					</seg>
					<seg id="b.EPH.6.22" type="verse">
						Paita cangunama cachashcani, canguna imasna ñucanchihua tucushcara yachangaj, pai canguna shungura cariyachingaj.
					</seg>
					<seg id="b.EPH.6.23" type="verse">
						Uquiuna cushi shungura charinauchu, quirij shungura, llaquij shunguras, Dios Yayamanda, Señor Jesucristomandas.
					</seg>
					<seg id="b.EPH.6.24" type="verse">
						Tucui cierto shungumanda Señor Jesucristora llaquijguna gracia nishca ali iyaira charinauchu. Amen.
					</seg>
				</div>
			</div>
			<div id="b.PHI" type="book">
				<div id="b.PHI.1" type="chapter">
					<seg id="b.PHI.1.1" type="verse">
						Pablo, Timoteo, Jesucristora sirvijguna, tucui Filipospi tiaj Cristo Jesuspi quirijgunama, ricujgunandi yanapajgunandi, quillcaunchi.
					</seg>
					<seg id="b.PHI.1.2" type="verse">
						Dios Yayamanda, Señor Jesucristomandas, gracia nishca ali iyaira cushi shunguras charichi.
					</seg>
					<seg id="b.PHI.1.3" type="verse">
						Tucui horas cangunara iyarisha, Diosta agrasini, 4 caran cuti cushihua Diosta mañasha cangunamanda,
					</seg>
					<seg id="b.PHI.1.5" type="verse">
						imasna ñaupa punzhamanda cuna horasgama parijumanda ñucara yanapashcanguichi evangelio shimira rimaushcai.
					</seg>
					<seg id="b.PHI.1.6" type="verse">
						Caita ali yachani: Canguna shungüi ali rangaj callarij Dios, tucui pai rashcara pactachingami Jesucristo shamuna punzhagama.
					</seg>
					<seg id="b.PHI.1.7" type="verse">
						Ñuca cangunamanda cai samira iyarisha, alira rauni. Ñuca shungüi tucui cangunara llaquisha charini. Ñuca chonda cularbi ishcarishcaunai, ñuca evangelio shimira rimashcaunais, tucui canguna ñucahua pariju compañahuashcanguichi Diospa gracia nishca ali iyaibi.
					</seg>
					<seg id="b.PHI.1.8" type="verse">
						Yaya Dios yachan imasna ñuca cangunara munasha llaquiuni, Jesucristo llaquina tupui.
					</seg>
					<seg id="b.PHI.1.9" type="verse">
						Diosta rugauni canguna llaquina mas mas yaparichu, ali yachanahuas, ali intidinahuas.
					</seg>
					<seg id="b.PHI.1.10" type="verse">
						Canguna tucui ima ali ashcaras munangaj, canguna ali shunguyuj, causa illaj tucunauchu, Cristo shamuna punzhagama.
					</seg>
					<seg id="b.PHI.1.11" type="verse">
						Shinallara rugauni canguna ali ranahua talirijta aparisha tianauchu Jesucristomanda, Diosta alabangaj, paita ahuayachingaj.
					</seg>
					<seg id="b.PHI.1.12" type="verse">
						Uquiuna, munani canguna yachangaj imasna ñucahua pasashcauna ali tucunaushcami evangelio ali shimira yanapangaj.
					</seg>
					<seg id="b.PHI.1.13" type="verse">
						Shinallara ñuca Cristomanda ishcarishcauna yachashca tucunaushcami tucui gobernadorhua huasii, tucui chishujgunamas.
					</seg>
					<seg id="b.PHI.1.14" type="verse">
						Astaun, ñaca tucui uquiuna ñuca ishcarishcara yachasha cariyanaushcami, chimanda shinzhi tucunaun mana manzhasha, Diospa shimira mas mas rimangaj.
					</seg>
					<seg id="b.PHI.1.15" type="verse">
						Huaquingunaga chijnisha, ñucara tormendachingaj Cristo shutira rimanaun, shujgunaga ali munaimanda.
					</seg>
					<seg id="b.PHI.1.16" type="verse">
						Huaquinguna Cristo shimira rimanaun piñashcamanda, mana ali shungumanda, ñuca tormendariushcara mas yapashun nisha;
					</seg>
					<seg id="b.PHI.1.17" type="verse">
						shujgunaga llaquishcamanda, ñuca evangelio shimira rimashcamanda ishcai tucushcara yachasha.
					</seg>
					<seg id="b.PHI.1.18" type="verse">
						Shinajpi ¿imarai? Shinajllaira tucuibi, umachisha nijpis cierto ajpis, Cristo shutira rimashcami. Caimanda cushiyauni, maspas cushiyashami.
					</seg>
					<seg id="b.PHI.1.19" type="verse">
						Ñuca yachani, canguna mañashcamanda, Jesucristo Espíritu yanapashcamandas, cachari tucusha.
					</seg>
					<seg id="b.PHI.1.20" type="verse">
						Ñuca munani, shinallara chapauni mana imais pingari tucungaj, astaumbas ñuca ali cariyasha, cunallara tucui horas cuenta, ñuca causashas huañushas, yapa ashcara munani Cristo ahuayachishca achu ñuca aichai.
					</seg>
					<seg id="b.PHI.1.21" type="verse">
						Ñuca causanaga Cristomi, huañunaga gananami.
					</seg>
					<seg id="b.PHI.1.22" type="verse">
						Ñuca cai aichai causangaj valijpi Diosta sirvingaj, mana yachanichu maicanda ajllangaj.
					</seg>
					<seg id="b.PHI.1.23" type="verse">
						Cai ishquimanda maicanda chari munani. Riña munani Cristohua pariju tiangaj. Caimi imamandas yali valin.
					</seg>
					<seg id="b.PHI.1.24" type="verse">
						Randi, ñuca aichai saquirina mas ministirinmi canguna raigumanda.
					</seg>
					<seg id="b.PHI.1.25" type="verse">
						Yachani cangunahua saquirishami, tucui cangunahua chara tiasha, canguna ñaupasha ringaj, canguna quirishcai cushiyangaj,
					</seg>
					<seg id="b.PHI.1.26" type="verse">
						canguna Cristo Jesusta mas alabangaj ñucaraigumanda, ñuca cangunahua cuti tiashcamanda.
					</seg>
					<seg id="b.PHI.1.27" type="verse">
						Cristo evangelio valishca tonora causaichi, ñuca cangunara ricungaj shamushas, ñuca illashas, cangunamanda uyasha nini imasna canguna shinzhira shayaunguichi shu almallahua shu iyaillahuas, evangelio quirinamanda pariju macanausha.
					</seg>
					<seg id="b.PHI.1.28" type="verse">
						Cangunara arcajgunara ama imais manzhaichichu. Caita paigunama paiguna tularingaraushcara rimanga, astaun cangunama canguna quishpichingaraushcara rimangami. Caiga Diosmandami.
					</seg>
					<seg id="b.PHI.1.29" type="verse">
						Cangunara cushcami, Cristora llaquishcamanda mana paihuajpi quiringajlla, astaumbas shinallara tormendaringajpas.
					</seg>
					<seg id="b.PHI.1.30" type="verse">
						Shina tormendarinara charinguichi, imasna ñucajpi ricucanguichi, maspas cuna ñucajpi tiashcara uyanguichi.
					</seg>
				</div>
				<div id="b.PHI.2" type="chapter">
					<seg id="b.PHI.2.1" type="verse">
						Ima cariyanas tiajpi Cristoi, ima cushiyanas tiajpi llaquina shungüi, ima compañanas Espirituhua, ima llaquinas, ima llaquishacahua ricunas,
					</seg>
					<seg id="b.PHI.2.2" type="verse">
						ñuca cushira undachichi, cangunapura chi tonollara iyarisha, chi tonollara llaquinausha, shu iyaillahua, parijulla chi tonollara iyarisha.
					</seg>
					<seg id="b.PHI.2.3" type="verse">
						Piñanaunamandas, ima mas tucunamandas imaras ama raichichu, astaun manso shungumanda; caran dueño shujgunara paimanda yali ajta iyaichi.
					</seg>
					<seg id="b.PHI.2.4" type="verse">
						Caran dueño ama paihua quiquimbajllara ricuchu, astaumbas shinallara shujgunajtas ricuchu.
					</seg>
					<seg id="b.PHI.2.5" type="verse">
						Cangunajpis tiachu cai Cristo Jesús iyashca sami.
					</seg>
					<seg id="b.PHI.2.6" type="verse">
						Paiga Dios sami ashallara, Diospa quiquin tupui tucungaj mana yapajta munacachu,
					</seg>
					<seg id="b.PHI.2.7" type="verse">
						astaun, pai imas illaj tucuca, sirvij cuenta tucusha, runa samillai rashca aca.
					</seg>
					<seg id="b.PHI.2.8" type="verse">
						Runa tonoi ricurimusha, pai quiquinllara mas mas mansoyarica huañunagama casusha, cruzpi huañuca.
					</seg>
					<seg id="b.PHI.2.9" type="verse">
						Chiraigumanda, Dios paita yalijta ahuayachica. Tucui shutimanda yali atun shutira paita cuca.
					</seg>
					<seg id="b.PHI.2.10" type="verse">
						Jesuspa shutii tucui cungurinauchu, ahua pachais, cai pachais, cai pacha ucuis.
					</seg>
					<seg id="b.PHI.2.11" type="verse">
						Shinallara, tucui shimi rimachu, Jesucristo atun Señormi nisha, Yaya Diosta alabangaj.
					</seg>
					<seg id="b.PHI.2.12" type="verse">
						Shinasha, llaquishcauna, canguna tucui horas ñucara casusha, mana ñuca cangunahua tiaushcallai, astaun cuna mas mas ñuca illaushcais, canguna alma quishpinamanda manzhasha tarabaichi.
					</seg>
					<seg id="b.PHI.2.13" type="verse">
						Dios canguna shungüi munaira cun, ranaras cun, paihua munaira pactachingaj.
					</seg>
					<seg id="b.PHI.2.14" type="verse">
						Tucuira raichi, mana rimarisha, mana piñarisha.
					</seg>
					<seg id="b.PHI.2.15" type="verse">
						Canguna causa illajguna aichai, ali shunguuna, Diospa churiuna, iruspas illajguna, manali istu miraiguna chaupi shungüi; paiguna chaupii velaunasna punzhayachinguichi cai pachai.
					</seg>
					<seg id="b.PHI.2.16" type="verse">
						Causana shimira ricuchichi, ñuca cangunamanda cushiyangaj Cristo shamuna punzhai, ñuca ama yangamanda causashca achu, ama yangamanda tarabashca achu.
					</seg>
					<seg id="b.PHI.2.17" type="verse">
						Ñucaga talishca ashas, imasna aceite yacu shu sacrificio ahuai talishcasna, canguna Jesusta quirina sacrificio ahuais, canguna sirvishca ahuais, cushi mani; ñuca cushiyauni tucui cangunahua.
					</seg>
					<seg id="b.PHI.2.18" type="verse">
						Shinallara canguna cushiyaichi ñucahua pariju.
					</seg>
					<seg id="b.PHI.2.19" type="verse">
						Shinasha, Señor Jesús yanapajpi, Timoteroa uctalla cangunama cachasha nini, ñuca canguna ali ashcara uyasha cariyangaj.
					</seg>
					<seg id="b.PHI.2.20" type="verse">
						Shu paisna iyaiyujta mana charinichu, shungumanda cangunara llaquijta.
					</seg>
					<seg id="b.PHI.2.21" type="verse">
						Tucui runauna paiguna quiquimbajllara mascanaun, astaumbas Cristo Jesuspajta mana mascanaunzhu.
					</seg>
					<seg id="b.PHI.2.22" type="verse">
						Canguna Timoteo rashcaunara yachanguichimi imasna pai, quiquin churi cuenta paihua yayara sirvisha, ñucara sirvishcami evangelio shimira rimaushcai.
					</seg>
					<seg id="b.PHI.2.23" type="verse">
						Chiraigumanda, imahoras ñucahua imasna tucungaraushcara ricusha, paita cangunama cachasha nini.
					</seg>
					<seg id="b.PHI.2.24" type="verse">
						Shinallara Diospi quirini imasna ñucas uctalla cangunajma shamusha.
					</seg>
					<seg id="b.PHI.2.25" type="verse">
						Epafrodito nishcara cangunama cachañara ministicani. Paimi ñuca uqui, ñucara yanapaj, ñucahua compañaj, soldaropura cuenta. Paimi cangunamanda rimaj, canguna cachamushca ñucara yanapaj ñuca ministishcaunai.
					</seg>
					<seg id="b.PHI.2.26" type="verse">
						Paiga tucui cangunara ashcara ricusha nica. Maspas ashcara turbarica canguna pai ungushcara uyashcaraigu.
					</seg>
					<seg id="b.PHI.2.27" type="verse">
						Cierto pacha pai huañunalla unguca, astaumbas Dios paita llaquisha ricuca, mana paulara astaun ñucaras, ñuca ama yapajta llaquiringaj.
					</seg>
					<seg id="b.PHI.2.28" type="verse">
						Chimanda paita mas uctalla cangunama cachauni, canguna paita cuti ricusha cushiyangaj, ñucas pishi llaquiyuj tucungaj.
					</seg>
					<seg id="b.PHI.2.29" type="verse">
						Paita Señorbi cushihua chasquichi. Cai samiunara ashcara llaquisha apinguichi.
					</seg>
					<seg id="b.PHI.2.30" type="verse">
						Paimi Cristora sirvinamanda ñaca ñaca huañuca, paihua causaira cusha, canguna ñucara yanapahuashcara ñucajma pactachingaj.
					</seg>
				</div>
				<div id="b.PHI.3" type="chapter">
					<seg id="b.PHI.3.1" type="verse">
						Puchucaibi uquiuna, Señorbi cushiyaichi. Caita cangunama cuti quillcangaj mana amirinichu. Cangunaj valinmi.
					</seg>
					<seg id="b.PHI.3.2" type="verse">
						Allcu nishcaunamanda huacachichi. Manali rajgunamanda huacachichi. Aichara pitijgunamanda huacachichi.
					</seg>
					<seg id="b.PHI.3.3" type="verse">
						Ñucanchiga, espirituhua Diosta sirvijguna, cierto circuncisión nishcauna manchi, ñucanchi Cristo Jesuspi cushiyajguna, aicha rashcaunai mana ansas iyarijguna.
					</seg>
					<seg id="b.PHI.3.4" type="verse">
						Shinashas, ñuca aichai rashcaunamanda cushiyangaj charinimi. Shu runa aichamanda cushiyangaj iyarijpi, ñucas masta charini:
					</seg>
					<seg id="b.PHI.3.5" type="verse">
						Ñucaga, pusac punzhai circuncisionda rai tucucani, Israel atun aillumanda, Benjamín montonmanda, quiquin hebreo runa, camachishca shimii fariseo nishca macani.
					</seg>
					<seg id="b.PHI.3.6" type="verse">
						Ñuca ñaupa quirishca tonoi shinzhi acani, iglesiara tormendachij acani. Ñuca ali rana tupui, ley camachishca shimi ñaupajpi causa illaj acani.
					</seg>
					<seg id="b.PHI.3.7" type="verse">
						Astaun, ñuca ñaupa horas valishcaunara chingarishcauna cuenta iyashcani Cristora llaquishcamanda.
					</seg>
					<seg id="b.PHI.3.8" type="verse">
						Cierto pacha tucuira chingarishcauna cuenta iyauni, Cristo Jesús ñuca Señorda yachangaj tucuira yalijta valishcamanda. Paita llaquishcamanda tucuira pirdishcani, basurara cuenta iyauni, Cristora ganangaj.
					</seg>
					<seg id="b.PHI.3.9" type="verse">
						Cristo Jesuspi tarishca tucunai, mana ñuca quiquin ali causanara charijpi, ley camachishca shimira pactachishcamanda, astaumbas Cristoi quirishcamanda, Dios cushca ali causanara charisha.
					</seg>
					<seg id="b.PHI.3.10" type="verse">
						Ñuca paita yachasha nini, pai causarimuna ushairas. Pai tormendarishcaunai paihua pariju tiasha nini, pai huañunai paisna tucungaj,
					</seg>
					<seg id="b.PHI.3.11" type="verse">
						imais usharijpi ñuca huañushcaunamanda causarinama pactangaj.
					</seg>
					<seg id="b.PHI.3.12" type="verse">
						Caigama chara mana pactashcanichu, chara mana ali tupu tucushcanichu nisha iyauni. Astaumbas ñaupajmallara riuni, imamandas Cristo Jesús ñucara pactaca, ñucas chigamallara pactangaj.
					</seg>
					<seg id="b.PHI.3.13" type="verse">
						Uquiuna, ñucallara chigama pactangaj chara mani, nisha iyauni. Astaumbas shujllara rauni: ñaupa horas rashcaunara cierto pacha cungarisha, ñaupajpi tiajgunara pactangaj riunimi.
					</seg>
					<seg id="b.PHI.3.14" type="verse">
						Ganashcamanda paganara apingaj ñaupasha riunimi. Cai pagana Dios ahua pachama cayanami Cristo Jesuspi.
					</seg>
					<seg id="b.PHI.3.15" type="verse">
						Shinasha tucui ñucanchi shunguyujguna shuj iyaiyujlla tucushunchi. Huaquinguna shu samillara iyajpi, Dios caitas cangunara ricuchingami.
					</seg>
					<seg id="b.PHI.3.16" type="verse">
						Tucuibi, maigamas intindisha pactamushcanchi, shinallara catishunchi, shuj iyaillahua iyarisha.
					</seg>
					<seg id="b.PHI.3.17" type="verse">
						Uquiuna, ñucara catirichi. Shinallara tucui cai samira causajgunara ricuichi, ñucanchi rashca samii catijgunara.
					</seg>
					<seg id="b.PHI.3.18" type="verse">
						Ashca runaunamandaga ñuca cangunara ashca cuti cuentashcani, cutillara huacasha cuentauni, paiguna Cristo cruzta chijnijguna tucunaushcami.
					</seg>
					<seg id="b.PHI.3.19" type="verse">
						Puchucaibi casnauna llambura tulashca anaunga ucu pachai, paiguna dios paiguna quiquin icsa, paiguna pingarishcai cushiyanaun, paiguna iyaibi cai pachamandaunallara iyarinaun.
					</seg>
					<seg id="b.PHI.3.20" type="verse">
						Ñucanchiga ahua pacha runauna manchi. Chimanda ñucanchi Quishpichij Señor Jesucristora chapaunchi.
					</seg>
					<seg id="b.PHI.3.21" type="verse">
						Pai ñucanchi mana valij aichara turcangami, paihua sumaj aicha cuenta tucungaj, paihua ushaihua rasha, imasna pai tucuira vencinara ushanmi.
					</seg>
				</div>
				<div id="b.PHI.4" type="chapter">
					<seg id="b.PHI.4.1" type="verse">
						Shinasha, ñuca uquiuna, llaquishcauna, munashcauna, ñuca cushi, ñuca llaitu, Señorbi ali shayarichi, llaquishcauna.
					</seg>
					<seg id="b.PHI.4.2" type="verse">
						Evodia Sintiqui nishcaunaras mañauni shina iyaillahua tucunauchu Señorbi.
					</seg>
					<seg id="b.PHI.4.3" type="verse">
						Shinallara canda rugauni, ñucara ali compañaj uqui, yanapai cai huarmiunara. Paiguna ñucahua pariju tarabanauca evangelio shimira rimangaj, Clemente nishcahuas, shujgunahuas, paiguna tucui ñucara yanapajguna anauca. Paiguna shutiuna causana quillcai quillcashca tianaun.
					</seg>
					<seg id="b.PHI.4.4" type="verse">
						Señorbi cushiyaichi tucui horas. Cutillara cangunara nini: Cushiyaichi.
					</seg>
					<seg id="b.PHI.4.5" type="verse">
						Canguna ali shungura tucui runauna yachanauchu. Señorga mayanllaimi.
					</seg>
					<seg id="b.PHI.4.6" type="verse">
						Imais ama turbarichichu, astaun tucuibi mañashcahuas rugashcahuas agrasishcahuas Diosta mañaichi.
					</seg>
					<seg id="b.PHI.4.7" type="verse">
						Shinasha, Diospa cushi, tucui intíndinara pasaj, canguna shunguras canguna iyairas huacachingami Cristo Jesuspi.
					</seg>
					<seg id="b.PHI.4.8" type="verse">
						Puchucaibi, uquiuna, tucui cierto ajta, tucui ali ajta, tucui ali gusto ajta, tucui chuyaj ajta, tucui llaquinallara tucui ali rimashcara, ima ali sumaj ajtas, ima alabanalla ajtas, cai samiunai iyaichi.
					</seg>
					<seg id="b.PHI.4.9" type="verse">
						Imara ñucamanda yachashcanguichi, apishcanguichi, uyashcanguichi, ricushcanguichi, caigunara raichi. Cushira cuj Dios cangunahua tiangami.
					</seg>
					<seg id="b.PHI.4.10" type="verse">
						Diospi ashcara cushiyacani imasna puchucaibi canguna ñucara cuti cuirahuashcanguichi. Cierto pacha ñucamanda iyarishcanguichi, astaun imasna ranaras mana yachacanguichi ñucara yanapangaj.
					</seg>
					<seg id="b.PHI.4.11" type="verse">
						Caita mana ninichu ñuca ministishcamanda. Ñucaga ña yachashcani ima charishcahuas cushi tucungaj.
					</seg>
					<seg id="b.PHI.4.12" type="verse">
						Cullqui illaj causanara yachani, shinallara charinara yachani. Tucuibis tucuimandas ña yachani, sajsana, yarcana, ashcara charina, imaras ministinas, ña yachashcani.
					</seg>
					<seg id="b.PHI.4.13" type="verse">
						Tucuira ushani ñucara shinzhiyachij Cristoi.
					</seg>
					<seg id="b.PHI.4.14" type="verse">
						Shinajllaira alimi rashcanguichi ñucama cachamusha ñucara yanapangaj ñuca tormendariushcai.
					</seg>
					<seg id="b.PHI.4.15" type="verse">
						Cangunas shinallara yachanguichi, Filipos runauna, evangelio shimira camachingaj callariushcai, ñuca Macedonia llactamanda riushcai, mana maican iglesias ñucara yanapacachu cuyanais chasquinais, astaun cangunalla shina rarcanguichi.
					</seg>
					<seg id="b.PHI.4.16" type="verse">
						Tesalónica nishca llactais, ñuca ministishcaunai huaquin cuti cachacanguichi.
					</seg>
					<seg id="b.PHI.4.17" type="verse">
						Ñucaga cuyanara mana mascanichu, astaumbas canguna rashcauna canguna cuentai yaparingaj munani.
					</seg>
					<seg id="b.PHI.4.18" type="verse">
						Shinashas, tucuira charini, taliríjta. Epafroditomanda canguna cuyashcara pactajta apishcani, gusto asnajta, chasquinalla sacrificiora, Dios munashcasna.
					</seg>
					<seg id="b.PHI.4.19" type="verse">
						Ñuca Dios canguna tucui ministishcara cungami, pai sumaj tiashcai charishca ashca vaUj tupura Cristo Jesuspi.
					</seg>
					<seg id="b.PHI.4.20" type="verse">
						Dios, ñucanchi Yaya, ahuayachishca achu huiñai huiñaigama. Amen.
					</seg>
					<seg id="b.PHI.4.21" type="verse">
						Tucui Cristo Jesuspi quirijgunara saluraichi. Ñucahua pariju tiaj uquiuna cangunara saluranaun.
					</seg>
					<seg id="b.PHI.4.22" type="verse">
						Tucui quirijguna cangunara saluranaun, maspas Cesarba huasimanda ajguna.
					</seg>
					<seg id="b.PHI.4.23" type="verse">
						Ñucanchi Señor Jesucristo gracia nishca ali iyai tucui cangunahua tiachu. Amen.
					</seg>
				</div>
			</div>
			<div id="b.COL" type="book">
				<div id="b.COL.1" type="chapter">
					<seg id="b.COL.1.1" type="verse">
						Pablo, Jesucristo apóstol nishca cachashca runa, Dios munashcamanda, Timoteo nishca uquindi,
					</seg>
					<seg id="b.COL.1.2" type="verse">
						chuyaj shinzhi quirij uquíunama quilícanchi, Cristoi quirijguna, Colosas llactai tiajguna: Gracia nishca ali iyaira cushi shunguras charíchi, ñucanchi Dios Yayamanda, Señor Jesucristomandas.
					</seg>
					<seg id="b.COL.1.3" type="verse">
						Diosta, ñucanchi Señor Jesucristo Yayara, agrasinchi, tucui horas cangunamanda Diosta mañasha.
					</seg>
					<seg id="b.COL.1.4" type="verse">
						Canguna Cristo Jesuspi quirishcara uyashcanchi, shinallara canguna tucui quirijgunara llaquishcaras,
					</seg>
					<seg id="b.COL.1.5" type="verse">
						cangunajta ahua pachai huacachishca ali chapanaraigumanda. Caimanda uyashcanguichi evangelio cierto shimii.
					</seg>
					<seg id="b.COL.1.6" type="verse">
						Cai evangelio shimi cangunajma pactamuca imasna tucui mundui shamushcami. Aparisha rin, iñasha rin cangunajpi, canguna uyashca punzhamanda, imahoras cierto pacha uyacanguichi, shinallara yachacanguichi Diospa gracia nishca ali iyaira.
					</seg>
					<seg id="b.COL.1.7" type="verse">
						Caita Epafras nishca runamanda uyacanguichi. Paiga ñucanchi llaquishca ñucahua pariju sirvij runa, Cristora ali sirvij cangunara yanapangaj.
					</seg>
					<seg id="b.COL.1.8" type="verse">
						Paiga cangunajpi tiaj Espíritu cushca llaquinara cuentahuashcami.
					</seg>
					<seg id="b.COL.1.9" type="verse">
						Chiraigumanda, ñucanchi uyashca punzhamanda, cangunamanda Diosta mañanara mana saquinchichu. Canguna Dios munashcara pactajta yachangaj mañanchi, tucui yachanahua, tucui almai intindinahuas.
					</seg>
					<seg id="b.COL.1.10" type="verse">
						Shinallara mañanchi canguna Señor valishca tupui puringaj, paita tucuibi cushiyachisha, tucui ali ranaunara aparisha, Diosta ricsiushcai iñasha.
					</seg>
					<seg id="b.COL.1.11" type="verse">
						Canguna tucui ursahua shinzhiyachishca tucungaj mañanchi, paihua gusto sumaj ushana tupui, ahuantaisiqui shungura, chapaisiqui iyairas charingaj.
					</seg>
					<seg id="b.COL.1.12" type="verse">
						Cushihua Yayara agrasinchi imasna pai ñucanchira alichica quirijguna Yayamanda apiñara ahua pacha punzhai apingaj.
					</seg>
					<seg id="b.COL.1.13" type="verse">
						Paiga ñucanchira llandu ushaimanda liushpichica. Ñucanchira paihua llaquishca Churi mandana pachama pasachicami.
					</seg>
					<seg id="b.COL.1.14" type="verse">
						Churu randishca manchi, paihua yahuarda pagashcamanda, ucharashcaras ña perdonashcami.
					</seg>
					<seg id="b.COL.1.15" type="verse">
						Paiga mana ricuihuaj Dios ricurinami, tucui causajgunamanda ñaupa pagarij.
					</seg>
					<seg id="b.COL.1.16" type="verse">
						Tucui paihuajllai rashca aca, ahua pachai tiajguna cai pachai tiajgunas, ricurijguna mana ricurijgunas; rey apu tiarinauna asha, mandajguna asha, atun apuuna asha, ushajguna ashas. Tucui paimanda paihuajta rashca aca.
					</seg>
					<seg id="b.COL.1.17" type="verse">
						Pai tucui imamandas ñaupami, tucuiguna paimandami anaun.
					</seg>
					<seg id="b.COL.1.18" type="verse">
						Iglesiaga paihua aichami, paiga aichamanda umami. Paiga tucuimanda callarinami, huañushcaunamanda ñaupa pagarij, pailla tucuimanda ñaupa punda aj tucungaj;
					</seg>
					<seg id="b.COL.1.19" type="verse">
						imasna Yayara cushiyachica Cristoi entero Dios causasha tiangaj;
					</seg>
					<seg id="b.COL.1.20" type="verse">
						shinallara paimanda tucui Dioshua amigopura tucungaj, cai pachais ahua pachais tiajgunandi, cushira rasha paihua cruzpi talishca yahuarmanda.
					</seg>
					<seg id="b.COL.1.21" type="verse">
						Shinallara cangunas ñaupa horas manali rashcaunamanda carui tiajguna ajpi, chijnijguna ajpis canguna iyaibi, cuna Dios cangunara amigora rashcami
					</seg>
					<seg id="b.COL.1.22" type="verse">
						Cristo aichai, pai huañushcamanda, canguna chuyajguna, ima tinishca illajgunas, mana causayujgunas tucungaj paihua ñaupajpi.
					</seg>
					<seg id="b.COL.1.23" type="verse">
						Caita rangami canguna ali shayaríjpi, ali shinzhiyajguna tucujpi canguna quiriushcai, canguna uyashca evangelio shimimanda mana anzhurijpi. Cai shimira camachishcami tucui ahua pacha urai causajgunama. Cai shimira rimangaj ñuca, Pablo, sirvij runa tucucani.
					</seg>
					<seg id="b.COL.1.24" type="verse">
						Cuna horasga ñuca canguna raigumanda tormendariushcai cushiyani. Shinajpi Cristo tormendarishcaunamanda paihua aicha nishca iglesiaraigu, ñuca quiquin aichai pishishcara ña pactachiuni.
					</seg>
					<seg id="b.COL.1.25" type="verse">
						Caimanda sirvij tucushcani, Dios ñucara cushcasna cangunahua, ñuca Diospa shimira pactajta rimangaj.
					</seg>
					<seg id="b.COL.1.26" type="verse">
						Cai pacashca shimi callarimanda tucui tiempounamandas pacashca aca; cuna horasga pascarishcami paita quirijgunama.
					</seg>
					<seg id="b.COL.1.27" type="verse">
						Cai pacashca shimi valishca tupuras, paihua sumaj tupuras gentilgunama Dios quirijgunara ricuchisha nica. Cai pacashca shimi nin: Cristo cangunajpimi tian, canguna sumaj tucungaj chapanami.
					</seg>
					<seg id="b.COL.1.28" type="verse">
						Cai Cristo shutira rimanchi, tucui runara camachisha, tucui yachaihua yachachisha, tucui runara Cristo Jesuspi sumajlla alichishcara ricuchingaj.
					</seg>
					<seg id="b.COL.1.29" type="verse">
						Caimanda shinallara tarabauni, Cristo cushca ushaihua macanausha, cai ushai ñuca shungüi shinzhira tarabaun.
					</seg>
				</div>
				<div id="b.COL.2" type="chapter">
					<seg id="b.COL.2.1" type="verse">
						Ñuca munani canguna yachangaj imasna cangunamanda mañasha ashcara tormendarishcani, shinallara Laodicea nishca llactai tiajgunamandas, shinallara tucui ñucara mana ricujgunamandas.
					</seg>
					<seg id="b.COL.2.2" type="verse">
						Paiguna shunguuna cariyashca anauchu, parijumanda llaquinausha, ali intindina valishca tupura pactanagama, Dios Yaya pacashca shimira yachangaj, caimi Cristo.
					</seg>
					<seg id="b.COL.2.3" type="verse">
						Cristojpiga tucui intindina, tucui yachana valishcauna pacashcami tianaun.
					</seg>
					<seg id="b.COL.2.4" type="verse">
						Caita cangunara nini, pi runas cangunara ama umachingaj uyanalla shimiunahua.
					</seg>
					<seg id="b.COL.2.5" type="verse">
						Ñuca aichai cangunahua mana tiaupis, shinashas espiritui cangunahua pariju tiaunimi. Canguna ali tucushcara cushihua ricuni, shinallara canguna Cristoi shinzhi quirishcaras.
					</seg>
					<seg id="b.COL.2.6" type="verse">
						Shinashas, imasna canguna Señor Jesucristora chasquishcanguichi, shinallara paihuajpi puríchi.
					</seg>
					<seg id="b.COL.2.7" type="verse">
						Canguna sapiuna cuenta paihuajpi tianauchu, canguna pai ahuai shayachishca anauchu, canguna quiriushcai shinzhi yachishca, imasna cangunara yachachishcasna, Diosta talirijta agrasisha.
					</seg>
					<seg id="b.COL.2.8" type="verse">
						Ricuichi pihuas cangunara ama umachichu yachana shimiunahua, yanga umana shimiunahuas, runa yachaimanda, mundu iyarina samillai, mana Cristo rimashca samillai.
					</seg>
					<seg id="b.COL.2.9" type="verse">
						Cristoi entero Dios runa aichai causan.
					</seg>
					<seg id="b.COL.2.10" type="verse">
						Cangunas Cristoi pactajta anguichi. Paiga tucui atun apu, tucui ushajguna umami.
					</seg>
					<seg id="b.COL.2.11" type="verse">
						Shinallara canguna Cristoi circuncisionda rai tucushcanguichi, mana maquihua rashcara, astaun canguna ucha raisiqui aichara ichusha Cristo circuncisionda raushcai.
					</seg>
					<seg id="b.COL.2.12" type="verse">
						Paihua pariju pambashca acanguichi canguna bautisarishcai, shinallara chihui paihua pariju causarimucanguichi, Diospa ushaibi quirisha, imasna pai Cristora huañushcaunamanda atarichica.
					</seg>
					<seg id="b.COL.2.13" type="verse">
						Cangunaga, huañushcauna ajpi, canguna ucharashcamanda, aichai circuncisionda mana apishcamandas, Dios cangunama causaira cuca Cristohua pariju, tucui canguna ucharashcaunara perdonasha.
					</seg>
					<seg id="b.COL.2.14" type="verse">
						Ley shimimanda ñucanchira causayachij quillcara, ñucanchira culpayachijta, borracami, ñucanchi chaupimanda quichusha, cruzpi clavacami.
					</seg>
					<seg id="b.COL.2.15" type="verse">
						Casna rasha supai atun apuunaras ushajgunaras vencica, paigunara pajlla pambai pingachica, pai quiquimbi paigunara vencica cruzpi.
					</seg>
					<seg id="b.COL.2.16" type="verse">
						Chi raigumanda pihuas cangunara ama taripachu micunamandas, upinamandas, ista punzhaunamandas, mushuj quillamandas, sahuaro punzhaunamandas.
					</seg>
					<seg id="b.COL.2.17" type="verse">
						Cai tucuigunaga huasha shamujguna almami. Astaumbas almara llucchijga Cristomi.
					</seg>
					<seg id="b.COL.2.18" type="verse">
						Ama lugarda cuichichu pihuas cangunamanda canguna ganashcara quichungaj, manso shungura charini nisha, angelgunara alabasha, paiguna mana ricushcai satirisha, yangamanda umai punguirisha paiguna ucha aicha iyaibi.
					</seg>
					<seg id="b.COL.2.19" type="verse">
						Casnauna Cristora mana charinaun Uma cuenta. Paimandaga entero aicha carashca asha, tucui tullu mucuuna anguhua pigarishca asha, iñasha rin Dios cushca iñanahua.
					</seg>
					<seg id="b.COL.2.20" type="verse">
						Canguna Cristohua pariju huañushca ashaga mundu yachanamanda, ¿imarashara mundui causajguna cuenta mundu camachishcaunara uyanguichichui:
					</seg>
					<seg id="b.COL.2.21" type="verse">
						casna samiunara: ama apichu, ama gustaichu, ama liangaichu?
					</seg>
					<seg id="b.COL.2.22" type="verse">
						Caigunami runauna camachishcauna, yachachishcaunas. Tucui caiguna paiguna raushcallai pasanaun.
					</seg>
					<seg id="b.COL.2.23" type="verse">
						Casna ranauna cierto pacha sabiro cuenta yachin, runa yanga alabanai, yanga manso shungüi, aichara livachinai. Astaumbas, casna ranauna imajpas mana sirvinaun ucha aicha munaira vencingaj.
					</seg>
				</div>
				<div id="b.COL.3" type="chapter">
					<seg id="b.COL.3.1" type="verse">
						Cangunaga, Cristohua pariju causarishca asha, ahuai tiajgunara mascaichi, maibi Cristo Diospa ali maqui partii tiarishcami.
					</seg>
					<seg id="b.COL.3.2" type="verse">
						Ahuai tiajgunara ricuichi, mana cai pachai tiajgunara.
					</seg>
					<seg id="b.COL.3.3" type="verse">
						Huañushcanguichi, canguna causaiga Cristohua pariju Diospajpi pac ashcami.
					</seg>
					<seg id="b.COL.3.4" type="verse">
						Imahoras Cristo, canguna causai, ricurimujpi, chi horasllaira cangunas paihua pariju ricuringuichimi paihua sumajpi.
					</seg>
					<seg id="b.COL.3.5" type="verse">
						Shinajpi, cangunajpi tiaj mundu munaira huañuchichi: shujhua tacarinara, irus iyaira, ucha aicha munaira, manalirana munaira, cullquira yapajta munanaras, caimi runa rashca diosta alabana cuenta.
					</seg>
					<seg id="b.COL.3.6" type="verse">
						Casna ranaunamanda, Diospa piñarina shamun mana casujgunama.
					</seg>
					<seg id="b.COL.3.7" type="verse">
						Canguna casna rashcaunai ñaupa horas puricanguichi, imasna chigunai causacanguichi.
					</seg>
					<seg id="b.COL.3.8" type="verse">
						Cuna horasga, canguna tucui casna ranaunara saquichi: piñarina, piñana, manali shungu, Diosta camina, irus shimiuna canguna shimimanda.
					</seg>
					<seg id="b.COL.3.9" type="verse">
						Ama llullanuichi cangunapura, canguna rucu causaira ichushca raigumanda pai rashcaunahua.
					</seg>
					<seg id="b.COL.3.10" type="verse">
						Astaumbas mushuj causaira churarichi. Caimi mushuj yasha rin, canguna pactajta yachanagama, paita iñachij Cristo tonoi.
					</seg>
					<seg id="b.COL.3.11" type="verse">
						Cai mushuj causaibi, illan ima griegos ima judíos, ima circuncisionda ranas mana ranas, ima aucas ima carumanda shamujpas, ima sirvijpas ima liuri runas. Astaumbas, Cristo tucuimi tucuigunais.
					</seg>
					<seg id="b.COL.3.12" type="verse">
						Shinajpi, canguna Dios ajllashcauna asha, chuyajguna, llaquishcauna, llullu shungura churarichi, shinallara ali shunguras, manso shunguras, ahuantaísiqui shunguras.
					</seg>
					<seg id="b.COL.3.13" type="verse">
						Parijumanda ahuantanuichL Parijumanda perdonanuichi maican runa shujta piñajpi. Imasnara Cristo cangunara perdonashcasna, shinallara perdonanuichi cangunapura.
					</seg>
					<seg id="b.COL.3.14" type="verse">
						Cai tucui ahuai, llaquij shungura churarichi, tucui alira pactachingaj.
					</seg>
					<seg id="b.COL.3.15" type="verse">
						Diospa cushi mandachu canguna shungu ucui. Chi cushimallara cayashca acanguichi shu aichallai. Shinallara Diosta agrasichi.
					</seg>
					<seg id="b.COL.3.16" type="verse">
						Cristo shimi canguna shungüi undajta tiachu. Cangunapura yachachichi, camachichi tucui yachanahua, salmos nishcaunahua, alma cantanaunahua, gracia nishca ali iyaihua Señorda cantasha canguna shungüi.
					</seg>
					<seg id="b.COL.3.17" type="verse">
						Imara rashas, rimana ajpi, rana ajpis, tucuira raichi Señor Jesuspa shutü, paimanda Dios Yayara agrasisha.
					</seg>
					<seg id="b.COL.3.18" type="verse">
						Huarmiuna, canguna cariunara casuichi, imasnara Señorbi quirijgunahua ali tucun.
					</seg>
					<seg id="b.COL.3.19" type="verse">
						Cariuna, canguna huarmiunara llaquichi. Paigunahua ama milli tucuichichu.
					</seg>
					<seg id="b.COL.3.20" type="verse">
						Churiuna, canguna yayaunara uyaichi tucuibi. Casna rasha Señorda cushiyachinguichi.
					</seg>
					<seg id="b.COL.3.21" type="verse">
						Yayauna, canguna churiunara ama yapajta piñachinguichichu, paigunara ama llaquichingaj.
					</seg>
					<seg id="b.COL.3.22" type="verse">
						Sirvijguna, canguna cai pachai aj patrongunara tucuibi uyaichi, mana paiguna ricushcallai tarabasha runaunara cushiyachingaj munajgunasna, astaumbas ali shungumanda, Diosta manzhasha.
					</seg>
					<seg id="b.COL.3.23" type="verse">
						Tucui imara rashas, shungumanda raichi, Diospajta cuenta mana runajta.
					</seg>
					<seg id="b.COL.3.24" type="verse">
						Caita yachaichi, Señormanda pagai tucunguichimi, herencia nishca Dios cushcahua, canguna Cristo Señorda sirvishcamanda.
					</seg>
					<seg id="b.COL.3.25" type="verse">
						Astaumbas, manali raj runa pai manali rashcallarara cuti apingami, Dios runaunara mana chicanyachinzhu.
					</seg>
				</div>
				<div id="b.COL.4" type="chapter">
					<seg id="b.COL.4.1" type="verse">
						Patronguna, ali tupura raichi canguna tarabaj runaunahua, caita ricsisha, cangunas ahua pachai Patronda charinguichimi.
					</seg>
					<seg id="b.COL.4.2" type="verse">
						Ama sambayasha mañaichi, canguna mañashcara chapausha, Diosta agrasishcahua.
					</seg>
					<seg id="b.COL.4.3" type="verse">
						Shinallara chi horasllai ñucanchimanda mañaichi, Señor ñucanchima lugarda cuchu Cristo pacashca shimira rimangaj. Caimanda chonda cularbi ishcai tucuni.
					</seg>
					<seg id="b.COL.4.4" type="verse">
						Shinallara ñucamanda mañaichi ñuca pajlla pambai rimangaj ñuca ministishcasna.
					</seg>
					<seg id="b.COL.4.5" type="verse">
						Yachanahua purichi mana quirijguna ñaupajpi, punzhaunara mana pirdisha.
					</seg>
					<seg id="b.COL.4.6" type="verse">
						Canguna rimashca shimiuna ali iyaihua rimashca achu tucui horas, cachihua mishquiyachishca cuenta, canguna caran dueñora imasna cutipana ashcaras yachangaj.
					</seg>
					<seg id="b.COL.4.7" type="verse">
						Ñuca tucui rashcaunara Tíquico cangunara cuentangami. Paiga llaquishca uquimi, ali sirvij, ñucahua pariju ali yanapaj Señorda sirvishcai.
					</seg>
					<seg id="b.COL.4.8" type="verse">
						Caimanda paita cangunajma cachacaní, canguna imasna ashcaras yachangaj, canguna shungura cariyachingaj.
					</seg>
					<seg id="b.COL.4.9" type="verse">
						Paihua pariju Onésimo nishcara cachacaní, paimi llaquishca ali uqui, cangunajmandallara. Tucui caibi ima tucushcaras cangunama rimanaunga.
					</seg>
					<seg id="b.COL.4.10" type="verse">
						Aristarco nishcaga, ñucahua pariju chonda cularbi ishcarij, cangunara saluraun. Shinallara Marcos, Bernabehua panimanda churi, cangunara saluraun. Paimanda camachishcara uyacanguichi. Pai cangunajma shamujpi paita chasquichi.
					</seg>
					<seg id="b.COL.4.11" type="verse">
						Shinallara Justo nishca Jesús cangunara saluraun. Caigunalla circuncisionda rana montonmanda ñucara yanapanaun Dios mandana pacha shimira rimangaj. Ñucara cushiyachihuanaushcami.
					</seg>
					<seg id="b.COL.4.12" type="verse">
						Cangunamanda aj Epafras, Cristora sirvij runa, cangunara saluraun. Tucui horas pai mañashcaunai cangunamanda rugaun, canguna shinzhiuna tucungaj, aliuna, Dios tucui munashcara ali pactachijguna.
					</seg>
					<seg id="b.COL.4.13" type="verse">
						Paimanda caita nini: Paimi cangunara ashcara llaquin, shinallara Laodícea, Hierápolis nishca llactaunai tiajgunaras.
					</seg>
					<seg id="b.COL.4.14" type="verse">
						Lucas, llaquishca doctor, cangunara saluraun, shinallara Demás nishca.
					</seg>
					<seg id="b.COL.4.15" type="verse">
						Laodiceai tiaj uquiunara saluraichi, shinallara Nimias nishcara, paihua huasü tiaj iglesiaras.
					</seg>
					<seg id="b.COL.4.16" type="verse">
						Cai quillcara cangunajpi ricushca huasha, ricuchinguichi Laodicea iglesiai. Shinallara Laodiceama cachashca quillcara ricuichi cangunas.
					</seg>
					<seg id="b.COL.4.17" type="verse">
						Arquipo nishcara rimaichi: Riqui, nisha, can Señormanda apishca sirvinara pactachi.
					</seg>
					<seg id="b.COL.4.18" type="verse">
						Ñuca, Pablo, quiquin maquihua quillcasha cangunara salurauni. Ñuca huatariashcara iyarichi. Gracia nishca ali iyai cangunahua tiachu. Amen.
					</seg>
				</div>
			</div>
			<div id="b.1TH" type="book">
				<div id="b.1TH.1" type="chapter">
					<seg id="b.1TH.1.1" type="verse">
						Pablo, Silvano, Timoteo nishcaunandi, tesalónicauna iglesiama quilícanchi, Yaya Diospi Señor Jesucristoi tiaj iglesiama. Gracia nishca ali iyairas cushi shunguras charichi, ñucanchi Dios Yayamanda, Señor Jesucristomandas.
					</seg>
					<seg id="b.1TH.1.2" type="verse">
						Tucui cangunamanda, tucui horas, Diosta agrasinchi, ñucanchi Diosta mañashcaunai, cangunara iyarisha.
					</seg>
					<seg id="b.1TH.1.3" type="verse">
						Mana saquisha, Dios Yaya ñaupajpi iyariunchi canguna quirishcamanda rashcara, canguna llaquishcamanda tarabashcaras, shinallara canguna chapaisiqui shunguras, ñucanchi Señor Jesucristoi.
					</seg>
					<seg id="b.1TH.1.4" type="verse">
						Ricsinchi, Diosmanda llaquishca uquiuna, imasna Dios ajllashcaunami anguichi.
					</seg>
					<seg id="b.1TH.1.5" type="verse">
						Ñucanchi rimaushca evangelio shimi mana shimi caramandallachu cangunama shamuca, astaumbas ushanahua, Santo Espirituhuas, cierto shimihuas. Canguna ali yachanguichi ima samis acanchi canguna chaupi shungüi, cangunara llaquishcamanda.
					</seg>
					<seg id="b.1TH.1.6" type="verse">
						Canguna ñucanchira catirijguna tucucanguichi, Señordas catirijguna; ashca tormendoshua Diospa shimira chasquicanguichi, Santo Espíritu cushca cushihua.
					</seg>
					<seg id="b.1TH.1.7" type="verse">
						Shinajpi tucui Macedonia Acaya partiunai tiaj quirijgunama, casna ranami nisha ricucbijguna tucushcanguichi.
					</seg>
					<seg id="b.1TH.1.8" type="verse">
						Cangunamanda Diospa shimi Macedonia Acaya partiunama pasashcami, maspas tucui llactaunai canguna Diosta quirishcara yachanaushcami. Chi raigumanda ñucanchi rimangaj mana ansas ministirinzhu.
					</seg>
					<seg id="b.1TH.1.9" type="verse">
						Paiguna ñucanchimanda cuentanaun imasna canguna ñucanchira apicanguichi, imasna canguna runa rashca diosgunamanda voltiaricanguichi, cierto causaj Diosta sirvingaj,
					</seg>
					<seg id="b.1TH.1.10" type="verse">
						shinallara, paihua huañushcaunamanda causachishca Churi Jesusta ahuapachamanda chapangaj; paiga, huasha shamuj piñarinamanda llushpichijmi.
					</seg>
				</div>
				<div id="b.1TH.2" type="chapter">
					<seg id="b.1TH.2.1" type="verse">
						Uquiuna, cangunallara yachanguichi imasna ñucanchi cangunajma shamushca mana yangachu aca.
					</seg>
					<seg id="b.1TH.2.2" type="verse">
						Ñucanchi ñaupa horas tormendarishca asha, Filipos llactais camishca ashas, canguna yachanguichi, astaun Diospi shinzhi tucucanchi, paihua evangelio shimira cangunama rimangaj, ashca arcashcaunai.
					</seg>
					<seg id="b.1TH.2.3" type="verse">
						Ñucanchi camachishca mana pandarishcahua, mana irus shimihuas, mana umachinahuas rimashcachu aca.
					</seg>
					<seg id="b.1TH.2.4" type="verse">
						Astaun, imasna Dios ñucanchira: Ari nisha, ñucanchima cuca evangelio shimira rimangaj, shinallara rimaunchi; mana runara cushiyachijgunasna astaun Diosta cushiyachingaj. Paiga ñucanchi corazonda camaun.
					</seg>
					<seg id="b.1TH.2.5" type="verse">
						Imahoraspas runaunara mana yanga alabacanchichu, imasnara canguna ali yachanguichi; shinallara mana yapajta munaisiquiuna acanchi. Dios caita ricujmi.
					</seg>
					<seg id="b.1TH.2.6" type="verse">
						Runaunamandas, cangunamandas, shujgunamandas, alabashcara mana mascacanchichu. Shinashas, munajpi cangunamanda yanapanara mascana ushacanchi, Cristomanda cachashca runauna asha.
					</seg>
					<seg id="b.1TH.2.7" type="verse">
						Astaun, cangunahua ali shunguuna macanchi, iñachij mamasna, paihua quiquin churiunara llaquishcahua cuiraj cuenta.
					</seg>
					<seg id="b.1TH.2.8" type="verse">
						Cangunara yapa llaquinchi. Cangunama entreganara munanchimaca mana Diospa evangelio shimillara, astaumbas ñucanchi quiquin causairas. Ashcara cangunara llaquishcanchi.
					</seg>
					<seg id="b.1TH.2.9" type="verse">
						Canguna ña iyaringuichi, uquiuna, ñucanchi tarabashcara, ñucanchi sambayashcaras, imasna tutandi punzhandi tarabacanchi, ama tormendos tucungaj cangunahua. Shina rasha Diospa evangeliora rimacanchi.
					</seg>
					<seg id="b.1TH.2.10" type="verse">
						Canguna ricujguna anguichi, shinallara Dios ricun, imasna ñucanchi chuyaj shunguhua, ali shunguhuas, causa illajpas causacanchi cangunahua, quirijguna.
					</seg>
					<seg id="b.1TH.2.11" type="verse">
						Shinallara yachanguichi imasnara cangunara camachicanchi cushiyachicanchi caran dueñora, shu yaya paihua churiunara cuenta.
					</seg>
					<seg id="b.1TH.2.12" type="verse">
						Cangunara camachicanchi Dios munashca tupui puringaj. Pai cangunara cayaca paihua sumaj mandana pachama.
					</seg>
					<seg id="b.1TH.2.13" type="verse">
						Caimanda shinallara mana saquishallara Diosta agrasinchi, imasna canguna ñucanchimanda uyasha, Diospa shimira chasquicanguichi. Mana runamanda shimisna astaumbas Diosmanda shimisna chasquicanguichi, imasna cierto ashcara. Cai shimi tarabaun canguna quirijguna shungüi.
					</seg>
					<seg id="b.1TH.2.14" type="verse">
						Uquiuna, canguna Judea partii tiaj Cristo Jesuspi tiaj Diospa iglesiaunara catirijguna ashcanguichi. Cangunaga shina samii tormendarishcanguichi canguna quiquin llactai tiajgunamanda, imasna chiguna judiogunamanda.
					</seg>
					<seg id="b.1TH.2.15" type="verse">
						Cai judioguna Señor Jesusta huañuchinauca, paiguna quiquin Diosmanda rimajgunandi. Ñucanchiras ichunauca. Diosta mana cushiyachinaun, tucui runaunaras molestanaun.
					</seg>
					<seg id="b.1TH.2.16" type="verse">
						Chiguna ñucanchira mitsanauca gentilgunama rimangaj, paiguna ama quishpinauchu nisha. Shina rasha paiguna ucharana tupura undachinaun. Shinasha piñarina paigunajma yalijta shamuca.
					</seg>
					<seg id="b.1TH.2.17" type="verse">
						Shinajpi, uquiuna, unaira canguna ñahuimanda anzhurishca asha astaumbas mana shungumanda, mas mas camashun ashca munaihua canguna ñahuira ricungaj.
					</seg>
					<seg id="b.1TH.2.18" type="verse">
						Chi raigumanda cangunajma ringaj nicanchi, ñuca, Pablo cierto pacha huaquin cuti risha nicani, astaumbas Satanás arcahuacami.
					</seg>
					<seg id="b.1TH.2.19" type="verse">
						¿Imarai ñucanchi chapana, ñucanchi cushi, ñucanchi llaitu, ñuca alabaringaj? ¿Manzhu canguna casna anguichi ñucanchi Señor Jesucristo ñaupajpi, pai shamushcai?
					</seg>
					<seg id="b.1TH.2.20" type="verse">
						Canguna ñucanchi ahuayana, ñucanchi cushi manguichi.
					</seg>
				</div>
				<div id="b.1TH.3" type="chapter">
					<seg id="b.1TH.3.1" type="verse">
						Chiraigumanda ñucanchi mas mas chapanara mana ushasha, Atenas llactai ñuca sapalla saquiringaj iyaricanchi.
					</seg>
					<seg id="b.1TH.3.2" type="verse">
						Timoteora, ñucanchi uqui, Diosta sirvij, ñucanchihua yanapaj Cristo evangelio rimanai, paita cachacanchi cangunara shinzhiyachingaj, yachachingajpas canguna quiriushcai.
					</seg>
					<seg id="b.1TH.3.3" type="verse">
						Pis ama turbarichu cai tormendarinaunamanda. Imasna cangunallara yachanguichi, casnaunai ahuantangaj tiaunchi.
					</seg>
					<seg id="b.1TH.3.4" type="verse">
						Chara cangunahua tiaushallara, ñaupamanda cangunara nicanchi imasna tormendarina macanchi, imasna cuna cangunahua pasashcasna ña yachanguichi.
					</seg>
					<seg id="b.1TH.3.5" type="verse">
						Chi raigumanda mas chapanara mana ushasha, cachashcani canguna quirinara yachangaj, tentaj supaiga cangunara tentashca chari, ñucanchi tarabashca yanga tucushca chari.
					</seg>
					<seg id="b.1TH.3.6" type="verse">
						Shinajpi Timoteo cangunamanda ñucanchima tigramusha, canguna quirinara canguna Maquinaras cuentaca. Shinallara cuentaca imasna canguna tucui horas ñucanchira iyaringuichi, ñucanchira ricusha nisha imasna ñucanchi cangunara ricushun ninchi.
					</seg>
					<seg id="b.1TH.3.7" type="verse">
						Caimanda, uquiuna, ñucanchi tucui ministishcai, ñucanchi tormendarishcais, cariyachishca acanchi cangunamanda, canguna quirishcamandas.
					</seg>
					<seg id="b.1TH.3.8" type="verse">
						Cuna causaunchimi, canguna Señorbi shinzhi tianaupi.
					</seg>
					<seg id="b.1TH.3.9" type="verse">
						Chi raigumanda ¿imasna rashara Diosta agrasishun cangunamanda, canguna ñucanchira cushiyachishcamandas ñucanchi Diospa ñaupajpi,
					</seg>
					<seg id="b.1TH.3.10" type="verse">
						tutandi punzhandi ashcara Diosta mañanchi, ñucanchi canguna ñahuira ricungaj, canguna quirina pishishcara pactachingaj?
					</seg>
					<seg id="b.1TH.3.11" type="verse">
						Shinashas, quiquin Dios ñucanchi Yaya, ñucanchi Señor Jesucristondi ñucanchi nambira pascachu cangunajma shamungaj.
					</seg>
					<seg id="b.1TH.3.12" type="verse">
						Señor canguna llaquinara iñachichu, ashcara yapachichu, cangunapura shinallara tucuigunahua, imasna ñucanchi cangunaras llaquinchi,
					</seg>
					<seg id="b.1TH.3.13" type="verse">
						canguna shungu shinzhiyachishca achu, chuyajlla, causa illajlla, ñucanchi Yaya Diospa ñaupajpi, ñucanchi Señor Jesucristo shamunai tucui paihua chuyaj ajgunahua.
					</seg>
				</div>
				<div id="b.1TH.4" type="chapter">
					<seg id="b.1TH.4.1" type="verse">
						Cunaga, uquiuna, cangunara ruganchi, shinallara camachinchi Señor Jesuspi, imasna ñucanchimanda yachashcanguichi ima tonora purinara Diosta cushiyachingaj, casna rasha yaparisha richi.
					</seg>
					<seg id="b.1TH.4.2" type="verse">
						Ña yachanguichi ima camachishcaunara cangunama rimacanchi Señor Jesusmanda.
					</seg>
					<seg id="b.1TH.4.3" type="verse">
						Dios munashca casnami: canguna chuyaj shunguyuj tucunauchu, shujhua tacarinamanda anzhurinauchu.
					</seg>
					<seg id="b.1TH.4.4" type="verse">
						Caran dueño paihua quiquin huarmira charichu, chuyaj causanahua, ali shunguhua;
					</seg>
					<seg id="b.1TH.4.5" type="verse">
						mana ucha aicha munaihua, Diosta mana ricsij gentilguna cuenta.
					</seg>
					<seg id="b.1TH.4.6" type="verse">
						Pihuas imais ama huajlichichu, ama umachichu paihua uquira. Señorga tucui cai samiunara cutipajmi, ñucanchi cangunara ña rimashcasna, ña camachishcasna.
					</seg>
					<seg id="b.1TH.4.7" type="verse">
						Dios ñucanchira mana cayacachu irusta rasha causangaj, astaumbas chuyajlla causangaj.
					</seg>
					<seg id="b.1TH.4.8" type="verse">
						Shinajpi, maican runa cai shimira mana uyasha, mana runarachu mana uyan astaumbas Diosta mana uyanzhu. Paiga paihua Santo Espiritura ñucanchima cuca.
					</seg>
					<seg id="b.1TH.4.9" type="verse">
						Uquipura cuenta llaquinaunamanda mana mmistirinzhu ñuca cangunama quillcangaj. Cangunallara Diosmanda yachashcanguichi parijumanda llaquinaungaj.
					</seg>
					<seg id="b.1TH.4.10" type="verse">
						Shinallara ranguichi tucui uquiunahua, tucui Macedonia partii tiajgunahua. Shinashas, uquiuna, cangunara rugaunchi caita mas ashcara yapachingaj.
					</seg>
					<seg id="b.1TH.4.11" type="verse">
						Ganas tianara mascaichi, canguna tarabanaunara ali pacha raichi, maquihua tarabasha, imasnara cangunara mandashcanchi;
					</seg>
					<seg id="b.1TH.4.12" type="verse">
						canguna ali sami puringaj canzhai tiajguna ñaupajpi, shinallara canguna mana imaras ministingaj.
					</seg>
					<seg id="b.1TH.4.13" type="verse">
						Maspas, uquiuna, huañuibi puñujgunamanda canguna yachangaj munanchi, canguna ama llaquiringaj chapana illajguna cuenta.
					</seg>
					<seg id="b.1TH.4.14" type="verse">
						Ñucanchi Jesús huañushcaras causarishcaras quirijpi, shinallara Dios tucui Jesuspi puñujgunara paihua pariju pushamungami.
					</seg>
					<seg id="b.1TH.4.15" type="verse">
						Caita cangunara ninchi Dios rimashcamanda: Ñucanchi, causajguna, Señor shamuna horasgama tiajguna, puñujgunara mana ñaupashunzhu.
					</seg>
					<seg id="b.1TH.4.16" type="verse">
						Quiquin Señor ahua pachamanda irgumungami, mandasha caparinahua, atun ángel shimihua, Diospa cormetahua. Ñaupa punda Cristoi huañushcauna atarinaungami.
					</seg>
					<seg id="b.1TH.4.17" type="verse">
						Chimanda huasha ñucanchi, causajguna, saquirijguna, paigunahua pariju apishca tucushun puyui, Señorda huairai tupangaj. Casnami huiñai huiñaigama Señorhua pariju tiashun.
					</seg>
					<seg id="b.1TH.4.18" type="verse">
						Chi raigumanda cai shimiunahua cangunapura cariyanuichi.
					</seg>
				</div>
				<div id="b.1TH.5" type="chapter">
					<seg id="b.1TH.5.1" type="verse">
						Tiempounamanda horasgunamanda, uquiuna, mana ministinguichichu ñuca cangunama quillcangaj.
					</seg>
					<seg id="b.1TH.5.2" type="verse">
						Alimi yachanguichi imasnara Señorba punzha shamunga tutai shuhuaj runa cuenta.
					</seg>
					<seg id="b.1TH.5.3" type="verse">
						Imahoras runauna ninaunga: Cushi manchi, alimi causaunchi, nisha, chi horasllaira cungaimanda paiguna tulai tucunaunga, icsayuj huarmi nanachishcasna. Mana ansas quishpinaungachu.
					</seg>
					<seg id="b.1TH.5.4" type="verse">
						Cangunaga, uquiuna, mana llandu tutai tiaunguichichu, chi punzha shuhuaj cuenta canguna dsas api tucungaj.
					</seg>
					<seg id="b.1TH.5.5" type="verse">
						Tucui canguna punzhamanda churiuna anguichi; mana tuta churiuna, mana llandumandachu anchi.
					</seg>
					<seg id="b.1TH.5.6" type="verse">
						Chi raigumanda, ama puñushunchi shujguna cuenta, astaumbas chapashunchi, limpiuuna ashunchi.
					</seg>
					<seg id="b.1TH.5.7" type="verse">
						Puñujguna tutai puñunaun. Machajguna tutai machanaun.
					</seg>
					<seg id="b.1TH.5.8" type="verse">
						Ñucanchiga, punzhamanda asha, limpiuuna ashunchi, quirinaras, llaquij shunguras churarisha pichura quillpana cuenta, shinallara quishpingaj chapanara churarisha shu iru gorrara cuenta.
					</seg>
					<seg id="b.1TH.5.9" type="verse">
						Ñucanchi piñanara tupangaj Dios mana munacachu, astaumbas quishpinama pactangaj, ñucanchi Señor Jesucristomanda.
					</seg>
					<seg id="b.1TH.5.10" type="verse">
						Paiga ñucanchi randimanda huañuca, ñucanchi ricuj ajpis puñuj ajpis paihua pariju causangaj.
					</seg>
					<seg id="b.1TH.5.11" type="verse">
						Chi raigumanda, cangunapura cariyanuichi, shinzhiyaichi, imasna canguna rashcasna.
					</seg>
					<seg id="b.1TH.5.12" type="verse">
						Shinallara cangunara ruganchi, uquiuna, canguna chaupi shungüi tarabajgunara ricsichi, cangunara Señorbi pushajgunaras, cangunara camachijgunaras.
					</seg>
					<seg id="b.1TH.5.13" type="verse">
						Paigunara ashcara llaquina anguichi paiguna rashcamanda. Cangunapura cushi shungura charichi.
					</seg>
					<seg id="b.1TH.5.14" type="verse">
						Shinallara cangunara ruganchi, uquiuna, quillajgunara camachichi, huacaisiquiunara cushiyachichi, irquiunara shinzhiyachichi, tucuigunara ahuantaichi.
					</seg>
					<seg id="b.1TH.5.15" type="verse">
						Ricuichi pihuas ama manalira manalihua cutipachu, astaun tucui horas ali ranara catichi shuj shujgunahuas, tucuigunahuas.
					</seg>
					<seg id="b.1TH.5.16" type="verse">
						Tucui horas cushiyaichi.
					</seg>
					<seg id="b.1TH.5.17" type="verse">
						Mana saquisha mañaichi.
					</seg>
					<seg id="b.1TH.5.18" type="verse">
						Tucuimanda agrasichi, casnami Diospa munai tucui cangunahua Cristo Jesuspi.
					</seg>
					<seg id="b.1TH.5.19" type="verse">
						Espiritura ama chunllayachichichu.
					</seg>
					<seg id="b.1TH.5.20" type="verse">
						Diosmanda rimashcaunara ama pishiyachichichu.
					</seg>
					<seg id="b.1TH.5.21" type="verse">
						Tucuira camasha ricuichi, aliraga huacachichi.
					</seg>
					<seg id="b.1TH.5.22" type="verse">
						Tucui ima manali samimandas anzhurichi.
					</seg>
					<seg id="b.1TH.5.23" type="verse">
						Cushira cuj Diosllara cangunara tucuibi chuyayachichu, camba espiritura, camba almara, camba aicharas causa illajlla huacachishca achu ñucanchi Señor Jesucristo shamunagama.
					</seg>
					<seg id="b.1TH.5.24" type="verse">
						Cangunara cayajta quirihuajllami; shinallara cai tucuira pactachingami.
					</seg>
					<seg id="b.1TH.5.25" type="verse">
						Uquiuna, ñucanchimanda mañaichi.
					</seg>
					<seg id="b.1TH.5.26" type="verse">
						Tucui uquiunara chuyaj muchanahua saluraichi.
					</seg>
					<seg id="b.1TH.5.27" type="verse">
						Señorba shutii cangunara mandani tucui chuyaj uquiuna caijmiUcara ricunauchu.
					</seg>
					<seg id="b.1TH.5.28" type="verse">
						Ñucanchi Señor Jesucristo gracia nishca ali iyai cangunahua achu. Amen.
					</seg>
				</div>
			</div>
			<div id="b.2TH" type="book">
				<div id="b.2TH.1" type="chapter">
					<seg id="b.2TH.1.1" type="verse">
						Pablo, Silvano, Timoteo nishcaunandi, tesalónicauna iglesiama quilícanchi, ñucanchi Yaya Diospi Señor Jesucristoi tiaj iglesiama.
					</seg>
					<seg id="b.2TH.1.2" type="verse">
						Gracia nishca ali iyairas cushi shunguras charichi, Dios ñucanchi Yayamanda, Señor Jesucristomandas.
					</seg>
					<seg id="b.2TH.1.3" type="verse">
						Tucui horas Diosta agrasina manchi cangunamanda, uquiuna. Casna rana valinmi, imasna canguna quirina iñasha rin, shinallara tucui canguna shujgunara llaquishca yaparisha rin.
					</seg>
					<seg id="b.2TH.1.4" type="verse">
						Ñucanchillara alabarinchi Diospa iglesiaunai cangunamanda, canguna chapaisiqui shungumandas, canguna tormendarishcaunai quirishcamandas, canguna turbarishcaunai ahuantashcamandas.
					</seg>
					<seg id="b.2TH.1.5" type="verse">
						Caimi Diospa ali taripanara ricuchin, canguna ali valijguna iyashca anauchu Dios mandana pachai icungaj. Caimandami tormendachishca anguichi.
					</seg>
					<seg id="b.2TH.1.6" type="verse">
						Dioshua alimi cangunara tormendachijgunara tormendachinahua pagangaj.
					</seg>
					<seg id="b.2TH.1.7" type="verse">
						Canguna, tormendachishcauna ajpis, Dios cangunara samachinga ñucanchihua pariju, imahoras Señor Jesús ahua pachamanda ricurimunga paihua ushaj angelgunahua.
					</seg>
					<seg id="b.2TH.1.8" type="verse">
						Nina sindishcahua shamunaunga, Diosta mana ricsijgunaras, shinallara ñucanchi Señor Jesucristo evangelio shimira mana casujgunaras pagangaj.
					</seg>
					<seg id="b.2TH.1.9" type="verse">
						Caiguna livachishca anaunga, huiñai huiñaigama chingarishca anaunga, Señorba ñaupajmanda, paihua gusto sumaj ushanamandas,
					</seg>
					<seg id="b.2TH.1.10" type="verse">
						pai shamuna horaspi paihua chuyajguna paita ahuayachingaj, tucui quirijguna paihua sumajta gustasha alabangaj chi punzhai, imasna canguna ñucanchi shimira quirijguna ashcanguichi.
					</seg>
					<seg id="b.2TH.1.11" type="verse">
						Chiraigumanda, tucui horas cangunamanda mañanchi, ñucanchi Dios cangunara valijgunami iyachu pai cayashcamanda, shinallara Dios canguna tucui alirana munairas, tucui quirinamanda ranaras, paihua ushanahua pactachichu.
					</seg>
					<seg id="b.2TH.1.12" type="verse">
						Mañanchi ñucanchi Señor Jesucristo shutira ahuayachishca achu cangunajpi, cangunas paihuajpis, ñucanchi Dios ñucanchi Señor Jesucristo gracia nishca ali iyai yanapashcamanda.
					</seg>
				</div>
				<div id="b.2TH.2" type="chapter">
					<seg id="b.2TH.2.1" type="verse">
						Shinajpis, cangunara rugauni, uquiuna, ñucanchi Señor Jesucristo shamunamanda ñucanchi paihuajma tandarinamandas rimajpi,
					</seg>
					<seg id="b.2TH.2.2" type="verse">
						ama uctalla anzhurichi canguna iyashca tonomanda. Ama turbarichi ima espiritumandas, ima shimimandas, ima quillcamandas ñucanchimanda nishca ajpis, Señorba punzha ña caibimi tiaun, nisha.
					</seg>
					<seg id="b.2TH.2.3" type="verse">
						Pihuas imais cangunara ama umachichu. Cai punzha mana shamungachu manara shamujllaira Diosmanda voltiarina, manara ricurimujllaira Ucha Runa, Ucupachamanda Churi nishca.
					</seg>
					<seg id="b.2TH.2.4" type="verse">
						Paiga tucui Diosmi nishcaras arcasha, tulasha ñinga; tucui alabashcara tulasha ñinga; pai templo nishca Diospa huasii tiaringami, Dios mani, nisha, paillara quiquin Dios cuenta ricuchisha.
					</seg>
					<seg id="b.2TH.2.5" type="verse">
						¿Manzhu iyaringuichi imasna ñuca chara cangunahua tiaushallara caita cangunara cuentacani?
					</seg>
					<seg id="b.2TH.2.6" type="verse">
						Cunaga paita arcajta yachanguichi, paihua quiquin horaspi ricurimungaj.
					</seg>
					<seg id="b.2TH.2.7" type="verse">
						Cunallara manali rana ushai pacalla tarabaun. Astaun cuna horas shu paita arcaj tian, arcaj chaupimanda anzhurinagama.
					</seg>
					<seg id="b.2TH.2.8" type="verse">
						Chimanda huasha manali raj runa ricurimungami, paitaga Señor paihua shimimanda samaihua huañuchingami, paita tucuchingami pai shamuna limpiashcahua.
					</seg>
					<seg id="b.2TH.2.9" type="verse">
						Cai manali raj runa Satanás rashcahua shamungami, shinzhi ushanahua, atun ricurinahua, munanaita llullasha rashcaunahuas.
					</seg>
					<seg id="b.2TH.2.10" type="verse">
						Tucui umacbinahua manalira ranga chingarijgunahua, paiguna cierto shimira llaquinara mana munanauca quishpichi tucungaj.
					</seg>
					<seg id="b.2TH.2.11" type="verse">
						Chi raigumanda, Dios paigunara shu umachij ushaira cachanga, llulla shimira quiringaj,
					</seg>
					<seg id="b.2TH.2.12" type="verse">
						tucui cierto shimira mana quirijgunara, tucui manali ranara munajgunaras causayuj tucungaj.
					</seg>
					<seg id="b.2TH.2.13" type="verse">
						Ñucanchi tucui horas Diosta agrasina manchi cangunamanda, Señor llaquishca uquiuna, Dios callari horasmanda cangunara ajllashcaraigu quishpichingaj, Espíritu chicanyachishcamanda, cierto shimira quirishcamandas.
					</seg>
					<seg id="b.2TH.2.14" type="verse">
						Caigama Dios cangunara cayaca ñucanchi rimashca evangeho shimii, ñucanchi Señor Jesucristo ali sumaj tupui pactangaj.
					</seg>
					<seg id="b.2TH.2.15" type="verse">
						Shinasha, uquiuna, shinzhira shayarichi, canguna uyashca yachashcara huacachichi, uyashca shimimanda ajpi, ñucanchi quillcamanda ajpis.
					</seg>
					<seg id="b.2TH.2.16" type="verse">
						Ñucanchi quiquin Señor Jesucristo, Dios ñucanchi Yaya, ñucanchira llaquij asha, ñucanchira huiñaigama cariyachij asha, ñucanchira paihua gracia ali iyaimanda ali chapanara cuca,
					</seg>
					<seg id="b.2TH.2.17" type="verse">
						paiga canguna shungura cariyachichu, cangunara shinzhiyachichu tucui ali rimanais, tucui ranais.
					</seg>
				</div>
				<div id="b.2TH.3" type="chapter">
					<seg id="b.2TH.3.1" type="verse">
						Cunaga, uquiuna, ñucanchimanda mañaichi, Señorba shimi tucui partima uctalla pasachu, ahuayachishca achu, imasna cangunahua tucushcasna;
					</seg>
					<seg id="b.2TH.3.2" type="verse">
						Mañaichi ñucanchira manali shunguyujgunamandas manali rajgunamandas llushpiringaj; mana tucui runauna quirinara charinaunzhu.
					</seg>
					<seg id="b.2TH.3.3" type="verse">
						Señorga quirihuajllami, cangunara shinzhiyachingami, ima manalimandas huacachingami.
					</seg>
					<seg id="b.2TH.3.4" type="verse">
						Cangunamanda Diospi quirinchi imasna ñucanchi cangunara mandashcara raunguichi, shinallara rangaraunguichi.
					</seg>
					<seg id="b.2TH.3.5" type="verse">
						Señorga canguna shungura pushachu Diospa llaquinais, Cristora alimanda chapanais.
					</seg>
					<seg id="b.2TH.3.6" type="verse">
						Cangunara mandanchi, uquiuna, ñucanchi Señor Jesucristo shutii, tucui manali purij uquimanda anzhurichi, paiguna ñucanchimanda uyashca shimira mana catijguna ajpi.
					</seg>
					<seg id="b.2TH.3.7" type="verse">
						Cangunallara yachanguichi imasnara ñucanchira catirina manguichi, ñucanchiga manalihua mana puricanchichu cangunahua.
					</seg>
					<seg id="b.2TH.3.8" type="verse">
						Ñucanchiga pimandas yanga cuyashca tandara mana micushcanchichu, astaun tutandi punzhandi ashcara tarabasha sambayasha tiaucanchi, cangunamanda ama pitas yanga gastachingaj.
					</seg>
					<seg id="b.2TH.3.9" type="verse">
						Ushacanchi canguna yanapashcara apingaj, astaun shina rarcanchi ñucanchi ali ricuchijguna tucungaj, canguna ñucanchira catiringaj.
					</seg>
					<seg id="b.2TH.3.10" type="verse">
						Ñucanchi chara cangunahua tiausha caita camachicanchi: Runa mana tarabasha nijpi, shinallara ama micuchu, nisha.
					</seg>
					<seg id="b.2TH.3.11" type="verse">
						Uyashcanchimi imasna cangunamanda huaquinguna mana ali purisha, mana imais tarabanaun, astaumbas shujpajpi inquitashalla causanaun.
					</seg>
					<seg id="b.2TH.3.12" type="verse">
						Casna rajgunara mandanchi shinallara camachinchi Señor Jesucristo shutii ganashua tarabasha paiguna quiquin tandara micunauchu.
					</seg>
					<seg id="b.2TH.3.13" type="verse">
						Cangunaga, uquiuna, ama sambayanguichichu alira rangaj.
					</seg>
					<seg id="b.2TH.3.14" type="verse">
						Maican runas ñucanchi quillcashca shimira mana casusha nijpi, caita paima ricuchichi, paihuaga ama llutarichichu, paita pingachingaj.
					</seg>
					<seg id="b.2TH.3.15" type="verse">
						Shinashas, paita ama chijnishca cuenta charichichu, astaumbas uquirasna paita camachichi.
					</seg>
					<seg id="b.2TH.3.16" type="verse">
						Quiquin cushira cuj Señor, tucui horas tucuibi cushira cuchu cangunama. Señorga tucui cangunahua tiachu.
					</seg>
					<seg id="b.2TH.3.17" type="verse">
						Cai saluranaraga ñuca, Pablo, quiquin maquihua quillcashcani. Caimi ñuca ricuchina tucui ñuca quillcashcaunai, casna quillcauni.
					</seg>
					<seg id="b.2TH.3.18" type="verse">
						Ñucanchi Señor Jesucristo gracia nishca ali iyai tucui cangunahua achu. Amen
					</seg>
				</div>
			</div>
			<div id="b.1TI" type="book">
				<div id="b.1TI.1" type="chapter">
					<seg id="b.1TI.1.1" type="verse">
						Ñuca, Pablo, apóstol nishca Jesucristo cachashca runa, ñucanchi Quishpichij Dios mandashcamanda, shinallara ñucanchi chapaushca Señor Jesucristomandas,
					</seg>
					<seg id="b.1TI.1.2" type="verse">
						Timoteoma, ñucanchi quirishcai ñuca cierto churima quillcauni: Gracia nishca ali iyairas, llaquij shunguras, cushi shunguras chari, ñucanchi Yaya Diosmanda, Cristo Jesús ñucanchi Señormandas.
					</seg>
					<seg id="b.1TI.1.3" type="verse">
						Ñuca Macedonia llactama riushcai, canda rugacani, Efeso llactai saquiripai, nisha, huaquin chihui ajgunara camachingaj shu chican yachaira ama yachachinauchu;
					</seg>
					<seg id="b.1TI.1.4" type="verse">
						yanga cuentanaunaras, unaimanda miramuj shutiunaras ama uyanauchu. Casna samiuna macanuchinaun, Diospa yachaira quiringaj mana yachachinaunzhu shungura shinzhiyachingaj. Shina rangaj canda cuna mandauni.
					</seg>
					<seg id="b.1TI.1.5" type="verse">
						Caita mandauni cangunapura llaquinaungaj, chuyaj shungumanda, ali rana iyaimandas, cierto quirinamandas.
					</seg>
					<seg id="b.1TI.1.6" type="verse">
						Huaquinguna caigunamanda anzhurisha yanga rimanaunama rinaushcami.
					</seg>
					<seg id="b.1TI.1.7" type="verse">
						Ley shimira yachachijguna tucusha nisha, paiguna nishcaras, paiguna shinzhi rimashcaras mana intindinaunzhu.
					</seg>
					<seg id="b.1TI.1.8" type="verse">
						Ñucanchi yachanchi imasna ley shimi alimi, maican runas cai shimira ali apijpi;
					</seg>
					<seg id="b.1TI.1.9" type="verse">
						caita ricsisha imasna ley shimira alira rajgunama mana cushcachu aca, randi manalira rajgunama, mana casujgunama, mana quirijgunama, uchayujgunama, burlajgunama, runara huañuchijgunamas,
					</seg>
					<seg id="b.1TI.1.10" type="verse">
						shujhua tacarijgunama, caripura tacarijgunama, runara shuhuajgunama, llullajgunamas, Diospa shutihua rimasha llullajgunamas, shinallara pi ali yachachina shimira mana uyajmas.
					</seg>
					<seg id="b.1TI.1.11" type="verse">
						Cai yachachina bendiciashca Diospa evangelio ali shimimandami. Cai ali shimi ñucama mingashca aca.
					</seg>
					<seg id="b.1TI.1.12" type="verse">
						Cristo Jesusta, ñucanchi Señorda agrasini, ñucara shinzhiyachij ursara cuhuaca, ali quirijmi angui ñucara rimashcamanda, paita sirvijta rahuaca.
					</seg>
					<seg id="b.1TI.1.13" type="verse">
						Ñaupa horas, ñuca paimanda irusta rimaj acani, paita tormendachicani, burlacani. Randi llaquishcahua apishca acani, mana yachashcamanda rashcaraigu, ñuca mana quiriushcai.
					</seg>
					<seg id="b.1TI.1.14" type="verse">
						Ñucanchi Señorba gracia nishca ali iyai yali tucuca ñucahua ali quirinahuas llaquinahuas Cristo Jesuspi.
					</seg>
					<seg id="b.1TI.1.15" type="verse">
						Cai shimi ciertomi, tucui runauna quiringaj valin, imasna Cristo Jesús cai pachama shamuca uchayujgunara quishpichingaj. Ñucaga tucuimanda yali uchayujmi ani.
					</seg>
					<seg id="b.1TI.1.16" type="verse">
						Shinajllaira, ñucara llaquishcahua apishca acani, ñuca yali uchayuj asha, Jesucristo paihua ali chapanara ñucajpi ricuchingaj tucui paibi quiringaraujgunama paiguna huiñai causaira apingaj.
					</seg>
					<seg id="b.1TI.1.17" type="verse">
						Chiraigumanda, huiñaigama causaj Rey Apuma, mana ricuihuaj sapalla yachaj Diosma, ahuayanas, sumaj ricurinas achu, huiñai huiñaigama. Amen.
					</seg>
					<seg id="b.1TI.1.18" type="verse">
						Cai mandashca shimira canda mingauni, ñuca churi Timoteo, canmanda ñaupa rimashca shimiunasna. Chi shimiunara casusha, ali macanaunara macanaungui,
					</seg>
					<seg id="b.1TI.1.19" type="verse">
						ali quirinaras, ali rana iyairas huacachisha. Huaquingunaga caigunara ichusha, paiguna quirishcara huajlichinaushca.
					</seg>
					<seg id="b.1TI.1.20" type="verse">
						Casnami ranauca Himeneo Alejandro nishcauna. Paigunara Satanasma entregacani, ama irusta rimangaj yachanauchu, nisha.
					</seg>
				</div>
				<div id="b.1TI.2" type="chapter">
					<seg id="b.1TI.2.1" type="verse">
						Ñaupa punda caita munani: tucuiguna ruganauchu, mañanauchu, agrasinauchu, tucui runaunamanda;
					</seg>
					<seg id="b.1TI.2.2" type="verse">
						rey apuunamandas, tucui mandajgunamandas, ñucanchi ganashua ahila causangaj, Diosta iyarisha, ali shunguhuas.
					</seg>
					<seg id="b.1TI.2.3" type="verse">
						Ñucanchira Quishpichij Dios ricujpi, cai sami causai alimi, munanaitami.
					</seg>
					<seg id="b.1TI.2.4" type="verse">
						Pai munanmi tucui runauna quishpinauchu, nisha, cierto shimira yachanama shamunauchu.
					</seg>
					<seg id="b.1TI.2.5" type="verse">
						Shu sapalla Dios tian. Dioshua runahua chaupi shungüi shu alichij tian. Paiga Jesucristo, runa.
					</seg>
					<seg id="b.1TI.2.6" type="verse">
						Pai quiquinllara cuca, tucuira cuti randingaj. Chita pai ricuchina horaspi ricuchishca aca.
					</seg>
					<seg id="b.1TI.2.7" type="verse">
						Chimanda ñuca camachijpas cachashca runas raí tucucani. Cristo shutü ciertora rimani, mana llullanichu. Shinallara Gentil nishcaunara yachachij tucucani, quirinahuas, cierto shimihuas.
					</seg>
					<seg id="b.1TI.2.8" type="verse">
						Shinajpi munani cariuna mañanauchu tucui partiunai, chuyaj maquira ahuama aisasha, mana piñarisha, mana macanausha.
					</seg>
					<seg id="b.1TI.2.9" type="verse">
						Shinallara huarmiuna ali tupu churarinauchu, ali quillparisha, mana yapajta ricurijta paiñashcahua, mana curihua, mana perla nishcaunahua, mana yapajta valij churanahuas,
					</seg>
					<seg id="b.1TI.2.10" type="verse">
						astaun, ali ranaunahua churarinauchu, quirinimi nij huarmiuna rana tupui.
					</seg>
					<seg id="b.1TI.2.11" type="verse">
						Huarmiuna chunlla tiasha yachanauchu, ali casusha.
					</seg>
					<seg id="b.1TI.2.12" type="verse">
						Huarmiunara lugarda mana cunichu yachachingaj, cariunara mandangajpas, astaumbas chunlla tianami.
					</seg>
					<seg id="b.1TI.2.13" type="verse">
						Adán ñaupa punda rashcami aca, chi huasha Eva.
					</seg>
					<seg id="b.1TI.2.14" type="verse">
						Adán mana umachishcachu aca, randi huarmi umachishca asha, uchayuj tucuca.
					</seg>
					<seg id="b.1TI.2.15" type="verse">
						Astaun huarmi quishpichishca anga huahuaunara pagarichisha, pai quirisha, llaquishcahua chuyajlla causasha, ali chuyaj shunguhua.
					</seg>
				</div>
				<div id="b.1TI.3" type="chapter">
					<seg id="b.1TI.3.1" type="verse">
						Cai shimi ciertomi. Maicans ricuj tucusha nisha, ali ranara muñan.
					</seg>
					<seg id="b.1TI.3.2" type="verse">
						Ministirinmi shu ricuj runa mana causayuj anami, shu huarmiyujlla, ali iyaira charij iyaiyuj, ali ñahuiyuj, ali pasiachij, ali yachachij,
					</seg>
					<seg id="b.1TI.3.3" type="verse">
						mana machaisiqui, mana macaisiqui, manali rashcamanda ganashcara mana apisha nij, randi ali shungu, mana shinzhira rimaj, mana cullquira llaquij,
					</seg>
					<seg id="b.1TI.3.4" type="verse">
						paihua quiquin huasii tiajgunara ali mandaj, churiunara ali casujta raj ali shunguhua.
					</seg>
					<seg id="b.1TI.3.5" type="verse">
						Shu runa paihua quiquin huasii tiajgunara mana ali mandasha, ¿imasna rasha cuirangairi Diospa iglesiara?
					</seg>
					<seg id="b.1TI.3.6" type="verse">
						Ricuj runaga ama mushuj quirij achu; mushuj ajpiga mas tucusha ñinga, Supaira causayachishcai urmangami.
					</seg>
					<seg id="b.1TI.3.7" type="verse">
						Shinallara ministirinmi shujguna paimanda ali runami nisha iyanauchu, pai ama cami tucungaj, ama supaihua tugllai urmangaj.
					</seg>
					<seg id="b.1TI.3.8" type="verse">
						Iglesiara yanapajguna shinallara ali shunguyujguna anauchu, mana ishqui shimiyujguna, mana machaisiquiuna, manali rashcamanda ganashcara mana apisha nijguna.
					</seg>
					<seg id="b.1TI.3.9" type="verse">
						Quirinamanda pacashca shimira chuyaj iyaihua huacachinauchu.
					</seg>
					<seg id="b.1TI.3.10" type="verse">
						Shinallara ñaupa punda camashca anauchu. Caimanda huasha causa illaj asha, iglesiara sirvijguna tucunauchu.
					</seg>
					<seg id="b.1TI.3.11" type="verse">
						Huarmiunas shinallara ali shunguyujguna anauchu, mana camijguna, ali ñahuiyujguna, tucuibi pactachijguna.
					</seg>
					<seg id="b.1TI.3.12" type="verse">
						Iglesiara yanapajguna shu huarmiyujlla anauchu, paiguna huahuaunara paiguna huasii tiajgunaras ali mandajguna.
					</seg>
					<seg id="b.1TI.3.13" type="verse">
						Iglesiara yanapajguna ali sirvijpi, ali rimai tucunaun. Shinallara mas shinzhi tucunaun Cristo Jesusta quirinai.
					</seg>
					<seg id="b.1TI.3.14" type="verse">
						Caita canda quillcauni, shinajllaira chapauni, uctalla shamusha nisha canda ricungaj.
					</seg>
					<seg id="b.1TI.3.15" type="verse">
						Randi, ñuca unaiyasha, caita quillcauni can yachangaj imasna rasha causanami angui Diospa huasii, causaj Diospa iglesiai, cai iglesia huasi cierto shimi istandi cuentami, cierto shimira shayachijmi.
					</seg>
					<seg id="b.1TI.3.16" type="verse">
						Cierto pacha, yapa atunmi ñucanchi quirinamanda pacashca shimi. Dios aichai ricuchishca aca. Alimi nishca aca Espiritui. Angelguna paita ricunauca. Paihua shutira yachachishca aca gentiles nishca runaunama. Quirishca aca cai pachai. Ahuai sumaj ricurinai apishca aca.
					</seg>
				</div>
				<div id="b.1TI.4" type="chapter">
					<seg id="b.1TI.4.1" type="verse">
						Espirituga pajlla pambai riman imasna puchucai punzhaunai huaquinguna ali quirinara saquinaunga, umachij espírituunaras supai yachachishcaunaras uyasha.
					</seg>
					<seg id="b.1TI.4.2" type="verse">
						Llullaj runaunaga huashai rimasha umachinaungami, paiguna iyai tujlu tujlu rishca cuenta asha.
					</seg>
					<seg id="b.1TI.4.3" type="verse">
						Paiguna, Ama casaraichichu, ninaunga. Huaquin micunauñara ama micuichichu, ninaunga; astaun Dios cai micunaunara cuca quirijgunas cierto shimira yachajgunas micunauchu agrasishcahua.
					</seg>
					<seg id="b.1TI.4.4" type="verse">
						Tucui Dios iñachishcaga alimi, mana ichunachu. Pagarachu nisha agrasishacahua apisha micunami.
					</seg>
					<seg id="b.1TI.4.5" type="verse">
						Shina rasha apijpi, chuyayachishcami Diospa shimihua, Diosta mañanahuas.
					</seg>
					<seg id="b.1TI.4.6" type="verse">
						Canga uquiunara casna yachachijpi, Cristo Jesusta ali sirvij tucungui, quirina shimiunahua carashca cuenta, can catishca ali yachachinahuas.
					</seg>
					<seg id="b.1TI.4.7" type="verse">
						Mundu yanga cuentanaunaras, rucu apamauna yanga cuentanaunaras ama uyaichu. Randi can quiquinllara shinzhiyari, Diosta mas mas llaquisha catingaj.
					</seg>
					<seg id="b.1TI.4.8" type="verse">
						Aichara shinzhiyachina ansalla valin, randi Diosta llaquisha causana tucuihuaj valin, cuna causaibi, huasha shamuna causaibis, cushca shimi rimashcasna.
					</seg>
					<seg id="b.1TI.4.9" type="verse">
						Cai shimi ciertomi, tucui runauna quiringaj valinmi.
					</seg>
					<seg id="b.1TI.4.10" type="verse">
						Chiraigumanda tarabanchi, tormendarinchi. Causaj Diosta chapaunchi. Pai tucui runara Quishpichijmi, astaun mas quirijgunaras.
					</seg>
					<seg id="b.1TI.4.11" type="verse">
						Caita mandai, yachachi.
					</seg>
					<seg id="b.1TI.4.12" type="verse">
						Pihuas ama burlachu can malta ashcara. Astaun can quirijgunara ricuchingui imasna amanaras, imasna causanaras, imasna llaquinaras, quirinaras, chuyaj iyanaras.
					</seg>
					<seg id="b.1TI.4.13" type="verse">
						Ñuca shamunagama, runauna ñaupajpi Diospa shimira ricunai catingui, shinallara camachinais, yachachinais.
					</seg>
					<seg id="b.1TI.4.14" type="verse">
						Canma cuyashcara ama cungarichu, canma cushca aca Diosmanda shimiuna rimashcahua, anciano nishca rucuuna maquira can ahuai paltashcai.
					</seg>
					<seg id="b.1TI.4.15" type="verse">
						Caigunara raí, casna rasha catingui, tucui runauna can ñaupajma riushcara ricunauchu.
					</seg>
					<seg id="b.1TI.4.16" type="verse">
						Canllarara cuirai, shinallara can yachachinara. Caita rasha cati. Casna rasha candas canda uyajgunaras quishpichinguimi.
					</seg>
				</div>
				<div id="b.1TI.5" type="chapter">
					<seg id="b.1TI.5.1" type="verse">
						Rucu apayara ama shinzhira piñangui astaumbas yayara cuenta paita camachingui, shinallara maltaunara uquiunara cuenta.
					</seg>
					<seg id="b.1TI.5.2" type="verse">
						Rucu apamaunaras, mamara cuenta rimasha camachingui, malta huarmiunaras panira cuenta, ali chuyaj shunguhua.
					</seg>
					<seg id="b.1TI.5.3" type="verse">
						Huaccha huarmiunara llaqui, cierto huacchauna ajpi.
					</seg>
					<seg id="b.1TI.5.4" type="verse">
						Ima huaccha huarmis churiyuj ajpi, churi huahuayuj ajpis, cai churiuna yachanauchu paiguna quiquin yayaunara cuirangaj, paiguna iñachishcara cutipangaj. Caimi Dios ali munashca.
					</seg>
					<seg id="b.1TI.5.5" type="verse">
						Maican huarmis cierto huaccha huarmi asha, sapalla tucusha, Diosta chapaun tutandi punzhandi, Diosta mañasha, Diosta rugasha causaun.
					</seg>
					<seg id="b.1TI.5.6" type="verse">
						Astaun maican huarmis aicha munashcasna causasha, shina causashallara huañushcami.
					</seg>
					<seg id="b.1TI.5.7" type="verse">
						Cai shimiunara camachi, paiguna ama causayuj tucungaj.
					</seg>
					<seg id="b.1TI.5.8" type="verse">
						Shu runa paihua aillura mana carasha, maspas paihua quiquin huasii tiajgunaras, pai quirishcara huajlichishcami, shu mana quirijtas yali tucun.
					</seg>
					<seg id="b.1TI.5.9" type="verse">
						Huaccha huarmi shutiuna quillca pangai casnaunallara quillcangui: Socta chunga huata yali ajgunallara churai, shuj cariyujllara.
					</seg>
					<seg id="b.1TI.5.10" type="verse">
						Paiga ali rimashca achu pai alirashcamanda, churiunara iñachij, pasiachij, quirijguna chaquira maillaj, tormendarishcaunara yanapaj, tucuira aliraj.
					</seg>
					<seg id="b.1TI.5.11" type="verse">
						Astaun, malta huaccha huarmiunara quillcai ama churaichu. Imahoraspas paiguna aicha munaira sintisha, Cristora mana casunaun, cuti casarasha ninaun.
					</seg>
					<seg id="b.1TI.5.12" type="verse">
						Shina rasha causaiyuj tucunaun, paiguna ñaupa quirishcara saquishcamanda.
					</seg>
					<seg id="b.1TI.5.13" type="verse">
						Maspas, quülauna tucunaun, tucui huasiunai pasiasha; mana quillaunalla astaun maspas rimaisiquiuna, inquitajguna, mana rimaihuajta rimajgunas tucunaun.
					</seg>
					<seg id="b.1TI.5.14" type="verse">
						Chiraigumanda ñuca munani malta huaccha huarmiuna casaranauchu, churiunara iñachinauchu, paiguna huasira cuiranauchu, maican chijnijtas ama lugarda cusha irusta rimangaj.
					</seg>
					<seg id="b.1TI.5.15" type="verse">
						Huaquingunaga ña Satanasta catiushcamanda anzhurínaushcami.
					</seg>
					<seg id="b.1TI.5.16" type="verse">
						Maican quirij runas quirij huarmis huaccha huarmiunara charisha, paigunara cuiranauchu, iglesia ama pagangaj paigunamanda, iglesia cierto huaccha huarmiunajta ali tupu cullquira charingaj.
					</seg>
					<seg id="b.1TI.5.17" type="verse">
						Anciano nishca rucuuna ali mandajguna ajpi, ali iyashca anauchu, maspas paiguna camachijguna yachachijguna ajpis.
					</seg>
					<seg id="b.1TI.5.18" type="verse">
						Quillcai quillcashca tian: Tarabaj huagra shimira ama tapaichu, shinallara nin: Tarabaj runa paihua gananara apingaj valinmi.
					</seg>
					<seg id="b.1TI.5.19" type="verse">
						Shu anciano nishca rucu runara ama causayachinauchu, mana ishqui quinsa ricujgunara charijpi.
					</seg>
					<seg id="b.1TI.5.20" type="verse">
						Ucharaisiquiunaraga piñangui tucuiguna ñaupajpi, chishujguna manzharinauchu.
					</seg>
					<seg id="b.1TI.5.21" type="verse">
						Canda nini Diospa ñaupajpi, Señor Jesuspa ñaupajpis, pai ajllashca angelguna ñaupajpis, cai shimiunara huacachi, ama huaquingunallara llaquisha shujgunara chijnisha.
					</seg>
					<seg id="b.1TI.5.22" type="verse">
						Ama uctalla maquiunara ima runa ahuais paltaichu, shinallara shujpa ucharashcara ama apinguichu. Canllara chuyaj shunguhua huacachi.
					</seg>
					<seg id="b.1TI.5.23" type="verse">
						Canga ama yacullara upichu, astaun ansa vinora upi camba icsa huajlishcamanda, can caran rato ungushcamandas.
					</seg>
					<seg id="b.1TI.5.24" type="verse">
						Huaquin runauna ucharashcauna ñaupajmanda ricurinaun, paiguna taripanama manara shamujllaira, huaquinguna ucharashcara huashalla tarinaun.
					</seg>
					<seg id="b.1TI.5.25" type="verse">
						Shinallarami ali rashcauna ricurinaun, shujgunaga mana ricurijpi, mana ushanaunzhu pacanara.
					</seg>
				</div>
				<div id="b.1TI.6" type="chapter">
					<seg id="b.1TI.6.1" type="verse">
						Tucui esclavos nishca sirvijguna paiguna patrongunara ali llaquinauchu, Diospa shutiras paimanda yachachinaras ama piñai tucungaj.
					</seg>
					<seg id="b.1TI.6.2" type="verse">
						Maicanguna quirij patrongunara charisha, ama paigunara pishiyachinauchu uqui ashcamanda, randi paigunara astaun ali sirvinauchu quirijguna ashcaraigu, maspas paiguna ali sirvishcara apijguna quirijguna asha, llaquishcauna ashas. Caita yachachi, shinallara camachi.
					</seg>
					<seg id="b.1TI.6.3" type="verse">
						Pi runas shu tonora yachachijpi, ñucanchi Señor Jesucristo ali shimiunara ali causana yachachinaras mana chasquijpi,
					</seg>
					<seg id="b.1TI.6.4" type="verse">
						casna runa mas tucuisiqui tucushca, imaras mana yachanzhu, rimanuisiqui tucushca. Caimanda chijninauna, macanaunas, manali rimanaunas, manali iyaigunas llucshinaun.
					</seg>
					<seg id="b.1TI.6.5" type="verse">
						Irus iyaiyuj runauna, cierto shimi illajguna asha, upa shimiunahua macananaun, ali causaimanda shu gananara apisha iyanaun. Casnaunamanda anzhurí.
					</seg>
					<seg id="b.1TI.6.6" type="verse">
						Astaumbas ali causana cushi shunguhua ajpi ali gananami.
					</seg>
					<seg id="b.1TI.6.7" type="verse">
						Imaras mana apamushcanchichu cai pachama, cierto pacha mana imaras llucchinara ushashunzhu.
					</seg>
					<seg id="b.1TI.6.8" type="verse">
						Shina ajpi, churanaras micunaras charisha, cushi tucushunchi caigunahua.
					</seg>
					<seg id="b.1TI.6.9" type="verse">
						Randi, charij tucusha niuguna tentaciombi urmanaun, tugllais; shinallara ima upa huajlichij munashcaunais urmanaun. Caiguna runaunara tucuchinaun, chingachinaun.
					</seg>
					<seg id="b.1TI.6.10" type="verse">
						Cullquira llaquina mana valin, shu angu cuenta tucun imamanda tucui manaliuna iñanaun. Huaquinguna cullquira yapajta munasha, quirina ñambimanda anzhurinaushca, ashca nanaihua tormendachi tucunaushcami.
					</seg>
					<seg id="b.1TI.6.11" type="verse">
						Canga, Diospa runa, chi samiunamanda miticui. Astaun, aliranara, Diosta llaquij shungura, ali quirinara, llaquinara, ahuantanara, manso shunguras cati.
					</seg>
					<seg id="b.1TI.6.12" type="verse">
						Ali quirina macanaunara macanui, huiñai causaira api. Caihuaj cayashca acangui, can ashca ricujguna ñaupajpi can quirishcara ali rimasha ricuchicangui.
					</seg>
					<seg id="b.1TI.6.13" type="verse">
						Tucuira causachij Diospa ñaupajpi canda mandauni, shinallara Jesucristo ñaupajpis, pai Poncio Pilato ñaupajpi rimasha ali shimira cuca,
					</seg>
					<seg id="b.1TI.6.14" type="verse">
						canda mandauni cai camachishca shimira huacachingui, nisha, huajli illaj, causa illaj, ñucanchi Señor Jesucristo ricurinagama.
					</seg>
					<seg id="b.1TI.6.15" type="verse">
						Caitaga bendiciashca sapalla mandaj Dios ricuchingami paihua punzhai. Paiga rey apuunamanda Rey Apumi, señorgunamanda Señormi,
					</seg>
					<seg id="b.1TI.6.16" type="verse">
						paiga sapalla huañui illajmi, mana ricuihuaj mana pactaihuaj punzhai causaj Diosmi. Paitaga pi runas mana ricushcachu, mana ushanzhu ricunara. Paihuajmi ali shutis, huiñaigama duraj mandanas. Amen.
					</seg>
					<seg id="b.1TI.6.17" type="verse">
						Cai tiempoi causaj charijgunama rimai, ama mas tucuisiqui anauchu, ama paiguna charishcaunai chapanauchu, mana quirihuajlla ashcamanda. Astaun, paiguna causaj Diospi quirisha chapanauchu. Diosga ñucanchira tucuira pactajta cunmi ñucanchi gustangaj.
					</seg>
					<seg id="b.1TI.6.18" type="verse">
						Paiguna alira ranauchu, charij tucunauchu ali ranaunahua, cuyaisiquiuna, cuyaj shunguyujguna tucunauchu;
					</seg>
					<seg id="b.1TI.6.19" type="verse">
						Casna ali ranaunara tandachisha, huasha shamuj causai istandi rumira cuenta charinaunga, paiguna huiñai causaira apinauchu.
					</seg>
					<seg id="b.1TI.6.20" type="verse">
						Timoteo, cambajpi mingashcara huacachi. Yanga upa shimiunara ama uyaichu, llulla rimashca ciencia nishca yachai rimashcaunaras.
					</seg>
					<seg id="b.1TI.6.21" type="verse">
						Huaquingunaga cai yachai nishcara uyasha, quirina ñambimanda anzhurinaushcami. Gracia nishca ali iyai canhua achu. Amen.
					</seg>
				</div>
			</div>
			<div id="b.2TI" type="book">
				<div id="b.2TI.1" type="chapter">
					<seg id="b.2TI.1.1" type="verse">
						Ñuca, Pablo, apóstol nishca Jesucristo cachashca runa, Dios munashcamanda, imasnara pai causanara cusha nishcasna Cristo Jesuspi.
					</seg>
					<seg id="b.2TI.1.2" type="verse">
						Ñuca llaquishca churi Timoteoma quülcauni. Gracia nishca ali iyairas, llaquij shunguras cushi shunguras chari, Yaya Diosmanda, Cristo Jesús ñucanchi Señormandas.
					</seg>
					<seg id="b.2TI.1.3" type="verse">
						Diosta agrasini, paita sumaj iyaihua sirvini ñuca yayaunamanda pacha. Mana saquisha canmanda iyariuni, Diosta mañausha tutandi punzhandi;
					</seg>
					<seg id="b.2TI.1.4" type="verse">
						camba ñahui iquira talishcara iyarisha, ashcara munani canda ricungaj, ñuca ashcara cushiyangaj.
					</seg>
					<seg id="b.2TI.1.5" type="verse">
						Can shunguhua quirinara iyariuni. Shinallara quirinauca camba Loida rucu mama, camba Eunice mamas. Maspas, cierto mani can shinallara quiriungui.
					</seg>
					<seg id="b.2TI.1.6" type="verse">
						Chimanda canda nini, cambajpi tiaj Dios cuyashcara causachingui ninara huairachishca cuenta; chi cuyashca ñuca maquira camba ahuai churashcamanda aca.
					</seg>
					<seg id="b.2TI.1.7" type="verse">
						Dios ñucanchima mana cuhuacachu manzhai iyaira, randi ushana iyaira, llaquina iyaira, aicha munaira arcana iyairas.
					</seg>
					<seg id="b.2TI.1.8" type="verse">
						Ama pingarichu ñucanchi Señormanda rimangaj, shinallara ñucamandas, ñuca paihua ishcashca runa asha. Randi, evangelio ali shimimanda ñucahua pariju tormendarinara apingui, Diospa ushaira cushcasna.
					</seg>
					<seg id="b.2TI.1.9" type="verse">
						Pai ñucanchira quishpichihuaca, sumaj cayanahua cayasha, mana ñucanchi rashcauna raigumanda, astaun pai quiquin munashcamanda, shinallara Cristo Jesuspi cushca gracia nishca ali iyaimandas, tiempouna manara callarishcaira cushca,
					</seg>
					<seg id="b.2TI.1.10" type="verse">
						shinallara cunas ricuchishcami ñucanchira Quishpichij Cristo Jesús ricurímushcai. Pai huañuira vencica, causairas mana huañuihuaj causairas punzhajlla ricuchica evangelio ali shimii.
					</seg>
					<seg id="b.2TI.1.11" type="verse">
						Cai evangelio ali shimira camachijpas, cachashca runas, Gentil nishcaunara yachachijpas ñuca churai tucucani.
					</seg>
					<seg id="b.2TI.1.12" type="verse">
						Chiraigumanda casna tormendarini; randi mana pingarinichu, ñuca maicanda quirishcaras yachani, pai cierto pacha ñuca mingashcara ushanmi huacachinara, chi punzhagama.
					</seg>
					<seg id="b.2TI.1.13" type="verse">
						Ñucamanda uyashca ali shimi tonora catingui, Cristo Jesuspi tiaj quirinais, llaquinais.
					</seg>
					<seg id="b.2TI.1.14" type="verse">
						Canda mingashca ali shimira huacachi ñucanchijpi causaj Santo Espíritu yanapashcahua.
					</seg>
					<seg id="b.2TI.1.15" type="verse">
						Ña yachangui imasna tucui Asiai tiajguna ichuhuanauca, Figelo Hermógenes nishcauna rashcasna.
					</seg>
					<seg id="b.2TI.1.16" type="verse">
						Onesíforo nishcaunara Señor llaquipachu. Pai ashca cuti cariyachihuaca. Ñuca iru huascaunamanda mana pingaricachu.
					</seg>
					<seg id="b.2TI.1.17" type="verse">
						Maspas, Roma llactai tiaushcai llaquishcahua mascahuaca ñucara, tupahuacami.
					</seg>
					<seg id="b.2TI.1.18" type="verse">
						Señor paita cupachu llaquinara tupangaj Señormanda chi punzhai. Alimi yachangui imasna Efeso llactai ashcara yanapahuaca ñucanchira.
					</seg>
				</div>
				<div id="b.2TI.2" type="chapter">
					<seg id="b.2TI.2.1" type="verse">
						Canga, ñuca churi, Cristo Jesuspi tiaj gracia nishca ali iyaibi shinzhiyari.
					</seg>
					<seg id="b.2TI.2.2" type="verse">
						Can ñucamanda ashca ricujguna ñaupajpi uyashcara, ali quirij runaunama pasachingui, paiguna ushajguna asha shujgunara yachachingaj.
					</seg>
					<seg id="b.2TI.2.3" type="verse">
						Canga tormendarinaunara ahuantangui Cristo Jesuspa ali soldaro cuenta.
					</seg>
					<seg id="b.2TI.2.4" type="verse">
						Pi runas, soldaro asha, mana inquitanzhu causana ranaunai, paita soldaro tucungaj apijta cushiyachingaj.
					</seg>
					<seg id="b.2TI.2.5" type="verse">
						Maicambas pujllanaunai macanausha, mana ali macanaupi, llaitura mana apinzhu.
					</seg>
					<seg id="b.2TI.2.6" type="verse">
						Tarabaj runaga iñashca muyuunara apingaj ñaupara tarabana anga.
					</seg>
					<seg id="b.2TI.2.7" type="verse">
						Ñuca rimashcara uyai. Señor tucuira canda intindichingami.
					</seg>
					<seg id="b.2TI.2.8" type="verse">
						Jesucristora iyari, Davidmanda mirashca, huañuimanda causarishca, ñuca evangelio ali shimii rimashcasna.
					</seg>
					<seg id="b.2TI.2.9" type="verse">
						Chi ali shimimanda tormendariuni, huatashcami ani causayuj runasna, randi Diospa shimi mana huatashcachu.
					</seg>
					<seg id="b.2TI.2.10" type="verse">
						Ajllashca runaunara llaquishcamanda tucuira ahuantani, paigunas quishpinara charinauchu nisha. Chi quishpichina Cristo Jesuspi tiaun huiñaigama duraj sumajhua.
					</seg>
					<seg id="b.2TI.2.11" type="verse">
						Cai shimi ciertomi. Ñucanchi paihua pariju huañushca ajpi, shinallara paihua pariju causashun.
					</seg>
					<seg id="b.2TI.2.12" type="verse">
						Ñucanchi tormendarijpis, shinallara paihua pariju rey apuuna tucushun. Ñucanchi, Paita mana ricsinichu, nijpi, paiga shinallara ñucanchima: Mana ricsinichu, ningami.
					</seg>
					<seg id="b.2TI.2.13" type="verse">
						Ñucanchi mana quirihuajlla ajpi, paiga ali quirihuajllami. Paihua quiquin quirihuaj tonora saquinara mana ushanzhu.
					</seg>
					<seg id="b.2TI.2.14" type="verse">
						Caita iyachingui paigunara. Diospa ñaupajpi camachingui ama shimiunamanda macan anauchu. Chita mana ansas valinzhu, astaun uyajgunara huajlichin.
					</seg>
					<seg id="b.2TI.2.15" type="verse">
						Diospa ñaupajpi canllara ricuchingui shu alimi nishca runa cuenta, shu pingarina illaj tarabaj runa cuenta, cierto shimira ali camachij.
					</seg>
					<seg id="b.2TI.2.16" type="verse">
						Yanga shimiunara ama uyaichu. Chita uyajguna Diosmanda mas mas anzhurinaunga.
					</seg>
					<seg id="b.2TI.2.17" type="verse">
						Paiguna shimi ismushca aicha cuenta micurisha rin. Himeneo Fileto nishcauna cai samiunami.
					</seg>
					<seg id="b.2TI.2.18" type="verse">
						Paiguna cierto shimimanda pandarinaushca, causarina ña pasashcami nisha. Shina nisha huaquinguna quirinara huajlichinaun.
					</seg>
					<seg id="b.2TI.2.19" type="verse">
						Randi, Dios churashca urcun siqui cuenta shimi shinzhimi, casnami nin: Señor paihua quiquimbajgunara ricsin; shinallara: Tucui Cristo shutira rimasha rugaj uchamanda anzhurichu.
					</seg>
					<seg id="b.2TI.2.20" type="verse">
						Atun huasii, mana curillahua cullquillahua rashca puruuna tianaunzhu, astaun caspi batías, allpa mangas tianaun, huaquinguna valijguna, huaquingunaga yanga apinaunami.
					</seg>
					<seg id="b.2TI.2.21" type="verse">
						Shinajpi maican runa paulara ima manalimandas pichajpi, valij puru cuenta tucunga, chicanyachishca, Señorhuaj valijmi anga, ima ali ranaras rangaj puruntushca.
					</seg>
					<seg id="b.2TI.2.22" type="verse">
						Shina ajpi maltauna ucha munashcaunamanda miticui; ali dirichu ranaunara, quirinaras, llaquinaras cushi shunguras cati, Señorda chuyaj shunguhua rugajgunandi.
					</seg>
					<seg id="b.2TI.2.23" type="verse">
						Iyai illaj upa rimanaunara ama uyaichu, macanauna shimiunara llucchinaun.
					</seg>
					<seg id="b.2TI.2.24" type="verse">
						Señorda sirvij ama piñaisiqui tucuchu, astaun llaquisiqui tucui runaunahua, ali yachachij, ahuantaj achu,
					</seg>
					<seg id="b.2TI.2.25" type="verse">
						paita piñajgunara manso shunguhua camachisha, Dios munajpi arrepentirinaunga chari cierto shimira yachangaj.
					</seg>
					<seg id="b.2TI.2.26" type="verse">
						Shinarajpi supai tugllamanda liushpirinaunga, api tucushca asha, pai munashcara rangaj.
					</seg>
				</div>
				<div id="b.2TI.3" type="chapter">
					<seg id="b.2TI.3.1" type="verse">
						Shinallara caita yachangui: puchucai punzhaunai tormendosguna shamunaungami.
					</seg>
					<seg id="b.2TI.3.2" type="verse">
						Runauna paiguna quiquinllara llaquij tucunaunga, cullquira llaquijgunas, mas tucuisiquiunas, valijmi ani nijgunas, irusta rimajgunas, yayaunara mana casujgunas, mana agrasijgunas, manaliunas,
					</seg>
					<seg id="b.2TI.3.3" type="verse">
						llaquina illajgunas, mana mañaihuajgunas, camijgunas, mana ahuantajgunas, milliunas, aliranara chijnijgunas,
					</seg>
					<seg id="b.2TI.3.4" type="verse">
						amigounara entregajgunas, mana iyaihua rajgunas, pai quiquinllara llaquijgunas, aicha munashcaunara Diosmanda yali llaquijgunas.
					</seg>
					<seg id="b.2TI.3.5" type="verse">
						Ali causai ricurinara charinaun, randi paihua ushaira mana ricsinaunzhu. Casna runaunahua ama llutarichu.
					</seg>
					<seg id="b.2TI.3.6" type="verse">
						Caigunamanda huaquinguna huasii icusha, mana iyaiyuj huarmiunara apinaun. Cai huarmiuna yapa uchayujgunami, ima aicha munaihuas apashcaunami.
					</seg>
					<seg id="b.2TI.3.7" type="verse">
						Paiguna tucui horas yachasha rinaun, astaumbas cierto shimira yachanama mana imahoraspas pactanara ushanaunzhu.
					</seg>
					<seg id="b.2TI.3.8" type="verse">
						Imasna Janes Jambres nishcauna Moisesta arcanauca, shinallara cai runauna cierto shimira arcanaun. Casna runauna iyaibi huajlishcaunami, quirinamanda ichushcauna.
					</seg>
					<seg id="b.2TI.3.9" type="verse">
						Paiguna mana mas ñaupajma rinaungachu. Tucui riparanaunga imasna paiguna mana ali iyaiyujguna ashcara, chi ishqui runaunasna.
					</seg>
					<seg id="b.2TI.3.10" type="verse">
						Canga ñuca yachachishcara catishcanguimi, ñuca causashcaras, iyashcaras, quirinaras, chapaisiqui shunguras, llaquinaras, ahuantashcaras,
					</seg>
					<seg id="b.2TI.3.11" type="verse">
						ñuca molestai tucushcaras, ñuca tormendarishcaras, imasna ñuca Antioquía, Iconio, Listra nishca llactaunai tiaushcai tucushcaras yachangui, imasna yapa tormendachihuanauca. Randi tucuimanda Señor quishpichihuaca.
					</seg>
					<seg id="b.2TI.3.12" type="verse">
						Shinallara tucui Cristo Jesuspi ali causasha nijguna tormendachi tucunaungami.
					</seg>
					<seg id="b.2TI.3.13" type="verse">
						Astaun manali runaunas umachijgunas mas manalii rinaunga, umachisha, shinallara umachi tucushas.
					</seg>
					<seg id="b.2TI.3.14" type="verse">
						Canga, can yachashcara, can cierto ajta ricsishcaras cati, canda camachijta ricsisha.
					</seg>
					<seg id="b.2TI.3.15" type="verse">
						Shinallara yachangui imasna can ichilla huahua horasmanda pacha Diospa Santo Quillcashcaunara ricsishcangui. Cai shimiuna canda alma quishpichina yachanara cunaun Cristo Jesuspi quirijpi.
					</seg>
					<seg id="b.2TI.3.16" type="verse">
						Tucui Dios Quillcashca Diosmanda rimashcami. Valinmi yachachingaj, camachingaj, alichingaj, ali causanara yachachingaj,
					</seg>
					<seg id="b.2TI.3.17" type="verse">
						Diospa runa ali tucungaj, pactajta alichishca tucui ali ranara rangaj.
					</seg>
				</div>
				<div id="b.2TI.4" type="chapter">
					<seg id="b.2TI.4.1" type="verse">
						Canda nini Diospa ñaupajpi, Señor Jesucristo ñaupajpis, pai causajgunaras huañushcaunaras taripaj asha, pai ricurimushcai, pai mandana pachais:
					</seg>
					<seg id="b.2TI.4.2" type="verse">
						shimira camachi, nisha, shinzhira rimai, horas ajpis mana ajpis, intindichi, camachi, yachachi, tucui chapanahua, ali yachanahuas.
					</seg>
					<seg id="b.2TI.4.3" type="verse">
						Horas shamun runauna ali yachachinara mana uyanaungachu. Randi, paiguna rinri shicshisha cuenta, paiguna quiquin aicha munashcasna yachachijgunara tandachinaunga.
					</seg>
					<seg id="b.2TI.4.4" type="verse">
						Shinallara cierto shimiunara uyangaj rinrira tapanaunga, yanga cuentanaunama voltiarinaunga.
					</seg>
					<seg id="b.2TI.4.5" type="verse">
						Canga, tucuibi ali ñahuihua tiai, tormendosta ahuantai, evangelio ali shimira rimai, canma cushca sirvinara pactachi.
					</seg>
					<seg id="b.2TI.4.6" type="verse">
						Ñuca ñallami sacrificiora rai tucungarauni. Ñuca llucshina horas ña pactariunmi.
					</seg>
					<seg id="b.2TI.4.7" type="verse">
						Ali macanaunara macanaushcanimi; callpanara tucuchishcani; quirinara huacachishcani.
					</seg>
					<seg id="b.2TI.4.8" type="verse">
						Cunamanda ñucajta ali causana llaitura huacachishcami. Chi llaitura ali taripaj Señor chi punzhai cuhuangami ñucama; mana ñucamallachu astaun shinallara tucui pai shamunara llaquijgunamas.
					</seg>
					<seg id="b.2TI.4.9" type="verse">
						Ñucara ricungaj uctalla shamungui.
					</seg>
					<seg id="b.2TI.4.10" type="verse">
						Demás, cai pachara llaquisha, ñucara saquihuaca, Tesalónica llactama rica. Crescente Galacia partima rica, Tito Dalmacia partimas.
					</seg>
					<seg id="b.2TI.4.11" type="verse">
						Lucaslla ñucahua tiaun. Marcosta apisha pushamui, pai valijmi ñucara yanapangaj.
					</seg>
					<seg id="b.2TI.4.12" type="verse">
						Tíquico nishcara Efeso llactama cachacani.
					</seg>
					<seg id="b.2TI.4.13" type="verse">
						Can shamusha, ñuca Troas llactai Carpo huasii mingashca ponchora apamui, shinallara ñuca quillcaunaras, maspas carai quillcashca pangaunaras.
					</seg>
					<seg id="b.2TI.4.14" type="verse">
						Alejandro, paila irura tarabaj runa, yapa manalira rahuaca. Señorga paita cutichichu pai shina rashcamanda.
					</seg>
					<seg id="b.2TI.4.15" type="verse">
						Cambas cuirai ama paihua llutaringaj; pai ñucanchi shimiunara ashcara arcashcami.
					</seg>
					<seg id="b.2TI.4.16" type="verse">
						Ñucara ñaupa punda taripaushcai, mana pihuas ñucahua tiauca. Tucui ichuhuanauca. Ama causayuj tucunauchu chimanda.
					</seg>
					<seg id="b.2TI.4.17" type="verse">
						Randi Señorga ñucahua pariju tiauca, ursara cuhuaca paihua shimira ali rimangaj, tucui gentilguna uyangaj. Shina ajpi león puma shimimanda quishpi tucucani.
					</seg>
					<seg id="b.2TI.4.18" type="verse">
						Señor quishpichihuangami tucui manalimanda; paihua ahua pachai tiaj rey apu mandanama pactanagama ñucara huacachingami. Paihuajmi ali sumaj achu, huiñai huiñaigama. Amen.
					</seg>
					<seg id="b.2TI.4.19" type="verse">
						Priscaras, Aquilaras, Onesíforounaras, salurai.
					</seg>
					<seg id="b.2TI.4.20" type="verse">
						Erasto Corinto llactai saquirica. Trófimo nishcara ungushca ajpi saquicani Mileto llactai.
					</seg>
					<seg id="b.2TI.4.21" type="verse">
						Tamia horas manara pactamujllaira shamungui. Eubulo canda saluran, shinallara Pudente, Lino, Claudia, tucui uquiunas canda saluranaun.
					</seg>
					<seg id="b.2TI.4.22" type="verse">
						Señor Jesucristo camba espirituhua tiachu. Gracia nishca ali iyai cangunahua tiachu. Amen.
					</seg>
				</div>
			</div>
			<div id="b.TIT" type="book">
				<div id="b.TIT.1" type="chapter">
					<seg id="b.TIT.1.1" type="verse">
						Ñuca, Pablo, Diosta sirvij, Jesucristo apóstol nishca cachashca runa, imasna Dios ajllashca runauna quirishcasna cierto shimira yachashcasna ali causanai,
					</seg>
					<seg id="b.TIT.1.2" type="verse">
						huiñai huiñai causaira chapasha tiauni, imasna mana llullaj Dios paihua shimira cuca tiempouna manara callarishcaira.
					</seg>
					<seg id="b.TIT.1.3" type="verse">
						Dios pai munashca tiempoi paihua shimira ricuchica ñucama mingashca camachishcamanda, imasna ñucanchira Quishpichij Dios ñucara mandaca.
					</seg>
					<seg id="b.TIT.1.4" type="verse">
						Titoma quillcauni, ñuca quiquin churima ñucanchi pariju quiriushcai, gracia nishca ali iyaira, llaquij shungura, cushi shunguras Dios Yayamanda, ñucanchira Quishpichij Señor Jesucristomandas chari.
					</seg>
					<seg id="b.TIT.1.5" type="verse">
						Canda Creta nishca islai saquicani ima pishishcaras alichingaj, caran llactai ancianos nishca rucuunara churangajpas, ñuca canda mandashcasna.
					</seg>
					<seg id="b.TIT.1.6" type="verse">
						Anciano runaga causa illaj achu, shuj huarmiyujlla, paihua churiuna quirijguna, mana irus causajguna, ali casujguna.
					</seg>
					<seg id="b.TIT.1.7" type="verse">
						Ministirinmi ricuj runa causa illaj achu, Diosta sirvij asha. Casna runa mana mas tucuisiqui achu, mana piñarisiqui, mana machaisiqui, manali rashcaunamanda ganashcaunara mana apisha nij.
					</seg>
					<seg id="b.TIT.1.8" type="verse">
						Astaun pai pasiachísiqui achu, aliranara llaquij, ali ñahuiyuj, ali shungu, chuyajila causaj, paillara ucha munaira arcarij.
					</seg>
					<seg id="b.TIT.1.9" type="verse">
						Casna runa cierto shimira huacachij achu imasnara ñaupa punda yachachishcasna, shinallara ali yachanara camachij achu manali rimajgunara cutipangaj.
					</seg>
					<seg id="b.TIT.1.10" type="verse">
						Chara ashca mana uyajguna tian, yanga rimajguna, umachijguna, maspas caiguna circuncisionda rana yachachijgunahua tianaun.
					</seg>
					<seg id="b.TIT.1.11" type="verse">
						Casnauna shimira tapangaj ministinaun. Entero ailluunara molestanaun, mana valij shimiunara yachachisha yangamanda cullquira ganangaj.
					</seg>
					<seg id="b.TIT.1.12" type="verse">
						Paigunamanda shuj, paiguna quiquin rimaj asha, nica: Creta runauna, tucui horas llullaisiquiuna, manali animalguna, quillaisiqui icsara sajsachijguna.
					</seg>
					<seg id="b.TIT.1.13" type="verse">
						Cai shimi ciertomi. Chiraigumanda shinzhira piñangui paigunara, paiguna ali quirijguna tucunauchu;
					</seg>
					<seg id="b.TIT.1.14" type="verse">
						paiguna ama uyanauchu judioguna yanga cuentashcaunara, cierto shimimanda anzhurishca runauna mandashcaunaras ama casunauchu.
					</seg>
					<seg id="b.TIT.1.15" type="verse">
						Chuyaj shungu runaunaj tucui chuyajmi. Irus iyaiyujgunajga mana quirijgunajpas, mana imas chuyachu. Paiguna iyarina iyaigamas irusyashcami.
					</seg>
					<seg id="b.TIT.1.16" type="verse">
						Diosta ricsinchimi nisha, astaun paiguna rashcaunahua: Illanmi Dios, ninaun, paiguna manaliuna, mana casujguna asha, mana valijguna ima aliranaras rangaj.
					</seg>
				</div>
				<div id="b.TIT.2" type="chapter">
					<seg id="b.TIT.2.1" type="verse">
						Canga ali cierto yachanara rimangui.
					</seg>
					<seg id="b.TIT.2.2" type="verse">
						Casna ningui: Rucu apayauna ali ñahuiyujguna anauchu, iyaiyujguna, ali quirinara quirijguna, llaquinahua, chapaisiqui shunguhuas.
					</seg>
					<seg id="b.TIT.2.3" type="verse">
						Rucu apamaunas ali ñahuihua causanauchu, mana irusta rimajguna shujgunamanda, mana machaisiquiuna, aliranara yachachijgunas,
					</seg>
					<seg id="b.TIT.2.4" type="verse">
						malta huarmiunara yachachijguna quiquin cariras churiunaras llaquingaj,
					</seg>
					<seg id="b.TIT.2.5" type="verse">
						caiguna ali iyaiyujguna tucungaj, chuyajila causajguna, quiquin huasira cuirajguna, ali shunguuna, carira casujguna. Shina rajpi Diospa shimi mana cami tucungachu.
					</seg>
					<seg id="b.TIT.2.6" type="verse">
						Shinallara maltaunara camachi iyaiyujguna tucungaj.
					</seg>
					<seg id="b.TIT.2.7" type="verse">
						Cambas tucui ali ranaunai ricuchij tucungui; can yachachijpi, chuyaj shunguhua ali ñahuihuas ricuchi.
					</seg>
					<seg id="b.TIT.2.8" type="verse">
						Shinallara ali shimihuas, mana piñaihuaj shimihuas yachachij casna rajpi chijnij runa pingaringami, mana ima manaliras rimanara ushangachu cangunamanda.
					</seg>
					<seg id="b.TIT.2.9" type="verse">
						Sirvijgunara camachi paiguna patrongunara ali uyangaj, tucuibi paigunara cushiyachisha, ama cutipaisiquiuna asha;
					</seg>
					<seg id="b.TIT.2.10" type="verse">
						mana shuhuasha, astaun tucuibi ali pactachij ajta ricuchisha, shinarashaga tucuibi ñucanchira Quishpichij Diospa yachachinara ali sumacyachinaungami.
					</seg>
					<seg id="b.TIT.2.11" type="verse">
						Diospa gracia nishca ali iyai ricurimushcami tucui runauna quishpichi tucungaj,
					</seg>
					<seg id="b.TIT.2.12" type="verse">
						ñucanchira yachachisha imasnara yanga causairas, cai pacha ucha munairas saquisha, caí tiempoi iyaihua alihua Diosta manzhashcahua causashunchi.
					</seg>
					<seg id="b.TIT.2.13" type="verse">
						Cushi chapanara chapaunchi, ñucanchi atun Dios Quishpichij Jesucristo ashca sumaj ricurinara chapaunchimi.
					</seg>
					<seg id="b.TIT.2.14" type="verse">
						Paiga paillarara cuca ñucanchi randimanda, ñucanchira randingaj tucui manalimanda, paihuajllarara shu runa montonda chuyayachingaj, ali ranara raisiquiuna.
					</seg>
					<seg id="b.TIT.2.15" type="verse">
						Caita rimai, camachi, yachachi tucui mandanahua. Pihuas canda ama pishiyachichu.
					</seg>
				</div>
				<div id="b.TIT.3" type="chapter">
					<seg id="b.TIT.3.1" type="verse">
						Paigunara iyarichi mandajgunara apuunaras casungaj, uyaisiquiuna tucungaj, puruntuuna ima ali ranaras rangaj.
					</seg>
					<seg id="b.TIT.3.2" type="verse">
						Pitas ama llullasha huajlichinauchu, ama macanuisiquiuna tucunauchu, randi llaquisiquiuna, manso shunguyujguna anauchu tucui runaunahua.
					</seg>
					<seg id="b.TIT.3.3" type="verse">
						Ñucanchisga ñaupa horas iyai illajguna acanchi, mana casujguna, chingarishcauna, aicha ucha munairas ima gustashcaras sirvijguna acanchi, manali rana munaibis chijninais causausha, chijnihuajguna, parijumanda chijninaushas.
					</seg>
					<seg id="b.TIT.3.4" type="verse">
						Astaun ñucanchira Quishpichij Diospa ali shungu ricurimujpi, pai runaunara llaquishcas,
					</seg>
					<seg id="b.TIT.3.5" type="verse">
						quishpichihuaca, mana ñucanchi alirashcaunamandachu, astaun pai llaquishcamanda, ñucanchi quishpichishcai maillashcamandas, shinallara Santo Espiritui mushujyachishcamandas.
					</seg>
					<seg id="b.TIT.3.6" type="verse">
						Diosga Santo Espiritura ñucanchijpi pactajta talica ñucanchira Quishpichij Señor Jesucristomanda,
					</seg>
					<seg id="b.TIT.3.7" type="verse">
						ñucanchiga paihua gracia ali iyaimanda alichishca, Diosmanda herederos nishca apijguna tucushcanchi, imasna huiñai huiñai causaira chapashcasna.
					</seg>
					<seg id="b.TIT.3.8" type="verse">
						Caiga cierto shimimi. Cai shimiunara shinzhira yachachi, Diospi quirijguna ali ranaunai tianauchu. Caigunaga aliunami valijgunami runaunaj.
					</seg>
					<seg id="b.TIT.3.9" type="verse">
						Upa sami tapunaunara, unaimanda miramuj shutiunaras, macanauna shimiunaras, ley shimimanda tapunaunaras saqui. Caiguna mana valinaun, mana sirvinaun.
					</seg>
					<seg id="b.TIT.3.10" type="verse">
						Chaupichij runara ichui, shu cuti ishqui cuti camachishca huasha,
					</seg>
					<seg id="b.TIT.3.11" type="verse">
						caita yachasha, casna runa manalima ña tigrashcami, uchara raun, pai quiquin ucharashcamanda causayachishcami.
					</seg>
					<seg id="b.TIT.3.12" type="verse">
						Imahoras ñuca Artemas nishcara Tíquico nishcara cambajma cachajpi, uctalla shami ñucajma Nicópolis llactama. Chihui tamia tiempora pasangaj iyaunimi.
					</seg>
					<seg id="b.TIT.3.13" type="verse">
						Zenas nishca abogado runara, Apolos nishcaras yanapai paiguna ñambii, ama imais paigunaj pishi tucungaj.
					</seg>
					<seg id="b.TIT.3.14" type="verse">
						Ñucanchijguna shinallara yachanauchu ali ranaunara rangaj, ministijgunara yanapangaj, paiguna ama aparishcauna illaj tucunauchu.
					</seg>
					<seg id="b.TIT.3.15" type="verse">
						Tucui ñucahua tiajguna canda saluranaun. Quirijpuramanda ñucanchira llaquijgunara salurai. Gracia ali iyai tucui cangunahua achu. Amen.
					</seg>
				</div>
			</div>
			<div id="b.PHM" type="book">
				<div id="b.PHM.1" type="chapter">
					<seg id="b.PHM.1.1" type="verse">
						Pablo, Jesucristora llaquishcamanda chonda cularbi ishcarij, Timoteo uquis, llaquishca Füemonda saluranchi, ñucanchira yanapaj amigo.
					</seg>
					<seg id="b.PHM.1.2" type="verse">
						Llaquishca Apia paniras saluranchi, Arquiporas, pai ñucanchihua pariju tarabaj, shinallara camba huasii tiaj iglesiaras.
					</seg>
					<seg id="b.PHM.1.3" type="verse">
						Gracia nishca ali iyairas cushi shunguras charichi ñucanchi Dios Yayamandas, Señor Jesucristomandas.
					</seg>
					<seg id="b.PHM.1.4" type="verse">
						Ñuca Diosta agrasini, tucui horas canda iyarisha ñuca mañaushcaunai.
					</seg>
					<seg id="b.PHM.1.5" type="verse">
						Camba llaquij shungura, can shinzhi quirinaras Señor Jesusma tucui quirijgunamas uyashcanimi.
					</seg>
					<seg id="b.PHM.1.6" type="verse">
						Diosta mañauni imasna can ñucanchihua pariju quirisha, astaun ali intindinguima tucui ñucanchi apishca bendiciongunara Cristo Jesusmanda.
					</seg>
					<seg id="b.PHM.1.7" type="verse">
						Can llaquishcamanda ashca cushira charinchi, cariyashca manchi, uqui, imasna can quirijguna shunguunara cariyachishcangui.
					</seg>
					<seg id="b.PHM.1.8" type="verse">
						Caimanda lugarda charishallara Cristoi canda mandangaj ima rana ashcaras,
					</seg>
					<seg id="b.PHM.1.9" type="verse">
						shinashas llaquishcamanda, canda rugauni, imasna ñuca rucu Pablo ashas, maspas Jesucristomanda chonda cularbi ishcaríj;
					</seg>
					<seg id="b.PHM.1.10" type="verse">
						ñuca churi Onesimomanda canda rugauni, ñuca ishcariashcai paihua yaya tucucani Cristoi.
					</seg>
					<seg id="b.PHM.1.11" type="verse">
						Paiga ñaupa horas canma mana valijchu aca, astaun cuna horas canmas ñucamas valijmi.
					</seg>
					<seg id="b.PHM.1.12" type="verse">
						Paitaga cuti cambajma cachauni. Canga paita ñucara cuenta apingui.
					</seg>
					<seg id="b.PHM.1.13" type="verse">
						Paita arcasha nicani ñucahua pariju, can randimanda ñucara sirvingaj ñuca evangeliomanda ishcariushcai.
					</seg>
					<seg id="b.PHM.1.14" type="verse">
						Shinashas, imara rangajpas mana munacanichu manara canda tapusha, camba yanapana ama ursamanda achu, astaun can munashcamanda.
					</seg>
					<seg id="b.PHM.1.15" type="verse">
						Caimanda chari, pai canmanda anzhurishca aca unaiílara, can paita huiñaigama charingaj;
					</seg>
					<seg id="b.PHM.1.16" type="verse">
						cuna mana sirvijchu, astaun sirvijmanda yali, llaquishca uquimi, cierto pacha ñucama, astaun maspas canma imasna aichais shinallara Señorbis.
					</seg>
					<seg id="b.PHM.1.17" type="verse">
						Shinasha can ñucara camba compañajsna iyasha, paita ñucarasna apingui.
					</seg>
					<seg id="b.PHM.1.18" type="verse">
						Paiga imais canda huajlichishca ajpi, canda dibijpis, chita churai ñuca cuentai.
					</seg>
					<seg id="b.PHM.1.19" type="verse">
						Ñuca, Pablo, quiquin maquihua canda quillcashcani, canda pagashami. Shinashas, mana ninichu imasna shinallara can quiquinllara ñucama dibihuangui.
					</seg>
					<seg id="b.PHM.1.20" type="verse">
						Ari, uqui, yanapahuapai ñucara Señorbi. Ñuca shungura cushiyachihuapai Cristoi.
					</seg>
					<seg id="b.PHM.1.21" type="verse">
						Ñuca canda quillcashcani, can casushcara yachasha, caitas yachasha: Can ñuca rimashcara yalijta pactachingui.
					</seg>
					<seg id="b.PHM.1.22" type="verse">
						Shinallara ñucajta shu tiana ucura alichingui. Canguna mañaushcaunamanda ñuca cachari tucungaj chapauni.
					</seg>
					<seg id="b.PHM.1.23" type="verse">
						Canda saluran Epafras, ñucahua pariju chonda cularbi tiaj, Cristo Jesusmanda.
					</seg>
					<seg id="b.PHM.1.24" type="verse">
						Shinallara Marcos, Aristarco, Demás, Lucas, ñucara yanapajguna, canda saluranaun.
					</seg>
					<seg id="b.PHM.1.25" type="verse">
						Ñucanchi Señor Jesucristo gracia nishca ali iyai camba espirituhua tiachu. Amen.
					</seg>
				</div>
			</div>
			<div id="b.HEB" type="book">
				<div id="b.HEB.1" type="chapter">
					<seg id="b.HEB.1.1" type="verse">
						Callari horas, Dios ashca cuti ashca tonoi yayaunama rimajgunahua rimaca.
					</seg>
					<seg id="b.HEB.1.2" type="verse">
						Cai puchucai punzhaunaiga Dios ñucanchira rimashca Churimanda. Dios paita tucuira apijta churaca, Churis shinallara tucuira rarca.
					</seg>
					<seg id="b.HEB.1.3" type="verse">
						Churiga Diospa sumajhua limpiashcami, Diospa quiquin tono ricurijmi. Churi tucuira huacachiun paihua ushaj shimihua. Pai ñucanchi ucharashcara pichaca, pai quiquin rashcamanda. Chihuasha sumaj Diospa ali maqui partii tiarica ahua pachai.
					</seg>
					<seg id="b.HEB.1.4" type="verse">
						Angelgunamanda yali rashca aca, imasna paihua shuti paiguna shutira yalin.
					</seg>
					<seg id="b.HEB.1.5" type="verse">
						¿Diosga maican angeldara imahoraspas nicachu: Ñuca churimi angui, cuna punzha canda iñachicani; shinallara, Ñuca paihua Yaya tucusha, pai ñucaj Churi tucunga?
					</seg>
					<seg id="b.HEB.1.6" type="verse">
						Cutillara, imahoras ñaupa pagarishca Churira munduma icuchisha, nin: Tucui Diospa angelguna paita adoranauchu.
					</seg>
					<seg id="b.HEB.1.7" type="verse">
						Cierto pacha angelgunamanda nin: Paihua angelgunara espirituunara ranmi, paita sirvijgunara sindij ninara cuenta ranmi.
					</seg>
					<seg id="b.HEB.1.8" type="verse">
						Randi, Churimanda nin: Camba tiarina, O Dios, huiñai huiñaigama duran, camba gobierno varaga alirana varami.
					</seg>
					<seg id="b.HEB.1.9" type="verse">
						Ali ranara llaquishcangui, manali ranara chijnishcangui. Chiraigumanda camba Dios aceitera camba umai talishcami, ali cushi shungu aceitehua, canda compañaj gunamanda yalira.
					</seg>
					<seg id="b.HEB.1.10" type="verse">
						Shinallara, Canga, Señor, callari horaspi mundura rarcangui, ahua pacharas camba maquihua rashcami.
					</seg>
					<seg id="b.HEB.1.11" type="verse">
						Paiguna tucurinaunga, astaun can tiaunguirni. Chiguna tucui rucuyanaunga shu mauca llachapa cuenta;
					</seg>
					<seg id="b.HEB.1.12" type="verse">
						churana cuenta can paigunara lapungui, turcarinaungami. Astaun canga mana turcaringuichu, camba huatauna mana tucurinaungachu.
					</seg>
					<seg id="b.HEB.1.13" type="verse">
						Maican angelgunamara Dios imahoraspas nicachu: Ñuca ali maqui partii tiarí ñuca canda chijnijgunara camba chaqui ucui churanagama?
					</seg>
					<seg id="b.HEB.1.14" type="verse">
						Angelgunaga, ¿manzhu paiguna tucui sirvij espirituuna, quishpichina ajgunara yanapangaj cachamushcauna?
					</seg>
				</div>
				<div id="b.HEB.2" type="chapter">
					<seg id="b.HEB.2.1" type="verse">
						Chiraigumanda ministirinmi ñucanchi uyashcaunara astaun ali casungaj, ñucanchi paigunamanda ama caruyangaj.
					</seg>
					<seg id="b.HEB.2.2" type="verse">
						Angelguna rimashca shimiuna cierto ajpis, tucui ucharana tucui mana casunas paihua quiquin paganara apijpis,
					</seg>
					<seg id="b.HEB.2.3" type="verse">
						¿Imasna rashara quishpishun, ñucanchi casna valij quishpina shimira mana ali uyajpi? Cai quishpina shimira ñaupa punda Señor rimashca aca, chi huasha paita uyajguna ñucanchima rimanauca.
					</seg>
					<seg id="b.HEB.2.4" type="verse">
						Dios paigunahua pariju rimaca, sumaj ricurinaunara munanaita rashcaunaras ricuchisha, Santo Espiritura cushcaunara cusha pai munashcasna.
					</seg>
					<seg id="b.HEB.2.5" type="verse">
						Shamuj munduraga mana angelguna maquiunai churacachu, ñucanchi cuna rimaushca mundura.
					</seg>
					<seg id="b.HEB.2.6" type="verse">
						Shinasha shu runa shu quillcai casna nisha rimaca: ¿Imarai runaga, can paita iyaringaj, runa churis can paihuajma pasiangaj?
					</seg>
					<seg id="b.HEB.2.7" type="verse">
						Paita angelgunamanda ansalla pishi rarcangui, paita ali sumajhua ali rimashca shutihua llaitura churachicangui, camba maquihua rashcauna ahuai paita churacangui.
					</seg>
					<seg id="b.HEB.2.8" type="verse">
						Tucuira paihua chaqui ucui churacangui. Imasna tucuira paihua chaqui ucui churashca aca, imas mana quishpicachu. Shinajllaira tucuira chihui churashcara chara mana ricunchichu.
					</seg>
					<seg id="b.HEB.2.9" type="verse">
						Astaun Jesusta angelgunamanda ansa pishi rashcara ricunchi, Dios yangamanda llaquishcaraigu pai tucui runauna randimanda huañuira gustangaj, paita ña ricunchi ali sumajhua ali rimashca shutihuas llaitushca cuenta pai huañuibi tormendarishcamanda.
					</seg>
					<seg id="b.HEB.2.10" type="verse">
						Diosga, tucui paihuaj ajpi, tucui paimanda ajpi, ashca churiunara ahuai tiaj sumajma pushasha nisha, paiguna almara Quishpichijta tormendarinaunahua pactachingaj munaca.
					</seg>
					<seg id="b.HEB.2.11" type="verse">
						Chicanyachijga chicanyachishcaunandi shu Diosmandallami anaun, chiraigumanda mana pingarinzhu, Uquiuna, nisha, paigunara rimangaj,
					</seg>
					<seg id="b.HEB.2.12" type="verse">
						casna nisha: Ñuca uquiunara camba shutira rimasha, tandarishca chaupi shungüi canda alabashami.
					</seg>
					<seg id="b.HEB.2.13" type="verse">
						Cutillara nin: Paita quirisha samashami. Shu cuti nin: Ñucas, Dios ñucama cushca churiunandi.
					</seg>
					<seg id="b.HEB.2.14" type="verse">
						Shinajpi imasna churiuna aichahua yahuarhua rashcauna ajpi, Jesuspas shinallara aicharas yahuardas apica, pai huañushaga huañuchina ushaira charij supai apura tucuchingaj,
					</seg>
					<seg id="b.HEB.2.15" type="verse">
						shinallara casna rasha huañuira manzhajgunara llushpichica, paiguna entero causana horas manzhashcaraigumanda sirvij tucushcaunara.
					</seg>
					<seg id="b.HEB.2.16" type="verse">
						Cierto pacha Jesús angelgunara mana yanapacachu, astaun Abrahamba miraigunara yanapacami.
					</seg>
					<seg id="b.HEB.2.17" type="verse">
						Chiraigumanda tucuibi paihua uquiuna cuenta tucuna maca, shu ali llaquij aü sirvij sacerdote atun apu tucungaj tucui Dios ranaunai, runauna ucharashcaunara pagangaj.
					</seg>
					<seg id="b.HEB.2.18" type="verse">
						Jesusga tentai tucusha camashca asha, shinallara tenrashcaunara yanapanara ushan.
					</seg>
				</div>
				<div id="b.HEB.3" type="chapter">
					<seg id="b.HEB.3.1" type="verse">
						Chiraigumanda, chicanyachishca uquiuna, ahua pachamanda cayashcauna, Cristo Jesusta iyarichi, pai ñucanchi quirinai Apóstol nishca Dios ajllashcami, shinallara ñucanchi sacerdote atun apumi.
					</seg>
					<seg id="b.HEB.3.2" type="verse">
						Paiga paita cayaj Diosta ali uyaj maca imasna Moisespas ali uyaj aca tucui Diospa huasii.
					</seg>
					<seg id="b.HEB.3.3" type="verse">
						Imasna huasira raj huasimanda yali valin, shinallara Jesús Moisesmanda yali valin.
					</seg>
					<seg id="b.HEB.3.4" type="verse">
						Tucui huasi shu runa rashcami, astaun tucuira rajga Diosmi.
					</seg>
					<seg id="b.HEB.3.5" type="verse">
						Cierto pacha Moisés ali pactachij aca Diospa huasii, shu sirvij cuenta, huasha horas rimangaraushcara ricuchingaj;
					</seg>
					<seg id="b.HEB.3.6" type="verse">
						Cristoga, quiquin Churi cuenta, ali pactachij aca Diospa huasii. Ñucanchiga chi huasimi anchi ñucanchi quirinaras, ñucanchi chapanai ahuayanaras puchucaigama shinzhira huacachisha.
					</seg>
					<seg id="b.HEB.3.7" type="verse">
						Chiraigumanda, Santo Espíritu nishcasna: Canguna cuna punzha paihua shimira uyasha,
					</seg>
					<seg id="b.HEB.3.8" type="verse">
						canguna shungura ama shinzhiyachichi, imasnara tucuca Diosta piñachina horas, tentana punzhai, runa illashca partii,
					</seg>
					<seg id="b.HEB.3.9" type="verse">
						imahoras canguna yayauna ñucara tentahuanauca, ñucara camahuanauca, chuscu chunga huatara ñuca rashcaunara ricunauca.
					</seg>
					<seg id="b.HEB.3.10" type="verse">
						Chimanda chi miraigunahua piñaricani. Tucui horas paiguna shungüi pandana nambira purisha chingarinaun, nicani, ñuca ñambiunara mana ricsinaushcachu.
					</seg>
					<seg id="b.HEB.3.11" type="verse">
						Chiraigumanda piñarisha, ñuca shutii rimasha nicani: Mana icunaungachu ñuca samanai.
					</seg>
					<seg id="b.HEB.3.12" type="verse">
						Ricuichi uquiuna, cangunahua ima manali mana quirij shungu ama tiangaj, causaj Diosmanda anzhuringaj.
					</seg>
					<seg id="b.HEB.3.13" type="verse">
						Astaun cangunapura caran punzha rimanuichi, chara cuna punzha nisha niushcai, pihuas cangunamanda ama shinzhi shunguyuj tucuchu, ucha umachishcamanda.
					</seg>
					<seg id="b.HEB.3.14" type="verse">
						Ñucanchi Cristohua pacta apijgunami anchi, callari horas quirinara shinzhira huacachisha puchucai horasgama,
					</seg>
					<seg id="b.HEB.3.15" type="verse">
						casna niushca horasllaira: Cunallara paihua shimira uyasha, shungura ama shinzhiyachichi, imasna ranauca ñucara piñachina punzhai.
					</seg>
					<seg id="b.HEB.3.16" type="verse">
						¿Maicangunara anaucairi uyajguna ashallara, Diosta piñachijguna? ¿Manzhu tucui Egiptomanda Moiseshua pariju llucshijguna anauca?
					</seg>
					<seg id="b.HEB.3.17" type="verse">
						¿Maicangunahuara chuscu chunga huata tupura piñarica? ¿Manzhu ucharajgunahua aca, paiguna aichauna runa illaj partii urmajguna?
					</seg>
					<seg id="b.HEB.3.18" type="verse">
						¿Maicangunamara Dios paihua shutii rimaca, ñuca samanai mana icunaunga, nisha? ¿Manzhu mana uyajgunama acai?
					</seg>
					<seg id="b.HEB.3.19" type="verse">
						Ricunchi imasnara paiguna mana quirishcamanda mana ushanaucachu icunara.
					</seg>
				</div>
				<div id="b.HEB.4" type="chapter">
					<seg id="b.HEB.4.1" type="verse">
						Manzhangaichi Dios cushca shimi chara tiaullaira paihua samanai icungaj, cangunamanda shuj mana pactashcajma cuenta.
					</seg>
					<seg id="b.HEB.4.2" type="verse">
						Ñucanchimas imasna paigunamas ali shimira rimashca aca. Astaun paigunama shimira uyana mana valicachu, uyajguna mana quirinahua uyajpi.
					</seg>
					<seg id="b.HEB.4.3" type="verse">
						Ñucanchiga quirijguna asha samanai icunchi, randi Dios mana quirijgunamanda nica: Chiraigumanda piñarisha, ñuca quiquin shutii rimacani, mana icunaungachu ñuca samanai, nisha. Shinajllaira Dios rashcauna mundu callarishcamanda pacha rashcaunami anauca.
					</seg>
					<seg id="b.HEB.4.4" type="verse">
						Huaquin Quillcai, canzhis punzhamanda rimasha, casnami nin: Dios pai tucui rashcaunamanda samacami canzhis punzhai.
					</seg>
					<seg id="b.HEB.4.5" type="verse">
						Cutillara chi Quillcai nin: Mana icunaungachu ñuca samanai.
					</seg>
					<seg id="b.HEB.4.6" type="verse">
						Chiraigumanda, huaquinguna samanai icungaj chara pishijpi, maspas ali shimira ñaupa rimashca runauna mana icunaucachu Diosta mana casushcaraigumanda,
					</seg>
					<seg id="b.HEB.4.7" type="verse">
						cutillara, ashca huatauna huasha, Dios shu punzhara cuca, David shimimanda rimasha: Cuna punzha, nica: canguna ñuca shimira uyasha, ama shinzhiyachichi canguna shunguunara.
					</seg>
					<seg id="b.HEB.4.8" type="verse">
						Josuéga paigunara samanara cushca ajpiga, Dios mana rimanmaca shu samana punzhamanda.
					</seg>
					<seg id="b.HEB.4.9" type="verse">
						Chimanda Diospa runaunaj shu samana chara tiaun.
					</seg>
					<seg id="b.HEB.4.10" type="verse">
						Paihua samanai icuj shinallara pai rashcaunamanda samacami, imasna Dios pai rashcaunamanda samashcasna.
					</seg>
					<seg id="b.HEB.4.11" type="verse">
						Mascashunchi chi samanai icungaj, ama pihuas chiguna mana casushca samii urmangaj.
					</seg>
					<seg id="b.HEB.4.12" type="verse">
						Diospa shimiga causajmi, ushajmi, tucui ishqui iluyuj esparamanda yali. Ushan almara espiritumanda, tullu mucuunara tullu ñuctumandas chicanyachingaj. Shungu iyairas munairas ricsin.
					</seg>
					<seg id="b.HEB.4.13" type="verse">
						Mana ima rashcas tian mana Diospa ñaupajpi ricurij, astaun tucui llatanlla pascashcalla ricurin paihua ñahuii. Paihuami tucuira alichina anchi.
					</seg>
					<seg id="b.HEB.4.14" type="verse">
						Chiraigumanda shu atun sacerdote apura charisha, ahua pachara pasajta, Diospa Churi Jesús ajta, ñucanchi quirina shimira huacachishunchi.
					</seg>
					<seg id="b.HEB.4.15" type="verse">
						Shu ñucanchi tormendarishcara mana sintij sacerdote atun apura mana charinchichu, paiga ñucanchisna tucuibi tentashca aca, astaun ucha illaj.
					</seg>
					<seg id="b.HEB.4.16" type="verse">
						Mayanllayamushunchi ñucanchira llaquij Diospa tiarinama, mana ansas manzhasha, pai llaquishcara tupangaj, paihua gracia nishca ali iyaira taringaj, ministishca horaspi yanapai tucungaj.
					</seg>
				</div>
				<div id="b.HEB.5" type="chapter">
					<seg id="b.HEB.5.1" type="verse">
						Tucui sacerdote atun apu, runaunamanda ajllashca asha, Dios mandashcaunai runaunara yanapangaj churashcami, cuyashcaunaras sacrificiounaras uchamanda ricuchingaj;
					</seg>
					<seg id="b.HEB.5.2" type="verse">
						pai chapaisiqui tucungaj mana intindijgunahuas pandajgunahuas, imasna paihuas irquimi.
					</seg>
					<seg id="b.HEB.5.3" type="verse">
						Chiraigumanda, pai sacrificiounara ricuchinami anga, pai quiquin ucharashcamandas shinallara runaunajmandas.
					</seg>
					<seg id="b.HEB.5.4" type="verse">
						Pi runas cai valij ranara mana pai quiquinmanda apinzhu, astaumbas Dios cayashcalla, Aaronda cayashcasna.
					</seg>
					<seg id="b.HEB.5.5" type="verse">
						Shinallara quiquin Cristo mana paillarara ahuayachica sacerdote atun apu tucungaj, astaun Dios caita rarca, casna nisha: Can ñuca Churimi angui, cuna punzha canda tupashcanimi.
					</seg>
					<seg id="b.HEB.5.6" type="verse">
						Imasna shinallara nin shu Quillcai: Huiñaigama sacerdote tucushcangui Melquisedec nishca layamanda.
					</seg>
					<seg id="b.HEB.5.7" type="verse">
						Maspas, Cristo pai runa aichai causaushca punzhaunai, mañashcahua, rugashcahuas, caparisha, iquira talisha, paita huañuimanda llushpichij Diosma mañaca, pai manso shunguhua manzhashcamanda uyashca aca.
					</seg>
					<seg id="b.HEB.5.8" type="verse">
						Churi ashallara, uyanara yachacami pai tormendarishcamanda;
					</seg>
					<seg id="b.HEB.5.9" type="verse">
						pai sumacyachishca asha, huiñaigama Quishpichij tucuca, tucui paita uyajgunama;
					</seg>
					<seg id="b.HEB.5.10" type="verse">
						Dios paita shu Melquisedec layamanda sacerdote atun apura shutichica.
					</seg>
					<seg id="b.HEB.5.11" type="verse">
						Caimanda ashcara charinchi rimangaj, tormendoshua intindichinami, canguna upa rinriyuj tucushcamanda.
					</seg>
					<seg id="b.HEB.5.12" type="verse">
						Canguna ña yachachij tucuna ajguna ashallara, unai tiempo yachashca huasha chara ministinguichi cutillara Diospa shimimanda ñaupa aj yachanaunara yachangaj. Cuti lechera ministiujguna tucushcanguichi ali shinzhi aichara micujguna tucunarandimanda.
					</seg>
					<seg id="b.HEB.5.13" type="verse">
						Tucui lechera upijga, ali causana shimira rimangaj chara mana yachanzhu, chara huahua ashcamanda.
					</seg>
					<seg id="b.HEB.5.14" type="verse">
						Shinzhi micunaga shunguyujgunajmi, ashcara rashcaunamanda ña yachaiyujguna tucunaushca, aliras manaliras ricsingaj.
					</seg>
				</div>
				<div id="b.HEB.6" type="chapter">
					<seg id="b.HEB.6.1" type="verse">
						Chiraigumanda Cristomanda yachangaj ñaupa yachachishcaunara pasasha, ñaupajma rishunchi tucuira pactachingaj; mana cutillara urcun siquira cuenta churasha: Huañushca rashcaunamanda arrepentinara, Diosta quirinara,
					</seg>
					<seg id="b.HEB.6.2" type="verse">
						bautisanamanda yachanaunara, maquira paltanara, huañushcauna causarinara, huiñaigama taripanaras.
					</seg>
					<seg id="b.HEB.6.3" type="verse">
						Caillara rashun, Dios cierto pacha lugarda cujpi.
					</seg>
					<seg id="b.HEB.6.4" type="verse">
						Runauna, shu cuti shungüi punzhayachishcauna, ahua pachamanda cuyashcara gustajguna, Santo Espiritura apijguna,
					</seg>
					<seg id="b.HEB.6.5" type="verse">
						shinallara Diospa ali shimira gustajguna, shamuna tiempouna ushanaunara gustajguna ashas,
					</seg>
					<seg id="b.HEB.6.6" type="verse">
						shinashas cuti urmanaupi, mana raihuajchu cutillara paigunara mushujllai arrepentichingaj, paiguna quiquin maquiunahua cutillara Diospa Churira chacatanaun, paita pajlla pambai pingachisha.
					</seg>
					<seg id="b.HEB.6.7" type="verse">
						Allpa caran ratoi urmamuj taimara upiusha, ali quihuara iñachisha tarabaj runauna micungaj, Diospa bendicionda charin.
					</seg>
					<seg id="b.HEB.6.8" type="verse">
						Randi allpa cashaunaras chiniunaras iñachijpiga, ichunallami, maldicianallami, puchucaibi rupachinami anga.
					</seg>
					<seg id="b.HEB.6.9" type="verse">
						Randi cangunamanda, llaquishcauna, astaun alira iyaunchi, alma quishpichina iyaira, ñucanchi casna rimaushallara.
					</seg>
					<seg id="b.HEB.6.10" type="verse">
						Diosga mana cungarinzhu canguna rashcara, canguna llaquishcamanda rashcaunaras, paihua shutira ahuayachingaj, quirijgunara sirvishca asha, charajpas sirviusha.
					</seg>
					<seg id="b.HEB.6.11" type="verse">
						Munanchi cangunamanda caran dueño shina ali cuiraj shungura charingaj puchucaigama, canguna chapaushca iyaira pactajta gustangaj,
					</seg>
					<seg id="b.HEB.6.12" type="verse">
						canguna ama quillaisiquiuna tucungaj, astaun imasna huaquin runauna paiguna quirishcamanda chapaushcamanda cushca shimiunara apinaun, canguna shinallara catirichL
					</seg>
					<seg id="b.HEB.6.13" type="verse">
						Dios Abrahanma shimira cushca horaspi, yali ali shuti illajpi, paihua quiquin shutii shimira cuca,
					</seg>
					<seg id="b.HEB.6.14" type="verse">
						casna nisha: Cierto pacha canda ashcara bendiciashami, ashcara mirachishami.
					</seg>
					<seg id="b.HEB.6.15" type="verse">
						Paiga alimanda chapasha, Dios cusha nishcara apica.
					</seg>
					<seg id="b.HEB.6.16" type="verse">
						Cierto pacha runauna shu paigunamanda yali shutii shimira cunaun, maspas imara Diospa shutii rimashcahua alichishca ajpi ña mana turcaihuajchu.
					</seg>
					<seg id="b.HEB.6.17" type="verse">
						Shinajpi Dios cushca shimira apijgunama pai rimashca mana turcaihuaj ajta astaun ali ricuchisha nisha, paihua quiquin shutii shimira cuca;
					</seg>
					<seg id="b.HEB.6.18" type="verse">
						shinasha ishqui mana turcaihuaj shimiunara charinchi, caigunai Dios mana ushan llullanara, ñucanchi ashca cushira charingaj, ñucanchima cushca chapanai quimirijguna asha.
					</seg>
					<seg id="b.HEB.6.19" type="verse">
						Cai ali chapanara charinchi, shu almara huatana cuenta. Chiga huayurij llachapa ucugama icunmi.
					</seg>
					<seg id="b.HEB.6.20" type="verse">
						Chihui, ñaupara rij cuenta, Jesús ñucanchimanda icuca, pai ña shu Melquisedec layamanda sacerdote atun apura rashca asha huiñai huiñaigama.
					</seg>
				</div>
				<div id="b.HEB.7" type="chapter">
					<seg id="b.HEB.7.1" type="verse">
						Cai Melquisedec, Salem nishca llacta rey apu, ahuai tiaj Diospa sacerdote, Abrahamda chasquingaj llucshica, pai rey apuunara vencisha tigramushcai, maspas paita bendiciaca.
					</seg>
					<seg id="b.HEB.7.2" type="verse">
						Paimallara Abraham tucuimanda shu chunga partira cuca. Paihua shuti ñaupa punda, Ali causana Rey Apu, nin, shinallara Salem llacta Rey Apu, caita, Cushi shungu Rey Apu, nin.
					</seg>
					<seg id="b.HEB.7.3" type="verse">
						Paihua yaya, paihua mama, paihua aillu mana quillcashcachu tian, shinallara mana quillcashcachu paihua causana callarinas, paihua causana tucurinas. Astaun, Diospa Churi samii rashca asha, sacerdote cuenta huiñaigama duranmi.
					</seg>
					<seg id="b.HEB.7.4" type="verse">
						Iyarichi cai runa valij tupura, quiquin Abraham paita shu chunga partira cuca pai guerrai apishcamanda.
					</seg>
					<seg id="b.HEB.7.5" type="verse">
						Cierto pacha Levi churiunamanda sacerdote tucujguna runaunamanda chi chunga partira apingaj mandashcaunami, ley shimi rimashcasna; caimi nin paiguna quiquin uquiunamanda apingaj, caigunas Abrahamba aichamanda llucshijguna ajllaira.
					</seg>
					<seg id="b.HEB.7.6" type="verse">
						Chi Melquisedecga, mana paiguna aillui cuentashca ashallara, Abrahanmanda chi chunga partira apica, maspas pai Dios cushca shimira charij runara bendiciacami.
					</seg>
					<seg id="b.HEB.7.7" type="verse">
						Cierto pacha, quipa runara ñaupa aj runa bendicianmi.
					</seg>
					<seg id="b.HEB.7.8" type="verse">
						Caibi cierto pacha huañunalla runauna chi chunga partira apinaun, astaun chihui shu causaunmi nishca runa apinmi.
					</seg>
					<seg id="b.HEB.7.9" type="verse">
						Casna rimasha nijpi, quiquin Levi, huasha horas chunga partira apij, Abrahambi chi chunga partira pagaca,
					</seg>
					<seg id="b.HEB.7.10" type="verse">
						Pai chara Abrahamba aicha ucui tiauca Melquisedec paita tupangaj llucshiushcai.
					</seg>
					<seg id="b.HEB.7.11" type="verse">
						Shinajpi, sumaj causana Levi sacerdoteunamanda ajpi, paigunamanda runauna ley shimira apinauca, ¿imaraigumanda shu sacerdote Melquisedec layamanda cuti ataringaj ministirinma, mana Aaron montonmanda cayashca asha?
					</seg>
					<seg id="b.HEB.7.12" type="verse">
						Sacerdote monton turcashca ajpi, ursamanda ley camachishca shimiras shinallara turcangaj ministirinma.
					</seg>
					<seg id="b.HEB.7.13" type="verse">
						Casna rimashca Señorga shu aillumanda llucshin, chi aillumandaga pihuas mana sirvishcachu altarbi.
					</seg>
					<seg id="b.HEB.7.14" type="verse">
						Ricsinallami ñucanchi Señor Judá nishca aillumanda shamuca. Moisesga cai aillumanda imaras mana rimacachu runauna sacerdoteuna tucungaj.
					</seg>
					<seg id="b.HEB.7.15" type="verse">
						Cai mas ricsihuajilami tucun Melquisedec cuenta shu tono sacerdote cuti atarijpi.
					</seg>
					<seg id="b.HEB.7.16" type="verse">
						Paiga sacerdote tucuca, mana shu runa aillu miraigunamanda mandashca shimimanda, astaun shu mana tulaihuaj causana ushaimanda sacerdote tucuca.
					</seg>
					<seg id="b.HEB.7.17" type="verse">
						Paimanda rimashca tian: Can huiñaigama sacerdotemi angui Melquisedec layamanda.
					</seg>
					<seg id="b.HEB.7.18" type="verse">
						Casna ajpi ñaupa horas mandashca shimi chingachishcami, irqui ashcaraigu, mana sirvij ashcamanda.
					</seg>
					<seg id="b.HEB.7.19" type="verse">
						Ley shimiga imaras mana alichicachu, astaun leyra chingachishca huasha shu yali valij chapanara cushcami aca, chimanda Diosma mayanllayamunchi.
					</seg>
					<seg id="b.HEB.7.20" type="verse">
						Caitaga Diospa shutii rimashcahua rashcami aca.
					</seg>
					<seg id="b.HEB.7.21" type="verse">
						Chishu runauna cierto pacha Diospa shutii rimashca illaj ashallara sacerdoteuna tucunauca, randi caiga Diospa shutii rimashcahua, caita rimaj casna nisha: Señorga, paihua quiquin shutii rimaca, mana arrepentiringachu: Canmi huiñaigama sacerdote tucungui Melquisedec layamanda.
					</seg>
					<seg id="b.HEB.7.22" type="verse">
						Chiraigumanda shu yali valij pactachina shimira Jesús valichij tucushcami.
					</seg>
					<seg id="b.HEB.7.23" type="verse">
						Chishu sacerdoteuna ashcaunami anauca, huañunamanda mana ushanaucachu catinara.
					</seg>
					<seg id="b.HEB.7.24" type="verse">
						Jesusga huiñaigama duraj asha, shu mana turcaihuaj sacerdote tonora charin.
					</seg>
					<seg id="b.HEB.7.25" type="verse">
						Chiraigumanda Jesús paimanda Diosbajma shamujgunara shinallara puchucaigama quishpichinara ushanmi, pai huiñaigama causausha paigunamanda Diosta mañangaj.
					</seg>
					<seg id="b.HEB.7.26" type="verse">
						Casna tono sacerdote atun apu ñucanchij valica: chuyaj, ucha illaj, ima iruspas illaj, ucharajgunamanda anzhurishca, ahua pachaunamanda yali ahuayachishca.
					</seg>
					<seg id="b.HEB.7.27" type="verse">
						Paiga mana ministinzhu caran punzhai, chishu sacerdote atun apuuna rashca cuenta, ñaupa punda paiguna quiquin ucharashcaunamanda sacrificiora rangaj, chihuasha runaunajmanda. Cai sacerdotega casna rarca shu cutillara huiñaigama, pai quiquinllarara cusha sacrificioi.
					</seg>
					<seg id="b.HEB.7.28" type="verse">
						Ley shimiga irqui sami runaunara churaun sacerdote atun apuuna tucungaj, astaun ley shimi huashai shamuj Diospa
					</seg>
				</div>
				<div id="b.HEB.8" type="chapter">
					<seg id="b.HEB.8.1" type="verse">
						Ñucanchi rimashcaunamanda caimi yali valij parti: Casna sacerdote atun apura charinchi, pai ahua pachai tiaj ali sumaj Diospa tiarina ali maqui partii ña tiarishcami.
					</seg>
					<seg id="b.HEB.8.2" type="verse">
						Paiga Diospa huasii sirvijmi, chi cierto tabernáculo nishca huasii, mana runa shayachishca astaim Señor shayachishcami.
					</seg>
					<seg id="b.HEB.8.3" type="verse">
						Tucui sacerdote atun apu churashcami cuyashcaunara sacrificiounaras ricuchingaj. Chiraigumanda ministirinmi pai shinallara imaras charichu ricuchingaj.
					</seg>
					<seg id="b.HEB.8.4" type="verse">
						Paiga cai pachallai tiaushca asha, mana sacerdote tucunmachu aca, shu sacerdoteuna ña tianaupi ley shimii nishcasna sacrificiounara ricuchingaj.
					</seg>
					<seg id="b.HEB.8.5" type="verse">
						Chigunaga ahua pachai tiajguna ricurijllara almallaras sirvinaun, imasna Dios Moisesta rimaca tabernáculo nishca huasira shayachingaraushcai: Riqui, nisha, tucuira rai canda urcui ricuchishcasna ricurijta.
					</seg>
					<seg id="b.HEB.8.6" type="verse">
						Cunaga Cristo yali sirvinara charin, imasna pai shu yali valij pactachina shimira alichij tucushcami; cai pactachina shimi yali cushca shimiunahua rashcami.
					</seg>
					<seg id="b.HEB.8.7" type="verse">
						Chi ñaupa pactachina shimi mana pishishca ajpiga, cierto pacha mana mascashca anmaca mushujta.
					</seg>
					<seg id="b.HEB.8.8" type="verse">
						Dios paigunahua piñarisha nica: Punzhauna shamunaungami, Señor nin, imahoras shu mushuj pactachina shimira alichishami Israelba huasihua Judá huasihuas.
					</seg>
					<seg id="b.HEB.8.9" type="verse">
						Cai mushuj pactachina shimi mana paiguna yayaunahua ñaupa horas pactachina shimi cuenta tucungachu, ñuca paiguna maquimanda apishca punzhai, paigunara Egipto llactamanda llucchingaj. Paiguna chi pactachina shimira mana huacachinauca, ñucas paigunara saquicani, Señor nin.
					</seg>
					<seg id="b.HEB.8.10" type="verse">
						Chiraigumanda, caimi mushuj pactachina shimi, Israel huasihua alichisha, chi punzhauna huashai, Señor nin. Ñuca mandashca shimiunara paiguna iyaibi churashami, paiguna shungüis quülcashami. Ñuca paigunaj Dios tucushami, paigunas ñucaj aillu tucunaungami.
					</seg>
					<seg id="b.HEB.8.11" type="verse">
						Pihuas paihua rayai causaj runara mana yachachingachu, pihuas paihua uquira mana yachachingachu: Señorda ricsi, nisha. Tucui runauna ñucara ricsihuanaungami, ichilla huahuamanda rucu runagama paigunamanda.
					</seg>
					<seg id="b.HEB.8.12" type="verse">
						Perdonaisiqui tucushami paiguna manali rashcaunahua, paiguna ucharashcaunaras mana cuti iyarishachu.
					</seg>
					<seg id="b.HEB.8.13" type="verse">
						Mushuj pactachina shimimanda, Dios mushuj nishaga, ñaupa aj pactachina shimi ña rucu tucushcami. Rucu tucushcaga maucayasha ña chingarinallami.
					</seg>
				</div>
				<div id="b.HEB.9" type="chapter">
					<seg id="b.HEB.9.1" type="verse">
						Cierto pacha ñaupa pactachina shimi Diosta alabana camachishcara charicami, shinallara shu cai pachai tiaj Diosta alabana huasiras.
					</seg>
					<seg id="b.HEB.9.2" type="verse">
						Tabernáculo nishca Diospa huasi casnami aca: Ñaupa partii, Santo Lugar nishcai, velara apiña, mesandi, ricuchina tandandi tianauca.
					</seg>
					<seg id="b.HEB.9.3" type="verse">
						Quipa huayurij llachapa huashai, Santísimo Lugar nishca tiauca.
					</seg>
					<seg id="b.HEB.9.4" type="verse">
						Chihui curihua rashca incienso nishcara rupachina puru tiauca, shinallara curihua quillpashca arca nishca pactachina shimi santo cajón. Cai arca nishca cajombi, maná nishcara huacachina curi puru, Aaromba iñaj caspi vara, shinallara pactachina shimi rumi palaunas tianauca.
					</seg>
					<seg id="b.HEB.9.5" type="verse">
						Arca ahuai ishqui sumaj querubín nishcauna shayanauca, uchamanda pagana lugar nishca arca tapa ahuai. Caigunamanda cuna mana ashcara rimana usharinzhu.
					</seg>
					<seg id="b.HEB.9.6" type="verse">
						Cai tucuiuna casna churashca ajpi, ñaupa parti ucui tucui punzhauna sacerdoteuna icunaun alabana ranaunara rangaj.
					</seg>
					<seg id="b.HEB.9.7" type="verse">
						Randi huasha parti ucui sacerdote atun apulla icun shu cuti caran huatai, shina ashallara yahuar illajga mana icunzhu. Cai yahuarda ricuchinmi, pai quiquinmanda, runauna mana yachasha ucharashcaunamandas.
					</seg>
					<seg id="b.HEB.9.8" type="verse">
						Santo Espíritu caimanda yachachin imasna Santísimo Lugar nishca ucu partima chara mana icuihuajchu aca ñaupa tabernáculo chara shayaullaira.
					</seg>
					<seg id="b.HEB.9.9" type="verse">
						Cai tabernáculo shu cuna horasgama ricuchina cuentami, chihui cuyashcaunara sacrificiounaras ricuchinaunmi, shinajllaira caiguna shina raj runara alichinara mana ushanaunzhu paihua alirana iyaibi.
					</seg>
					<seg id="b.HEB.9.10" type="verse">
						Caigunaga micunaunalla, upinaunalla, huaquin armanaunalla, aicha rangaj mandashca ranaunalla anaun, mushuj tono rana horas pactamunagama churashcaunami.
					</seg>
					<seg id="b.HEB.9.11" type="verse">
						Astaumbas Cristo ña shamushcami, shamuj bendiciongunara cuj sacerdote atun apu. Paihua tabernáculo nishca huasi yali valij, yali sirvij, mana runa maquihua rashca, mana cai mundumandachu aca.
					</seg>
					<seg id="b.HEB.9.12" type="verse">
						Pai shu artilla huiñaigama Santísimo Lugarbi icuca, mana cari chivo yahuarhua, mana huagra huahua yahuarhuas, astaun paihua quiquin yahuarhua icuca, shina rasha almaunara huiñai huiñaigama randica.
					</seg>
					<seg id="b.HEB.9.13" type="verse">
						Huagra yahuar, cari chivo yahuar, malta huarmi huagra ushpas, irus runauna ahuai chausishca asha chicanyachisha aichara pichangaj,
					</seg>
					<seg id="b.HEB.9.14" type="verse">
						¿imasna mas Cristo yahuar yali pactanga canguna iyaira pichangaj huañushca ranaunamanda, canguna causaj Diosta sirvingaj? Cristoga huiñai duraj Espiritumanda paulara ucha illajlla Diosma ricuchica.
					</seg>
					<seg id="b.HEB.9.15" type="verse">
						Shinajpi chimanda, Cristo shu mushuj pactachina shimira alichij tucun, pai huañushca ajpi ñaupa pactachina shimimanda ucharashcaunara perdonangaj, cayashca runauna cushca shimii rimashca huiñai causaira apinauchu.
					</seg>
					<seg id="b.HEB.9.16" type="verse">
						Testamento nishca pactachina quillca tiajpi, dueño huañuna anga chi quillca valij tucuncaj.
					</seg>
					<seg id="b.HEB.9.17" type="verse">
						Testamento quillcaga dueño huañushca huasha valinmi, astaun mana valinzhu dueño chara causaullaira.
					</seg>
					<seg id="b.HEB.9.18" type="verse">
						Chiraigumanda ñaupa pactachina shimis mana yahuar illaj cushcachu aca.
					</seg>
					<seg id="b.HEB.9.19" type="verse">
						Moisesga tucui mandashca shimiunara tucui runaunama rimashca huasha, huagra yahuarda cari chivo yahuardas apisha, yacuhua, puca illmahua, chausina pangaunahuas, quiquin quillcara shinallara tucui runaunaras chausica,
					</seg>
					<seg id="b.HEB.9.20" type="verse">
						casna nisha: Caiga Dios cangunama mandashca pactachina shimi alichina yahuarmi.
					</seg>
					<seg id="b.HEB.9.21" type="verse">
						Maspas, Moisés tabernáculo huasiras tucui sirvina vasounaras shinallarami yahuarhua chausica.
					</seg>
					<seg id="b.HEB.9.22" type="verse">
						Ley shimii ñaca tucuira yahuarhua pichashcami. Yahuar mana talirijpi, uchara mana perdonashcachu.
					</seg>
					<seg id="b.HEB.9.23" type="verse">
						Ministiricami ahua pachai tiaj ricuchijgunara casna sacrificiounahua pichai tucungaj, astaun quiquin ahua pachai tiajgunaga yali valij sacrificiounara ministinauca.
					</seg>
					<seg id="b.HEB.9.24" type="verse">
						Cristoga mana icucachu maquihua rashca Diosta alabana huasii, chiga cierto aj huasimanda ricuchijlla aca, astaumbas quiquin ahua pachai icuca, paulara ñucanchimanda Diospa ñaupajpi cuna ricuchingaj.
					</seg>
					<seg id="b.HEB.9.25" type="verse">
						Maspas, mana ashca cuti paulara cungaj icucachu, imasna caran huatai sacerdote atun apu Santísimo Lugarbi icun shujpa yahuarhua.
					</seg>
					<seg id="b.HEB.9.26" type="verse">
						Mana shina ajpi ministirinmaca Cristo ashca cuti tormendarina, mundu callarinamanda pacha; astaun cunaga tiempouna pactariushcai, paillarara shu cutilla cuca huiñaigama, pai quiquinllarara sacrificiora cuenta cungaj uchara quichungaj.
					</seg>
					<seg id="b.HEB.9.27" type="verse">
						Imasna runaunama cushcami shu cutilla huañungaj, chihuasha taripai tucungaj,
					</seg>
					<seg id="b.HEB.9.28" type="verse">
						shinallarami Cristo shu cutilla cushca aca ashcauna ucharashcaunamanda. Chihuasha cutillara ricuringami, mana ucharaigumanda, astaun paita chapaugunara quishpichingaj.
					</seg>
				</div>
				<div id="b.HEB.10" type="chapter">
					<seg id="b.HEB.10.1" type="verse">
						Ley mandashca shimiga shamuj bendicionguna almallara charin, astaun paiguna quiquin ricurinara mana charinzhu. Chiraigumanda cai ley shimi caran huatai cuti rashca sacrificiounahua shamujgunara mana imahoraspas alichinara ushanzhu.
					</seg>
					<seg id="b.HEB.10.2" type="verse">
						Mana shina ajpiga cai sacrificiounara cungaj ña tucurinmaca, casna rasha alabajguna shu cuti pichashca asha, ucha iyaira ña mana charinaunmaca.
					</seg>
					<seg id="b.HEB.10.3" type="verse">
						Randi cai sacrificiounaiga, caran huata ucharashcaunara cuti iyarinaun,
					</seg>
					<seg id="b.HEB.10.4" type="verse">
						cari huagra cari chivo yahuarga ucharashcaunara quichunara mana ushashcaraigumanda.
					</seg>
					<seg id="b.HEB.10.5" type="verse">
						Chiraigumanda pai mundui icusha, nin: Sacrificioras cuyashcaras mana munacangui, randi aichara ñucajta alichishcangui.
					</seg>
					<seg id="b.HEB.10.6" type="verse">
						Rupachishca sacrificiouna, uchamanda pagashcaunas canda mana cushiyachinauca.
					</seg>
					<seg id="b.HEB.10.7" type="verse">
						Shinajpi nicani: Ñuca shamunimi, O Dios, camba munaira rangaj, imasna quillcai ñucamanda quillcashcasna.
					</seg>
					<seg id="b.HEB.10.8" type="verse">
						Ñaupa nisha: Sacrificioras, cuyashcaras, rupachishcaunaras, uchamanda pagashcaunaras mana munacangui, canda mana cushiyachinauca, cai tucuira ley shimi mandashcasna cushca ajpi,
					</seg>
					<seg id="b.HEB.10.9" type="verse">
						shinallara huasha nica: Shamunimi, O Dios, camba munaira rangaj; pai ñaupa ajta anzhuchin, puchucai ajta icuchingaj.
					</seg>
					<seg id="b.HEB.10.10" type="verse">
						Cai munaibiga, ñucanchi chicanyachishca manchi, Jesucristo aicha shu cutilla cushcaraigu huiñai huiñaigama.
					</seg>
					<seg id="b.HEB.10.11" type="verse">
						Cierto pacha tucui sacerdote caran punzha sirvisha, ashca cuti shina sacrificiounara rasha tiaunmi. Casna sacrificiounaga imahoraspas mana ushanaun ucharashcaunara quichungaj.
					</seg>
					<seg id="b.HEB.10.12" type="verse">
						Randi Cristo shu sacrificiollara ucharashcaunamanda, shu cutilla huiñai huiñaigama rashca huasha, ña tiarishcami Diospa ali maqui partima.
					</seg>
					<seg id="b.HEB.10.13" type="verse">
						Chimanda ñaupajma chapaun Dios tucui paita chijnijgunara paihua chaqui ucui churanagama.
					</seg>
					<seg id="b.HEB.10.14" type="verse">
						Paiga shu sacrificiollahua chicanyachishcaunara huiñaigama alichicami.
					</seg>
					<seg id="b.HEB.10.15" type="verse">
						Caillarara Santo Espíritu ñucanchira ricuchin, casna nisha:
					</seg>
					<seg id="b.HEB.10.16" type="verse">
						Caimi ñuca pactachina shimi paigunahua, chi punzhauna pasashca huasha, Señor nin: Ñuca ley shimiunara paiguna shungüi churasha, paiguna iyaibi quillcasha.
					</seg>
					<seg id="b.HEB.10.17" type="verse">
						Chita rimashca huasha nin: Paiguna ucharashcaunara, paiguna manali rashcaunaras imahoraspas mana cuti iyaríshachu.
					</seg>
					<seg id="b.HEB.10.18" type="verse">
						Shinajpi caigunara ña perdonashca ajpi, uchamanda mas sacrificio mana tianzhu.
					</seg>
					<seg id="b.HEB.10.19" type="verse">
						Shinajllaira uquiuna, lugarda charinchi Santísimo Lugarbi icungaj Jesucristo yahuarmanda,
					</seg>
					<seg id="b.HEB.10.20" type="verse">
						mushuj causaj ñambillara, pai ñucanchijta pascashca, huayurij llachapara pasasha, caimi paihua aicha.
					</seg>
					<seg id="b.HEB.10.21" type="verse">
						Shinallara ñucanchi shu atun sacerdote Diospa huasi ahuai charisha,
					</seg>
					<seg id="b.HEB.10.22" type="verse">
						mayanllayamushunchi, ali shunguhua, ali shinzhi quirinahua, shungumanda manali iyaira pichashca, aichara ali chuya yacuhua maillashca.
					</seg>
					<seg id="b.HEB.10.23" type="verse">
						Ñucanchi chapana shimira shinzhira huacachishun, mana cuyurisha, shimira cuj Diosta quirihuaj ashcamanda.
					</seg>
					<seg id="b.HEB.10.24" type="verse">
						Ñucanchipura parijumanda iyarishunchi, mas mas llaquinaungaj alirangajpas yanapanausha;
					</seg>
					<seg id="b.HEB.10.25" type="verse">
						ñucanchi tandarimunara mana saquisha, huaquinguna rashcasna, astaun animarisha rimanausha, shinallara mas mas casna rasha canguna Cristo shamuna punzha mayanllayashcara ricusha.
					</seg>
					<seg id="b.HEB.10.26" type="verse">
						Ñucanchiga quiquin munaimanda uchara rasha cierto shimira uyashca huasha, sacrificio ña mana tianzhu uchamanda,
					</seg>
					<seg id="b.HEB.10.27" type="verse">
						astaun taripanas rupachina ninas Dioshua piñaríjgunara manzhanaita chapanaunmi nillpungaj.
					</seg>
					<seg id="b.HEB.10.28" type="verse">
						Moisés cushca ley shimira paquij runas, ishqui quinsa ricujguna rimanaupi, ursamanda huañunami.
					</seg>
					<seg id="b.HEB.10.29" type="verse">
						¿Manzhu yali livachihuaj anga maican runa, Diospa Churira aitaj, pactachina shimira valichij yahuarda, paita pichaj yahuarda, irusmi nisha rimaj, gracia nishca ali iyaira cuj Espiritura camij?
					</seg>
					<seg id="b.HEB.10.30" type="verse">
						Casna nisha rimaj Señorda ricsinchi: Cutipana ñucajmi, ñucallara pagashami, Señor nin. Cuti: Señor paihua runaunara taripangami, nin.
					</seg>
					<seg id="b.HEB.10.31" type="verse">
						¡Manzhanaitami causaj Diospa maquiunai urmangaj!
					</seg>
					<seg id="b.HEB.10.32" type="verse">
						Iyarichi ñaupa punzhaunara, imahoras intindichishca huasha ashca macanaunahua tormendaricanguichi.
					</seg>
					<seg id="b.HEB.10.33" type="verse">
						Cierto pacha runauna cangunara manali rimashcaunara tormendachishcaunaras ricunauca, maspas shina tucujgunahua pariju compañajguna tucucanguichi.
					</seg>
					<seg id="b.HEB.10.34" type="verse">
						Shinallara chonda cularbi ishcashcaunahua llaquiricanguichi, canguna charishcaunara quichushcaras cushiyasha ahuantacanguichi, caita yachasha: Ahua pachai yali valij yali duraj cuyashcara charinguichimi.
					</seg>
					<seg id="b.HEB.10.35" type="verse">
						Ama pirdichichu canguna quirina iyaira, cai quirina valij gananara charin.
					</seg>
					<seg id="b.HEB.10.36" type="verse">
						Chapaisiqui shungura ministinguichi, Diospa munaira pactachishca huasha, pai cushca shimira apingaj.
					</seg>
					<seg id="b.HEB.10.37" type="verse">
						Unaillai, shamuna aj shamungami, mana unaiyangachu.
					</seg>
					<seg id="b.HEB.10.38" type="verse">
						Ali runa pai quirishcamanda causangami. Paiga manzharisha voltiarijpiga, ñuca alma paihuajpi mana cushiyangachu.
					</seg>
					<seg id="b.HEB.10.39" type="verse">
						Randi, ñucanchi mana huashama voltiajgunachu anchi, almara pirdingaj; astaun quirijgunami anchi, almara quishpichingaj.
					</seg>
				</div>
				<div id="b.HEB.11" type="chapter">
					<seg id="b.HEB.11.1" type="verse">
						Quirinaga ima chapashcaras cierto apinimi nisha iyanami; mana ricurijtas cierto pacha apingarauni, nisha iyanami.
					</seg>
					<seg id="b.HEB.11.2" type="verse">
						Paiguna quirinamanda, callari tiempoi causajguna ali rimai tucunauca.
					</seg>
					<seg id="b.HEB.11.3" type="verse">
						Ñucanchi quirinamanda, tucui estrellasgunara Dios rimashcamanda rashca ajta intindinchi. Shinajpi ricurijguna mana ricurijgunamanda rashcara quirinchi.
					</seg>
					<seg id="b.HEB.11.4" type="verse">
						Abel, pai quirinamanda shu sacrificiora Diosma cuca, Caimbajmanda yalira. Caimanda pai ali runa nishca aca, Dios Abel cushcaunara ricsisha. Paiga huañushca ashallara, pai quirishcamanda charajmi rimaun.
					</seg>
					<seg id="b.HEB.11.5" type="verse">
						Enoc, pai quirishcamanda ahuama apai tucuca, huañunara ama gustangaj. Mana tuparicachu, Dios paita apashcaraigu. Paita manara apai tucujllaira, Diosta cushiyachishcami paimanda rimashca aca.
					</seg>
					<seg id="b.HEB.11.6" type="verse">
						Quirina illajpiga, mana ushaihuajchu Diosta cushiyachingaj. Ministirinmi Diospajma shamuj runa Dios ajta quiringaj, shinallara Dios paita mascajgunara pagajmi.
					</seg>
					<seg id="b.HEB.11.7" type="verse">
						Noé quirisha, Dios paita chara mana ricurijgunamanda rimajpi, manzhasha shu barco nishcara alichicami, paihua aillura quishpichingaj. Pai casna quirinamanda, Noé mundura causayachica, shina rasha pai quirishcamanda ali causanara apij tucuca.
					</seg>
					<seg id="b.HEB.11.8" type="verse">
						Abraham quirisha, pai cayashca asha, casucami, Dios paita cungaraushca allpama ringaj. Maita rinaras mana yachasha llucshicami.
					</seg>
					<seg id="b.HEB.11.9" type="verse">
						Pai quirisha, carumanda shamuj cuenta, Dios cusha nishca allpai causaca, shujpa allpaisna. Carpa huasiunai causaca Jacobhuas Isachuas, paihua pariju cushca shimira apijguna asha.
					</seg>
					<seg id="b.HEB.11.10" type="verse">
						Rumi ahuai sicachishca llactara chapauca, Dios iyarishca, Dios shayachishca llactara.
					</seg>
					<seg id="b.HEB.11.11" type="verse">
						Sara shinallara, pai quirishcamanda, huahuara mana tupaj ashallara, ursara apica huahuara tupangaj, huahuara pagarichica, yapa rucu ashallara. Sara quirica, imasna shimira cuj Dios pai cushca shimira pactachijmi, nisha.
					</seg>
					<seg id="b.HEB.11.12" type="verse">
						Chiraigumanda, shu ñaca huañuj runamanda ashca miraiguna llucshimunauca, ahua pachai tiaj estrellasguna cuenta, lamar patai tiaj tiyu cuentas.
					</seg>
					<seg id="b.HEB.11.13" type="verse">
						Quirishallara tucui cai runauna huañunaucami, cushca shimira chara mana apishallara. Shinajllaira carumandalla ricunauca, quirinauca, saluranauca, caita nisha: Carumandauna, yanga purijgunallas cai pachai anchi.
					</seg>
					<seg id="b.HEB.11.14" type="verse">
						Casna rimajgunaga pajlla pambai ricuchinaun imasna shu allpara mase anaunmi.
					</seg>
					<seg id="b.HEB.11.15" type="verse">
						Paigunaga paiguna llucshishca llactara iyariushca ashaga, cierto pacha lugarda charinauca tigrangaj.
					</seg>
					<seg id="b.HEB.11.16" type="verse">
						Astaun, paiguna shu yali llactara munanauca, shu ahua pachai tiajta. Chiraigumanda Dios mana pingarinzhu paiguna Dios nishca tucungaj. Paigunajta shu llactara alichishcami.
					</seg>
					<seg id="b.HEB.11.17" type="verse">
						Abraham quirishcaraigumanda, paita camashca horaspi, Isacta cuca sacrificiora rangaj. Cushca shimira apijga paihua sapalla churira cuca.
					</seg>
					<seg id="b.HEB.11.18" type="verse">
						Paita nishca aca: Isacmanda camba miraiguna rimashca anga, nisha.
					</seg>
					<seg id="b.HEB.11.19" type="verse">
						Diosga ushajmi huañushcaunamanda atarichingaj, nisha iyasha, chimanda paihua iyaibi cuti paihua churira chasquicami.
					</seg>
					<seg id="b.HEB.11.20" type="verse">
						Isac quirisha, Jacobdas Esauras bendiciacami, huasha shamungaraugunara ricusha.
					</seg>
					<seg id="b.HEB.11.21" type="verse">
						Jacob quirisha, pai huañuna horas pactarijpi, Josehua caran churiunara bendiciaca, paihua tauna pundai quimirisha, Diosta adoraca.
					</seg>
					<seg id="b.HEB.11.22" type="verse">
						José quirisha, pai huañuna horas pactarijpi, Israelba churiuna Egiptomanda llucshinara rimaca, paihua tulluunara cachañara mandasha rimaca.
					</seg>
					<seg id="b.HEB.11.23" type="verse">
						Quirishcamanda, Moisés pagarimushcai, paihua yayauna paita pacanauca quinsa quilla tupura, paita shu gusto sumaj huahua ashcara ricusha. Rey apu mandashcara mana manzhanaucacbu.
					</seg>
					<seg id="b.HEB.11.24" type="verse">
						Moisés quirishaga, ña rucu runa tucusha, pai Faraomba ushushi churi nisha rimashcara mana munacachu.
					</seg>
					<seg id="b.HEB.11.25" type="verse">
						Uchamanda mana duraj gustanaunai causangaj mana munacachu, randi Diospa runaunahua pariju tormendachi tucungaj yali munacami.
					</seg>
					<seg id="b.HEB.11.26" type="verse">
						Egipto llacta valishcaunamanda yali, Cristohua pariju chijni tucunara munaca. Paganara ricuucami.
					</seg>
					<seg id="b.HEB.11.27" type="verse">
						Moisés quirishaga Egipto llactara saquicami, rey apu piñarishcara mana manzhasha. Mana ricuihuaj Diosta ricushcasna shinzhi tucuca.
					</seg>
					<seg id="b.HEB.11.28" type="verse">
						Pai quirishaga, Pascua istara rarca, yahuarda chausinaras, ñaupa llucshij churira huañuchij ángel paigunara ama liangangaj.
					</seg>
					<seg id="b.HEB.11.29" type="verse">
						Quirishcamanda, Israel runauna Puca Lamarda chimbanauca chaquishca allpai cuenta. Egipto runaunaga casna ranara camasha, yacui chucasha huañunauca.
					</seg>
					<seg id="b.HEB.11.30" type="verse">
						Paiguna quirishcamanda, Jericó llacta quinzhauna urmanauca, runauna canzhis punzhara llacta muyujta purishca huasha.
					</seg>
					<seg id="b.HEB.11.31" type="verse">
						Rahab nishca, shujhua tacarij huarmi, quirisha mana huañucachu mana casujgunahua pariju, ricusha purij runaunara ali shunguhua chasquishcaraigu.
					</seg>
					<seg id="b.HEB.11.32" type="verse">
						¿Imara mas nishachu? Lugar illan rimangaj Gedeón, Barac, Sansón, Jefté, David nishcaunamanda, shinallara Samuelmanda, Diosmanda rimajgunamandas.
					</seg>
					<seg id="b.HEB.11.33" type="verse">
						Caiguna quirishcamanda, llactaunara vencinauca, aliranara ranauca, cushca shimiunara apinauca, león pumauna shimira ishcanauca,
					</seg>
					<seg id="b.HEB.11.34" type="verse">
						huaquinguna atun ninara huañuchinauca, espara quirumanda quishpinauca, irqui ashcamanda ursara apinauca, guerraunai shinzhi tucunauca, carumanda shamuj soldarounara callpachinauca.
					</seg>
					<seg id="b.HEB.11.35" type="verse">
						Huarmiuna paiguna huañushcaunara causarishcamanda apinauca. Shujgunaga tormendachishca anauca, quishpinara mana munasha, yali valij causarinara apingaj.
					</seg>
					<seg id="b.HEB.11.36" type="verse">
						Shujguna burlashca anauca, azutishca anauca, maspas iru huashcahua huatai tucunauca, chonda cularbi ishcai tucunauca.
					</seg>
					<seg id="b.HEB.11.37" type="verse">
						Rumihua shitashca, serruchohua partishca, nanachishca, esparahua huañuchishca anauca. Maitas purinauca, borrego carahua chivo carahuas churarishca, tsuntsuuna, turbarishcauna, tormendachishcauna anauca.
					</seg>
					<seg id="b.HEB.11.38" type="verse">
						Cai samiunamanda mundu mana valijchu aca, runa illashca partiunai urcuunais yanga purinauca, allpa uctunai, rumi uctuunais causasha.
					</seg>
					<seg id="b.HEB.11.39" type="verse">
						Tucui caiguna, paiguna quirishcamanda ali rimai tucushca ashallara, shimi cushcara mana apinaucachu;
					</seg>
					<seg id="b.HEB.11.40" type="verse">
						Dios ñucanchijta yali valijta cusha nisha, ñucanchi chara illajllaira paiguna ama sumajyachi tucungaj.
					</seg>
				</div>
				<div id="b.HEB.12" type="chapter">
					<seg id="b.HEB.12.1" type="verse">
						Chimanda ñucanchis casna atun monton ricujgunara charisha ñucanchi muyujta, tucui llashajtas, ñucanchira arcaj ucharas saquishunchi, ahuantasha ñucanchi callpanai callpashunchi.
					</seg>
					<seg id="b.HEB.12.2" type="verse">
						Jesusta ricushun, pai ñucanchi quirinara iñachij, ñucanchi quirinara pactachij. Paiga paihua ñaupajpi tiaj cushira ricusha, cruzpi tormendarica, pingarinara pishiyachica, chihuasha Diospa tiarina ali maqui partii tiaricami.
					</seg>
					<seg id="b.HEB.12.3" type="verse">
						Paita iyarichi, imasna uchayuj runauna ashca chijnishcahua tormendarica, canguna alma ama sambayasha desmayangaj.
					</seg>
					<seg id="b.HEB.12.4" type="verse">
						Cangunaga chara yahuarda talinagama mana ahuantashcanguichichu uchahua macanausha.
					</seg>
					<seg id="b.HEB.12.5" type="verse">
						Cungarishcanguichimi caí camachina shimira, cangunara churiunasna rimashcara: Ñuca churi, nisha, ama pishi valichingui Señor piñashcara, ama desmayaichu imahoras pai canda piñasha rimajpi.
					</seg>
					<seg id="b.HEB.12.6" type="verse">
						Señorga pai llaquishca runara livachin, tucui pai chasquishca churira azutin.
					</seg>
					<seg id="b.HEB.12.7" type="verse">
						Cangunaga Dios livachishcara ahuantajpi, Dios cangunara churiuna cuenta apin. ¿Maican churirara yaya mana livachin?
					</seg>
					<seg id="b.HEB.12.8" type="verse">
						Cangunara mana livachisha saquijpl tucui churiunara livachishcasna, shinajpi yanga huachashca huahuauna anguichi, mana cierto churiuna.
					</seg>
					<seg id="b.HEB.12.9" type="verse">
						Maspas, ñucanchi cai pachai tiaj yayaunara charicanchi, paiguna ñucanchira Hvachihuanauca, ñucanchi paigunara manzhacanchi. ¿Imarashara mana espirituuna Yayara mas mas uyashun, uyasha causashun?
					</seg>
					<seg id="b.HEB.12.10" type="verse">
						Chiguna cierto pacha ansa punzhaunara Uvachihuanauca paiguna munashcasna, astaun cai Yayaga ñucanchira Uvachihuanmi ñucanchi ali tucungaj, ñucanchi paisna chuya shunguyuj tucungaj.
					</seg>
					<seg id="b.HEB.12.11" type="verse">
						Ciertomi mana ima livachinas chi ratollaira cushiyachin, astaun llaquirichin. Shinajllaira huasha, ganas ali causanara cungami uyajgunama.
					</seg>
					<seg id="b.HEB.12.12" type="verse">
						Shinajpi urmashca maquiunara atarichichi, irqui cunguri mucuunara shinzhiyachichi.
					</seg>
					<seg id="b.HEB.12.13" type="verse">
						Dirichu ñambiunara raichi canguna chaquiuna puringaj, anga chaqui purij ñambimanda ama anzhurichu, astaun aliyashca achu.
					</seg>
					<seg id="b.HEB.12.14" type="verse">
						Cushi shungura charichi tucui runaunahua, chuyaj shunguras. Cai illajga pi runas Señorda mana ricungachu.
					</seg>
					<seg id="b.HEB.12.15" type="verse">
						Ali ricuichi maicans Diospa gracia ali iyaimanda ama anzhuringaj, ima ayaj shungus iñajpis cangunara arcangaj, ashcaunara chimanda huajlichingaj.
					</seg>
					<seg id="b.HEB.12.16" type="verse">
						Ali cuiraichi shu tacarij runa ama tiangaj cangunahua, shu manalirajpas, Esaú cuenta, pai shu micunamandalla paihua ñaupa aj churi dirichura catuca.
					</seg>
					<seg id="b.HEB.12.17" type="verse">
						Canguna ña yachanguichi imasna pai huasha horas bendicionda apisha nisha rashallara, mana munashcachu aca, pai arrepentiringaj mana lugar tiacachu, pai huacasha mascajpis.
					</seg>
					<seg id="b.HEB.12.18" type="verse">
						Ninahua rupaj llanganalla urcuma mana pactamushcanguichichu, shinallara landu tu tamas, rayounamas mana shamushcanguichichu.
					</seg>
					<seg id="b.HEB.12.19" type="verse">
						Cormeta uyarishcamas, rimaj shimimas mana shamushcanguichichu, chi shimi casna manzhanaita ajpi uyajguna ama cuti uyarichu, nisha mañanauca.
					</seg>
					<seg id="b.HEB.12.20" type="verse">
						Shimi mandashcara mana ushanaucachu ahuantangaj: Ima huagra ashas urcuma pactajpi, rumihua shitai tucuchu, lanzahua tucsishca achu, nisha.
					</seg>
					<seg id="b.HEB.12.21" type="verse">
						Urcura ricuna manzhanaita ajpi, Moisés nica: Chucchusha manzhaunimi.
					</seg>
					<seg id="b.HEB.12.22" type="verse">
						Astaumbas Sión nishca urcuma shamushcanguichi, causaj Diospa llactama, ahua pacha Jerusalén nishcama, ashca huaranga angelguna montonmas.
					</seg>
					<seg id="b.HEB.12.23" type="verse">
						Shamushcanguichi ahua pachai quillcashca ñaupa llucshij churiuna tandarinama, shinallara tucuira taripaj Diosma, ali runauna espirituunama, ña alichishcauna.
					</seg>
					<seg id="b.HEB.12.24" type="verse">
						Shamushcanguichi Jesusma, mushuj pactachina shimira Alichijma, paihua chausishca yahuarmas, Abelbajmanda yalira rimaj.
					</seg>
					<seg id="b.HEB.12.25" type="verse">
						Ricuichi rimajta ama ichungaj. Cai pachai camachijta mana casujguna mana quishpijpiga, maspas mana quishpishunzhu ñucanchi, ahua pachamanda rimajta mana casusha.
					</seg>
					<seg id="b.HEB.12.26" type="verse">
						Paihua shimi chi ñaupa horas cai pachara cuyuchica, randi cuna shimira cushcami nisha: Cutillara ñuca cuyuchishami mana cai pachallara, astaumbas ahua pacharas.
					</seg>
					<seg id="b.HEB.12.27" type="verse">
						Cai shimi, Cutillara, nisha, tucui cuyurijgunara anzhuchinara riman, rashcauna cuenta, mana cuyurinaunalla saquirinauchu.
					</seg>
					<seg id="b.HEB.12.28" type="verse">
						Shinajllaira ñucanchi shu mana cuyurihuaj mandana pachara chasquisha, Diosta agrasishunchi, chimanda Diosta sirvishunchi, paita cushiyachisha ali llaquij ali manzhaj shunguhua.
					</seg>
					<seg id="b.HEB.12.29" type="verse">
						Ñucanchi Diosga shu rupachij nina cuentami.
					</seg>
				</div>
				<div id="b.HEB.13" type="chapter">
					<seg id="b.HEB.13.1" type="verse">
						Uquipurasna llaquinausha tiaichi. 2 Pasiajgunara cuirangaj ama cungaringuichi. Huaquinguna pasiajgunara chasquisha, mana yachashallara, angelgunara chasquinaucami.
					</seg>
					<seg id="b.HEB.13.3" type="verse">
						Chonda cularbi ishcariajgunara iyarichi, canguna paigunahua pariju ishcarishca cuenta; shinallara tormendachishcaunaras iyarichi, cangunas aichai tiajguna asha.
					</seg>
					<seg id="b.HEB.13.4" type="verse">
						Tucui cangunahua, casarana ali apishca achu, caitus uchalina illaj. Shujhua tacarijgunaras, shujpa huarmira apijgunaras Dios taripangami.
					</seg>
					<seg id="b.HEB.13.5" type="verse">
						Ama cullquira llaquichichu; canguna cuna horas charishcaunahua cushi tucuichi. Dios casna nica: Canda mana cungarishachu, mana saquishachu.
					</seg>
					<seg id="b.HEB.13.6" type="verse">
						Shinajpi cushi shunguhua rimanara ushanchi: Señor ñucara yanapaj mi. Mana manzhashachu runa ñucara imara rasha nijpis.
					</seg>
					<seg id="b.HEB.13.7" type="verse">
						Cangunara cuirajgunara ama cungarichichu, Diospa shimira cangunara rimajguna ajpi. Paiguna causana tupura iyarichi, paiguna quirinara catirichi.
					</seg>
					<seg id="b.HEB.13.8" type="verse">
						Jesucristo shinallarami, cainas, cunas, huiñaigamas.
					</seg>
					<seg id="b.HEB.13.9" type="verse">
						Ama apai tucuichichu ima yanga mana iyaihuaj yachachishcaunahua. Valinmi gracia nishca ali iyaihua shungura shinzhiy achingaj, mana aichara car ana camachishcaunahuas, chigunaga mana imahoraspas yanapanauca paigunara catijgunara.
					</seg>
					<seg id="b.HEB.13.10" type="verse">
						Ñucanchi shu altar nishca sacrificio mesara charinchi, tabernáculo huasii sirvijgunaga chimanda mana ushanaun micunara.
					</seg>
					<seg id="b.HEB.13.11" type="verse">
						Sacerdote atun apu sacrificiora rasha, huagrauna yahuarda Diosta alabana huasii icuchisha ucharashcaraigumanda, sacrificio aichara llactamanda canzhai rupachishcami.
					</seg>
					<seg id="b.HEB.13.12" type="verse">
						Shinallara Jesús runaunara chicanyachingaj paihua quiquin yahuarhua, pungumanda canzhai tormendarica.
					</seg>
					<seg id="b.HEB.13.13" type="verse">
						Llucshingaichi paihuajma, llactamanda canzhama, paita chijnishcara apasha.
					</seg>
					<seg id="b.HEB.13.14" type="verse">
						Caibiga shu durana llactara mana charinchichu, astaun huasha shamujta mascaunchi.
					</seg>
					<seg id="b.HEB.13.15" type="verse">
						Shinasha, tucui horas paimanda alabana sacrificiora Diosta cushunchi, ñucanchi shimihua paihua shutira rimasha.
					</seg>
					<seg id="b.HEB.13.16" type="verse">
						Ali ranaras yanapanaunaras ama cungarichichu. Casna sacrificiounahua Dios cushiyanmi.
					</seg>
					<seg id="b.HEB.13.17" type="verse">
						Cangunara cuirajgunara uyaichi, paigunara casuichi. Paiguna ricusha cuiranaun canguna almaunara, imasna paiguna cangunamanda Diosta rimana anaunga. Caita cushihua ranara munanaun, mana piñarinahua, caiga cangunama mana valinzhu.
					</seg>
					<seg id="b.HEB.13.18" type="verse">
						Ñucanchimanda mañaichi. Ñucanchi ali rana iyaira charinchimi nisha iyaunchi, tucuibi alirasha causangaj munasha.
					</seg>
					<seg id="b.HEB.13.19" type="verse">
						Maspas cangunara rugauni, ñucamanda mañaichi, nisha, ñuca uctalla cangunajma cuti shamungaj.
					</seg>
					<seg id="b.HEB.13.20" type="verse">
						Cushi shungura cuj Dios, ñucanchi Señor Jesucristora huañushcaunamanda causachij, borregounara atun Cuiraj huiñaigama duraj pactachina shimi yahuarmanda,
					</seg>
					<seg id="b.HEB.13.21" type="verse">
						cangunara alichichu tucui ali ranaunai pai munashcara rangaj, pai ali munashca tupura cangunajpi rausha Jesucristomanda, paiga ali sumaj tucuchu huiñai huiñaigama. Amen.
					</seg>
					<seg id="b.HEB.13.22" type="verse">
						Cangunara rugauni, uquiuna, cai camachishca shimira uyaichi, ansahuallara cangunama quillcashcani.
					</seg>
					<seg id="b.HEB.13.23" type="verse">
						Yachaichi, ñucanchi uqui Timoteo ña llushpirishcami. Pai uctalla shamujpi, pariju shamushun cangunara ricungaj.
					</seg>
					<seg id="b.HEB.13.24" type="verse">
						Tucui cangunara cuirajgunara saluraichi, tucui quirijgunandi. Italia llactamanda ajguna cangunara saluranaun.
					</seg>
					<seg id="b.HEB.13.25" type="verse">
						Gracia nishca ali iyai tucui cangunahua tiachu. Amen.
					</seg>
				</div>
			</div>
			<div id="b.JAM" type="book">
				<div id="b.JAM.1" type="chapter">
					<seg id="b.JAM.1.1" type="verse">
						Ñuca, Santiago, Diosta Señor Jesucristoras sirvij asha, judioguna chunga ishqui ailluuna chausirishcaunama salurasha quillcauni.
					</seg>
					<seg id="b.JAM.1.2" type="verse">
						Ñuca uquiuna, canguna caran tono camanai urmajpi, cushimi ani nisha iyanguichi.
					</seg>
					<seg id="b.JAM.1.3" type="verse">
						Caita yachasha imasna canguna quirinara camashca asha, ali ahuantana iyaira cungami.
					</seg>
					<seg id="b.JAM.1.4" type="verse">
						Shinallara lugarda cunguichi cai ali ahuantana iyai pactarichu, canguna pactajta ali iyaiyuj tucungaj imaras mana pishisha.
					</seg>
					<seg id="b.JAM.1.5" type="verse">
						Cangunamanda maicambas ali iyaira pishisha, Diosta mañachu. Dios tucuigunama pactajta cunmi, mana mitsasha. Paima cushca anga.
					</seg>
					<seg id="b.JAM.1.6" type="verse">
						Astaun, ali quirinahua mañai, mana ima quirinais pishisha. Maican runas mana ali quirisha, lamar atun tsajlas cuenta tucun, huaira caran partima apashca.
					</seg>
					<seg id="b.JAM.1.7" type="verse">
						Casna runa ama iyachu imaras Diosmanda apingaj.
					</seg>
					<seg id="b.JAM.1.8" type="verse">
						Ishqui iyaiyuj runa tucui pai rashcaunai yapa turcarisiqui.
					</seg>
					<seg id="b.JAM.1.9" type="verse">
						Mana charij uqui cushiyachu pai ahuayashcai.
					</seg>
					<seg id="b.JAM.1.10" type="verse">
						Charij uquiga cushiyachu pai ichillayashcai. Pai quihua sisa cuenta pasangami.
					</seg>
					<seg id="b.JAM.1.11" type="verse">
						Imasna indi llucshimujpi rupai tucujpi, quihua chaquirin, paihua sisa urman, paihua sumaj ricurina chingarin, shinallarami charij runa huañuringamí pai tucui rashcaunai.
					</seg>
					<seg id="b.JAM.1.12" type="verse">
						Cushimi tentacionda ahuantaj runa. Camanara vencishca huasha, causana llaitura apinga. Cai llaitura Dios paita 11aquijgunama cusha nishcami.
					</seg>
					<seg id="b.JAM.1.13" type="verse">
						Imahoras shu runa tentai tucusha, ama nichu Diosmanda tentashca mani, nisha. Dios mana ushanzhu manalihua tentai tucungaj, maspas pai mana pitas tentanzhu.
					</seg>
					<seg id="b.JAM.1.14" type="verse">
						Astaun shu runa tentai tucujpi, paihua quiquin ucha munaimanda aisai tucunmi, umachishca tucunmi.
					</seg>
					<seg id="b.JAM.1.15" type="verse">
						Shinajpi ucha munai, huahuara tupashca huasha, uchara pagarichin. Uchaga pactarijpi huañuira pagarichin.
					</seg>
					<seg id="b.JAM.1.16" type="verse">
						Ñuca llaquishca uquiuna, ama umachichichu.
					</seg>
					<seg id="b.JAM.1.17" type="verse">
						Tucui ali cuyana, tucui ali sumaj cuyashca ahuamanda irgumun estellasgunara raj Yayamanda. Paihuajpi turcarinas, llanduyanas illan.
					</seg>
					<seg id="b.JAM.1.18" type="verse">
						Paiga paihua quiquin munaimanda ñucanchira pagarichica paihua cierto shimimanda, ñucanchi pai tucui iñachishcaunamanda ñaupa punda pucujguna cuenta tucungaj.
					</seg>
					<seg id="b.JAM.1.19" type="verse">
						Caimanda, ñuca llaquishca uquiuna, tucui runa puruntu achu uyangaj, randi rimangaj piñaringajpas unaiyaj achu.
					</seg>
					<seg id="b.JAM.1.20" type="verse">
						Runa piñarinaga Diospa ali ranara mana ranzhu.
					</seg>
					<seg id="b.JAM.1.21" type="verse">
						Chiraigumanda tucui irus ranaunaras yaparij manali ranaunaras ichusha, canguna iyaibi tarpushca shimira apinguichi manso shunguhua. Caimi canguna almara quishpichinara ushan.
					</seg>
					<seg id="b.JAM.1.22" type="verse">
						Uyashca shimira pactachijguna tucuichi, ama uyajgunalla, cangunallara umachisha.
					</seg>
					<seg id="b.JAM.1.23" type="verse">
						Maicambas cai shimira uyashallara, mana raushas, shu espejoi ricuj runa cuenta tucun, paihua quiquin ñahuira ricusha.
					</seg>
					<seg id="b.JAM.1.24" type="verse">
						Paulara ricun, randi rishca huasha uctalla imasna ashcaras cungarin.
					</seg>
					<seg id="b.JAM.1.25" type="verse">
						Astaun maicambas liuriyachina ali ley shimii ricusha, catisha, mana cungarisha uyaj ajpi, astaun alira raj, casna runaga cushi tucungami pai tucui rashcaunai.
					</seg>
					<seg id="b.JAM.1.26" type="verse">
						Maican runas cangunamanda, Diosta quirij ani nisha iyasha, shinajllaira paihua callura mana arcajpi, paulara umachiun, pai Diosta quirina mana valinzhu.
					</seg>
					<seg id="b.JAM.1.27" type="verse">
						Dios Yaya ñaupajpi ali cierto quirina, mana imas huajlishcahua, caimi: huaccha huahuaunajpi huaccha huarmiunajpis pasiai rinami paiguna llaquiriushcai, shinallara dueñora mundumanda ima huajlinamandas huacachingaj.
					</seg>
				</div>
				<div id="b.JAM.2" type="chapter">
					<seg id="b.JAM.2.1" type="verse">
						Ñuca uquiuna, canguna ñucanchi sumaj Señor Jesucristoi quiriushcai, charij gunahua mana charíjgunahua ama chican tonora raichichu.
					</seg>
					<seg id="b.JAM.2.2" type="verse">
						Shu charij runa ali curi sortiashua, ali valij churanaras churarij, canguna tandarinama icujpi, shinallara shu irus tsuntsu churanara churarij runa icujpi,
					</seg>
					<seg id="b.JAM.2.3" type="verse">
						canguna valij churarijta cushihua ricusha, paita nijpi: Tiaripai cai ali tiarinai, randi tsuntsu churarijta: Chillai shayari, mana shinashaga, ñuca chaqui paltana banco rayai tiari, nijpi,
					</seg>
					<seg id="b.JAM.2.4" type="verse">
						¿Manzhu casna rasha, cangunapura runaunara chicanyachinguichi? Shinallara ¿manzhu manali iyaihua taripajguna tucushcanguichi?
					</seg>
					<seg id="b.JAM.2.5" type="verse">
						Uyaichi, ñuca llaquishca uquiuna, ¿manzhu Dios cai pachai tiaj mana charijgunara ajllaca, paiguna quirinahua charij tucungaj, ahua pachara apijguna tucungaj, Dios paita llaquijgunama cusha nishcara?
					</seg>
					<seg id="b.JAM.2.6" type="verse">
						Cangunaga tsuntsu runara pingachishcanguichi. Charijgunaga, ¿manzhu caiguna cangunara tormendachijguna? ¿manzhu caiguna cangunara apuuna ñaupajma aisachijguna?
					</seg>
					<seg id="b.JAM.2.7" type="verse">
						¿Manzhu caiguna cangunara cushca ali valij shutira irusta camisha rimanaun?
					</seg>
					<seg id="b.JAM.2.8" type="verse">
						Canguna cierto pacha yapa valij mandashca shimira pactachisha, Quillcai quillcashcasna: Shu runara llaquina mangui can quiquinllara llaquishcasna, nisha; alimi raungui.
					</seg>
					<seg id="b.JAM.2.9" type="verse">
						Astaun runaunara chicanyachisha, uchara raunguichi, ley shimimanda causayujguna tucunguichi, ley shimira paquijgunasna.
					</seg>
					<seg id="b.JAM.2.10" type="verse">
						Maicans tucui ley shimira pactachij asha, randi shu mandashcallara mana pactachisha, pai tucui cai shimiunamanda causayuj tucun.
					</seg>
					<seg id="b.JAM.2.11" type="verse">
						Chi ama shujgunahua tacaringuichi nisha nij shinallara ama huañuchinguichu nisha nij aca. Shinajpi can mana shujgunahua tacariushallara randi shujta huañuchisha, can ley shimira paquij tucushcangui.
					</seg>
					<seg id="b.JAM.2.12" type="verse">
						Liuriyachina ley shimimanda taripanauna asha, casna nisha rimaichi, casna raichi.
					</seg>
					<seg id="b.JAM.2.13" type="verse">
						Maicans llaquina illaj taripasha, paihuas llaquina illaj taripai tucunga. Llaquina taripanara vencin.
					</seg>
					<seg id="b.JAM.2.14" type="verse">
						Ñuca uquiuna, shu runa quirinara charinimi nisha nij, shinajllaira ali ranaunara mana rajpi, ¿imajta valin? ¿chi sami quirina paita quishpichinara ushanzhuiri?
					</seg>
					<seg id="b.JAM.2.15" type="verse">
						Shu uqui shu pañi llushti ajpi, caran punzha micunara ministijpis,
					</seg>
					<seg id="b.JAM.2.16" type="verse">
						cangunamanda shuj paita: Cushihua ri, rupajyai, amijta micui nijpi, shinajllaira ima aicha ministishcaras mana cujpi, ¿imajta valin?
					</seg>
					<seg id="b.JAM.2.17" type="verse">
						Shinallarami quirina sapalla asha, ali ranauna illajpi, paulara huañushcami.
					</seg>
					<seg id="b.JAM.2.18" type="verse">
						Shu runa ñinga: Can quirinara charingui, ñucaga ali ranaunara charinimi, nisha. Shina rimajpi, camba alirana illaj quirinara ricuchihuai, randi ñuca ali rashcaunamanda ñuca quirinara canda ricuchisha.
					</seg>
					<seg id="b.JAM.2.19" type="verse">
						Can Dios shujlla ashcara quiringui. Alira quiringuimi, supaiunas shinallara quirinaun, chucchunaun.
					</seg>
					<seg id="b.JAM.2.20" type="verse">
						¿Yachasha ningui, upa runa, imasna cai sami quirina ali ranauna illajpi huañushcami?
					</seg>
					<seg id="b.JAM.2.21" type="verse">
						Ñucanchi yaya Abrahamga, ¿manzhu ali rashcaunamanda ali tucuca, paihua churi Isacta ricuchijpi altar nishca sacrificio rana rumi ahuai?
					</seg>
					<seg id="b.JAM.2.22" type="verse">
						¿Manzhu ricungui imasna paihua quirina ali rashcaunahua pariju tiauca, shinallara ali rashcaunamanda paihua quirina pactajta tucuca?
					</seg>
					<seg id="b.JAM.2.23" type="verse">
						Shinallara Quillcai quillcashca pactarica, casna nisha: Abraham Diosta quirica, shinamanda pai ali tucuca shinallara Diospa amigo nishca aca.
					</seg>
					<seg id="b.JAM.2.24" type="verse">
						Shinajpi ricunguichi imasna shu runa ali rashcaunahua ali tucun, mana quirinamandalla.
					</seg>
					<seg id="b.JAM.2.25" type="verse">
						Shinallara, ¿manzhu Rahab nishca tacarisiqui huarmi pai ali rashcaunamanda ali tucuca, imahoras ricuj runaunara apica, shu nambira cachaca?
					</seg>
					<seg id="b.JAM.2.26" type="verse">
						Imasna runa aicha alma illajpi huañushcami, shinallara quirinas ali ranauna illajpi huañushcami.
					</seg>
				</div>
				<div id="b.JAM.3" type="chapter">
					<seg id="b.JAM.3.1" type="verse">
						Ñuca uquiuna, cangunamanda ama ashca yachachijguna tucunguichichu. Yachanguichi imasna ñucanchi yachachijguna mas causayachishca tucushun.
					</seg>
					<seg id="b.JAM.3.2" type="verse">
						Tucui ñucanchi caran cuti pandanchi. Maicans shimihua mana pandajpi, pactajta runa anga, shinallara tucui paihua aichara mandanara ushan.
					</seg>
					<seg id="b.JAM.3.3" type="verse">
						Caballo shimii ñucanchi irura amulichinchi pai ñucanchira casungaj, shina rasha paihua entero aichara mandanchi.
					</seg>
					<seg id="b.JAM.3.4" type="verse">
						Atun barcounara iyarichi. Atun ashallara, shinzhi huairahua apai tucushas, shu ichilla cahuinallahua muyuchishcami, pushaj dueño maima rinara munajpis.
					</seg>
					<seg id="b.JAM.3.5" type="verse">
						Shinallara, runa callu ichilla aichahuami, randi atun sami rimanara riman. Iyarichi imasna ansalla nina ashca atun sachara sindichin.
					</seg>
					<seg id="b.JAM.3.6" type="verse">
						Runa callu shu nina cuentami, ashca manali rimaisiqui. Calluga ñucanchi aichai tiausha, entero aichara irushua tinichin. Nina cuenta, callu tucui causaira sindichin, paulara ucupachamanda sindichishcami.
					</seg>
					<seg id="b.JAM.3.7" type="verse">
						Tucui sami aichara, pishcuras, machacuiras, lamarbi tiau aichahuaras uyuhuaihuajmi, shinallara runauna paigunara uyuhuashcami.
					</seg>
					<seg id="b.JAM.3.8" type="verse">
						Randi, mana pihuas callura uyuhuanara ushan. Calluga manali asha, mana arcaihuajchu, huañuchina ambihua undashcami.
					</seg>
					<seg id="b.JAM.3.9" type="verse">
						Ñucanchi calluhua Dios Yayara alabanchi, shinallara calluhua Diospa samii rashca runaunara manalira rimanchi.
					</seg>
					<seg id="b.JAM.3.10" type="verse">
						Chi shimi caramandallara ali shimiuna manali shimiunas llucshinaun. Ñuca uquiuna, casnaga mana valinzhu.
					</seg>
					<seg id="b.JAM.3.11" type="verse">
						¿Yacu bujyu shu uctumandalla mishqui yacus ayaj yacus pahuamunzhu?
					</seg>
					<seg id="b.JAM.3.12" type="verse">
						Ñuca uquiuna, ¿higo muyu yurai aceituna nishca muyu aparinara ushanzhu? Shinallara, ¿uvillas yurai higo muyu aparinara ushanzhu? Mana pacha. Shinallara shu yacu bujyumanda, ayaj yacu mishqui yacus mana llucshinara ushanaunzhu.
					</seg>
					<seg id="b.JAM.3.13" type="verse">
						¿Cangunamanda pita ali iyaiyuj, pita intindij anga? Pai ali causashcamanda paihua ali ranaunara ricuchichu, ali manso shunguhua.
					</seg>
					<seg id="b.JAM.3.14" type="verse">
						Canguna shungüi piñana iyaira chijnina iyairas charijpi, ama atun mani nisha iyaichichu, shinallara ama llullaichichu cierto shimimanda.
					</seg>
					<seg id="b.JAM.3.15" type="verse">
						Chi sami yachana mana ahuamandachu irgumushca, astaun cai pachamandas, aichamandas, supaimandas.
					</seg>
					<seg id="b.JAM.3.16" type="verse">
						Maibis piñana iyais chijnina iyais tiajpi, chihui turbarina tiaunmi, shinallara caran tono manali ranauna.
					</seg>
					<seg id="b.JAM.3.17" type="verse">
						Randi ahuamanda yachana ñaupa punda chuyajmi, chihuasha cushi shungura cun, shinallara llaquisiqui, ali perdonaisiqui, ali rashcaunahuas undachin, mana ishqui iyaihua rana, mana ishqui shimiyuj.
					</seg>
					<seg id="b.JAM.3.18" type="verse">
						Ganas causanara mascajguna ganashua tarpunaun, ali dirichu causana aparishcara pallangaj.
					</seg>
				</div>
				<div id="b.JAM.4" type="chapter">
					<seg id="b.JAM.4.1" type="verse">
						¿Cangunapura maimandara shamunaun guerrauna, macanauna? ¿Manzhu shamunaun canguna irus munashcaunamanda, canguna aicha ucui macanaupi?
					</seg>
					<seg id="b.JAM.4.2" type="verse">
						Yapajta munanguichi, shina ajllaira mana charinguichichu. Huañuchinguichi, chijnishcahua smdinguichi, shinajllaira mana pactanguichichu canguna munashcaunara. Macanaunguichi, guerrara raunguichi, shinajllaira canguna munashcaunara mana charinguichichu, mana mañashcaraigumanda.
					</seg>
					<seg id="b.JAM.4.3" type="verse">
						Mañanguichi, shinajllaira mana apinguichichu manali mañashcamanda, canguna irus munashcallai yanga gastangaj.
					</seg>
					<seg id="b.JAM.4.4" type="verse">
						¡Shujhua tacarij almauna! Manzhu yachanguichi mundura llaquina Diosta chijninami. Maicans mundura llaquij tucusha, Diosta chijnij tucun.
					</seg>
					<seg id="b.JAM.4.5" type="verse">
						¿Iyanguichi yangamandachu riman Diospa Shimi: Dios ñucanchi ucui causangaj cushca Espíritu ñucanchira ashcara muñan, nisha?
					</seg>
					<seg id="b.JAM.4.6" type="verse">
						Paiga mas gracia nishca ali iyaira cun. Chiraigumanda Diospa Shimi nin: Dios mas tucuisiquiunara arcan, astaun manso shunguyujgunama gracia nishca ali iyaira cun.
					</seg>
					<seg id="b.JAM.4.7" type="verse">
						Shinajpi Diosta uyaichi. Supai apu ñaupajpi shinzhira shayarichi, shina rajpi cangunamanda miticungami.
					</seg>
					<seg id="b.JAM.4.8" type="verse">
						Diospajma mayanllayamuichi, shina rajpi pai cangunama mayanllayamungami. Uchayujguna, maquira maillaichi; canguna, ishqui iyaiyujguna, shungura sumacyachichi.
					</seg>
					<seg id="b.JAM.4.9" type="verse">
						Tormendarichi, llaquirichi, huacaichi. Canguna asina huacana tucuchu, shinallara canguna cushi llaqui tucuchu.
					</seg>
					<seg id="b.JAM.4.10" type="verse">
						Canguna ichillayaichi Diospa ñaupajpi. Shina rajpi pai cangunara ahuayachinga.
					</seg>
					<seg id="b.JAM.4.11" type="verse">
						Uquiuna, cangunapura ama piñanaichichu. Maicans uquira piñajpi, taripajpis, ley shimiras piñan, taripan. Ley shimira taripashaga, mana ley shimira rajchu angui, astaumbas taripaj tucungui.
					</seg>
					<seg id="b.JAM.4.12" type="verse">
						Shujllami ley shimira cuj. Paillami quishpichij, shinallara chingachij. ¿Canga pitangui shujta taripangaj?
					</seg>
					<seg id="b.JAM.4.13" type="verse">
						¡Uyaichi! casna rimajguna: Cuna punzha asha, caya punzha ashas, chi llactama rishun, chihui shu huata tucushun, catushas randishas, cullquira ganashunmi, nisha;
					</seg>
					<seg id="b.JAM.4.14" type="verse">
						randi caya tucunara mana yachanguichi. ¿Canguna causanaga ima cuentara angairi? Cierto pacha canguna causanaga shu puyu cuentami, shu ratolla ricurisha chihuasha chingarin.
					</seg>
					<seg id="b.JAM.4.15" type="verse">
						Cai randimanda, casna rimana anguichi: Dios munajpi causashun, imaras rashun, nisha.
					</seg>
					<seg id="b.JAM.4.16" type="verse">
						Cunaga, canguna mas tucuisiqui iyaibi ahuayanguichi. Tucui cai sami ahuayana manalichu.
					</seg>
					<seg id="b.JAM.4.17" type="verse">
						Alira rana yachaj mana alira rajpi uchami.
					</seg>
				</div>
				<div id="b.JAM.5" type="chapter">
					<seg id="b.JAM.5.1" type="verse">
						Cuna uyaichi, charijguna. Huacasha caparichi, huasha shamuna llaquiunamanda.
					</seg>
					<seg id="b.JAM.5.2" type="verse">
						Canguna charishcauna ismushcaunami, canguna churanauñara taula curu micushcarrii.
					</seg>
					<seg id="b.JAM.5.3" type="verse">
						Canguna curis cullquis huacarishcami. Cai huacarishca cangunara causayachinga, shinallara nina cuenta canguna aichara micungami. Puchucai punzhaunajta canguna valijgunara tandachicanguichi.
					</seg>
					<seg id="b.JAM.5.4" type="verse">
						Canguna allpaunamanda pallajgunama mana pagashca cullqui huacasha cayaun, umachisha canguna mana paigunama pagashca cullqui. Shinallara pallajguna huacashcauna mandaj Diospa rinrima pactashcami.
					</seg>
					<seg id="b.JAM.5.5" type="verse">
						Cangunaga cai pachai munanaita causashcanguichi, aicha munaira rasha. Canguna shungura racuyachishcanguichi, aichara huañuchina punzhaisna.
					</seg>
					<seg id="b.JAM.5.6" type="verse">
						Ali runara causayachisha huañuchishcanguichi. Paiga cangunara mana arcachin.
					</seg>
					<seg id="b.JAM.5.7" type="verse">
						Chiraigumanda uquiuna, alilla chapanguichi Señor shamunagama. Ricuichi imasna tarpuj runa chapaun allpamanda llucshij valij muyuunara, ñaupa punda shamuj tamiara puchucai tamiara alimanda chapausha.
					</seg>
					<seg id="b.JAM.5.8" type="verse">
						Canguna shinallara alimanda chapaichi. Canguna shungura ursayachichi. Señor shamuna punzha mayanllayaunmi.
					</seg>
					<seg id="b.JAM.5.9" type="verse">
						Uquiuna, parijumanda ama piñanaunguichi, canguna ama causayachi tucungaj. Taripajga pungüimi shayaun.
					</seg>
					<seg id="b.JAM.5.10" type="verse">
						Ñuca uquiuna, Señorba shutii rimajgunara iyaringuichi, shu tormendarina shu chapana ricuchina cuenta.
					</seg>
					<seg id="b.JAM.5.11" type="verse">
						Tormendarijgunaga cushimi anaun ninchi. Uyashcanguichi imasna Job nishca alimanda chapashcara, shinallara ricushcanguichi Señor rashcauna tucurishcara, imasna Señor yapa llaquij shunguyuj, sintij shunguyuj ashcara.
					</seg>
					<seg id="b.JAM.5.12" type="verse">
						Ñuca uquiuna, tucuimanda yali nini: Ama Diospa shutihua rimaichichu, ama ahua pacha, ama cai pacha, ama ima shu shutihuas. Astaun casna rimaichi, canguna Ari nishca, Ari achu, shinallara canguna Mana nishca, Mana achu, canguna ama taripanai urmangaj.
					</seg>
					<seg id="b.JAM.5.13" type="verse">
						¿Cangunamanda shu runa tormendarinzhu? Mañachu. ¿Shujga cushiyanzhu? Alabasha cantachu.
					</seg>
					<seg id="b.JAM.5.14" type="verse">
						¿Cangunamanda shu runa ungushcachu? Iglesia rucuunara cayachu, paimanda mañangaj, aceitera talingaj paihua ahuai Señorba shutii.
					</seg>
					<seg id="b.JAM.5.15" type="verse">
						Quirishcahua mañajpi, ungushca runara quishpichishca anga. Señor paita atarichinga. Pai ucharashcajpiga, pai ucharashcara perdonashca anga.
					</seg>
					<seg id="b.JAM.5.16" type="verse">
						Shinajpi canguna ucharashcaunara parijumanda rimanguichi. Shinallara cangunapura parijumanda mañanuichi, canguna aliyai tucungaj. Ali runa shungumanda pacha mañashcaga ashca ranara ushanga.
					</seg>
					<seg id="b.JAM.5.17" type="verse">
						Eliasga, ñucanchisna sintij runa ashallara, shungumanda pacha mañaca, ama tamiachu, nisha. Shina mañajpi quinsa huata socta quillara mana tamiacachu allpai.
					</seg>
					<seg id="b.JAM.5.18" type="verse">
						Cutillara mañajpi tamiamuca, shinallara allpa micuna muyura cuca.
					</seg>
					<seg id="b.JAM.5.19" type="verse">
						Uquiuna, cangunamanda maicambas cierto shimimanda anzhuríshca ajpi, shinajllaira shu runa paita tigrachijpi,
					</seg>
					<seg id="b.JAM.5.20" type="verse">
						caita yachaichi: Pihuas ucharajta paihua pandarishca ñambimanda cutillara tigrachisha, shu almara quishpichinga huañuimanda, shinallara ashca uchara quillpangami.
					</seg>
				</div>
			</div>
			<div id="b.1PE" type="book">
				<div id="b.1PE.1" type="chapter">
					<seg id="b.1PE.1.1" type="verse">
						Ñuca, Pedro, Jesucristo cachashca runa, carui chausirishca runaunama quillcauni, Ponto, Galacia, Capadocia, Bitinia nishca llactaunai chausirishcaunama.
					</seg>
					<seg id="b.1PE.1.2" type="verse">
						Dios Yaya cangunara ajllashcami, pai ñaupa horasmanda yachashcaraigu. Espiritui chicanyachishca anguichi, paita uyangaj, Jesucristo yahuarhua chausi tucungaj. Gracia nishca ali iyais cushi causanas cangunajma mirarinauchu.
					</seg>
					<seg id="b.1PE.1.3" type="verse">
						Dios, ñucanchi Señor Jesucristo Yaya, bendiciashca achu. Paiga paihua llaquij shungumanda ñucanchira shu causaj chapanahua cuti pagarichihuaca, Jesucristo huañushcaunamanda causarishcaraigu,
					</seg>
					<seg id="b.1PE.1.4" type="verse">
						Diosmanda shu mana ismuihuaj herencia nishca cuyashcara apingaj, mana huajlinallachu, mana panga cuenta chaquirinallachu, cangunajta huacachishcami ahua pachai.
					</seg>
					<seg id="b.1PE.1.5" type="verse">
						Canguna Diospa ushanahua huacachishca anguichi quirishcamanda, alma quishpinama pactangaj, ña alichishcami puchucai punzhai ricuri tucungaj.
					</seg>
					<seg id="b.1PE.1.6" type="verse">
						Caimanda canguna cushiyanguichi, astaun cuna ratoi ansa horasgamas ministirijpi, tormendarina anguichi huaquin camanaunai.
					</seg>
					<seg id="b.1PE.1.7" type="verse">
						Canguna quirina curimanda yali valin, ismuihuaj curi cuenta ninai camashca ajpi. Camashcai ali tucujpi canguna quirina alabashca, sumacyachishca, ahuayachishca anga Jesucristo ricurimuna punzhai.
					</seg>
					<seg id="b.1PE.1.8" type="verse">
						Paita mana ricushallara llaquinguichi; manaraj ricujllaira quirisha, ima sumaj mana rimaihuaj cushihua cushiyanguichi.
					</seg>
					<seg id="b.1PE.1.9" type="verse">
						Casnami, canguna quirina pactarin, caimi canguna almaunara quishpichina.
					</seg>
					<seg id="b.1PE.1.10" type="verse">
						Cai quishpinamanda Diosmanda rimajguna tapunauca, ali mascasha mascanauca. Cangunama shamuj gracia nishca ali iyaira rimanauca.
					</seg>
					<seg id="b.1PE.1.11" type="verse">
						Paiguna tapunauca pi runaras, ima horastas paigunajpi tiau Cristo Espíritu rimauca, pai Cristo tormendaringaraushcara ñaupara rimasha, shinallara huashai shamuj sumacyachingaraushcaras.
					</seg>
					<seg id="b.1PE.1.12" type="verse">
						Paigunama ricuchishca aca imasna mana paigunajta astaumbas ñucanchijta cai bendiciongunara rimanauca. Cai shimiuna cangunama ña shamunaushcami, evangelio shimira rimajgunamanda, ahua pachamanda cachamushca Santo Espíritu yanapashcahua. Cai shimiunara quiquin angelguna yachanara munaunaun.
					</seg>
					<seg id="b.1PE.1.13" type="verse">
						Chiraigumanda canguna iyaira chumbillishca cuenta charichi, ali iyanahua tiaichi, pactajta chapaichi chi cangunama shamuna gracia nishca ali iyaibi, Jesucristo ricurimuna horaspi.
					</seg>
					<seg id="b.1PE.1.14" type="verse">
						Ali uyaisiqui churiuna cuenta chapaichi, canguna yachai illaj horas munashcaunara mana catisha.
					</seg>
					<seg id="b.1PE.1.15" type="verse">
						Astaun, imasna cangunara cayaj Dios chuyajmi, shinallara cangunas chuyaj tucuichi canguna tucui causana tonoi.
					</seg>
					<seg id="b.1PE.1.16" type="verse">
						Quillcashca tian: Chuyaj aichi, ñuca chuyaj ashcaraigu.
					</seg>
					<seg id="b.1PE.1.17" type="verse">
						Imasna Dios caran dueñora taripan pai quiquin rashca tupullai, pi runas mana quishpisha, shinajpi canguna paita: Yaya, nisha, cayasha, manzhashalla causaichi canguna tucui cai pachai purina punzhaunai.
					</seg>
					<seg id="b.1PE.1.18" type="verse">
						Caita yachaichi: Canguna yayaunamanda apishca yanga sami causana tupumanda randishca acanguichi, mana ismuihuaj paganahua, curihua cuenta, cullquihua cuenta,
					</seg>
					<seg id="b.1PE.1.19" type="verse">
						astaumbas, Cristo valij yahuarhua randishca acanguichi, pai ima iruspas illaj huajlishca illaj borrego cuenta.
					</seg>
					<seg id="b.1PE.1.20" type="verse">
						Manara mundu callarijllaira paimi cushca aca, astaun puchucai punzhaunai ricurimuca, Dios cangunara llaquishcaraigu.
					</seg>
					<seg id="b.1PE.1.21" type="verse">
						Cai Cristomanda canguna Diospi quiringuichi. Dios paita causachica huañushcaunamanda, paita sumacyachica, canguna quirina canguna chapanas Diospi tiangaj.
					</seg>
					<seg id="b.1PE.1.22" type="verse">
						Canguna almara chuyayachishca ajpi cierto shimira uyashcaraigu, Espiritumanda, uquipurasna cierto llaquisha, parijumanda ashcara llaquinuichi chuyaj shunguhua.
					</seg>
					<seg id="b.1PE.1.23" type="verse">
						Canguna cutillara pagarishca anguichi, mana ismuihuaj causanahua, astaumbas ali caüsanahua, Diospa shimimanda. Paihua shimi causan, duranmi huiñai huiñaigama.
					</seg>
					<seg id="b.1PE.1.24" type="verse">
						Imasna quillcashca tian: Tucui aicha quihua cuentami. Tucui runa sumajga quihua sisa cuentami. Quihua chaquirin, paihua sisa urman;
					</seg>
					<seg id="b.1PE.1.25" type="verse">
						Astaumbas Diospa shimi huiñai huiñaigama duran. Chi shimiga evangeliomanda cangunama rimashcami.
					</seg>
				</div>
				<div id="b.1PE.2" type="chapter">
					<seg id="b.1PE.2.1" type="verse">
						Tucui manali shunguras, tucui umachinaras, tucui ishqui shimiyuj rimashcaras, chijnina ras, manali shimiras saquisha,
					</seg>
					<seg id="b.1PE.2.2" type="verse">
						Mushuj pagarishca huahuauna cuenta alma chuchura munaichi, mana imahuas masarishca, canguna caimanda iñangaj quishpinagama.
					</seg>
					<seg id="b.1PE.2.3" type="verse">
						Canguna gustashcanguichi chari imasna Señor ali shungumi.
					</seg>
					<seg id="b.1PE.2.4" type="verse">
						Paihuajma mayanllayamusha, shu causaj rumima cuenta, paita cierto pacha runauna ichushca aca, astaun Dios ajllashcami, ashca valijmi.
					</seg>
					<seg id="b.1PE.2.5" type="verse">
						Canguna shinallara, causaj rumiunasna, shu espiritui iyashca huasira cuenta shayachishca aichi, shinallara shu chuyaj sacerdote monton tucungaj, espiritui iyashca sacrificiounara rangaj, Dios munashcasna, Jesucristoi.
					</seg>
					<seg id="b.1PE.2.6" type="verse">
						Chi raigumanda, Diospa Quillcai quillcashca tian: Caiga, Sión nishca llactai shu istandi siqui rumira churauni, ajllashcami, valijmi, maicans paihuajpi quirisha mana pingaringachu.
					</seg>
					<seg id="b.1PE.2.7" type="verse">
						Cangunajmi cai valij tupu, canguna quirijguna asha. Astaumbas, mana quirijgunama: Sicachijguna mana munashca rumiga, caillarami istandi siqui rumi tucushca.
					</seg>
					<seg id="b.1PE.2.8" type="verse">
						Shinallara: Shu nijtana rumi, shu arcana rumi tucushcami. Paiguna Diospa shimii nijtasha urmanaun, mana uyajguna asha. Chigamalla cushca anauca.
					</seg>
					<seg id="b.1PE.2.9" type="verse">
						Astaumbas, canguna ajllashca miraiguna anguichi, rey apu sacerdoteuna montombas, chuyaj runaunas, Dios randishca runaunas, canguna Dios valishcaunara ricuchingaj, pai cangunara ucha llandumanda paihua sumaj punzhama cayacami.
					</seg>
					<seg id="b.1PE.2.10" type="verse">
						Canguna ñaupa horas mana Diospa runauna acanguichi, cunaga Diospa runauna tucushcanguichimi. Ñaupa horas Diospa llaquinara mana tupacanguichi, astaumbas cuna horas tupashcanguichimi.
					</seg>
					<seg id="b.1PE.2.11" type="verse">
						Liaquishcauna, cangunara rugauni, carumanda shamujgunasna, caruma purijgunasna, ucha aicha munaimanda anzhuríchi, cai ucha aicha munai almahua guerran.
					</seg>
					<seg id="b.1PE.2.12" type="verse">
						Canguna causana samira chuyajila charíchi gentilguna ñaupajpi. Shinashas, imais paiguna cangunamanda piñarinaun manali rajgunasna, Diosta alabanauchu taripana punzhai, canguna ali rashcaunara ricusha.
					</seg>
					<seg id="b.1PE.2.13" type="verse">
						Tucui gobierno camachishcara uyaichi, Diosta llaquishcamanda, rey apuras uyasha, pai tucuimanda yali mandaj ajpi,
					</seg>
					<seg id="b.1PE.2.14" type="verse">
						shinallara, gobernadores nishcaunara uyaichi, paiguna reymanda cachashcauna ajpi, manali rajgunara livachingaj, ali rajgunaras alabangaj.
					</seg>
					<seg id="b.1PE.2.15" type="verse">
						Caimi Dios munashca: Canguna alira rasha, manali runa mana yachasha yanga rimashcara chunllayachingaj.
					</seg>
					<seg id="b.1PE.2.16" type="verse">
						Liuriuna asha, canguna liuri ashcara ama charinguichichu manali ranara umachisha rangaj, astaumbas Diosta sirvijgunasna aichi.
					</seg>
					<seg id="b.1PE.2.17" type="verse">
						Tucui runaunara ahuayachichi. Uquiunara llaquichi. Diosta manzhaichi. Rey apura ahuayachichi.
					</seg>
					<seg id="b.1PE.2.18" type="verse">
						Sirvijguna, manzhashallara canguna patrongunara uyaichi; mana ali shunguyujgunallaras llaquijgunallaras, astaun shinallara mana ahuantaihuajgunaras.
					</seg>
					<seg id="b.1PE.2.19" type="verse">
						Caimi ali rimaihuaj, shu runa Diospa ñaupajpi alirana iyaimanda yangamanda tormendarishca asha.
					</seg>
					<seg id="b.1PE.2.20" type="verse">
						¿Imai alabai tucunguichi canguna ucharashcamanda livachishcara ahuantangaj? Astaumbas, canguna alira rashcamanda tormendachishcara ahuantajpi, caimi Diospa ñaupajpi alimi nishca.
					</seg>
					<seg id="b.1PE.2.21" type="verse">
						Caimanda cayashca acanguichi. Shinallara Cristo ñucanchimanda tormendachishca aca, ñucanchima shu ricuchinara saquica, canguna pai aitaushca chaquii catingaj.
					</seg>
					<seg id="b.1PE.2.22" type="verse">
						Paiga ima ucharas mana rarcachu, paihua shimii ima umachinas illacami.
					</seg>
					<seg id="b.1PE.2.23" type="verse">
						Paiga maldiciashca asha, mana cutipacachu maldicionhua, tormendachishca ashas mana piñacachu; astaumbas paillarara ali taripajpa maquii churacami.
					</seg>
					<seg id="b.1PE.2.24" type="verse">
						Cristo, pai quiquinllara ñucanchi ucha rashcaunara paihua aichai aparica yurai, ñucanchi uchara rangaj huañushca ashallara ali ranai causangaj. Pai chugrishcamanda alichishca acanguichi.
					</seg>
					<seg id="b.1PE.2.25" type="verse">
						Canguna chingarishca borregouna cuenta acanguichi, astaumbas cuna canguna almara Cuirajma, canguna almara Ricujmas tigramushcanguichi.
					</seg>
				</div>
				<div id="b.1PE.3" type="chapter">
					<seg id="b.1PE.3.1" type="verse">
						Huarmiuna, canguna cariunara uyana anguichi. Shinashas shimira mana quirij cariuna gananaushca anga, shimira mana uyashas, paiguna huarmiuna ali causashcara ricusha.
					</seg>
					<seg id="b.1PE.3.2" type="verse">
						Cariuna canguna chuyaj causanaras canguna manzhashcaras ricusha quirinaungami.
					</seg>
					<seg id="b.1PE.3.3" type="verse">
						Canguna sumacyachishcaga, ama canzhamallara achu, aecha quindiyachishcahuas, curihuas, valij churarinaunahuas,
					</seg>
					<seg id="b.1PE.3.4" type="verse">
						astaumbas canguna sumacyachishcaga ucuma achu, shungüi, ali cushi llaquij almamanda, mana ismuihuaj sumajhua. Caimi ashcara valin Diospa ñaupajpi.
					</seg>
					<seg id="b.1PE.3.5" type="verse">
						Shinallara chi tonoi, callari horas aj Diospi chapau chuyaj huarmiuna sumacyachinauca, cariunara uyasha;
					</seg>
					<seg id="b.1PE.3.6" type="verse">
						imasnara Sara Abrahamda uyaca, paita: Señor, nisha. Paihua ushushiuna tucunguichimi, alira rasha, imaras mana manzhasha.
					</seg>
					<seg id="b.1PE.3.7" type="verse">
						Cariuna, canguna shinallara, intindinahua canguna huarmiunahua causaichi, huarmira llaquisha pai pishi ursayuj ashcamanda, paiguna cangunahua pariju causana cushira apiñauchu, canguna mañashcauna ama arcaringaj.
					</seg>
					<seg id="b.1PE.3.8" type="verse">
						Puchucaibi, canguna tucui shu iyaiyujlla tucuichi, sintijpura, uquiunasna llaquinaupura, llaquij shunguyujguna, manso shunguyjguna.
					</seg>
					<seg id="b.1PE.3.9" type="verse">
						Manaliraga ama cutipaichi mana alihua, maldiciondas maldicionhua, astaumbas bendicionhua randipaichi. Caita ricsichi, cayashca anguichimi bendicionda apingaj.
					</seg>
					<seg id="b.1PE.3.10" type="verse">
						Chi raigumanda: Causanara llaquisha nisha rau, ali punzhaunara ricusha nij, paihua callura manalimanda arcachu, paihua shimi cara umachisha ama rimachu.
					</seg>
					<seg id="b.1PE.3.11" type="verse">
						Manalimanda anzhurichu, alira rachu, cushi causaira mascasha catichu.
					</seg>
					<seg id="b.1PE.3.12" type="verse">
						Señorba ñahui aliunara ricun. Paihua rinriuna paiguna mañashcaunara uyanaun. Astaunga, Señorba ñahui manalira rajgunara mana ali ricunzhu.
					</seg>
					<seg id="b.1PE.3.13" type="verse">
						¿Pita cangunara huajlichinga, canguna ali ranara catijpi?
					</seg>
					<seg id="b.1PE.3.14" type="verse">
						Astaun, imais tormendachishca asha aliranamanda, cushiyaichi. Chi raigumanda paigunara ama manzhaichichu, ama turbarichichu.
					</seg>
					<seg id="b.1PE.3.15" type="verse">
						Canguna shungüi Cristora quiquin Señor cuenta ahuayachichi, chicanyachichi, tucui horas puruntushca asha ali shunguhua manso shunguhuas cutipangaj, tucui cangunara tapujgunara: ¿Imai quirishara chapaunguichiri? nisha.
					</seg>
					<seg id="b.1PE.3.16" type="verse">
						Ali rana iyaira charíchi, imais runauna cangunamanda rimasha manali rajgunasna, paiguna pingachishca anauchu, canguna Cristoi ali causashca tonora camishcamanda.
					</seg>
					<seg id="b.1PE.3.17" type="verse">
						Dios casna munajpi, yali valin aliranamanda tormendachi tucungaj, astaun manali ranamanda mana valinzhu.
					</seg>
					<seg id="b.1PE.3.18" type="verse">
						Shinallarami Cristo, shu cutilla tormendachishca aca uchamanda, alira rajga manalira rajgunamanda, ñucanchira Diospajma pushangaj. Paiga cierto pacha, aichai huañuca, astaumbas espiritui causachishca aca.
					</seg>
					<seg id="b.1PE.3.19" type="verse">
						Cristo paihua espiritui rimai rica ishcarishca espirituunama.
					</seg>
					<seg id="b.1PE.3.20" type="verse">
						Chi espírituuna callari horas mana uyajguna aca, imasna Dios shu cutilla cbapauca Noé causaushca punzhaunai, imahoras arca nishca atun barcora alichiuca. Chihui ansalla runauna yacui quishpichishca anauca, paiguna pusacpura anauca.
					</seg>
					<seg id="b.1PE.3.21" type="verse">
						Cunaga, bautisana, chi rimaushca yacu cuenta, cangunara quishpichin, mana ucha aicha irusta pichasha, astaun ali rana iyai rimashca Diospa ñaupajpi; cai quishpichina Jesucristo causarishcaraigumandami.
					</seg>
					<seg id="b.1PE.3.22" type="verse">
						Paiga Diospa ali maquii tiaun, ahua pachama sicashca raigu. Chihui angelguna, mandajgunas, ushajgunas paita uyanaun.
					</seg>
				</div>
				<div id="b.1PE.4" type="chapter">
					<seg id="b.1PE.4.1" type="verse">
						Imasna Cristo paihua aichai tormendachishca aca, shinallara canguna casna iyaihua puruntuichi; shu runa aichai tormendachishca asha ña ucharanara saquishcami,
					</seg>
					<seg id="b.1PE.4.2" type="verse">
						paihua aichai causana puchuj punzhauna ama runauna ucha munaibi causachu, astaumbas Diospa munaira rasha.
					</seg>
					<seg id="b.1PE.4.3" type="verse">
						Ña basta ñucanchi ñaupa horas Gentilguna munaira rasha causana tiempo, imahoras puriucanchi irus iyaibi, ucha aicha munaibis, machanaunais, istai yalijta micunais, chijnihuaj runa rashca diosgunara alabaushcais.
					</seg>
					<seg id="b.1PE.4.4" type="verse">
						Casna rajgunahua mana intindihuajchu imarasha canguna mana paigunahua pariju catinguichichu yapajta irusta rangaj, chimanda cangunara caminaun.
					</seg>
					<seg id="b.1PE.4.5" type="verse">
						Chiguna cuentasta ranaungami taripaj Diospa ñaupajpi. Paiga puruntumi causajgunandi huañushcaunandi taripangaj.
					</seg>
					<seg id="b.1PE.4.6" type="verse">
						Chi raigumanda evangelio shimi huañushcaunama rimashca aca, paiguna aichai taripai tucungaj runara taripashcasna, astaun espiritui causanauchu Dios causashcasna.
					</seg>
					<seg id="b.1PE.4.7" type="verse">
						Tucuiga ñalla tucuringaraun. Chiraigu ali causaichi, mañasha chapaichi.
					</seg>
					<seg id="b.1PE.4.8" type="verse">
						Maspas, shinzhira llaquinuichi. Llaquij shungu ashca uchara quillpangami.
					</seg>
					<seg id="b.1PE.4.9" type="verse">
						Cangunapura carumanda shamujgunara icuchichi canguna huasiunai, mana mitsasha.
					</seg>
					<seg id="b.1PE.4.10" type="verse">
						Caran dueño imara Diosmanda cushcara charisha, shujgunara sirvi, ima tonos Diosmanda gracia nishcara ali ricuchijguna tucungaj.
					</seg>
					<seg id="b.1PE.4.11" type="verse">
						Pi runas rimasha, Dios rimashcasna rimachu. Pi runas shujgunara sirvisha nijpi, Dios cushca ursahua sirvichu. Tucuibi Dios ahuayachishca achu Jesucristomanda. Paihuajmi sumacyachinas, tucui mandanas, huiñai huiñaigama. Amen.
					</seg>
					<seg id="b.1PE.4.12" type="verse">
						Llaquishcauna, ama manzharinguichichu cangunahua shamushca shinzhi camashcara, ninahua camashcasna, shu mana iyaihua tucushca cuenta;
					</seg>
					<seg id="b.1PE.4.13" type="verse">
						astaumbas, cushiyaichi, canguna Cristora tormendachishcara apijguna asha. Shina rasha pai sumaj ricurimushcai, canguna ashcara cushiyanguichimi.
					</seg>
					<seg id="b.1PE.4.14" type="verse">
						Canguna camishca asha Cristo shutimanda, cushimi anguichi. Diospa sumaj Espíritu canguna ahuai tiarin. Cierto pacha chigunamanda Cristo camishcami, astaun cangunamanda pai ahuayachishcami.
					</seg>
					<seg id="b.1PE.4.15" type="verse">
						Shinashas cangunamanda ama shujpas tormendarichu huañuchijsna, shuhuajsna, manali rajsna, shujpajpi inquitajsna.
					</seg>
					<seg id="b.1PE.4.16" type="verse">
						Astaunga maican runa tormendachishca asha Cristiano nishca ashcamanda, ama pingarichu, astaumbas Diosta ahuayachichu caimanda.
					</seg>
					<seg id="b.1PE.4.17" type="verse">
						Taripana horas ña callarimunmi Diospa huasii. Ñaupara ñucanchihua callarijpi, ¿imasnara angai Diospa evangeliora mana uyajgunahua?
					</seg>
					<seg id="b.1PE.4.18" type="verse">
						Ali runaga tormendoshua quishpijpi, ¿imara tucungairi Diosta mana ricsij runahua, uchasapa runahuas?
					</seg>
					<seg id="b.1PE.4.19" type="verse">
						Chi raigumanda, Dios munashcaraigumanda tormendarijguna ali ranahua paiguna almara paigunara raj Diosma entreganauchu. Paiga ali quirihuajllami.
					</seg>
				</div>
				<div id="b.1PE.5" type="chapter">
					<seg id="b.1PE.5.1" type="verse">
						Cangunahua tiaj ricuj rucuunara rugauni, ñucas shinallara paigunahua pariju ricuj runa asha, ñuca Cristora tormendachishcaunara ricuj asha, maspas huasha ricurimuj sumacyachishcara apij ashas:
					</seg>
					<seg id="b.1PE.5.2" type="verse">
						cangunahua tiaj Diospa borregounara caraichi, ali cuirasha, mana ursahua astaumbas ali munaimanda, mana cullquira ganangaj, astaumbas ali iyaimanda.
					</seg>
					<seg id="b.1PE.5.3" type="verse">
						Ama dueñouna cuenta canguna cuiraushca borreogunara mandaichichu, astaun borregounama ricuchinauna cuenta.
					</seg>
					<seg id="b.1PE.5.4" type="verse">
						Imahoras borreogunara atun Cuiraj ricurimujpi, canguna huiñai durana sumaj llaitura apinguichimi.
					</seg>
					<seg id="b.1PE.5.5" type="verse">
						Shinallara, maltauna, ricuj rucuunara uyaichi. Tucui parijumanda uyanuichi. Manso shunguhua churarichi. Diosga mas tucui siqui shunguunara arcan, astaun mansounama gracia nishca ali iyaira cun.
					</seg>
					<seg id="b.1PE.5.6" type="verse">
						Shinashas, mansoyachichi Diospa maqui ucui, pai cangunara ahuayachingaj pai munashca horaspi;
					</seg>
					<seg id="b.1PE.5.7" type="verse">
						canguna tucui turbarishcara pai ahuai churajpi, paiga cangunara cuiranmi.
					</seg>
					<seg id="b.1PE.5.8" type="verse">
						Chuyajila causaichi, chapaichi; cangunara chijnij diablo nishca supai apu, piñaj león puma cuenta muyujta puriun, pitas mascasha nillpungaj.
					</seg>
					<seg id="b.1PE.5.9" type="verse">
						Paihua ñaupajpi shinzhira shayarichi, shinzhira quirisha, caita yachasha, canguna tormendarishcasna, canguna uquiuna entero mundui tormendarinaushcami.
					</seg>
					<seg id="b.1PE.5.10" type="verse">
						Tucui gracia nishca ali iyaira cuj Diosga, Jesucristoi ñucanchira paihua huiñai duraj sumac tiashcama cayahuashcami. Canguna unaillara tormendarishca huasha, paillarami cangunara alichinga, shinzhiyachinga, shayachinga.
					</seg>
					<seg id="b.1PE.5.11" type="verse">
						Paima sumacyachinaras rey apu mandanaras cushca achu huiñai huiñaigama. Amen.
					</seg>
					<seg id="b.1PE.5.12" type="verse">
						Silvano maquii cachasha, cangunara ansahuallara quillcashcani. Paimi ali uqui ajta iyauni. Quillcacani cangunara camachingaj, cangunara cuentangaj imasna caimi Diospa cierto gracia nishca ali iyai. Caillai shayaunguichi.
					</seg>
					<seg id="b.1PE.5.13" type="verse">
						Babiloniai tiaj iglesia, cangunahua pariju ajllashcami, cangunara saluraun, shinallara ñuca churi Marcos.
					</seg>
					<seg id="b.1PE.5.14" type="verse">
						Parijumanda saluraichi llaquisha muchanahua. Tucui canguna Jesucristoi tiajguna, cushi shungu cangunahua tiachu. Amen.
					</seg>
				</div>
			</div>
			<div id="b.2PE" type="book">
				<div id="b.2PE.1" type="chapter">
					<seg id="b.2PE.1.1" type="verse">
						Simón Pedro, Jesucristora sirvij, apóstol nishca pai cachashca runa, quirijgunama quillcauni. Canguna ñucanchihua pariju shina tupu valij quirinara charinguichimi, Jesucristo ñucanchi Dios ñucanchira Quishpichij ali ashcamanda.
					</seg>
					<seg id="b.2PE.1.2" type="verse">
						Gracia nishca ali iyai cushi causanas cangunama mirarinauchu, Diostas ñucanchi Señor Jesucristoras ricsiushcai.
					</seg>
					<seg id="b.2PE.1.3" type="verse">
						Tucui ministishcaunara Diosta llaquisha causangaj, Dios paihua ushanamanda ñucanchima cushcami, ñucanchira cayajta ricsishcamanda, pai sumaj ali valij ashcamandas.
					</seg>
					<seg id="b.2PE.1.4" type="verse">
						Caigunamanda ashca valij atun shimi cushcaunara charinchi. Cai shimiunamanda Diospa causanara apijguna anchi, ñucanchi cai mundui tiaj ucha munai ismunamanda miticujguna asha.
					</seg>
					<seg id="b.2PE.1.5" type="verse">
						Caimanda, ali iyaihua, canguna quirinama ali shungura yapaichi, canguna ali shunguma yachanara yapaichi.
					</seg>
					<seg id="b.2PE.1.6" type="verse">
						Yachanama chuyaj causanara yapaichi, chuyaj causanama shu chapaisiqui shungura, chapaisiqui shunguma sumaj causanara,
					</seg>
					<seg id="b.2PE.1.7" type="verse">
						sumaj causanama uquisna llaquinaunara yapaichi, uquisna llaquinaunama llaquinaras.
					</seg>
					<seg id="b.2PE.1.8" type="verse">
						Canguna caigunara yalijta charisha lugarda mana charinguichichu quillangaj, mana aparishca cuenta tucungaj, ñucanchi Señor Jesucristora ricsishcai.
					</seg>
					<seg id="b.2PE.1.9" type="verse">
						Astaumbas, caigunara mana charijga ñausami, mayanllai ricujmi, pai ñaupa horas ucharashcamanda pichashcara cungarishcami.
					</seg>
					<seg id="b.2PE.1.10" type="verse">
						Chi raigumanda, uquiuna, canguna cayashcara canguna ajllashcaras mas ciertora rangaj mascaichi. Casna rasha, imahoraspas mana urmanguichichu.
					</seg>
					<seg id="b.2PE.1.11" type="verse">
						Shinajllaira cangunama cushca anga ñucanchira Quishpichij Jesucristo huiñaigama duraj mandana pachai lugarlla icungaj.
					</seg>
					<seg id="b.2PE.1.12" type="verse">
						Shinajpi, cai yachachishcaunara cangunara iyachingaj mana saquishachu, canguna ña yachajllaira, canguna charishca cierto shimira shinzhi quirijguna ajpi.
					</seg>
					<seg id="b.2PE.1.13" type="verse">
						Alimi yachin ñuca chara cai aichai tiausha, camachishca shimiunahua cangunara llicchachingaj:
					</seg>
					<seg id="b.2PE.1.14" type="verse">
						caita yachasha, uctalla cai ñuca aichara saquina mani, imasna ñucanchi Señor Jesucristo rimashcasna.
					</seg>
					<seg id="b.2PE.1.15" type="verse">
						Shinallara, ñuca mascasha imasna rasha cangunara yanapangaj, canguna tucui horas cai yachachishcaunara iyaringaj ñuca huañushca huasha.
					</seg>
					<seg id="b.2PE.1.16" type="verse">
						Ñucanchiga, ñucanchi Señor Jesucristo ushana tupuras pai shamushcaras cangunara yachachisha, mana runauna iyashca yanga cuentanaunara rimashcanchichu, astaun imasna paihua sumaj ahuayachishcara ñucanchi quiquin ñahuihua ricushcasna.
					</seg>
					<seg id="b.2PE.1.17" type="verse">
						Paiga Dios Yayamanda ahuayachishca, sumacyachishca ajpi, shu shimi ahua pacha gusto sumajmanda uyarica: Caimi ñuca llaquishca Churi, nisha, paihuajpi cushiyauni.
					</seg>
					<seg id="b.2PE.1.18" type="verse">
						Ñucanchi cai ahua pachamanda rimashca shimira uyacanchi, paihua pariju tiaushcai, santo urcui.
					</seg>
					<seg id="b.2PE.1.19" type="verse">
						Shinallara shu ali cierto shimira charinchi, Diosmanda rimashcara. Valinmi chita uyangaj, shu velara llandu ucui sindichishcasna punzhayangagama, tutamanda ricurimuj estrellas canguna shungüi sicamungagama.
					</seg>
					<seg id="b.2PE.1.20" type="verse">
						Ñaupa punda caita yachaichi, Quillcashcamanda ima Diosmanda rimashcaras pi runas paihua quiquin iyaillahua yachachinara mana ushanzhu.
					</seg>
					<seg id="b.2PE.1.21" type="verse">
						Mana imahoras Diosmanda rimashca shimi runa munaimandallachu shamuca, astaun Diospa chuyaj runauna rimanauca Santo Espíritu yachachishcasna.
					</seg>
				</div>
				<div id="b.2PE.2" type="chapter">
					<seg id="b.2PE.2.1" type="verse">
						Imasna llulla shimira rimajguna runauna chaupi shungüi llucshinauca, shinallara llulla yachachijguna canguna chaupi shungüi tianaungami. Paiguna huajlichij llulla shimira pacalla rimanaungami, paigunara randij Señorda, Mana ricsinichu, nisha; chiraigumanda paigunallara cungaimanda tucurinaunga.
					</seg>
					<seg id="b.2PE.2.2" type="verse">
						Ashcauna paiguna irus manali causana samira catinaunga. Paigunamanda cierto nambira camishca anga.
					</seg>
					<seg id="b.2PE.2.3" type="verse">
						Paiguna cullquira munaisiqui shunguhua cangunara catunaunga umachina shimiunahua. Paiguna causayachina unaimanda asha mana unaiyangachu, paigunara tucuchina cierto shamungami.
					</seg>
					<seg id="b.2PE.2.4" type="verse">
						Imasna Dios uchara raj angelgunara mana perdonacachu, astaumbas ucu pacha ucuma cachaca, llandu tutai huascahua huatasha, paigunara huacachica taripanagama chapangaj;
					</seg>
					<seg id="b.2PE.2.5" type="verse">
						imasna rucu mundura mana perdonacachu, astaumbas Noera huacachica, pai ali causanara camachij runa ajpi, chishu canzhisgunahua pariju, Dios yacu izhura apamuca manali munduma;
					</seg>
					<seg id="b.2PE.2.6" type="verse">
						imasna Sodoma Gomorra nishca llactaunara causayachica, paigunara tulaca, ushpa tucungagama, shina rasha Dios paigunara ricuchina cuenta cuca, tucui Diosta mana manzhajguna mana llaquijgunas ricungaj;
					</seg>
					<seg id="b.2PE.2.7" type="verse">
						imasna Dios ali causaj Lot nishcara quishpichica, pai yapa molestarica manali runauna irus causashcaraigu;
					</seg>
					<seg id="b.2PE.2.8" type="verse">
						(Cai ali runa manali runauna chaupi shungüi causasha, paiguna manali rashcaunara ricushas, uyashas, paihua ali almara tucui punzha llaquichica.)
					</seg>
					<seg id="b.2PE.2.9" type="verse">
						shinallarami Señor yachan paita llaquijgunara tentanamanda llushpichingaj, manaliunaras huacachingajpas taripana punzhai tormendachingaj;
					</seg>
					<seg id="b.2PE.2.10" type="verse">
						maspas, ucha aichara catijgunara, ucha aicha munaibi purijgunara, irus iyaibi purijgunaras huacacrüngami tormendachingaj. Caiguna apuunara chijnijguna, manzhai illajguna, mas tucui siquiuna, atun ushajgunara camingaj mana manzhanaun.
					</seg>
					<seg id="b.2PE.2.11" type="verse">
						Quiquin angelgunaga, yali shinzhi asha, yali ushaj ashas, Señorba ñaupajpi caigunara mana camisha causayachinaunzhu.
					</seg>
					<seg id="b.2PE.2.12" type="verse">
						Cai manaliunaga, iyai illaj animalguna cuenta, api tucungajpas huañungajpas pagarishcaunami, paiguna mana intindishcaunara caminaun, paiguna quiquin tulariushcai huañunaungami.
					</seg>
					<seg id="b.2PE.2.13" type="verse">
						Paiguna manali rashcaunara pagai tucunaun, caran punzha paiguna manali rashcaunara gustashcamanda. Caiguna irusgunami, huajlishcaunami; cangunahua pariju micushallara paiguna manali rashcaunai cushiyanaun.
					</seg>
					<seg id="b.2PE.2.14" type="verse">
						Paiguna ñahuiuna tacarinaunahua undarishcami. Ucharanahua mana aminaun. Irqui almaunara ucharachinaun. Paiguna yapajta munaisiqui shunguhua causanaun. Maldiciashca anaun.
					</seg>
					<seg id="b.2PE.2.15" type="verse">
						Caiguna dirichu nambira saquisha, chingarinaushcami, Beorba churi Balaam nishca nambira catisha. Paiga manali rashcamanda paganara llaquica.
					</seg>
					<seg id="b.2PE.2.16" type="verse">
						Paiga camachishca aca pai manali rashcamanda. Upa burro runa shimihua rimaca, rimaj runa loco sami rangaraushcara arcangaj.
					</seg>
					<seg id="b.2PE.2.17" type="verse">
						Caiguna yacu illaj bugyuunami, shinzhi huaira apashca puyuuna. Paigunajma huacachishcami llandu tutai huiñaigama tiangaj.
					</seg>
					<seg id="b.2PE.2.18" type="verse">
						Caiguna yanga umachina shimiunara rimasha, ucha aicha munaihuas, irus causanahuas, ucharanai causajgunamanda cierto miticujgunara cutillara tentasha urmachinaun.
					</seg>
					<seg id="b.2PE.2.19" type="verse">
						Paiguna: Cangunara llushpichishun, nisha, shimira cunaun, paiguna chara irusta sirvijguna asha. Maicans imamandas vencishca asha, paiga paita vencijta sirvij tucun.
					</seg>
					<seg id="b.2PE.2.20" type="verse">
						Cierto pacha, chiguna mundui irus ranamanda quishpishca asha, Señor Jesucristo Quishpichijta yachashcamanda, astaun cutillara chi uchaunai api tucusha, paiguna puchucai tiaushca sami ñaupa ajmanda yali mana valij tucunga.
					</seg>
					<seg id="b.2PE.2.21" type="verse">
						Astaun ali manmaca causana nambira ñaupara mana yachangaj, randi yachashca huasha paigunama cushca chuyaj camachishca shimimanda huashama voltiaringaj.
					</seg>
					<seg id="b.2PE.2.22" type="verse">
						Paigunajma cierto shimi rimashcasna pactarishcami: Allcu paihua quiquin quijnama tigran, armachishca cuchiga cutillara tumi voltian.
					</seg>
				</div>
				<div id="b.2PE.3" type="chapter">
					<seg id="b.2PE.3.1" type="verse">
						Llaquishcauna, cangunara cai huasha quillcara quillcauni. Ishquindi quillcaunai canguna chuyaj iyaira llicchachisha nini, camachishcahua.
					</seg>
					<seg id="b.2PE.3.2" type="verse">
						Canguna ñaupa horasmanda Diosmanda chuyaj rimajguna rimashcaunara iyaringaj quillcauni, shinallara ñucanchi Señor Quishpichij mandashcaunara, imasna cangunama cachashca runauna rimanauca.
					</seg>
					<seg id="b.2PE.3.3" type="verse">
						Caita yachaichi, puchucai punzhaunai burlajguna shamunaunga, paiguna quiquin aicha munaibi purijguna.
					</seg>
					<seg id="b.2PE.3.4" type="verse">
						Burlasha ninaunga: ¿Maibirai pai cuti shamungaj cushca shimi? Yayauna huañushca punzhamanda pacha tucui shinallara catin, mundu callarishca horasmanda pacha.
					</seg>
					<seg id="b.2PE.3.5" type="verse">
						Caiguna paiguna munaimanda cungarinaun imasna callari horasmanda ahua pachara Dios rimashca shimimanda rashca aca, shinallara cai pacharas. Cai pacha yacumanda llucshin, yacumanda causan.
					</seg>
					<seg id="b.2PE.3.6" type="verse">
						Chi horaspi tiaj mundu yacui pambarisha tucurica.
					</seg>
					<seg id="b.2PE.3.7" type="verse">
						Astaun, cuna horas tiaj ahua pachas cai pachas, chi quiquin shimimanda huacachishca tianaun, taripana punzhai ninai rupachingaj, Diosillaj runaunara tucuchina horaspi.
					</seg>
					<seg id="b.2PE.3.8" type="verse">
						Caitaga, uquiuna, ama cungaringuichichu: Señorba ñaupajpi, shu punzha shu huaranga huata cuentami, shinallara shu huaranga huata shu punzha cuentallami.
					</seg>
					<seg id="b.2PE.3.9" type="verse">
						Señorga, pai shimi cushcara mana unaiyanzhu runauna unaiyana iyashcasna, astaumbas ñucanchihua paimi chapaisiqui, pihuas ama pirdirichu nisha, astaun tucui uchamanda arrepentirinauchu.
					</seg>
					<seg id="b.2PE.3.10" type="verse">
						Señorba punzhaga shamungami shuhuaj runa tutai shamushcasna. Chi horas, ahua pachauna shinzhi uyarinahua tucurinaunga, tucui tiajguna rupasha pasanaunga, cai pachara paihuajpi tiaj rashcaunaras rupachishca anaunga.
					</seg>
					<seg id="b.2PE.3.11" type="verse">
						Shinajpi tucui caiguna tucurina ajpi, ¡ima sami tucunara ministinguichi canguna chuyajila Diosta catishalla causana tonoi,
					</seg>
					<seg id="b.2PE.3.12" type="verse">
						canguna chapashas puruntushas Diospa punzha shamunagama, chi punzhai ahua pachauna sindisha tucurinaungami, aUpas rupasha nuyuringami!
					</seg>
					<seg id="b.2PE.3.13" type="verse">
						Ñucanchiga, Diospa shimi cushcasna, mushuj ahua pachaunaras mushuj cai pacharas chapaunchi, maibi ali causana tuparingami.
					</seg>
					<seg id="b.2PE.3.14" type="verse">
						Chi raigumanda, llaquishcauna, canguna tucui caigunara chapausha, ali pacha mascaichi canguna ima iruspas ima causas illaj cushi shunguhua tucungaj Cristo cangunara tupaushcai.
					</seg>
					<seg id="b.2PE.3.15" type="verse">
						Intindinguichi ñucanchi Señor chapashcaga quishpinami, imasna ñucanchi llaquishca uqui Pablo cangunama quillcaca, paita cushca yachana tupui.
					</seg>
					<seg id="b.2PE.3.16" type="verse">
						Paiga tucui pai quillcashcaunai caigunamanda riman. Chigunai huaquin ñaca ñaca mana intindihuaj shimiuna tianaun. Chi shimiunara huaquin mana yachajguna huaquin irqui shunguuna istuyachinaun, chi shu Quillcashcaunandi, paiguna quiquin almara pirdingaj.
					</seg>
					<seg id="b.2PE.3.17" type="verse">
						Shinajpi, canguna, llaquishcauna, caita ñaupara yachasha, cuiraichi ama apai tucungaj manalluna pandashcaunai, canguna shinzhi shayarishcamanda ama urmangaj.
					</seg>
					<seg id="b.2PE.3.18" type="verse">
						Astaumbas, ñucanchira Quishpichij Señor Jesucristo gracia nishca ali iyaibi paita ricsinais iñaichi. Paiga sumacyachishca achu, cunallaras huiñai huiñai punzhagamas. Amen.
					</seg>
				</div>
			</div>
			<div id="b.1JO" type="book">
				<div id="b.1JO.1" type="chapter">
					<seg id="b.1JO.1.1" type="verse">
						Callari horasmanda ajgunara, ñucanchi uyashcaunara, ñucanchi ñahuihua ricushcaunara, ñucanchi riparashcaunara, ñucanchi maquihua llangashcaunaras, Causana Shimimanda, cangunara cuentanchi.
					</seg>
					<seg id="b.1JO.1.2" type="verse">
						Cai causai ricuchishca aca; ñucanchis ricushcanchi, ricsichinchi. Shinallara cangunara cuentanchi cai huiñai causaira. Cai causai Dioshua tiaca, ñucanchimas ricurica.
					</seg>
					<seg id="b.1JO.1.3" type="verse">
						Ñucanchi ricushcaras, uyashcaras cangunama cuentanchi, canguna shinallara ñucanchihua parijumanda llaquinausha tiangaj. Ñucanchi parijumanda llaquinaushca cierto pacha Dioshua pariju paihua Churi Jesucristohua pariju tucun.
					</seg>
					<seg id="b.1JO.1.4" type="verse">
						Cai tucuira cangunama quilícanchi canguna cushi pactaringaj.
					</seg>
					<seg id="b.1JO.1.5" type="verse">
						Caimi Diosmanda uyashca shimi. Caitas cangunara cuentanchi. Dios punzhami. Paihuajpi ima llandus illan.
					</seg>
					<seg id="b.1JO.1.6" type="verse">
						Ñucanchi Dioshua parijumanda llaquinaunchi nishaga, ucha llandui purishas, llullanchimi. Mana ciertora raunchi.
					</seg>
					<seg id="b.1JO.1.7" type="verse">
						Randi, ñucanchi punzhai purisha, imasna Dios punzhai tiashcasha, ñucanchipura llaquinaunchi. Shinallara Diospa Churi Jesuspa yahuar ñucanchira tucui uchamanda pichan.
					</seg>
					<seg id="b.1JO.1.8" type="verse">
						Ñucanchi: Ucha illaj ani, nisha, ñucanchillarara umachinchi. Cierto rimana shimi mana tianzhu ñucanchijpi.
					</seg>
					<seg id="b.1JO.1.9" type="verse">
						Ñucanchi ucharashcara Diosta cuentasha, pai cushca shimira pactachin ñucanchi ucharashcara perdonangaj, maspas ñucanchira tucui manalimanda pichangaj.
					</seg>
					<seg id="b.1JO.1.10" type="verse">
						Ñucanchi: Mana ucharashcanchichu, nisha, Diosta llullachinchi; pai rimashca shimira mana charinchichu ñucanchi shungüi.
					</seg>
				</div>
				<div id="b.1JO.2" type="chapter">
					<seg id="b.1JO.2.1" type="verse">
						Ñuca churihuauna, cai tucuira cangunama quillcauni, canguna uchara ama rangaj. Maicans ucharajpi, Diospa ñaupajpi shu Yanapaj ta charinchi, ali shunguyuj Jesucristo.
					</seg>
					<seg id="b.1JO.2.2" type="verse">
						Jesucristo ñucanchi ucharashcaunamanda paganami. Mana ñucanchijmandallachu, astaun tucui mundu ucharashcaunamanda paganami.
					</seg>
					<seg id="b.1JO.2.3" type="verse">
						Caimanda yachanchi ñucanchi paita ricsishcanchi, pai mandashcaunara pactachisha.
					</seg>
					<seg id="b.1JO.2.4" type="verse">
						Maicans rimasha: Paita ricsinimi, nisha, shina nishas pai mandashcaunara mana pactachisha, paimi llullaj tucun; paihuajpi cierto shimi illan.
					</seg>
					<seg id="b.1JO.2.5" type="verse">
						Randi, maicans paihua shimira pactachisha, paihuajpi Diospa llaquina cierto pacha pactarishcami. Caimanda yachanchi ñucanchi Diospajpi tiaunchi.
					</seg>
					<seg id="b.1JO.2.6" type="verse">
						Maicans: Paihuajpimi tiauni, nisha, pai quiquin causashcasna causanami anga.
					</seg>
					<seg id="b.1JO.2.7" type="verse">
						Uquiuna, mana mushuj mandashca shimira cangunara quillcauni, astaun rucu mandashcara, callari horasmanda ajta. Cai rucu mandashcaga canguna callarimanda uyashca shimimi.
					</seg>
					<seg id="b.1JO.2.8" type="verse">
						Shinajllaira mushuj mandashcara cangunara quillcauni. Caiga ciertomi Diospajpis cangunajpis. Tuta pasasha rin, cierto punzhauna punzhayachin.
					</seg>
					<seg id="b.1JO.2.9" type="verse">
						Maicans: Ñucaga punzhai causauni, nisha, shina rimashas paihua uquira chijnisha, casna runa chara llandu tutallaira causaunmi.
					</seg>
					<seg id="b.1JO.2.10" type="verse">
						Maicans paihua uquira llaquisha punzhai causaun. Paüruájpi ima nijtanas illan.
					</seg>
					<seg id="b.1JO.2.11" type="verse">
						Randi, maicans paihua uquira chijnisha, llandui tiaun, llandui purin, maita riushcaras mana yachan. Ucha llandu paihua ñahuira ñausayachishcami.
					</seg>
					<seg id="b.1JO.2.12" type="verse">
						Cangunara quillcauni, churihuauna, canguna ucharashcaunara Jesuspa shutii perdonashcami.
					</seg>
					<seg id="b.1JO.2.13" type="verse">
						Cangunara quillcauni, yayauna, callarimanda aj Diosta ricsinguichi. Cangunara quillcauni, maltauna, canguna manali supaira vencishcanguichi. Cangunara quillcauni, churihuauna, Yayara ricsishcanguichimi.
					</seg>
					<seg id="b.1JO.2.14" type="verse">
						Cangunara quillcashcani, yayauna, callarimanda aj Diosta ricsishcanguichi. Cangunara quillcashcani, maltauna, canguna shinzhi ashcamanda, Diospa shimi canguna shungüi tiaun, manali supaira vencishcanguichimi.
					</seg>
					<seg id="b.1JO.2.15" type="verse">
						Cai pachara ama llaquinguichi, shinallara cai pachai tiajgunara ama llaquinguichi. Maicans cai pachara llaquisha, Yayara mana llaquinzhu.
					</seg>
					<seg id="b.1JO.2.16" type="verse">
						Tucui cai pachai tiaj, runa aicha munashca, runa ñahuihua munashca, cai pachai mas tucuna iyai, cai tucui mana Diosmandachu, astaun cai pachamandami.
					</seg>
					<seg id="b.1JO.2.17" type="verse">
						Cai pacha pasanmi, shinallara pai munashcauna, astaun maicans Dios munashcara rasha, huiñaigama causangami.
					</seg>
					<seg id="b.1JO.2.18" type="verse">
						Churihuauna, cuna puchucai tiempounami. Canguna uyashcanguichi imasna anticristo nishca Cristora chijnij shamuna anga. Shinallara cunallara ashca anticristo nishcauna tianaunmi. Caimanda ricsinchi ñucanchi puchucai tiempounai causaunchi.
					</seg>
					<seg id="b.1JO.2.19" type="verse">
						Ñucanchimanda llucshinaushca. Randi mana ñucanchipuramandachu anauca. Paiguna ñucanchipuramanda ashaga, ñucanchihua pariju saquirinaunmaca. Astaumbas llucshinaucami mana tucui ñucanchipuramanda ashcara ricuchingaj.
					</seg>
					<seg id="b.1JO.2.20" type="verse">
						Astaun canguna Santo Espiritumanda talishcara charinguicblt tucuira yachanguichi.
					</seg>
					<seg id="b.1JO.2.21" type="verse">
						Cangunara mana quillcashcanichu canguna cierto shimira mana yaohashcaraigu, astaun yachashcaraigumanda, shinallara mana ima llulla shimi cierto shimimanda llucshishcaraigu.
					</seg>
					<seg id="b.1JO.2.22" type="verse">
						¿Pita llullajri? Jesús mana Cristochu nij, paimi llullaj. Maican runa: Yaya Dios mana cierto Dioschu, Churis mana Cristochu, nisha, cai runaga anticristo nishca Cristora chijnij.
					</seg>
					<seg id="b.1JO.2.23" type="verse">
						Maican runa: Churira mana ricsinichu, nisha, cai runa Yayara mana charin. Randi maican runa: Diospa Churi Cristomi, nisha, pai shinallara Yayara charin.
					</seg>
					<seg id="b.1JO.2.24" type="verse">
						Canguna callarimanda uyashca shimiuna cangunahua saquirichu. Callarimanda uyashca shimiuna cangunahua saquirijpiga, Churijpis Yayajpis saquiringuichimi.
					</seg>
					<seg id="b.1JO.2.25" type="verse">
						Dios ñucanchima cushca shimi Casnami, huiñai causaira charinchimi.
					</seg>
					<seg id="b.1JO.2.26" type="verse">
						Caita cangunara quillcashcani, umachijgunamanda cuentasha.
					</seg>
					<seg id="b.1JO.2.27" type="verse">
						Randi, Santo Espíritu talishca, Jesucristomanda apishca, cangunajpi tiaun, pihuas cangunara yachachingaj mana ministinguichichu, astaumbas pai talishcamanda tucuira yachanguichi. Cai yachachishca ciertomi, mana llullachu. Pai yachachishcasna canguna paihuajpi tiaichi.
					</seg>
					<seg id="b.1JO.2.28" type="verse">
						Cuna churihuauna, paihuajpi tiaichi, pai ricurimushca horas ñucanchi cushi shunguyuj tucungaj, ama pingaringaj paihua ñaupajpi pai shamushcai.
					</seg>
					<seg id="b.1JO.2.29" type="verse">
						Canguna Dios ali ajta ricsisha, shinallara caita ricsichi: tucui alira raj runa Diosmanda pagarishcami.
					</seg>
				</div>
				<div id="b.1JO.3" type="chapter">
					<seg id="b.1JO.3.1" type="verse">
						Ricuichi ima samira Dios ñucanchira llaquishcami, ñucanchi Diospa churiuna nishca tucungaj. Caimanda caí pacha runauna ñucanchira mana rícsinaun, imasnara paiguna Diosta mana ricsinauca.
					</seg>
					<seg id="b.1JO.3.2" type="verse">
						Llaquishcauna, cunallara Diospa churiuna manchi. Ñucanchi huasha horas tucuna samira chara mana ricurinzhu. Astaun caita yachanchi, imahoraspas Cristo ricurimujpi, ñucanchi pai tono ricurij tucushun; paita ricushun imasna pai ashcasna.
					</seg>
					<seg id="b.1JO.3.3" type="verse">
						Maican runa caita chapasha, paulara chuyayanmi, imasna Cristo chuyaj ashcasna.
					</seg>
					<seg id="b.1JO.3.4" type="verse">
						Maicans uchara rasha, Dios mandashca shimira paquin. Imas mandashca shimira paquijpi, caiga uchami.
					</seg>
					<seg id="b.1JO.3.5" type="verse">
						Yachanguichi Cristo ricurimuca ñucanchi ucharashcaunara quichungaj. Paihuajpi ima uchas illanmi.
					</seg>
					<seg id="b.1JO.3.6" type="verse">
						Maicans Jesuspi tiausha, uchara mana raunzhu. Maicans uchara rausha Jesusta mana ricushcachu, mana ricsishcachu.
					</seg>
					<seg id="b.1JO.3.7" type="verse">
						Churihuauna, pihuas cangunara ama umachichu. Alira raj runa alimi, Cristo ali ashcasna.
					</seg>
					<seg id="b.1JO.3.8" type="verse">
						Ucharasha causaj runaga supai apumandami. Callari tiempomanda, supai apu uchara raun. Chiraigumanda Diospa Churi ricurimuca supai apu rashcaunara tucuchingaj.
					</seg>
					<seg id="b.1JO.3.9" type="verse">
						Maican runa Diosmanda pagarishca asha, mana ucharasha causaunzhu, Diospa causai paihuajpi tiashcamanda. Ucharasha causanara mana ushanzhu, Diosmanda pagarishca asha.
					</seg>
					<seg id="b.1JO.3.10" type="verse">
						Caimanda Diospa churiuna supai apu churiunas ricsi tucunaun. Maican runa mana alira rasha, paihua uquira mana llaquisha, cai runa mana Diosmandachu.
					</seg>
					<seg id="b.1JO.3.11" type="verse">
						Caimi canguna callarimanda uyashca shimi: Ñucanchipura parijumanda llaquinauna manchi.
					</seg>
					<seg id="b.1JO.3.12" type="verse">
						Mana Caín rashcasna, pai manali supaimanda asha, paihua uquira huañuchica. ¿Imamanda uquira huañuchicachu? Caimandami: Caímba rashcauna manali anauca, astaumbas paihua uqui rashcauna ali anauca.
					</seg>
					<seg id="b.1JO.3.13" type="verse">
						Ñuca uquiuna, ama manzharichichu cai pacha runauna cangunara chijninaupi.
					</seg>
					<seg id="b.1JO.3.14" type="verse">
						Yachanchimi ñucanchi huañuimanda causanama ña pasashcanchi, ñucanchi uquiunara llaquijguna asha. Maicans paihua uquira mana llaquisha huañuibi causaun.
					</seg>
					<seg id="b.1JO.3.15" type="verse">
						Maicans paihua uquira chijnisha, runara huañuchijmi. Yachanguichi mana pi runara huañuchij huiñai causaira charin paihuajpi.
					</seg>
					<seg id="b.1JO.3.16" type="verse">
						Caimanda llaquinara ricsishcanchi: Cristo paihua causaira cucami ñucanchirandimanda. Shinallara ñucanchi causaira uquiuna randimanda cunami anchi.
					</seg>
					<seg id="b.1JO.3.17" type="verse">
						Shinasha maican runa cai pachai charij asha, paihua uqui ministijta ricushallara, paihua shungura ishcajpi, ¿Diospa llaquinaga imasnara tiaun paihua shungüi?
					</seg>
					<seg id="b.1JO.3.18" type="verse">
						Ñuca churihuauna, ama shimillahua llaquishunchi, astaun rashcaunahua cierto pacha llaquishunchi.
					</seg>
					<seg id="b.1JO.3.19" type="verse">
						Caimanda ñucanchi cierto shimira quirijguna ashcara yachanchi, caita yachajpi, ñucanchi shunguuna paihua ñaupajpi samanaunga.
					</seg>
					<seg id="b.1JO.3.20" type="verse">
						Ñucanchi shungu ñucanchira causayachijpi, Dios ñucanchi shungumanda yalin. Paimi tucuira yachan.
					</seg>
					<seg id="b.1JO.3.21" type="verse">
						Llaquishcauna, ñucanchi shungu ñucanchira mana causayachijpi, Diosta mana manzhasha samaunchi.
					</seg>
					<seg id="b.1JO.3.22" type="verse">
						Shinasha, imaras Diosta mañasha, paimanda charishun, pai mandashca shimiunara pactachishcamanda. Shinallara pai munashcaunara raunchi.
					</seg>
					<seg id="b.1JO.3.23" type="verse">
						Caimi Dios mandashca shimi, ñucanchi Diospa Churi Jesucristoi quiringaj, ñucanchi parijumanda llaquinaungaj, pai mandashcasna.
					</seg>
					<seg id="b.1JO.3.24" type="verse">
						Maicans Dios mandashcara pactachisha, Diospajpi tiaun, Dios paihuajpis. Caimanda yachanchi Dios ñucanchijpi tiaushcara, pai ñucanchira cushca Espiritumanda.
					</seg>
				</div>
				<div id="b.1JO.4" type="chapter">
					<seg id="b.1JO.4.1" type="verse">
						Llaquishcauna, ama tucui espiritura quiringuichi. Astaun paigunara camaichi, paiguna Diosmanda ashcara mana ashcaras. Ashca llulla rimajguna llucshinaushcami cai pachai.
					</seg>
					<seg id="b.1JO.4.2" type="verse">
						Caimanda Diospa Espiritura ricsichi. Tucui espíritu casna rimasha: Jesucristo runa aichahua shamushcami, nisha, cai espíritu Diosmandami.
					</seg>
					<seg id="b.1JO.4.3" type="verse">
						Randi tucui espíritu Jesucristo runa aichahua mana shamushcachu, nisha, cai espíritu mana Diosmandachu. Caimi anticristo nishca espíritu. Pai shamungaraushcara uyashcanguichimi. Cunallara cai pachai tiaun.
					</seg>
					<seg id="b.1JO.4.4" type="verse">
						Churihuauna, canguna Diosmandami anguichi; cai supaigunara vencishcanguichi. Cangunara compañaj Dios cai pachai tiau supaira yalinmi.
					</seg>
					<seg id="b.1JO.4.5" type="verse">
						Paiguna cai pachamandami anaun. Chiraigumanda cai pachamandaunara rimanaun. Cai pachai aj runauna paigunara uyanaun.
					</seg>
					<seg id="b.1JO.4.6" type="verse">
						Ñucanchiga Diosmandami anchi; Diosta ricsij ñucanchira uyan. Maicans Diosta mana ricsisha, ñucanchira mana uyan. Caimanda ciertora rimaj espiritura ricsinchi, shinallara llullaj espirituras.
					</seg>
					<seg id="b.1JO.4.7" type="verse">
						Llaquishcauna, parijumanda llaquinaushunchi. Llaquinaga Diosmandami. Tucui llaquij runa Diosmanda pagarishcami, Diosta ricsinmi.
					</seg>
					<seg id="b.1JO.4.8" type="verse">
						Mana llaquij runaga Diosta mana ricsinzhu. Diosga llaquijmi.
					</seg>
					<seg id="b.1JO.4.9" type="verse">
						Caibimi Dios ñucanchira llaquishca ricurimun, Dios paihua sapalla Churira cai pachama cachamuca, ñucanchi paimanda causangaj.
					</seg>
					<seg id="b.1JO.4.10" type="verse">
						Dios llaquishca caimi: mana ñucanchi Diosta llaquishcanchi, astaun Dios ñucanchira llaquicami, paihua Churira cachamuca ñucanchi ucharashcamanda pagana tucungaj.
					</seg>
					<seg id="b.1JO.4.11" type="verse">
						Llaquishcauna, Dios ñucanchira casna llaquishca ajpiga, shinallara ñucanchis parijumanda llaquinauna manchi.
					</seg>
					<seg id="b.1JO.4.12" type="verse">
						Imahoraspas pihuas Diosta mana ricushcachu. Ñucanchi parijumanda llaquinaupi, Dios ñucanchijpi tiaun, paihua llaquina ñucanchi shungüi pactarishcami.
					</seg>
					<seg id="b.1JO.4.13" type="verse">
						Caimanda ñucanchi Diospajpi, pais ñucanchijpis tiauta ricsinchi, Dios paihua Espiritura ñucanchima cushcamanda.
					</seg>
					<seg id="b.1JO.4.14" type="verse">
						Ñucanchi ricushcanchi, shinallara ricsichishcanchi Dios paihua Churira cachamushcara, cai pachara Quishpichijta.
					</seg>
					<seg id="b.1JO.4.15" type="verse">
						Maican runa: Jesús Diospa Churimi, nisha, shungumanda rimasha, Dios cai runajpi tiaun, cai runas Diospajpi tiaun.
					</seg>
					<seg id="b.1JO.4.16" type="verse">
						Dios ñucanchira llaquishcara yachashcanchi, quirishcanchi. Dios llaquijmi. Maican runa llaquij shunguyuj causajpi, Dios paihuajpi tiaun, pai Diospajpis tiaun.
					</seg>
					<seg id="b.1JO.4.17" type="verse">
						Casna rasha ali llaquina ñucanchi shungüi pactarishcami, taripana punzhai ñucanchi ama manzharingaj. Pai imasna ashcasna, shinallarami anchi cai pachai.
					</seg>
					<seg id="b.1JO.4.18" type="verse">
						Llaquij shungüi manzhai illan. Ali llaquij shungumanda ima manzhairas ichushcami. Manzhaiga livachinara charin. Shinasha maican runa manzhaira charisha, ali llaquina tupu mana pactarishcachu paihuajpi.
					</seg>
					<seg id="b.1JO.4.19" type="verse">
						Ñucanchi Diosta llaquinchi, pai ñucanchira ñaupara llaquishcamanda.
					</seg>
					<seg id="b.1JO.4.20" type="verse">
						Maican runa: Diosta llaquinimi, nisha, shina rimashas paihua uquira chijnisha, cai runa llullajmi. Maican runa pai ricushca uquira mana llaquisha, ¿imasnara pai mana ricushca Diosta llaquingairi?
					</seg>
					<seg id="b.1JO.4.21" type="verse">
						Cai mandashca shimira Diosmanda charinchi: maicans Diosta llaquisha, paihua uquira shinallara llaquichu.
					</seg>
				</div>
				<div id="b.1JO.5" type="chapter">
					<seg id="b.1JO.5.1" type="verse">
						Tucui runa Jesús Cristo ajta quirisha Diosmanda pagarishcami. Maicans causaira cuj Diosta llaquisha, shinallara Diosmanda pagarijta llaquin.
					</seg>
					<seg id="b.1JO.5.2" type="verse">
						Caimanda ñucanchi Diospa churiunara llaquishcara ricsinchi, imahoras Diosta llaquinchi, shinallara pai mandashca shimiunara pactachinchi.
					</seg>
					<seg id="b.1JO.5.3" type="verse">
						Diosta llaquina casnami, ñucanchi pai mandashcaunara pactachingaj. Dios mandashca shimiunaga mana tormendosgunachu.
					</seg>
					<seg id="b.1JO.5.4" type="verse">
						Tucui Diosmanda pagarishca runa cai pachara vencin. Mundura vencinaga ñucanchi quirinami.
					</seg>
					<seg id="b.1JO.5.5" type="verse">
						¿Pita mundura vencijri? Jesús Diospa Churi ajta quirij, pai cai pachara vencijmi.
					</seg>
					<seg id="b.1JO.5.6" type="verse">
						Cai Jesucristo yacumandas yahuarmandas shamuca, mana yacumandallachu, astaun yacumandas yahuarmandas. Diospa Espíritu caita riman. Cai Espirituga ciertomi.
					</seg>
					<seg id="b.1JO.5.7" type="verse">
						Ahua pachai quinsa rimaj tian: Yaya Dios, Causana Shimi, Espíritu. Cai quinsa shujllami.
					</seg>
					<seg id="b.1JO.5.8" type="verse">
						Cai pachai quinsa rimaj tian: Diospa Espíritu, yacus, yahuars. Cai quinsa chi tupullarami rimanaun.
					</seg>
					<seg id="b.1JO.5.9" type="verse">
						Ñucanchi maican runa rimashcaras chasquijpi, Dios rimashca yalimi. Caimi Dios rimashca paihua Churimanda.
					</seg>
					<seg id="b.1JO.5.10" type="verse">
						Maican runa Diospa Churu quirisha, Dios rimashca shimira paihuajpi charin. Randi, maican runas Diosta mana quirisha, paita llullachishcami, Dios paihua Churimanda rimashcara mana quirishcamanda.
					</seg>
					<seg id="b.1JO.5.11" type="verse">
						Casnami Dios rimashca: Dios ñucanchira huiñai causaira cushcami, cai causaiga paihua Churu tianmi.
					</seg>
					<seg id="b.1JO.5.12" type="verse">
						Maicans Diospa Churira charisha, shinallara causaira charin. Maicans Diospa Churira mana charisha, causaira mana charinzhu.
					</seg>
					<seg id="b.1JO.5.13" type="verse">
						Caita cangunama, Diospa Churu quirijgunama, quillcashcani, canguna huiñai causaira charishcara yachangaj, canguna Diospa Churu quiringaj.
					</seg>
					<seg id="b.1JO.5.14" type="verse">
						Caimi ñucanchi Diospi quirishca, ñucanchi imaras mañajpi pai munashcasna, pai ñucanchira uyan.
					</seg>
					<seg id="b.1JO.5.15" type="verse">
						Imasnara Dios ñucanchi ima mañashcaras uyashcara yachasha, shinallara yachanchi imasnara ñucanchi paimanda mañashcaunara apinchi.
					</seg>
					<seg id="b.1JO.5.16" type="verse">
						Maican runas paihua uquira shu mana huañuna tupu uchara rauta ricusha, Diosta mañachu; Dios paita causaira cungami, mana huañuna tupu uchara rajgunama. Huañuna tupu ucha tianmi. Cai sami uchara rajmanda canguna mañangaj mana ninichu.
					</seg>
					<seg id="b.1JO.5.17" type="verse">
						Tucui ima manaliranas uchami. Mana huañuna tupu uchas tianmi.
					</seg>
					<seg id="b.1JO.5.18" type="verse">
						Yachanchi maican runa Diosmanda pagarishca asha mana ucharasha causaun; astaumbas Diosmanda pagarishca Churi paita huacachin, manali supai paita mana apin.
					</seg>
					<seg id="b.1JO.5.19" type="verse">
						Shinallara yachanchi ñucanchi Diosmandami anchi. Entero munduga manali supai maquii tian.
					</seg>
					<seg id="b.1JO.5.20" type="verse">
						Astaumbas, yachanchi Diospa Churi ña shamushcami. Pai ñucanchira intindichishcami cierto Diosta ricsingaj. Cierto Diospajpis tiaunchi, paihua Churi Jesucristois. Caiga cierto Diosmi, shinallara huiñai causaimi.
					</seg>
					<seg id="b.1JO.5.21" type="verse">
						Churihuauna, runa rashca diosgunamanda huacachichi. Amen.
					</seg>
				</div>
			</div>
			<div id="b.2JO" type="book">
				<div id="b.2JO.1" type="chapter">
					<seg id="b.2JO.1.1" type="verse">
						Ñuca, shu anciano nishca runa, ajllashca señorama quillcauni, camba churiunamas. Cangunara cierto pacha llaquini, mana ñucalla astaun tucui cierto shimira yachajgunandi,
					</seg>
					<seg id="b.2JO.1.2" type="verse">
						ñucanchijpi tiau cierto shimiraigumanda, maspas cai shimi ñucanchihua huiñaigama tiangami.
					</seg>
					<seg id="b.2JO.1.3" type="verse">
						Cangunahua gracia nishca ali iyai, ali llaquina iyais, cushi shungus tiachu cierto shimiis, llaquinais, Dios Yayamanda, Señor Jesucristomandas; paiga Yayamanda Churimi.
					</seg>
					<seg id="b.2JO.1.4" type="verse">
						Ashcara cushiyacani huaquin camba churiuna cierto shimii purijguna ajta tarisha, Yayamanda mandashcara apishcasna.
					</seg>
					<seg id="b.2JO.1.5" type="verse">
						Cuna canda rugauni, señora, mana mushuj mandashcara quillcashcasna, astaun callarimanda charishcara, ñucanchi parijumanda llaquinaungaichi.
					</seg>
					<seg id="b.2JO.1.6" type="verse">
						Caimi llaquina, Dios mandashcasna purina. Caimi pai mandashca, canguna llaquishcahua causangaj, canguna callarimanda uyashcasna.
					</seg>
					<seg id="b.2JO.1.7" type="verse">
						Ashca umachijguna mundui llucshinaushcami, Jesús aichai shamushcara mana ciertochu niuguna. Casna rimajga umachijmi, anticristo nishca Cristora chijnijmi.
					</seg>
					<seg id="b.2JO.1.8" type="verse">
						Ricuichi cangunallara, canguna tarabashcamanda aparishcara ama pirdingaj, astaun entero paganara apingaj.
					</seg>
					<seg id="b.2JO.1.9" type="verse">
						Maicans ali nambira saquisha, Cristo yachachishcai mana catisha, Diosta mana charinzhu. Cristo yachachishcai catij runaga, Yayaras Churiras charin.
					</seg>
					<seg id="b.2JO.1.10" type="verse">
						Maicans cangunajma shamujpi, cai yachachishcara mana rimaj ajpi, huasii paita ama apichu, ama nichu: Alirami shamushcangui.
					</seg>
					<seg id="b.2JO.1.11" type="verse">
						Maicans paita: Alirami shamushcangui, nisha, pai manali rashcaunai compañaun.
					</seg>
					<seg id="b.2JO.1.12" type="verse">
						Ashcara charini cangunama quillcangaj, astaun mana munacanichu quillcahua tintahuas rangaj, astaun chapauni cangunajma shamungaj, ñahuipura rimanaungaj, ñucanchi pariju cushi tucungaj.
					</seg>
					<seg id="b.2JO.1.13" type="verse">
						Camba Dios ajllashca ñaña churiuna canda saluranaun. Amen.
					</seg>
				</div>
			</div>
			<div id="b.3JO" type="book">
				<div id="b.3JO.1" type="chapter">
					<seg id="b.3JO.1.1" type="verse">
						Ñuca, shu anciano nishca runa, llaquishca Gayoma quillcauni, cierto pacha paita llaquinimi.
					</seg>
					<seg id="b.3JO.1.2" type="verse">
						Llaquishca amigo, ñuca munani can tucuibi ali tucuchu, ali causasha, imasna camba alma shinallara ali tucunmi.
					</seg>
					<seg id="b.3JO.1.3" type="verse">
						Ashcara cushiyacani, uquiuna caima shamujpi, can ali cierto shimira catij ajta rimajpi, imasna can cierto shimii purishcaras.
					</seg>
					<seg id="b.3JO.1.4" type="verse">
						Mana imamandas yali cushira charinichu ñuca churiuna cierto shimii purishcara uyasha.
					</seg>
					<seg id="b.3JO.1.5" type="verse">
						Llaquishca amigo, alimi raungui ima uquiunaras yanapasha, maspas mana ricsishca purijgunaras.
					</seg>
					<seg id="b.3JO.1.6" type="verse">
						Caiguna iglesia ñaupajpi alimi rimanaushca imasna can ali llaquij ashcara. Alimi raungui paigunara ñambii cachangaj Diosta sirvina valishca tupui, paiguna nambira catisha ringaj.
					</seg>
					<seg id="b.3JO.1.7" type="verse">
						Paiguna Diosta llaquishcamanda llucshinauca, imaras mana apisha gentilgunamanda.
					</seg>
					<seg id="b.3JO.1.8" type="verse">
						Ñucanchi casna runaunara chasquinami anchi, cierto shimira yanapangaj.
					</seg>
					<seg id="b.3JO.1.9" type="verse">
						Ñuca iglesiama quillcashcani, astaun Diótrefes nishca runa mana chasquihuanzhu ñucanchira. Paimi ñaupa punda runa tucusha nin paigunahua.
					</seg>
					<seg id="b.3JO.1.10" type="verse">
						Chiraigumanda, ñuca rishaga, pai rashcaunara iyachisha, imasna manali shimiunahua ñucanchira piñasha rimaun. Maspas, casna rashcaunahua mana cushi tucusha, uquiunaras mana chasquinzhu, chasquisha niugunaras arcan, paigunara iglesiamanda ichun.
					</seg>
					<seg id="b.3JO.1.11" type="verse">
						Llaquishca amigo, manalira ama catirichu, astaun alira raí. Alira rajga Diosmandami. Manalira rajga Diosta mana ricushcachu.
					</seg>
					<seg id="b.3JO.1.12" type="verse">
						Tucui runauna alirami rimanaun Demetriomanda, cierto shimillara paimanda shinallara riman. Ñucanchis paimanda ali rimanchi. Cangunas ñucanchi rimashca shimiuna cierto ajta yachanguichi.
					</seg>
					<seg id="b.3JO.1.13" type="verse">
						Ashcara charicani canda quillcangaj, astaun mana munacanichu tintahua plumahuas quillcangaj.
					</seg>
					<seg id="b.3JO.1.14" type="verse">
						Astaun, uctalla canda ricunara munani, shinajpi ñahuipuralla rimanaushun.
					</seg>
					<seg id="b.3JO.1.15" type="verse">
						Cushi shungura chari. Amigouna canda saluranaun. Salurai amigounara, chican chican rimasha.
					</seg>
				</div>
			</div>
			<div id="b.JUD" type="book">
				<div id="b.JUD.1" type="chapter">
					<seg id="b.JUD.1.1" type="verse">
						Ñuca, Judas, Jesucristora sirvij, Jacobo uqui, Dios cayashcaunama quillcauni, Dios Yaya chicanyachishcaunama, Jesucristoi huacachishcaunama.
					</seg>
					<seg id="b.JUD.1.2" type="verse">
						Ali shungu, cushi shungus, llaquinas mirachishca achu cangunahua.
					</seg>
					<seg id="b.JUD.1.3" type="verse">
						Llaquishcauna, ashcara munacani cangunara quillcangaj ñucanchi pariju quishpichinamanda. Shinajllaira mmistirinmi ñuca cangunara quillcangaj, cangunara rugasha ñucanchi quirishcara huacachingaj, iyaihua macanausha, imasna cai quirina shu rai quirijgunama cushca aca.
					</seg>
					<seg id="b.JUD.1.4" type="verse">
						Huaquin runauna pacalla icunaushca, ñaupa horasmanda causaiyuj tucungaj nishcauna, Diosta mana llaquij runauna, ñucanchi Diospa gracia ali iyaira turcanaun manali causanahua. Sapalla tucuira ushaj Diosta, ñucanchi Señor Jesucristoras mana ricsinaun.
					</seg>
					<seg id="b.JUD.1.5" type="verse">
						Astaun canguna ña ali yachashcara cuti iyaríchisha nini, imasna Señor runaunara Egiptomanda quishpichishca huasha, mana quirijgunara tucuchica.
					</seg>
					<seg id="b.JUD.1.6" type="verse">
						Maspas huaquin angelgunara, paiguna atun inu tupura mana huacachijpi, paiguna quiquin tiaushcara saquijpi, Dios paigunara llandui huacachica, huiñaigama duraj iru huascahua huatanai, atun taripana punzhagama.
					</seg>
					<seg id="b.JUD.1.7" type="verse">
						Shinallara tucuca Sodoma Gomorra nishca llactaunahua, chi rayai tiaj llactaunandi, chigunas shina rajguna asha, shujhua tacarijguna asha, mana ricuihuaj irusta rashcaunara catisha, castigai tucunauca, shu ricuchina cuenta tucusha. Huiñaigama duraj ninai castigai tucunauca.
					</seg>
					<seg id="b.JUD.1.8" type="verse">
						Shinajllaira, chi tupui cai nuspajguna paiguna aichara huajlichinaun, apuunara mana munasha, ahua pachai tiaj ushajgunaras camisha.
					</seg>
					<seg id="b.JUD.1.9" type="verse">
						Randi, Miguel nishca ángel apu Supaihua macanausha Moisespa ayara charingaj, mana munacachu paita maldiciangaj, astaun paita: Señor canda causayachichu, nica.
					</seg>
					<seg id="b.JUD.1.10" type="verse">
						Caigunaga ima mana yachashcaras caminaun: paiguna yachaibi ricsishcaunai iyai illaj animalguna cuenta paigunallara huajlirinaun.
					</seg>
					<seg id="b.JUD.1.11" type="verse">
						¡Ayailla paigunamanda! Caímba nambira catinaushca, cullquira apingaj Balaam manali rashcaunai callpasha rinauca, Coré manali rashcai chingarinauca.
					</seg>
					<seg id="b.JUD.1.12" type="verse">
						Caiguna canguna istaunara huajlichinaun; yapajta micujguna asha, paigunallara carajguna; tamia illaj puyuuna cuenta, maitas apashca huairaunai; muyu illaj chaquishca yurauna cuenta; ishqui cuti huañushca, sapimanda aisashca;
					</seg>
					<seg id="b.JUD.1.13" type="verse">
						shinzhi lamar tsaglasguna cuenta, paiguna quiquin pingarinara puscu cuenta shitajguna; yanga purij estrellasguna cuenta, paigunajta llandu tuta huiñaigama huacachishcami.
					</seg>
					<seg id="b.JUD.1.14" type="verse">
						Casna runaunamanda, Enoc Diosmanda rimaca, Enoc Adanmanda canzhis runa asha: Riqui, nica, Señor shamuca paihua ashca huaranga chuyajgunahua,
					</seg>
					<seg id="b.JUD.1.15" type="verse">
						tucuigunara taripangaj, tucui manaliunara causayachingaj, paiguna tucui manali rashcaunara manali rashca ajpi, shinallara tucui piñashca shimiunara manali uchayujguna paimanda rimashcaunara taripangaj.
					</seg>
					<seg id="b.JUD.1.16" type="verse">
						Cai runauna piñajgunami, macanuisiquiunami. Paiguna quiquin munashcaunai puríjguna, paiguna shimi cara atun shinzhi shimira rimajguna asha, runaunara yanga alabasha imaras ganangaj.
					</seg>
					<seg id="b.JUD.1.17" type="verse">
						Randi, llaquishcauna, iyarichi ñucanchi Señor Jesucristo cachashca runauna rimashca shimiunara.
					</seg>
					<seg id="b.JUD.1.18" type="verse">
						Paiguna ninauca: Puchucai tiempoi burlajguna tianaunga, paiguna manali munashcaunai purijguna.
					</seg>
					<seg id="b.JUD.1.19" type="verse">
						Caiguna chaupichijgunami, uchalina iyaiyujgunami, Espiritura mana charijgunachu.
					</seg>
					<seg id="b.JUD.1.20" type="verse">
						Randi canguna, llaquishcauna, canguna chuyaj quirinai iñasha, Santo Espíritu yanapashcahua Diosta mañasha,
					</seg>
					<seg id="b.JUD.1.21" type="verse">
						Dios llaquiushcai tiaichi, ñucanchi Señor Jesucristo llaquishcara chapausha, huiñai causaira charingaj.
					</seg>
					<seg id="b.JUD.1.22" type="verse">
						Huaquingunara, mana cierto quirijguna ajpi, shinzhira quirichichi.
					</seg>
					<seg id="b.JUD.1.23" type="verse">
						Shujgunara quishpichichi, ninamanda dsas quichusha; shujgunaraga manzhashcahua llaquichi, paiguna churanara chijnisha, aicha irusmanda huajlishcaraigu.
					</seg>
					<seg id="b.JUD.1.24" type="verse">
						Dios ushajmi cangunara mana urmasha huacachingaj, shinallara cangunara ima huajli illajpas paihua sumaj ñaupajpi ashca cushihua ricuchingaj.
					</seg>
					<seg id="b.JUD.1.25" type="verse">
						Shu sapalla yachaj Dios, ñucanchira Quishpichij sumaj, alabashca, mandaj, ushaj achu, cunas, huiñai huiñaigamas. Amen.
					</seg>
				</div>
			</div>
			<div id="b.REV" type="book">
				<div id="b.REV.1" type="chapter">
					<seg id="b.REV.1.1" type="verse">
						Caimi Jesucristo charishca ricuchina shimi, Dios paita ricuchishca, huasha uctalla tucunaunara paita sirvijgunara ricuchingaj. Caita paita sirvij Juanma ricuchica, shu paihua angelhua cachasha.
					</seg>
					<seg id="b.REV.1.2" type="verse">
						Juanga Diospa shimira ricuchica, shinallara Jesucristo rimashcaras, tucui pai ricushcaunaras.
					</seg>
					<seg id="b.REV.1.3" type="verse">
						Cushiunami cai ñaupamanda rimashca shimira ricuj, shimira uyajgunandi, cai quillcai quillcashcaunara pactachijgunandi. Pactarina horas mayanllami.
					</seg>
					<seg id="b.REV.1.4" type="verse">
						Ñuca, Juan, Asia partii tiaj canzhis iglesiaunama quillcauni: Gracia nishca ali iyairas, cushi shunguras charichi Diosmanda, pai tianmi, tiacami, shamunami; shinallara canzhis espiritumanda, Diospa tiarina ñaupajpi tiajguna;
					</seg>
					<seg id="b.REV.1.5" type="verse">
						shinallara paihua cierto rimaj Jesucristomanda, huañushcaunamanda ñaupa pagarij, cai pacha rey apuunara mandaj.
					</seg>
					<seg id="b.REV.1.6" type="verse">
						Jesucristo ñucanchira llaquica, ñucanchira llushpichica ucharashcaunamanda paihua yahuarhua, ñucanchira rey apuunara sacerdoteunaras rarca paihua Yaya Diospa ñaupajpi. Pailla ali sumaj ali mandaj achu huiñai huiñaigama. Amen.
					</seg>
					<seg id="b.REV.1.7" type="verse">
						Puyui shamungami. Tucui ñahui paita ricunaungami, paita tucsijgunas ricunaungami. Tucui mundu ailluunas paimanda llaquirinaunga. Ari, shina achu.
					</seg>
					<seg id="b.REV.1.8" type="verse">
						Ñuca Alfa nishca mani, Omega nishcas ani, callarinas tucurinas ani, Señor nin. Pai tianmi, tiacami, shamunami. Tucuira ushajmi ani, nin.
					</seg>
					<seg id="b.REV.1.9" type="verse">
						Ñuca, Juan, canguna uqui, cangunahua pariju tiaj tonnendarinais, Dios mandanais, Jesucristoi ahuantasha chapanais,
					</seg>
					<seg id="b.REV.1.10" type="verse">
						Espiritui tiaucani Diospa punzhai. Ñuca huashai shu shinzhi shimira uyacani, shu atun cormeta uyarishcasna.
					</seg>
					<seg id="b.REV.1.11" type="verse">
						Casna nisha rimaca: Ñuca Alfa nishca mani, Omega nishcas ani, ñaupa punda aj, puchucai ajpas. Can ricushcara quillcai, quillcaraga canzhis Asia nishca partii tiaj iglesiaunama cachai: Efeso, Esmirna, Pérgamo, Tiatira, Sardis, Filadelfia, Laodicea nishca llactaunai tiaj iglesiaunama.
					</seg>
					<seg id="b.REV.1.12" type="verse">
						Ñuca voltiaricani ñucahua rimaj shimira ricungaj; voltiarisha, canzhis curihua rashca vela shayachinara ricucani.
					</seg>
					<seg id="b.REV.1.13" type="verse">
						Chi canzhis vela shayachina chaupi shungüi, shu runara ricucani, Runa Churi cuenta ricurijta, shu suni churanahua churarishca aca, paihua chaquigama quillpajta, pichui chumbillishca aca shu curi chumbillinahua.
					</seg>
					<seg id="b.REV.1.14" type="verse">
						Paihua uma, paihua accha yuraj aca, yuraj illma cuenta, rasu cuenta ricurij; paihua ñahui muyuuna sindij nina cuenta ricurij anauca.
					</seg>
					<seg id="b.REV.1.15" type="verse">
						Paihua chaquiuna paila cuenta chiujlla ricurij aca, ninai churashca pucayashca cuenta; pai rimashca shimi ashca yacuuna uyarishca cuentami aca.
					</seg>
					<seg id="b.REV.1.16" type="verse">
						Paihua ali maquii canzhis estrellasgunara charíca. Paihua shimimanda shu ishqui iluyuj espara llucshica. Paihua ñahui indi cuenta aca pai shinzhi aitashcai.
					</seg>
					<seg id="b.REV.1.17" type="verse">
						Ñuca paita ricusha, paihua chaquü huañushcasna urmacani. Paiga paihua ali maquira churaca ñuca ahuai, casna nisha: Ama manzhaichu, ñuca ñaupa punda aj ani, puchucai ajpas ani.
					</seg>
					<seg id="b.REV.1.18" type="verse">
						Causaj ani, astaun huañushca acani, maspas causauni huiñai huiñaigama. Amen. Ñuca huañuna llavera ucu pacha llaveras charini.
					</seg>
					<seg id="b.REV.1.19" type="verse">
						Can ricushcaunaras quillcai, shinallara tiajgunaras, caigunamanda huasha tucunaunaras.
					</seg>
					<seg id="b.REV.1.20" type="verse">
						Can ñuca ali maquü ricushca canzhis estrellasgunaga, canzhis curi vela shayachinaunaga, paiguna pacashca shimi pajllai ricuríjpi casnami nin: Canzhis estrellasguna canzhis iglesia angelgunami; canzhis vela shayachinauna canzhis iglesiaunami.
					</seg>
				</div>
				<div id="b.REV.2" type="chapter">
					<seg id="b.REV.2.1" type="verse">
						Efeso llactai tiaj iglesia angelma quillcai: Ali maquii canzhis estrellasyuj nin, canzhis curi vela shayachinauna chaupi shungüi purij casna nin:
					</seg>
					<seg id="b.REV.2.2" type="verse">
						Can rashcaunara yachani, can shinzhi tarabashcaras, can ahuantaisiqui ashcaras. Ñuca yachani imasna can manali runaunara mana ahuantanguichu, shinallara cacashca runa mani nijgunara camashcangui, paiguna llullajguna ajta tarishcangui.
					</seg>
					<seg id="b.REV.2.3" type="verse">
						Can tormendarishcangui, ahuantasha chapashcangui, shinzhira tarabashcanguí ñuca shutira llaquishcamanda, mana sambayasha.
					</seg>
					<seg id="b.REV.2.4" type="verse">
						Shina ajllaira canhua caita rimanara charini: Can ñaupa punda llaquihuashcara saquishcangui.
					</seg>
					<seg id="b.REV.2.5" type="verse">
						Chiraigumanda can maimanda urmashcara iyari, arrepentiri, ñaupa rashcaunara cuti rai. Can mana shina rajpiga, uctalla cambajma shamushami, camba vela shayachinara quichusha paihua pistumanda, can mana arrepentirishca ajpiga.
					</seg>
					<seg id="b.REV.2.6" type="verse">
						Caitami charingui, Nicolaítas nishcauna rashcaunara chijninguimi, ñucas paigunara chijninimi.
					</seg>
					<seg id="b.REV.2.7" type="verse">
						Uyaj rinriyujga Espíritu iglesiaunama rimashcara uyachu. Ñucaga vencij runara Diospa sumaj llacta chaupi shungüi shayaj Causana Yuramanda carasha.
					</seg>
					<seg id="b.REV.2.8" type="verse">
						Esmirna llactai tiaj iglesia angelma quillcai: Ñaupa punda aj puchucai ajpas, huañushca aj causarishca ajpas casna nin:
					</seg>
					<seg id="b.REV.2.9" type="verse">
						Can rashcaunara yachani, can tormendarishcaunaras, can tsuntsu ashcaras, shinajllaira can charij angui. Ñuca yachani judio mani nijguna manali rimashcara, mana judiogunachu anaun, astaun shu Supai Apu tandarinami.
					</seg>
					<seg id="b.REV.2.10" type="verse">
						Ama manzhaichu can tormendaringaraushcara. Supai cangunamanda huaquingunara chonda cularbi ishcachingami camangaj, chunga punzha tupura cangunara tormendachinaunga. Can huañunagama ali catij ajpi, causana llaitura ñuca canda cushami.
					</seg>
					<seg id="b.REV.2.11" type="verse">
						Uyaj rinriyujga Espíritu iglesiaunama rimashcara uyachu. Vencij runaga huasha huañuimanda mana tormendaringachu.
					</seg>
					<seg id="b.REV.2.12" type="verse">
						Pérgamo llactai tiaj iglesia angelma quillcai: Ishqui iluyuj esparara charij caita nin:
					</seg>
					<seg id="b.REV.2.13" type="verse">
						Can rashcaunara yachani, can maibi causashcaras; chihuimi Satanás supai apu tiarina tian. Shinajllaira, ñuca shutira huacachiungui. Ñucara quirinara mana ichushcangui, Antipas nishca ali quirij ali rimaj runa canguna chaupi shungüi huañuchishca punzhaunai, Satanás causaushca llactai.
					</seg>
					<seg id="b.REV.2.14" type="verse">
						Shinajllaira, ansallara charini canhua rimangaj: Chihui huaquingunara charingui Balaam nishca yachachishcaunara catijguna; paiga Balac nishcara yachachica Israelba churiunara urmachingaj, runa rashca diosgunama cushca sacrificiounara micungaj, shujgunahua tacaringajpas.
					</seg>
					<seg id="b.REV.2.15" type="verse">
						Shinallara Nicolaítauna yachachishcara catijgunara charingui. Chi yachachishcara chijnini.
					</seg>
					<seg id="b.REV.2.16" type="verse">
						Chiraigumanda arrepentiri. Mana shina rajpi, cambajma uctalla shamusha, paigunahua macanausha ñuca shimimanda llucshij esparahua.
					</seg>
					<seg id="b.REV.2.17" type="verse">
						Uyaj rinriyujga Espíritu iglesiaunama rimashcara uyachu. Vencij runara pacashca maná nishca micunara ñuca carasha, paita shu yuraj rumihuara cusha, rumü shu mushuj shutira quillcashca tian, pihuas chi shutira mana yachangachu, astaun apijlla yachanga.
					</seg>
					<seg id="b.REV.2.18" type="verse">
						Tiatira nishca llactai tiaj iglesia angelma quillcai: Diospa Churi, sindij nina cuenta ñahuiyuj, chiujlla ricurij paila cuenta chaquiyuj, caita nin:
					</seg>
					<seg id="b.REV.2.19" type="verse">
						Can rashcaunara yachani, can llaquishcara, can quirishcara, can sirvishcara; can ahuantaisiqui ashcaras yachani, imasna can puchucai rashcauna ñaupa ajgunara yalinmi.
					</seg>
					<seg id="b.REV.2.20" type="verse">
						Shinajllaira ansallara charini canhua rimangaj, can chi Jezabel nishca huarmira ahuantaungui. Rimaj huarmi ani nin. Ñucara sirvijgunara umachin shujgunahua tacaringaj, runa rashca diosma cushca sacrificiounara micungajpas yachachin.
					</seg>
					<seg id="b.REV.2.21" type="verse">
						Lugarda cucani arrepentiringaj, astaumbas shujhua tacarinamanda arrepentirinara mana munanzhu.
					</seg>
					<seg id="b.REV.2.22" type="verse">
						Paita unguchisha caitui shitasha, paihua tacarijgunara ashcara tormendachisha, paiguna mana arrepentirijpi pai rashcaunara.
					</seg>
					<seg id="b.REV.2.23" type="verse">
						Paihua churiunara huañuihua huañuchisha, maspas tucui iglesiauna yachanaunga imasna ñuca iyairas shunguras ricuj ani, caran dueñoma canguna rashca tupura cusha.
					</seg>
					<seg id="b.REV.2.24" type="verse">
						Astaun cangunama, chishu Tiatira llactai tiajgunamas, maicambas cai yachachishcara mana yachajguna asha, Satanás irus yachaira mana yachajguna ashas, ñuca cangunara nini: Yali llashajta mana apachishachu.
					</seg>
					<seg id="b.REV.2.25" type="verse">
						Astaun canguna charishcara huacachichi ñuca shamunagama.
					</seg>
					<seg id="b.REV.2.26" type="verse">
						Maican runa vencijpi, ñuca rashcaunara huacachijpi puchucaigama, ñuca paita ushaira cushami llactaunara mandangaj.
					</seg>
					<seg id="b.REV.2.27" type="verse">
						Iru varahua paigunara mandangami, allpa manga cuenta paqui paqui tucunaungami, imasna ñuca Yayamanda apishcasna.
					</seg>
					<seg id="b.REV.2.28" type="verse">
						Paitaga tutamanda ricurimuj estrellasta cushami.
					</seg>
					<seg id="b.REV.2.29" type="verse">
						Uyaj rinriyujga Espíritu iglesiaunama rimashcara uyachu.
					</seg>
				</div>
				<div id="b.REV.3" type="chapter">
					<seg id="b.REV.3.1" type="verse">
						Sardis llactai tiaj iglesia angelma quillcai: Diospa canzhis espiritura canzhis estrellasgunaras charij caita nin: Can rashcaunara yachani, imasna causaunmi nishca angui, astaun huañushca mangui.
					</seg>
					<seg id="b.REV.3.2" type="verse">
						Llicchari huañungaraugunara shinzhiyachi; can rashcaunara mana ali tupura ricushcanichu Diospa ñaupajpi.
					</seg>
					<seg id="b.REV.3.3" type="verse">
						Can chasquishcara, can uyashcaras iyari; chita huacachi; arrepentiri. Can mana chapajpiga, shuhuaj cuenta cambajma shamusha; ñuca cambajma shamuna horasta mana yachanguichu.
					</seg>
					<seg id="b.REV.3.4" type="verse">
						Astaumbas ansalla runauna Sardis llactai tianaunmi, paiguna churanara mana huajlichinaushcachu. Ñucahua pariju yuraj churanahua purinaungami, caimanda valijgunami anaun.
					</seg>
					<seg id="b.REV.3.5" type="verse">
						Vencij runaga yuraj churanahua churachishca anga. Paihua shutira mana chingachishachu causana quillcamanda; paihua shutira ñuca Yaya ñaupajpi paihua angelguna ñaupajpis rimashami.
					</seg>
					<seg id="b.REV.3.6" type="verse">
						Uyaj rinriyujga Espíritu iglesiaunama rimashcara uyachu.
					</seg>
					<seg id="b.REV.3.7" type="verse">
						Filadelfia llactai tiaj iglesia angelma quillcai: Casnami nin Santo nishca, Cierto Aj nishca, Davidpa llavera charij. Pascaj mani, pihuas ñuca pascashcara mana ishcangachu; ishcaj mani, pihuas ñuca ishcashcara mana pascangachu.
					</seg>
					<seg id="b.REV.3.8" type="verse">
						Can rashcaunara yachani. Camba ñaupajpi shu pascashca pungura churashcani, pihuas mana ushangachu ishcanara. Can ansa ursara charishallara, ñuca shimira huacachishcangui, ñuca shutira mana ricsinichu nisha mana rimacanguichu.
					</seg>
					<seg id="b.REV.3.9" type="verse">
						Satanáspa tandarinamanda, judioguna manchi yanga rimasha nijgunara, llullajguna ajllaira, ñuca cachasha cangunama shamungaj, canguna chaquii tuama urmangaj, ñuca canda llaquishcara ricsinauchu.
					</seg>
					<seg id="b.REV.3.10" type="verse">
						Imasna can ñuca, Ahuantai, nishca mandashca shimira huacachishcangui, ñuca shinallara canda huacachisha camana horasmanda. Cai camana horas tucui munduma shamunga mundui causajgunara camangaj.
					</seg>
					<seg id="b.REV.3.11" type="verse">
						Uctalla shamunimi. Huacachi can charishcara pihuas camba llaitura ama quichungaj.
					</seg>
					<seg id="b.REV.3.12" type="verse">
						Ñucaga vencij runara shu istandira rasha ñuca Diospa templo huasii, chimanda imahoraspas mana llucshingachu. Ñucaga ñuca Diospa shutira paihuajpi quillcasha, shinallara ñuca Diospa llacta shutira quülcasha, mushuj Jerusalén nishcara, ahua pachamanda Diospajmanda irgumujta, shinallara ñuca quiquin mushuj shutira paihuajpi quillcasha.
					</seg>
					<seg id="b.REV.3.13" type="verse">
						Uyaj rinriyujga Espíritu iglesiaunama rimashcara uyachu.
					</seg>
					<seg id="b.REV.3.14" type="verse">
						Laodicea nishca llactai tiaj iglesia angelma quillcai: Amen nishca, ali cierto ricusha Rimaj, Dios iñachishcara Callarij, caita nin:
					</seg>
					<seg id="b.REV.3.15" type="verse">
						Can rashcaunara yachani, mana chiri mana rupaj ashas. Ñuca munacani can chiri tucungaj, mana ashaga rupaj tucungaj.
					</seg>
					<seg id="b.REV.3.16" type="verse">
						Shinajpi can cunujlla asha, mana chiri mana rupaj asha, canda ñuca shimimanda quijnashami.
					</seg>
					<seg id="b.REV.3.17" type="verse">
						Canmi ningui: Charij ani, charijyashca ani. Imaras mana ministinichu, nishcangui. Mana yachangui imasna can yanga mana valij, llaquirij, pugri, ñausa, llatan angui.
					</seg>
					<seg id="b.REV.3.18" type="verse">
						Chiraigumanda, canda camachisha nini: Ninai alichishca curira randingui can charij tucungaj, yuraj churanara ñucamanda randingui churaringaj can llatan ashcara quillpangaj, can llatan ashcamanda pingarishca ama ricuringaj. Ñahui ambira llutai can ali ricungaj.
					</seg>
					<seg id="b.REV.3.19" type="verse">
						Tucui ñuca llaquishcaunara camachini, livachini. Cuiraisiqui tucui, arrepentiri.
					</seg>
					<seg id="b.REV.3.20" type="verse">
						Ñucaga pungüi cayasha shayauni. Pihuas ñuca shimira uyajpi, pungura pascajpis, ñuca paihuajpi icusha, paihua pariju micusha, pais ñucahua.
					</seg>
					<seg id="b.REV.3.21" type="verse">
						Vencij runaraga ñuca cusha pai ñucahua pariju tiaringaj ñuca apu tiarinai, imasna ñuca vencicani, ñuca Yayahua tiaricani paihua apu tiarinai.
					</seg>
					<seg id="b.REV.3.22" type="verse">
						Uyaj rinriyujga Espíritu iglesiaunama rimashcara uyachu.
					</seg>
				</div>
				<div id="b.REV.4" type="chapter">
					<seg id="b.REV.4.1" type="verse">
						Caimanda huasha shu pungu pascashcara ricucani, ahua pachai. Ñuca ñaupa uyashca shimi, cormeta cuenta uyarij, ñucahua rimasha nica: Sicai caima, caiguna huasha tucunaun ara canda ricuchisha.
					</seg>
					<seg id="b.REV.4.2" type="verse">
						Chi ratollai Espiritui acani. Ñuca shu apu tiarina churashcara ricucani ahua pachai, tiarinai shuj tiauca.
					</seg>
					<seg id="b.REV.4.3" type="verse">
						Tiarijga jaspe nishca cornalina nishca sumaj puca rumiuna cuenta ricurij aca. Tiarina muyujta shu cuichi tiaca esmeralda nishca verde rumi cuenta ricurij.
					</seg>
					<seg id="b.REV.4.4" type="verse">
						Apu tiarina muyujta, shu ishqui chunga chuscu apu tiarinauna tianauca, tiarinaunai ishqui chunga chuscu anciano nishca rucuunara tiarijta ricucani, yuraj churanahua churarishca, curi llaituunara charinauca umai.
					</seg>
					<seg id="b.REV.4.5" type="verse">
						Tiarinamandaga rayo limpiashcauna, tulun uyarishcauna, shimiunas llucshinauca. Tiarina ñaupajpi canzhis nina velauna sindinauca, cai velauna Diospa canzhis espirituunami.
					</seg>
					<seg id="b.REV.4.6" type="verse">
						Tiarina ñaupajpi shu vidrio lamar cuenta tiaca, chiu chiu ricurij rumi cuenta. Tiarina rayais tiarina muyujtas chuscu causajguna tianauca, entero aicha ñahuiunayuj aca, ñaupajmas huashamas.
					</seg>
					<seg id="b.REV.4.7" type="verse">
						Ñaupa causaj shu león puma cuenta ricurij, ishqui causajga huagra huahua cuenta ricurij, quinsa causaj runa ñahuira cuenta charij, chuscu causaj shu huamburij atun anga cuenta ricurij aca.
					</seg>
					<seg id="b.REV.4.8" type="verse">
						Chi chuscu causajguna, caran shuj socta rigra pangara charica, paiguna armaras ucuras ñahuiunayuj anauca. Tutandi punzhandi mana saquisha caparinauca: Santo, santo, santo, nisha, Tucuira Ushaj Señor Dios, ñaupa tiaj, cuna tiajpas, shamuna ajpas.
					</seg>
					<seg id="b.REV.4.9" type="verse">
						Caran cuti chi causajguna tiarinai tiajta alabanaun, ahuayachinaun, agrasinaun, pai huiñai huiñaigama causaj ajpi,
					</seg>
					<seg id="b.REV.4.10" type="verse">
						chi ishqui chunga chuscu rucuunaga tiarinai tiajpa ñaupajpi tuama urmanaun, huiñai huiñaigama causajta adoranaun, paiguna llaituunara tiarina ñaupajma shitanaun, casna nisha:
					</seg>
					<seg id="b.REV.4.11" type="verse">
						Señor, can valijmi angui sumacyachinaras, ahuayachinaras, ushairas apingaj. Can tucuira rarcangui, paiguna can munashcamanda tianaun, shinallara rashca anauca.
					</seg>
				</div>
				<div id="b.REV.5" type="chapter">
					<seg id="b.REV.5.1" type="verse">
						Tiarinai tiajpa ali maquii shu quillcara ricucani. Quillcaga pajllamas ucu partimos quillcashca aca. Canzhis sello nishcaunahua ishcashca aca.
					</seg>
					<seg id="b.REV.5.2" type="verse">
						Shu shinzhi angelda ricucani shinzhi shimihua caparijta: ¿Pita valinri, nisha, quillcara pascangaj?
					</seg>
					<seg id="b.REV.5.3" type="verse">
						Pihuas mana valijchu aca, ahua pachais, cai pachais, cai pacha ucuis, quillcara pascangaj ricungajpas.
					</seg>
					<seg id="b.REV.5.4" type="verse">
						Ashcara huacacani pi valijpas mana tuparijpi quillcara pascangaj, ricusha rimangaj, ricungajpas.
					</seg>
					<seg id="b.REV.5.5" type="verse">
						Shu anciano nishca rucu runa nihuaca: Ama huacaichu. Caibimi Judá aillumanda León Puma, Davidmanda Angu. Pai vencishcami quillcara pascangaj, paihua canzhis sellos nishca huatashcaunara pascangaj.
					</seg>
					<seg id="b.REV.5.6" type="verse">
						Ricucani, apu tiarina chuscu causajguna ishqui chunga chuscu rucuuna chaupi shungüi shu huañuchishca cuenta Borregora shayajta ricucani, canzhis cornosyuj, canzhis ñahui muyuyuj. Cai canzhis ñahui muyuga Diospa canzhis espirituunami, tucui munduma cachashcauna.
					</seg>
					<seg id="b.REV.5.7" type="verse">
						Borrego shamuca, quillcara apica tiarinai tiajpa ali maquimanda.
					</seg>
					<seg id="b.REV.5.8" type="verse">
						Borrego quillcara apishca huasha, chuscu causajguna ishqui chunga chuscu rucuunandi paihua ñaupajpi tuama urmanauca. Tucuiuna arpa nishca tucanaunara charinauca, inciensohua undachishca curi vasounaras. Caiguna quirijguna mañashcaunami.
					</seg>
					<seg id="b.REV.5.9" type="verse">
						Shu mushuj cantanara cantanauca, casna nisha: Can valijmi angui quillcara apingaj, paihua sellos nishcaunara pascangaj. Can sacrificioi cushca acangui, camba yahuarhua ñucanchira randishcangui Diospajta, tucui ailluunamanda, tucui shimimandas, tucui llactamandas, tucui partimandas.
					</seg>
					<seg id="b.REV.5.10" type="verse">
						Ñucanchira rey apuunara sacerdoteunaras rashcangui ñucanchi Diospajta. Cai pachai mandashun.
					</seg>
					<seg id="b.REV.5.11" type="verse">
						Ricucani, ricushaga ashca angelguna shimiunara uyacani. Paiguna apu tiarina muyujta causajgunas rucuunas muyujta shayanauca. Ashca huaranga huarangauna anauca.
					</seg>
					<seg id="b.REV.5.12" type="verse">
						Shinzhi shimihua caparisha ninauca: Sacrificioi cushca Borrego valijmi ushairas, charishcaras, yachairas, shinzhiyanaras, ali rimashca ajtas, sumajtas, alabashcaras apingaj.
					</seg>
					<seg id="b.REV.5.13" type="verse">
						Tucui rashcaunara, ahua pachai tiajtas, cai pachai tiajtas, cai pacha ucura tiajtas, lamarbi tiajtas, tucui paiguna ucui tiajgunaras rimajta uyacani: Tiarinai tiajma, Borregomas alabanara, ali rimashca ajtas, sumaj ajtas, ushairas huiñai huiñaigama achu, nisha.
					</seg>
					<seg id="b.REV.5.14" type="verse">
						Chuscu causajgunaga: Amen, ninauca. Ishqui chunga chuscu rucuuna tuama urmanauca huiñai huiñaigama causajta adoranauca.
					</seg>
				</div>
				<div id="b.REV.6" type="chapter">
					<seg id="b.REV.6.1" type="verse">
						Borregoga shu sello nishcara pascashcara ricucani. Chuscu causajgunamanda shujga rayo cuenta uyarij shimihua caparijta uyacani: Ricuj shami, nisha.
					</seg>
					<seg id="b.REV.6.2" type="verse">
						Ricusha, shu yuraj caballora ricucani; caballoi montashca runaga shu arco nishcara charica. Paima shu llaitura cunauca. Llucshica vencisha, vencingajpas.
					</seg>
					<seg id="b.REV.6.3" type="verse">
						Ishqui sello nishcara pascashcai, ishqui causaj rimajta uyacani: Ricuj shami, nisha.
					</seg>
					<seg id="b.REV.6.4" type="verse">
						Shu puca caballo llucshimuca. Caballoi montajta ushaira cushca aca cushi shungura mundumanda quichungaj, runauna parijumanda huañuchingaj. Paima shu atun esparara cunauca.
					</seg>
					<seg id="b.REV.6.5" type="verse">
						Quinsa sello nishcara pascashcai, quinsa causaj rimajta uyacani: Ricuj shami, nisha. Ricusha, shu yana caballora ricucani; paihuajpi montashca runa shu balanzara charica paihua maquii.
					</seg>
					<seg id="b.REV.6.6" type="verse">
						Chuscu causajguna chaupi shungumanda shu shimira rimajta uyacani: Ishqui libras trigo muyu chunga sucresta valin, socta libras cebada muyu chunga sucresta valin, nisha. Ama huajlichichu aceiteras vinoras.
					</seg>
					<seg id="b.REV.6.7" type="verse">
						Chuscu sello nishcara pascashcai, chuscu causaj rimajta uyacani: Ricuj shami, nisha.
					</seg>
					<seg id="b.REV.6.8" type="verse">
						Ricusha, shu quillu caballora ricucani. Paihuajpi montashca runa shuti Huañui aca. Ucu Pacha nishca shutiyuj paita catimuca. Ushaira paita cushca aca mundu shu chuscu parti ahuai, huañuchingaj esparahua, yarcaihuas, ungüihuas, cai pachai tiaj milli pumaunahuas.
					</seg>
					<seg id="b.REV.6.9" type="verse">
						Pichca sello nishca pascashcai, altar siquii huañushca runauna almaunara ricucani, Diospa shimira llaquishcamanda Diospa shimira rimashcamandas huañuchishcauna.
					</seg>
					<seg id="b.REV.6.10" type="verse">
						Shinzhi shimihua caparisha ninauca: ¿Imahorasgama Señor, chuyaj, cierto ajpas, ñucanchi yahuarmanda mana taripangui, mana cutipangui mundui causajgunara?
					</seg>
					<seg id="b.REV.6.11" type="verse">
						Yuraj churanaunara paigunara cunauca: Shu ratora samaichi, paigunara ninauca, cangunahua pariju sirvijgunas uquiunas yupashca tupu pactarinagama, paigunas cangunasna huañuchishca anaunga.
					</seg>
					<seg id="b.REV.6.12" type="verse">
						Socta sello nishca pascashcara ricucani. Allpa shinzhira cuyuca, indi yana tucuca yana llachapa cuenta, entero quilla yahuar cuenta ricurij tucuca.
					</seg>
					<seg id="b.REV.6.13" type="verse">
						Ahua pachamanda estrellasguna cai pachama urmanauca imasna shu higo yura shinzhi huairaushcai cuyujpi paihua muyu talirin.
					</seg>
					<seg id="b.REV.6.14" type="verse">
						Ahua pachaga chinganea, shu quillca cullu pillurishca cuenta. Tucui urcu, tucui isla anzhuricami pai tiashcamanda.
					</seg>
					<seg id="b.REV.6.15" type="verse">
						Mundu rey apuuna, atun runauna, charíjguna, capitanguna, ushajguna, tucui sirvijguna, tucui liuri ajguna, tucuiguna miteunauca rumi uctuunai urcu peñasgunais.
					</seg>
					<seg id="b.REV.6.16" type="verse">
						Urcuunara peñasgunaras ninauca: Urmaichi ñucanchi ahuai, tapahuaichi ñucanchira apu tiarinai tiajpa ñahuimanda, Borrego piñarishcamandas.
					</seg>
					<seg id="b.REV.6.17" type="verse">
						Paiguna atun piñarina punzha pactamushcami, ¿pita shayarinara ushangachu?
					</seg>
				</div>
				<div id="b.REV.7" type="chapter">
					<seg id="b.REV.7.1" type="verse">
						Caimanda huashaga, chuscu angelgunara shayajta ricucani, cai pacha chuscu pundai, mundui chuscu huairaunara arcajguna aca, ama huairangaj allpa ahuai, lamar ahuais, ima yura ahuais.
					</seg>
					<seg id="b.REV.7.2" type="verse">
						Shinallara shu angelda ricucani, indi llucshishcamanda sicamujta, Causaj Diospa sello nishcara charijta. Cai ángel chishu chuscu angelgunara caparica shinzhi shimihua. Chi chuscu angelgunama ushaira ñaupa cushca aca allpara lamardas huajlichingaj.
					</seg>
					<seg id="b.REV.7.3" type="verse">
						Angel casna nica: Ama huajlichichu auparas, lamardas, yuraunaras, ñucanchi Diosta sirvijgunara urintii sello nishcara ñucanchi churashca huashagama.
					</seg>
					<seg id="b.REV.7.4" type="verse">
						Sello nishcara churashcauna yupashcara uyacani; tucui Israelba churiunamanda, shu patsac chuscu chunga chuscu huaranga sellora churashcauna anauca.
					</seg>
					<seg id="b.REV.7.5" type="verse">
						Judá aillumanda chunga ishqui huaranga sellora churashca anauca; Rubén aillumanda chunga ishqui huaranga sellora churashca anauca; Gad aillumanda chunga ishqui huaranga sellora churashca anauca;
					</seg>
					<seg id="b.REV.7.6" type="verse">
						Aser aillumanda chunga ishqui huaranga sellora churashca anauca; Neftalí aillumanda chunga ishqui huaranga sellora churashca anauca; Manases aillumanda chunga ishqui huaranga sellora churashca anauca;
					</seg>
					<seg id="b.REV.7.7" type="verse">
						Simeón aillumanda chunga ishqui huaranga sellora churashca anauca; Levi aillumanda chunga ishqui huranga sellora churashca anauca; Isacar aillumanda chunga ishqui huaranga sellora churashca anauca;
					</seg>
					<seg id="b.REV.7.8" type="verse">
						Zabulón aillumanda chunga ishqui huaranga sellora churashca anauca; José aillumanda chunga ishqui huaranga sellora churashca anauca; Benjamín aillumanda chunga ishqui huaranga sellora churashca anauca.
					</seg>
					<seg id="b.REV.7.9" type="verse">
						Caimanda huasha, shu ashca atun monton runaunara ricucani, mana yupaihuajta, tucui ailluunamanda, tucui llactaunamanda, tucui shimiunamanda ajgunara. Apu tiarina ñaupajpi tianauca, Borrego ñaupajpis. Yuraj churanahua churarishca anauca, paiguna maquii ramos pangaunara charinauca.
					</seg>
					<seg id="b.REV.7.10" type="verse">
						Shinzhi shimihua caparisha ninauca: Quishpichina ñucanchi tiarinai tiaj Diospajmi Borregojmi.
					</seg>
					<seg id="b.REV.7.11" type="verse">
						Tucui angelguna apu tiarina muyujta, shinallara rucuunas chuscu causajgunas muyujta shayanauca. Paiguna tuama urmasha apu tiarina ñaupajpi, Diosta adoranauca.
					</seg>
					<seg id="b.REV.7.12" type="verse">
						Ninauca: Amen, bendiciana, ali sumaj, yachana, agrasina, ali rimashca shuti, ushana, ali shinzhiyanas ñucanchi Diospa achu, huiñai huiñaigama. Amen.
					</seg>
					<seg id="b.REV.7.13" type="verse">
						Shinajpi rucuunamanda shuj ñucahua rimasha nica: Caigunaga, yuraj churanahua churarishcauna, ¿pitai caiguna? ¿maimandara shamunaushcai?
					</seg>
					<seg id="b.REV.7.14" type="verse">
						Paita cutipasha: Señor can yachanguimi, nicani. Paiga ñucara nica: Caiguna ashca tormendosmanda llucshinaushcami, paiguna churanara tacsanaushcami, yurajyachinaushcami Borrego yahuarbi.
					</seg>
					<seg id="b.REV.7.15" type="verse">
						Chimanda Diospa apu tiarina ñaupajpi tianaunmi. Paita sirvinaun tutandi punzhandi paihua templo huasii. Tiarinai tiajga paigunahua causangami paihua huasii.
					</seg>
					<seg id="b.REV.7.16" type="verse">
						Ña mana mas yarcachinaungachu, upinaichinaungachu, indis mana cuti paiguna ahuai aitangachu, mana ima rupajhuallas aitangachu.
					</seg>
					<seg id="b.REV.7.17" type="verse">
						Borregoga, tiarina chaupi shungüi tiajga, paigunara carangami, causaj yacu bujyuunama pushangami. Diosga paiguna ñahuimanda tucui iquira pichangami.
					</seg>
				</div>
				<div id="b.REV.8" type="chapter">
					<seg id="b.REV.8.1" type="verse">
						Canzhis sello nishca pascarishcai, chunlla tucuca ahua pachai shu chaupi hora tupura.
					</seg>
					<seg id="b.REV.8.2" type="verse">
						Chi canzhis Diospa ñaupajpi shayaj angelgunara ricucani. Paigunara canzhis cormetara cunauca.
					</seg>
					<seg id="b.REV.8.3" type="verse">
						Shinajpi shu ángel shamuca, altar ñaupajpi shayarica, shu curi incienso purura charica. Ashca inciensora paita cushca aca, tucui quirijguna mañashcaunara y apangaj, apu tiarina ñaupajpi tiaj curi altarbi.
					</seg>
					<seg id="b.REV.8.4" type="verse">
						Angelba maquimanda incienso cushni Diospa tiashcama sicaca quirijguna mañashcaunahua.
					</seg>
					<seg id="b.REV.8.5" type="verse">
						Angelga incienso purura apisha, altarmanda ninahua undachisha, cai pachama shitaca. Rayuuna shimiunandi uyarinauca rayu limpiashcauna ricurinauca, allpas cuyuca.
					</seg>
					<seg id="b.REV.8.6" type="verse">
						Chi canzhis cormetayuj angelguna puruntunauca tucangaj.
					</seg>
					<seg id="b.REV.8.7" type="verse">
						Ñaupa punda ángel paihua cormetara tucaca. Rasu rumiunas ninas yahuarhua masarishca cai pachama shitashca anauca. Shu quinsa parti yuraunara rupachishca aca, tucui verde quihuaunandi.
					</seg>
					<seg id="b.REV.8.8" type="verse">
						Ishqui ángel paihua cormetara tucaca. Shu atun ninahua sindij urcu cuenta lamarbi shitashca aca. Shu quinsa parti lamar yacu yahuar tucuca.
					</seg>
					<seg id="b.REV.8.9" type="verse">
						Shu quinsa parti lamarbi causajguna huañunauca, shu quinsa parti barcouna chingarinauca.
					</seg>
					<seg id="b.REV.8.10" type="verse">
						Quinsa ángel paihua cormetara tucaca. Ahua pachamanda shu atun sindij estrellas urmaca, shu atun copal vela cuenta; shu quinsa parti yacuuna ahuai, yacuuna llucshiushca ahuais urmaca.
					</seg>
					<seg id="b.REV.8.11" type="verse">
						Estrellaspa shuti Ayacmi. Shu quinsa parti yacuuna ayac tucunauca. Ashca runauna chi yacuunamanda huañunauca, yacu ayac tucushcamanda.
					</seg>
					<seg id="b.REV.8.12" type="verse">
						Chuscu ángel paihua cormetara tucaca. Shu quinsa parti indira huajlichishca aca, quillaras shu quinsa partiras, estrellasgunamandas shu quinsa partiras huajlichishca aca, paiguna
					</seg>
					<seg id="b.REV.8.13" type="verse">
						Ricucani, shinallara uyacani shu atun angelda ahua pacha chaupii huamburijta. Shinzhi shimihua caparica, ¡Ayailla, ayailla, ayailla, nisha, cai pachai causajgunamanda, shuj cormetauna tucanaunamanda, shu quinsa angelguna ña tucangaraushcara!
					</seg>
				</div>
				<div id="b.REV.9" type="chapter">
					<seg id="b.REV.9.1" type="verse">
						Pichca ángel cormetara tucaca. Shu estrellasta, ahua pachamanda cai pachama urmamujta ricucani. Paima atun ucu uctu llavera cushca aca.
					</seg>
					<seg id="b.REV.9.2" type="verse">
						Atun ucu uctura pascaca. Uctumanda, cushni llucshica shu atun ninamanda cushni cuenta. Indis buairas llanduyamuca uctumanda cushnihua.
					</seg>
					<seg id="b.REV.9.3" type="verse">
						Cushni ucumanda atun ijiuna llucshinauca cai pachai. Paigunama ushaira cushca aca imasna cai pachai tiaj uputindiunama cushcasna.
					</seg>
					<seg id="b.REV.9.4" type="verse">
						Paigunara mandashca aca cai pacha quihuara, ima verde pangaras, ima yuraras ama huajlichingaj, astaun runaunallara, paiguna urintii Diospa sellora nishcara mana charijgunara huajlichingaj.
					</seg>
					<seg id="b.REV.9.5" type="verse">
						Paigunama cushca aca mana huañuchingaj astaun tormendachingaj pichca quilla tupura. Paiguna tormendachina uputindi runara tucsishca cuenta aca.
					</seg>
					<seg id="b.REV.9.6" type="verse">
						Chi punzhaunaiga runauna huañunara mascanaunga, astaun mana tupanaungachu. Huañungaj munanaunga, astaun huañuiga paigunamanda miticungami.
					</seg>
					<seg id="b.REV.9.7" type="verse">
						Ijiunaga caballouna cuenta ricurinauca, macanaungaj puruntushcauna. Paiguna umai curi llaitura cuenta charinauca, paiguna ñahui runa ñahui cuenta aca.
					</seg>
					<seg id="b.REV.9.8" type="verse">
						Paiguna aecha huarmi aecha cuenta aca, paiguna quiruuna león puma cormillos cuenta aca.
					</seg>
					<seg id="b.REV.9.9" type="verse">
						Pichu quillpanara charinauca, iruhua rashca cuenta. Paiguna rigra pangauna uyarishca ashca caballo aisashca carretauna uyarishca cuentami aca, guerrama callpaushcai uyarishcasna.
					</seg>
					<seg id="b.REV.9.10" type="verse">
						Paiguna chupa uputindi chupa cuenta aca, tucsinayuj. Paiguna chupahua runaunara chugrichinara ushanauca, pichca quilla tupura.
					</seg>
					<seg id="b.REV.9.11" type="verse">
						Atun ucu uctu angelga paiguna rey apumi aca. Paihua shuti hebreo shimii Abadón nishca aca; griego shimii paihua shuti Apolión nishca aca.
					</seg>
					<seg id="b.REV.9.12" type="verse">
						Ñaupa punda Ayailla rimashca ña pasashcami. Chara ishqui cuti Ayailla rimashcauna caimanda huasha shamunaunga.
					</seg>
					<seg id="b.REV.9.13" type="verse">
						Socta ángel paihua cormetara tucaca. Shu shimira uyacani, Diospa ñaupajpi tiaj curi altar chuscu cornos chaupi shungumanda llucshijta.
					</seg>
					<seg id="b.REV.9.14" type="verse">
						Socta cormetayuj angeldaga chi shimi rimasha nica: Pascairi chi chuscu huatashca angelgunara, Eufrates nishca atun yacu rayai huatashcaunara.
					</seg>
					<seg id="b.REV.9.15" type="verse">
						Chi chuscu angelgunara pascashca anauca. Puruntushca anauca chi horasgama, chi punzhagama, chi quillagama, chi huatagama, tucui runaunamanda shu quinsa partira huañuchingaj.
					</seg>
					<seg id="b.REV.9.16" type="verse">
						Cabailoi montashcauna, ishqui patsac huaranga huaranga tupu anauca. Paiguna yupashcara uyacani.
					</seg>
					<seg id="b.REV.9.17" type="verse">
						Ñuca nuspaushcai cuenta caballounara ricucani, paiguna ahuai montashcaunaras; pichu quillpana palaunara charinauca, ninahua verde rumihuas azufrehuas rashca aca. Caballouna umaga león puma uma cuenta aca, paiguna shimimanda ninas cushnis azufres llucshinauca.
					</seg>
					<seg id="b.REV.9.18" type="verse">
						Cai quinsa tormendachinahua shu quinsa parti runauna huañunauca: ninahua cushnihua azufrehuas, caballo shimimanda llucshijguna.
					</seg>
					<seg id="b.REV.9.19" type="verse">
						Caballouna chugrichingaj ushaira charinauca paiguna shimii paiguna chupais. Paiguna chupa machacui cuenta umayuj aca, umaunahua chugrichinauca.
					</seg>
					<seg id="b.REV.9.20" type="verse">
						Chishu runaunaga, cai tormendachishcaunamanda mana huañushcauna mana arrepentirinaucachu paiguna maquihua rashcaunara; supaigunara adorangaj mana saquinaucachu; shinallara curi, cullqui, rumi, caspira rashca yanga diosgunaras adorangaj mana saquinaucachu; cai yanga diosguna mana ricujguna mana uyajguna mana purijguna ajpi.
					</seg>
					<seg id="b.REV.9.21" type="verse">
						Mana arrepentirinaucachu paiguna runaunara huañuchinaunaras, sagranaunaras, tacarinaunaras, shuhuanaunaras.
					</seg>
				</div>
				<div id="b.REV.10" type="chapter">
					<seg id="b.REV.10.1" type="verse">
						Shu shinzhi angelda ahua pachamanda irgumujta ricucani, puyuhua churarishca, shu cuichi paihua umai tiauca, paihua ñahui indi cuenta aca, paihua chaquiuna nina cullu cuenta ricurinauca.
					</seg>
					<seg id="b.REV.10.2" type="verse">
						Paihua maquii shu ichilla quillca pascashcara charica. Paihua ali chaqui lamarbi churaca, lluqui chaquiga allpai churaca.
					</seg>
					<seg id="b.REV.10.3" type="verse">
						Shinzhi shimihua caparica, shu león puma rungashca cuenta. Pai caparishca huasha, canzhis rayouna uyarinauca.
					</seg>
					<seg id="b.REV.10.4" type="verse">
						Chi canzhis rayouna uyarishca huasha, ñuca quillcangaraucani. Shinajllaira shu ahua pachamanda shimira uyacani: Sello nishcara churasha ishcangui, chi canzhis rayouna rimashcaunara. Ama quillcaichu, nica.
					</seg>
					<seg id="b.REV.10.5" type="verse">
						Ñuca ricushca ángel, lamarbi allpais shayaj, paihua maquira ahuama ricuchica,
					</seg>
					<seg id="b.REV.10.6" type="verse">
						Diospa shutii shimira cuca, huiñai huiñaigama Causajpa shutii rimasha, pai ahua pachara paihuajpi tiajgunaras, cai pachara paihuajpi tiajgunaras, lamarda paihuajpi tiajgunaras raj ajpi: Dios mana mas chapangachu, nica,
					</seg>
					<seg id="b.REV.10.7" type="verse">
						astaun ahua pachamanda canzhis ángel cormetaushca punzhaunai, pai cormetangaj callarijpi, Dios pacashca shimi pactaringami, imasna pai rimaca paita sirvij rimajgunama.
					</seg>
					<seg id="b.REV.10.8" type="verse">
						Ahua pachamanda uyashca shimiga cutillara ñucahua rimasha nica: Ri, quillcara api, pascashcami tian lamarbi allpais shayaj angelba maquii.
					</seg>
					<seg id="b.REV.10.9" type="verse">
						Angelma ricani, Quillcara cuhuapai, nisha. Paiga ñucara nica: Apisha micui. Icsai ayac tucunga, astaun shimii mishqui tucunga, sacha mishqui cuenta.
					</seg>
					<seg id="b.REV.10.10" type="verse">
						Shinajpi angelba maquimanda ichilla quillcara apicani, apisha micucani. Ñuca shimii mishqui aca, sacha mishqui cuenta, astaumbas micushca huasha ayac tucuca icsai.
					</seg>
					<seg id="b.REV.10.11" type="verse">
						Angel ñucara nica, ministirinmi can Diosmanda cuti rimangaj ashca runaunama, llactaunamas, shimiunamas, rey apuunamas.
					</seg>
				</div>
				<div id="b.REV.11" type="chapter">
					<seg id="b.REV.11.1" type="verse">
						Shinajpi shu pindujta, tupuna varara cuenta, cui tucucani. Shu shimi, Atari, nisha uyarica. Diospa templo huasira tupui, altardas, chihui adorajgunaras.
					</seg>
					<seg id="b.REV.11.2" type="verse">
						Astaun templo canzhai aj patiora saqui, ama tupuichu. Gentilgunama cushcami. Paiguna aitasha huajlichinaunga santo llactara chuscu chunga ishqui quilla tupura.
					</seg>
					<seg id="b.REV.11.3" type="verse">
						Ñuca ishqui ricuj runaunama cushami ñucamanda rimangaj shu huaranga ishqui patsac socta chunga punzhagama, yana costal llachapahua churarishca.
					</seg>
					<seg id="b.REV.11.4" type="verse">
						Cai rímajgunaga chi ishqui olivo yura, chi ishqui vela shayachinami, cai pacha Diospa ñaupajpi shayajguna.
					</seg>
					<seg id="b.REV.11.5" type="verse">
						Maican runas paigunara huajlichisha nisha rajpi, nina llucshin paiguna shimimanda, paigunara chijnijgunara rupachisha tucuchingaj; maican runas paigunara huajlichisha nijpi, shina tonollaira huañuna anga.
					</seg>
					<seg id="b.REV.11.6" type="verse">
						Caiguna ushaira charinaun ahuapachara ishcangaj, ama tamiangaj paiguna rimana punzhaunai. Ushaira charinaun yacuunara turcangaj, yahuar tucungaj, allparas huajlichingajpas ima tono tormendoshuas, imasna cuti paiguna munashcasna.
					</seg>
					<seg id="b.REV.11.7" type="verse">
						Paiguna rimashcauna tucurishca huasha, atun ucu uctumanda llucshimuj milli Animal nishca paigunahua macananaunga, paigunara vencinga, paigunara huañuchinga.
					</seg>
					<seg id="b.REV.11.8" type="verse">
						Paiguna huañushca ayauna atun llacta pulazai ichushca sirinaunga. Cai llactaga, almallai iyajpi, Sodoma nishca, Egipto nishca rimashcami. Chi llactai ñucanchi Señor chacatashca aca.
					</seg>
					<seg id="b.REV.11.9" type="verse">
						Runaunamanda, ailluunamanda, shimiunamanda, llactaunamanda runauna paiguna huañushca ayaunara ricunaunga quinsa punzha chaupira. Lugarda mana cunaungachu ayaunara pambangaj.
					</seg>
					<seg id="b.REV.11.10" type="verse">
						Cai pachai causajguna cushiyanaunga rimajguna huañushcamanda, cushi tucunaunga; parijumanda cuyanaunara cuyanaunga, cai ishqui rimajguna cai pachai tiajgunara tormendachijguna huañushcaraigu.
					</seg>
					<seg id="b.REV.11.11" type="verse">
						Shinajllaira quinsa punzha chaupira pasashca huasha, Diosmanda cachashca causana espíritu paiguna huañushca aichai icuca. Paiguna atarisha shayarinauca. Paigunara ricujguna ashcara manzharisha ricunauca.
					</seg>
					<seg id="b.REV.11.12" type="verse">
						Ahua pachamanda shu atun shimira uyanauca, paigunara nisha: Sicaichi caima. Ahua pachama sicanauca shu puyui. Chijnijguna paigunara ricunauca.
					</seg>
					<seg id="b.REV.11.13" type="verse">
						Chi ratollaira allpa shinzhira cuyuca. Llactamanda shu chunga parti tularica, allpa cuyushcamanda shu canzhis huaranga runauna huañunauca. Shujgunaga ashcara manzharisha, ahua pacha Diosta ahuayachinauca.
					</seg>
					<seg id="b.REV.11.14" type="verse">
						Ña pasarishcami ishqui Ayailla nishca shimi. Quinsa Ayailla nishca shimi ñalla shamungami.
					</seg>
					<seg id="b.REV.11.15" type="verse">
						Canzhis ángel paihua cormetara tucaca. Shinzhi shimiuna ahua pachai uyarinauca, rimasha ninauca: Cai pacha gobiernouna ña ñucanchi Señorbaj tucunaun, paihua Cristojpas. Pai huiñai huiñaigama rey apu cuenta mandangami.
					</seg>
					<seg id="b.REV.11.16" type="verse">
						Ishqui chunga chuscu anciano nishca rucuuna paiguna apu tiarinaunai tiajguna Diospa ñaupajpi tuama urmanauca, Diosta adoranauca.
					</seg>
					<seg id="b.REV.11.17" type="verse">
						casna nisha: Canda agrasinchi Tucuira Ushaj Señor Dios, tiajpas, tiashca ajpas, shamuna ajpas, camba atun ushaira apishcangui, rey apu tucusha mandashcangui.
					</seg>
					<seg id="b.REV.11.18" type="verse">
						Llactaunaga piñarisha caparinauca, cambas piñarishcangui. Huañushcaunara taripana tiempo pactamushcami, shinallara tiempo pactamun premio nishca cuy an ara cuyangaj canda sirvij rimajgunaras, quirijgunaras, camba shutira manzhajgunaras, ichillaunandi atungunandi. Tiempo pactamun cai pachara tulajgunara tulangaj.
					</seg>
					<seg id="b.REV.11.19" type="verse">
						Diospa templo huasi pascashca aca ahua pachai. Diospa pactachina shimimanda arca nishca santo cajón ricurimuca ahua pachai. Rayo limpiashcauna, shimiuna, rayo uyarishcauna, allpa cuyunas, atun rasu rumiunas tianauca.
					</seg>
				</div>
				<div id="b.REV.12" type="chapter">
					<seg id="b.REV.12.1" type="verse">
						Shu atun ricurina ricurimuca ahua pachai: shu huarmi ricurimuca, indihua churarishca aca, quillas chaqui ucui tiauca, paihua umai shu chunga ishqui estrellasyuj llaitu tiauca.
					</seg>
					<seg id="b.REV.12.2" type="verse">
						Huarmiga huahuayuj aca icsai, huacacami huahua nanachishcamanda, pagarina horas pactamujpi.
					</seg>
					<seg id="b.REV.12.3" type="verse">
						Shinallara shu ricurinas ricurica ahua pachai. Shu atun puca dragón nishca, canzhis umayuj chunga cornosyuj aca. Umaunai canzhis rey apu llaituunara charica.
					</seg>
					<seg id="b.REV.12.4" type="verse">
						Paihua chupahua shu quinsa parti ahua pacha estrellasgunara aisasha cai pachama urmachica. Dragón nishcaga huarmi ñaupajpi shayarica, huarmi ña pagarichingaraupi, huahuara micungaj pai pagarishca ratollaira.
					</seg>
					<seg id="b.REV.12.5" type="verse">
						Huarmi shu cari huahuara pagarichica. Pai tucui llactaunara mandangami iru varahua. Huahuaga apai tucuca Diospajma, paihua apu tiarinama.
					</seg>
					<seg id="b.REV.12.6" type="verse">
						Huarmiga runa illashca partima miticuca, Dios alichishca partima, chihui cuirai tucungaj shu huaranga ishqui patsac socta chunga punzhagama.
					</seg>
					<seg id="b.REV.12.7" type="verse">
						Chihuasha, atun macanauna tiauca ahua pachai, Miguel paihua angelgunandi macananauca dragón nishcahua. Dragónbas paihua angelgunandi macananauca.
					</seg>
					<seg id="b.REV.12.8" type="verse">
						Astaun dragón nishcauna mana vencinaucachu, maspas paigunaj mana lugar tiacachu ahua pachai.
					</seg>
					<seg id="b.REV.12.9" type="verse">
						Atun dragón nishca canzhama ichushca aca, pai callari tiempomanda machacui, supai apu nishca, paihua shuti Satanás, entero mundura umachij. Cai pachama shitashca aca paihua angelgunahua pariju.
					</seg>
					<seg id="b.REV.12.10" type="verse">
						Shinajpi, shu shinzhi shimira uyacani ahua pachai, casna nisha: Cuna pactamunaushcami ñucanchi Diospa quishpichinas, paihua ushais, pai mandanas, paihua Cristo mandana ushais. Ñucanchi uquiunaras causayachijta canzhama ichushcami, paiga paigunara causayachica ñucanchi Diospa ñaupajpi tutandi punzhandi.
					</seg>
					<seg id="b.REV.12.11" type="verse">
						Uquiunaga paita vencinaushca Borrego yahuarraigumanda, paiguna rimashca shimimandas. Maspas paiguna causaira mana llaquinaucachu huañunagama.
					</seg>
					<seg id="b.REV.12.12" type="verse">
						Chiraigumanda cushiyaichi, ahua pachauna, chihui causajgunandi. ¡Ayailla, cai pachai causajguna, lamarbi causajgunas! Supai apu cangunajma irgushcami ashcara piñarisha, paihua tiempo ña pactariupi yachasha.
					</seg>
					<seg id="b.REV.12.13" type="verse">
						Dragón nishcaga, pai cai pachama shitashcara riparasha, churira pagarichij huarmira catica tormendachingaj.
					</seg>
					<seg id="b.REV.12.14" type="verse">
						Huarmiraga ishqui atun anga rigra pangara cunauca, machacui ñaupajmanda huamburisha mitucungaj1 runa illashca partima, paihua tianama, chihui cuirai tucungaj shu tiempora, tiempounaras chaupi tiemporas.
					</seg>
					<seg id="b.REV.12.15" type="verse">
						Machacuiga paihua shimimanda ashca yacura shitaca huarmi huashai, yacu paita apangaj.
					</seg>
					<seg id="b.REV.12.16" type="verse">
						Astaumbas allpa huarmira yanapaca, allpa paihua shimira pascasha yacura nillpuca, dragón nishca shimimanda shitashca yacura.
					</seg>
					<seg id="b.REV.12.17" type="verse">
						Shinajpi dragón nishca piñarica huarmihua. Macanaungaj rica huarmimanda miraiguna puchujgunahua, Diospa camachishcaunara huacachijgunahua, Jesucristo shimira huacachijgunahuas.
					</seg>
				</div>
				<div id="b.REV.13" type="chapter">
					<seg id="b.REV.13.1" type="verse">
						Lamar pulaya tiyui shayaricani. Lamarmanda shu milli Animalda sicamujta ricucani, canzhis umayuj, chunga cornosyuj aca, cornospi chunga rey apu llaitu tianauca, paihua umaunais shu Diosta piñaj shutiras charica.
					</seg>
					<seg id="b.REV.13.2" type="verse">
						Ñuca ricushca Animal atun muru puma cuenta ricurij aca, paihua chaquiuna oso chaqui cuenta, paihua shimi león puma shimi cuenta aca. Dragón nishca paihua ushairas paihua apu tiarinaras, paihua atun mandana ushairas Animalma cuca.
					</seg>
					<seg id="b.REV.13.3" type="verse">
						Shu paihua uma huañunalla chugrishcara ricucani, astaumbas pai huañunalla chugrishca aliyacami. Tucui cai pacha runauna Animalda manzharisha catinauca.
					</seg>
					<seg id="b.REV.13.4" type="verse">
						Paiguna dragón nishcara adoranauca, paihua ushaira Animalma cushcaraigu, shinallara Animaldas adoranauca, casna nisha: ¿Pitairi cai Animal cuenta, pita paihua macanaunara ushangairi?
					</seg>
					<seg id="b.REV.13.5" type="verse">
						Shinallara paima lugarda cushca aca irus shimira rimangaj, Diosta camisha. Ushaira paima cushca aca mandangaj chuscu chunga ishqui quilla tupugama.
					</seg>
					<seg id="b.REV.13.6" type="verse">
						Shimira pascaca Diosta piñangaj, paihua shutiras piñangaj, paihua tabernáculo huasiras, ahua pachai causajgunaras piñangaj.
					</seg>
					<seg id="b.REV.13.7" type="verse">
						Paita lugarda cushca aca quirijgunahua macanaungaj, paigunara vencingajpas. Maspas, paita cushca aca tucui aillura, tucui llactara, tucui shimira, tucui runauna montonda mandangaj.
					</seg>
					<seg id="b.REV.13.8" type="verse">
						Paita adoranauca tucui cai pachai causajguna, paiguna shutiunara Borrego causana quillcai mana quillcashca asha, Borregoga mundu callarimanda sacrificioi cushca ashca.
					</seg>
					<seg id="b.REV.13.9" type="verse">
						Uyaj rinriyuj uyachu.
					</seg>
					<seg id="b.REV.13.10" type="verse">
						Chonda cularbi ishcaj chonda cularbi ishcashca anga. Esparahua huañuchij esparahua huañuchishca anga. Caibimi quirijguna ahuantana iyai, paiguna quirinas.
					</seg>
					<seg id="b.REV.13.11" type="verse">
						Chimanda huasha shu milli Animalda allpamanda sicamujta ricucani. Ishqui cornosyuj aca, borrego cuenta, astaumbas dragón nishcasna rimaca.
					</seg>
					<seg id="b.REV.13.12" type="verse">
						Cai Animal ñaupa ricurij Animalba tucui mandanahua mandan paihua ñaupajpi. Cai Animal cai pacharas cai pachai causajgunaras ñaupa aj Animalda alabachin, huañunalla chugrishca aliyajta.
					</seg>
					<seg id="b.REV.13.13" type="verse">
						Atun munanaita ranaunara ricuchin, maspas ahua pachamanda ninara urmachin cai pachama, runauna ñaupajpi.
					</seg>
					<seg id="b.REV.13.14" type="verse">
						Cai pachai causajgunara umachin paima cushca munanaita ricuchishcaunahua, ñaupa aj Animalba ñaupajpi. Cai pachai causajgunara mandaca Animal cuenta ricurijta rangaj, chi esparahua chugrichishca huasha causaj Animalda.
					</seg>
					<seg id="b.REV.13.15" type="verse">
						Paita lugarda cushca aca Animal cuenta ricurij rashcara samaira charingaj, rimangajpas, tucui paita mana adorajgunara huañuchingajpas.
					</seg>
					<seg id="b.REV.13.16" type="verse">
						Paiga tucuira, ichillauna ajpi atunguna ajpis, charijguna ajpi pogriuna ajpis, liuriuna ajpi mana liuriuna ajpis, shu señalda churachica ali maquii, urintii.
					</seg>
					<seg id="b.REV.13.17" type="verse">
						Mana pihuas randinara carunara ushacachu chi señalda mana charisha, Animalba shutira, Animalba shuti yupashcara mana charisha.
					</seg>
					<seg id="b.REV.13.18" type="verse">
						Caibimi yachana tian. Intindij runa Animal yupashcara yupachu, runa shuti yupanami. Paihua yupana socta patsac socta chunga socta.
					</seg>
				</div>
				<div id="b.REV.14" type="chapter">
					<seg id="b.REV.14.1" type="verse">
						Chimanda huasha ricucani. Borregoga Sión nishca urcui shayaca. Paihua pariju shu patsac chuscu chunga chuscu huaranga runauna tianauca. Paihua shutira paihua Yaya shutiras urintii quillcashcara charinauca.
					</seg>
					<seg id="b.REV.14.2" type="verse">
						Shu ahua pachamanda shimira uyacani, ashca yacuuna huactarishca cuenta uyarica, atun rayu uyarishca cuenta. Ñuca uyashca shimi arpa nishcara tucajguna tucashca cuenta uyarica.
					</seg>
					<seg id="b.REV.14.3" type="verse">
						Paiguna shu mushuj cantanara cantanauca apu tiarina ñaupajpi, chuscu causajguna ñaupajpis, anciano nishca rucuuna ñaupajpis. Pihuas cai cantanara mana ushacachu yachanara astaun chi patsac chuscu chunga chuscu huarangaunalla, paiguna randishcauna anauca cai pachamanda.
					</seg>
					<seg id="b.REV.14.4" type="verse">
						Caiguna huarmiunahua mana huajlijguna aca, huanraunami aca. Caiguna Borregora catijgunami pai maita rijpis. Caiguna runaunamanda randishcaunami anauca shu yura ñaupa punda aparij muyuuna cuenta, Diospajtas Borregojtas.
					</seg>
					<seg id="b.REV.14.5" type="verse">
						Paiguna shimii ima llulla shimira mana tupashcachu aca, huajli illaj anauca Diospa apu tiarina ñaupajpi.
					</seg>
					<seg id="b.REV.14.6" type="verse">
						Shu ángel huamburijta ricucani ahua pacha chaupi shungüi. Pai huiñai huiñaigama duraj evangelio ali shimira charica cai pachai tiajgunama rimangaj, tucui llactama, tucui ailluma, tucui shimima, tucui runaunamas.
					</seg>
					<seg id="b.REV.14.7" type="verse">
						Shinzhi shimihua caparisha nica: Diosta manzhaichi, paita ahuayachichi. Pai taripana horas ña pactamushcami. Ahua pachara, cai pacharas, lamardas, yacu bujyuras raj Diosta adoraichi.
					</seg>
					<seg id="b.REV.14.8" type="verse">
						Shu ángel paita catica, nisha: Urmashcami, urmashcami Babilonia nishca atun llacta. Tucui llactaunara pai tacarisha causana urti vinora cuenta upichicami.
					</seg>
					<seg id="b.REV.14.9" type="verse">
						Shu quinsa ángel chishujgunara catinauca, shinzhi shimihua rimasha: Pihuas Animaldas paihuaj cuenta ricurijtas adorasha, pihuas paihua señalda apishca asha urintii, maquii,
					</seg>
					<seg id="b.REV.14.10" type="verse">
						shinallarami Diospa piñarina vinora upingami, mana huahuas masashca, paihua upina purui talishcara. Ninahuas azufrehuas tormendachishca anga chuyaj angelguna ñaupajpi Borrego ñaupajpis.
					</seg>
					<seg id="b.REV.14.11" type="verse">
						Paiguna tormendachishcamanda cushni huiñai huiñaigama sicangami. Maspas tutas punzhas mana samanaunzhu Animalda adorajguna, paihuaj cuenta ricurijtas adorajguna, shinallara Animal shuti señalda apijgunas mana samanaunzhu.
					</seg>
					<seg id="b.REV.14.12" type="verse">
						Caibimi quirijguna ahuantana iyai, Dios mandashcaunara Jesuspi quirishcaras huacachijguna.
					</seg>
					<seg id="b.REV.14.13" type="verse">
						Shu ahua pachamanda rimaj shimira uyacani, casna nisha: Quillcai, Cuna horasmanda ñaupajma, cushimi anaunga tucui Señorbi quirisha huañujguna. Espirituga, Ari, nin, paiguna tarabashcaunamanda samanaungami. Paiguna rashcauna paigunahua catinaun.
					</seg>
					<seg id="b.REV.14.14" type="verse">
						Ricusha, shu yuraj puyura ricucani. Puyu ahuai shu chihui tiajta ricucani, Runa Churi cuenta ricurij; paihua umai shu curi llaitura, paihua maquii shu ilu saulira charica.
					</seg>
					<seg id="b.REV.14.15" type="verse">
						Templo huasimanda shu ángel llucshica, shinzhi shimihua puyui tiajta caparisha nica: Saulira cachai, pallairi. Pallana horas ña pactamushcami. Cai pacha pallana ña chaquishcami.
					</seg>
					<seg id="b.REV.14.16" type="verse">
						Puyui tiajga saulira cachaca cai pachama. Cai pachara pallashca aca.
					</seg>
					<seg id="b.REV.14.17" type="verse">
						Shu ángel ahua pachai tiaj templomanda llucshica, pai shinallara ilu saulira charica.
					</seg>
					<seg id="b.REV.14.18" type="verse">
						Altarmanda shu ángel, ninara mandaj, llucshica. Shinzhira caparisha saulira charijta cayaca: Cachai, nica, camba ilu saulira. Uvillas huanguunara pallai cai pachamanda. Paihua uvillas muyuuna pucushcami.
					</seg>
					<seg id="b.REV.14.19" type="verse">
						Angel saulira cachaca cai pachai; cai pacha uvillasta pallaca; uvillasta chahuanai ichuca, Diospa atun piñarina chahuanai.
					</seg>
					<seg id="b.REV.14.20" type="verse">
						Chahuanaga aitashca aca llactamanda canzhama. Chahuanamanda yahuar llucshica, yahuarga caballo shayachina huascagama pactajta, quinsa patsac kilómetrogama.
					</seg>
				</div>
				<div id="b.REV.15" type="chapter">
					<seg id="b.REV.15.1" type="verse">
						Ahua pachai shu atun gusto ricurinara ricucani: Canzhis angelgunara ricucani canzhis puchucai tormendachinaunara charijgunara. Caigunahua Diospa piñarina tucurin.
					</seg>
					<seg id="b.REV.15.2" type="verse">
						Shinallara shu ninahua masarishca vidrio cuenta lamarda ricucani. Vidrio lamarbi vencijgunara shayajta ricucani, paiguna chi milli Animalda, paihuaj cuenta ricurijtas, paihua señaldas, paihua shuti yupashcaras vencinauca; Diospa arpa nishca tucanaunara charinauca.
					</seg>
					<seg id="b.REV.15.3" type="verse">
						Diosta sirvij Moisespa cantanara Borrego cantanaras cantanauca, nisha: Can rashcauna, Tucuira Ushaj Señor Dios, atunmi anaun, manzhanaitami anaun. Camba ñambiuna dirichuunami, ciertounami, quirijgunahua Rey Apu.
					</seg>
					<seg id="b.REV.15.4" type="verse">
						¿Pita canda mana manzhangairi, Señor, camba shutira mana ahuayachingairi? Canlla chuyajmi angui. Chi raigumanda tucui llactauna canda adorangaj shamunaunga, camba taripanauna ricurinaushcami.
					</seg>
					<seg id="b.REV.15.5" type="verse">
						Caigunamanda huasha, ahua pachai templo nishca Diospa shimira ricuchij tabernáculo santo huasi pascashcara ricucani.
					</seg>
					<seg id="b.REV.15.6" type="verse">
						Templo huasi ucumanda chi canzhis tormendachinara charij angelguna llucshinauca, sumaj chiujlla ricurij lino nishcahua rashca llachapahua churarishcauna, paiguna pichui curi chumbillinahua chumbillishca aca.
					</seg>
					<seg id="b.REV.15.7" type="verse">
						Chuscu causajgunamanda shujga chi canzhis angelgunara canzhis curi vasora cuca, caran vaso huiñaigama causaj Dios piñarishcahua undashca aca.
					</seg>
					<seg id="b.REV.15.8" type="verse">
						Templo huasi cushnihua undashca aca, Diospa sumajmanda paihua ushaimandas. Mana pihuas templo huasii icunara ushacachu chi canzhis ángel canzhis tormendachinauna pactaringagama.
					</seg>
				</div>
				<div id="b.REV.16" type="chapter">
					<seg id="b.REV.16.1" type="verse">
						Templo huasimanda shinzhi shimihua rimashcara uyacani, canzhis angelgunara rimashcara: Richi, nica, canzhis Diospa piñarina vasora cai pacha ahuai talichi.
					</seg>
					<seg id="b.REV.16.2" type="verse">
						Ñaupa punda aj ángel rica, paihua vasora cai pacha ahuai talica. Runauna aichai ismuchij llaga iñaca milli Animalba señalda charijgunama, paihuaj cuenta ricurijta adorajgunamas.
					</seg>
					<seg id="b.REV.16.3" type="verse">
						Ishqui ángel paihua vasora talica lamar ahuai. Lamarga yahuar tucuca, huañushca runa yahuar cuenta. Tucui lamarbi causajguna huañunauca.
					</seg>
					<seg id="b.REV.16.4" type="verse">
						Quinsa ángel paihua vasora talica yacuuna ahuai, yacu llucshina bujyuuna ahuais. Yacuuna yahuar tucunauca.
					</seg>
					<seg id="b.REV.16.5" type="verse">
						Yacura mandaj ángel rimajta uyacani: Alimi angui can, Señor, ñaupa ajpas cuna ajpas chuyaj Dios, caigunara taripashcangui.
					</seg>
					<seg id="b.REV.16.6" type="verse">
						Imasna paiguna quirijguna Diosmanda rimajguna yahuarda talinauca, shinallara paigunama can yahuarda cushcangui upingaj; casna tucungaj alimi aca.
					</seg>
					<seg id="b.REV.16.7" type="verse">
						Shinallara shujta altarmanda rimajta uyacani: Cierto pacha, Tucuira Ushaj Señor Dios, can taripashcauna ciertomi, alimi anaun, nica.
					</seg>
					<seg id="b.REV.16.8" type="verse">
						Chuscu ángel paihua vasora indi ahuai talica. Indima cushca aca runaunara ninahua rupachingaj.
					</seg>
					<seg id="b.REV.16.9" type="verse">
						Runaunaga ashca rupajhua rupanauca. Diospa shutira piñanauca, pai cai tormendachinaunara mandaj ajpi. Mana arrepentirinaucachu Diosta ahuayachingaj.
					</seg>
					<seg id="b.REV.16.10" type="verse">
						Pichca ángel paihua vasora talica milli Animalba tiarina ahuai. Paihua llacta llandu llandu tucuca. Runauna paiguna callura caninauca nanashcamanda.
					</seg>
					<seg id="b.REV.16.11" type="verse">
						Ahua pacha Diosta piñanauca paiguna nanaiunamanda, paiguna llagaunamandas. Paiguna rashcaunamanda mana arrepentirinaucachu.
					</seg>
					<seg id="b.REV.16.12" type="verse">
						Socta ángel paihua vasora atun Eufrates nishca yacu ahuai talica. Yacu chaquirica, indi llucshina partimanda rey apuuna nambira puruntushca angaj.
					</seg>
					<seg id="b.REV.16.13" type="verse">
						Dragomba shimimanda, milli Animalba shimimandas, llulla rimajpa shimimandas quinsa irus supaiguna, turumba cuenta ricurij, llucshimujta ricucani.
					</seg>
					<seg id="b.REV.16.14" type="verse">
						Caiguna supaiguna almaunami, ricurinaunara ricuchinaun. Cai pacha rey apuunama rinaun tucui mundui, paigunara macanaunama tandachingaj, Tucuira Ushaj Diospa atun punzhai.
					</seg>
					<seg id="b.REV.16.15" type="verse">
						Ñucaga shuhuaj cuenta shamunimi. Cushimi chapaj runa, paihua churanara huacachij, ama llatan puringaj, shujguna pai pingarishcara ama ricungaj.
					</seg>
					<seg id="b.REV.16.16" type="verse">
						Chi rey apuunara tandachica shu pambai, hebreo shimii Armagedón nishcai.
					</seg>
					<seg id="b.REV.16.17" type="verse">
						Canzhis ángel paihua vasora talica huairai. Ahua pacha templo huasimanda apu tiarinamandas shinzhi shimi rimashca uyarica, casna nisha: Ña rashcami.
					</seg>
					<seg id="b.REV.16.18" type="verse">
						Shinzhi limpiashcauna, shimiuna, rayo uyarishcauna tianauca, shinallara allpa shinzhira cuyuca, imasna allpa mana imahoraspas cuyushca sami runauna cai pachai causaushca horaspi.
					</seg>
					<seg id="b.REV.16.19" type="verse">
						Atun llacta quinsa partii chaupirica, runauna llactauna tularinauca. Atun Babilonia nishca llacta Diospa ñaupajpi iyarishca aca, Dios shinzhira piñarishca vino vasora cungaj.
					</seg>
					<seg id="b.REV.16.20" type="verse">
						Tucui isla miticuca. Ureuuna mana tuparinauca.
					</seg>
					<seg id="b.REV.16.21" type="verse">
						Ahua pachamanda atun manzhanaita rasu rumiuna urmanauca runauna ahuai, caran muyu pichca chunga libra tupu llashaj. Runauna Diosta caminauca rasu rumihua tormendachishcamanda; cai tormendarina imamandas yali atun tormendos aca.
					</seg>
				</div>
				<div id="b.REV.17" type="chapter">
					<seg id="b.REV.17.1" type="verse">
						Canzhis vasora charij angelgunamanda shuj ñucajma shamuca. Ñucahua rimasha, nica: Caima shami. Canda ricuchisha yapa tacarisiqui huarmi taripashcara, huarmi ashca yacu ahuai tiaj.
					</seg>
					<seg id="b.REV.17.2" type="verse">
						Caí pacha rey apuuna cai huarmihua tacarinaushcami, cai pachai causajguna machanaushcami pai tacarinamanda vinohua.
					</seg>
					<seg id="b.REV.17.3" type="verse">
						Espiritui ñucara pushaca shu runa illashca partima. Chihui shu huarmira shu puca animalbi tiajta ricucani. Puca animalga ashca Diosta piñarina shutiunahua undashca aca, canzhis umayuj, chunga cornosyuj aca.
					</seg>
					<seg id="b.REV.17.4" type="verse">
						Huarmiga yana pucahua ali pucahuas churarishca aca; curihuas, chiu ricurij rumiunahuas, perla nishca muyuunahuas sumacyachishca aca. Paihua maquii shu curi vasora charica, vasoga ima ismushcahuas, pai tacarina irushuas undashca aca.
					</seg>
					<seg id="b.REV.17.5" type="verse">
						Paihua urintii shu shutira quillcashca aca: Pacashca Shimi, Atun Babilonia, Tacarisiqui Huarmiunahua Mama, Cai Pacha Irusgunahua Mama nishca.
					</seg>
					<seg id="b.REV.17.6" type="verse">
						Huarmira ricucani, quirijguna yahuarhua machashca jaca, Jesusta llaquishcamanda huañuchishcauna yahuarhuas. Ñuca paita ricusha ashcara manzharicani.
					</seg>
					<seg id="b.REV.17.7" type="verse">
						Angelga ñucara nica: ¿Imarasha manzharingui? Ñuca canda cuentasha cai huarmimanda rimaj pacashca shimira, paita aparij canzhis umayuj chunga cornosyuj animalmanda.
					</seg>
					<seg id="b.REV.17.8" type="verse">
						Can ricushca animal tiauca, cunaga illanmi, huasha atun ucu uctumanda sicanga, ucu pachama ringami. Cai pachai causajguna, maicanguna paiguna shutira mana quillcashcara charijguna causana quillcai mundu callarishcamanda pacha, caigunaga manzharinaunga animalda ricusha, ñaupa tiajta, cuna illajta, huasha cuti tianaras.
					</seg>
					<seg id="b.REV.17.9" type="verse">
						Cai shimiga iyaiyuj runa iyarinami: Canzhis umauna canzhis urcuunami, chi urcuuna ahuai huarmi tiarin.
					</seg>
					<seg id="b.REV.17.10" type="verse">
						Shinallara umauna canzhis rey apuunami anaun. Paigunamanda pichca ña urmanaushcami, shuj tiaun, shujga chara mana shamushcachu, pai shamushaga ansahuallara durana anga.
					</seg>
					<seg id="b.REV.17.11" type="verse">
						Ñaupa tiaj animal, cuna illaj, shinallara pusac aj rey apu tucunga. Pai shinallara chi canzbisgunamandami. Ucu pachama rin.
					</seg>
					<seg id="b.REV.17.12" type="verse">
						Shinallara can ricushca chunga cornosguna, chunga rey apuunami. Chara mandana llactara mana apinaushcachu. Shinajllaira shu horas tupura mandanara apinaunga rey apuuna cuenta animalhua pariju.
					</seg>
					<seg id="b.REV.17.13" type="verse">
						Caiguna chi samillara iyaiyuj anaun, paiguna ushaira mandanaras animalma cunaungami.
					</seg>
					<seg id="b.REV.17.14" type="verse">
						Borregohua macananaunga, Borregoga paigunara vencingami. Borrego señorgunamanda Señormi, rey apuunamanda Rey Apumi. Paihua pariju tiajguna cayashcaunami, ajllashcaunami, cierto quirihuajllami.
					</seg>
					<seg id="b.REV.17.15" type="verse">
						Shinallara ángel ñucara nica: Can ricushca tacarij huarmi tiarishca yacuuna, caigunami runauna, genteuna, llactauna, shimiuna.
					</seg>
					<seg id="b.REV.17.16" type="verse">
						Can animalbi ricushca chunga cornosguna tacarij huarmira chijninaunga, huarmira illajtas llatandas saquinaunga, paihua aichara micunaunga, ninahua paita rupachinaunga.
					</seg>
					<seg id="b.REV.17.17" type="verse">
						Dios paiguna shungüi churaca pai munashcara pactachingaj: paiguna shina iyangaj, paiguna mandanara animalma cungaj, Dios rimashca shimiuna pactaringagama.
					</seg>
					<seg id="b.REV.17.18" type="verse">
						Can ricushca huarmiga atun llactami, cai pacha rey apuunara mandaj.
					</seg>
				</div>
				<div id="b.REV.18" type="chapter">
					<seg id="b.REV.18.1" type="verse">
						Caimanda huasha, ñuca shu angelda ahua pachamanda irgumujta ricucani, ashca ushaihua shamuca. Cai pachara paihua sumajhua punzhayachishca aca.
					</seg>
					<seg id="b.REV.18.2" type="verse">
						Shinzhi uyarij shimihua caparisha nica: Urmashcami atun Babilonia llacta, urmashcami. Supaiguna causana, ima sami irus supais causana, ima irus chijnihuaj pishcuunas causana tucushcami.
					</seg>
					<seg id="b.REV.18.3" type="verse">
						Tucui llactauna paihua tacarinamanda urti vinora upinaushcami. Cai pacha rey apuuna paihua tacarinaushcami. Cai pacha catujguna paihua gusto munanaita charishcaunamanda charij tucunaushca.
					</seg>
					<seg id="b.REV.18.4" type="verse">
						Shu shimira ahua pachamanda rimajta uyacani. Paimanda llucshichi, ñuca runauna, ama llutaringaj pai ucharashcaunai, paihua torméndostas ama apingaj, nica.
					</seg>
					<seg id="b.REV.18.5" type="verse">
						Pai ucharashcauna ahua pachagama pactanaushcami. Dios pai manali rashcaunara iyarishcami.
					</seg>
					<seg id="b.REV.18.6" type="verse">
						Paima cuichi imasnara pai shujgunara cuca; pai rashcaunamanda ishqui cuti mas pagaichi; pai upinara alichina vasoi, ishqui cuti masta alichichi pai upingaj.
					</seg>
					<seg id="b.REV.18.7" type="verse">
						Imasna pai paulara ahuayachica, ima munanaita gustashcahuas causashcami, shina tupura paita cuichi tormendarinaras huacanaras; imasna pai nica paihua shungüi: Tiariuni reina huarmi apu cuenta, mana huaccha huarmichu ani, ima huacanaras mana ricushachu.
					</seg>
					<seg id="b.REV.18.8" type="verse">
						Chiraigumanda, shu punzhallai paihua tormendarinauna shamunaunga: huañuna, huacana, yarcais; ninahua rupachishca anga, paita taripaj Señor Dios ushaj ashcamanda.
					</seg>
					<seg id="b.REV.18.9" type="verse">
						Paihua tacarij rey apuuna, paihua pariju ima munanaita gustashcaunahua causashcauna huacanaungami; paimanda llaquirinaunga, llacta rupashcamanda cushnira ricusha.
					</seg>
					<seg id="b.REV.18.10" type="verse">
						Carui shayarisha, pai tormendarishcara manzharisha, ninaunga: ¡Ayailla, ayailla atun Babilonia llactamanda, shinzhi llacta, shu horasllai canda taripana shamuca!
					</seg>
					<seg id="b.REV.18.11" type="verse">
						Cai pachamanda catujguna huacanaun, llaquirinaun paimanda, pihuas ña paiguna charishcaunara mana randijpi:
					</seg>
					<seg id="b.REV.18.12" type="verse">
						Curihua rashcaunara, cullquiras, valij rumiunaras, perla nishcaunaras, ñutu lino llachaparas, yana puca llachaparas, seda nishca llachaparas, puca llachaparas, gusto asnaj caspiras, marfil nishcaras, valij caspiunaras, pailaras, iruras, marmol nishca rumiras:
					</seg>
					<seg id="b.REV.18.13" type="verse">
						Ishpingu cararas, gusto asnaj ambiras, incienso nishcaras, mirra nishcaras, olíbano nishcaras, vinoras, aceiteras, yuraj harina polvoras, trigo muyuras, animalgunaras, borregounaras, caballounaras, carretaunaras, sirvijgunaras, runa almaunaras.
					</seg>
					<seg id="b.REV.18.14" type="verse">
						Camba shungu munashca micuna muyuuna cambajmanda anzhurinauca. Tucui ima munanaitas ima gusto ricurijpas ña illan, imahoraspas mana cuti tupanguichu.
					</seg>
					<seg id="b.REV.18.15" type="verse">
						Caigunara catujguna, ñaupa horas llactamanda charij tucujguna, carui shayanaunga, huacasha, llaquirisha, llacta tormendarishcara manzhasha.
					</seg>
					<seg id="b.REV.18.16" type="verse">
						Shina nisha ninauca: ¡Ayailla, ayailla, atun llactamanda. Ali yuraj lino llachapahua churarishca aca, yana pucahuas, ali pucahuas sumacyachishca aca, curihuas, valij rumiunahuas, perla nishcaunahuas!
					</seg>
					<seg id="b.REV.18.17" type="verse">
						Shu horasllai ashca valijguna chingarinaushca. Tucui barcora pushaj, tucui barcoi purijguna, tucui barcoi tarabajguna, tucui lamarbi tarabajgunas carui shayanauca.
					</seg>
					<seg id="b.REV.18.18" type="verse">
						Llacta rupashcamanda cushnira ricusha, caparinauca: ¿Maican llacta cai atun llacta cuenta aca? nisha.
					</seg>
					<seg id="b.REV.18.19" type="verse">
						Paiguna umai polvora shitanauca. Huacasha, llaquirisha caparinauca: ¡Ayailla, ayailla, nisha, atun llactamanda. Tucui lamarbi barcounara charijguna chi llactai charij tucunauca pai charishcaunamanda. Shu horasllai tulashcami!
					</seg>
					<seg id="b.REV.18.20" type="verse">
						Cushiyaichi paimanda, ahua pacha, shinallara canguna, quirijgunas, cachashca runaunas, Diosmanda rimajgunas. Dios cangunajta alira rashcami paihuajpi.
					</seg>
					<seg id="b.REV.18.21" type="verse">
						Shu shinzhi ushaj ángel shu rumira apica, atun cutana rumi cuenta; rumira lamarbi shitaca, casna nisha: Shinallara tulashcami anga Babilonia atun llactara. Imahoraspas mana cuti tarishcachu anga.
					</seg>
					<seg id="b.REV.18.22" type="verse">
						Arpa tucajguna shimi, música, pingulluunas, cormetaunas mana cuti uyarinaungachu cambajpi. Ima maquihua tarabaj runas mana cuti tuparingachu cambajpi. Ima cutasha tulupushcas mana cuti uyaringachu cambajpi.
					</seg>
					<seg id="b.REV.18.23" type="verse">
						Ima vela purus cambajpi mana cuti punzhayachingachu. Ima cari shimis ima huarmi shimis mana cuti uyaringachu cambajpi. Camba catujguna mundui atun runauna anauca. Astaun can sagrashcaunamanda tucui llactaunara umachishca anauca.
					</seg>
					<seg id="b.REV.18.24" type="verse">
						Paihuajpi Diosmanda rimajgunamanda quirijgunamanda tucui cai pachai huañushcaunamanda yahuarda tupanáuca.
					</seg>
				</div>
				<div id="b.REV.19" type="chapter">
					<seg id="b.REV.19.1" type="verse">
						Caimanda huasha ashca runa shimiuna shinzhi caparijta uyacani ahua pachai. ¡Diosta alabaichi! ninauca. Quishpichinas, ali rimashca shutis, ali sumajpas, ali ushais ñucanchi Señor Diospajmi.
					</seg>
					<seg id="b.REV.19.2" type="verse">
						Pai tarípashcauna ciertomi, alimi imasna atun tacarisiqui huarmira taripashcami, cai pachara huajlichijta pai tacarishcaunahua. Paita sirvijguna yahuarda, tacarij huarmi maquihua talishcara, cutipashcami.
					</seg>
					<seg id="b.REV.19.3" type="verse">
						Cutillara: ¡Diosta alabaichi! ninauca. Paihua cushni huiñai huiñaigama sicasha rin.
					</seg>
					<seg id="b.REV.19.4" type="verse">
						Ishqui chunga chuscu anciano nishca rucuuna, chuscu causajgunandi tuama urmanauca, apu tiarinai tiaj Diosta adoranauca, casna nisha: ¡Amen! ¡Diosta alabaichi!
					</seg>
					<seg id="b.REV.19.5" type="verse">
						Apu tiarinamanda shu shimi uyarica, casna nisha: Ñucanchi Diosta alabaichi, tucui paita sirvijguna, paita manzhajgunas, shinallara ichillauna atungunandis.
					</seg>
					<seg id="b.REV.19.6" type="verse">
						Ashca runa shimiuna cuenta rimashcara uyacani, ashca yacuuna cuenta huactarishcaras, atun rayouna cuenta uyarishcaras, casna nisha: ¡Diosta alabaichi, ñucanchi Tucuira Ushaj Señor Dios mandanmi!
					</seg>
					<seg id="b.REV.19.7" type="verse">
						Cushiyashunchi, cariyashunchi, paita ahuayachishunchi. Borrego borarana horas pactamushcami, paihua huarmi ña puruntushcami.
					</seg>
					<seg id="b.REV.19.8" type="verse">
						Huarmiraga cushca aca gusto inu lino nishca llachapahua churaringaj, sumajlla, chiujlla. Chi inu lino nishca llachapa quirijguna ali rashcaunami.
					</seg>
					<seg id="b.REV.19.9" type="verse">
						Angelga ñucara nica: Quillcai: Cushiunami Borrego bora micunama convirashcauna. Ñucara nihuaca: Cai shimiuna Dios cierto rimashcami.
					</seg>
					<seg id="b.REV.19.10" type="verse">
						Ñucaga paihua chaquii tuama urmacani, paita adorangaj. Paiga: Ama casna raichu, nica. Ñuca canhua pariju sirvij ani camba uquiunahua, paiguna Jesuspa shimira huacachijgunami. Diosllara adoraichi. Jesusmanda cuentana shimi Diosmanda rimashca shimi almami.
					</seg>
					<seg id="b.REV.19.11" type="verse">
						Shinajpi ahua pacha pascashcara ricucani. Shu yuraj caballo ricurimuca, caballoi tiajpa shuti Quirihuajmi, Ciertomi aca. Pai ali taripanahua taripan, macanaun.
					</seg>
					<seg id="b.REV.19.12" type="verse">
						Paihua ñahui muyu nina cuentami aca. Paihua umai ashca rey apu llaituuna tianauca. Shu shuti quillcashcara charica, pihuas mana ricsicachu, pailla ricsij aca.
					</seg>
					<seg id="b.REV.19.13" type="verse">
						Paihua churanaga yahuarhua tinishcami aca. Paihua shuti: Diospa Shimi.
					</seg>
					<seg id="b.REV.19.14" type="verse">
						Ahua pacha soldarouna, inu lino llachapahua churarishca anauca, yurajlla, chiujlla. Paita catinauca yuraj caballounai.
					</seg>
					<seg id="b.REV.19.15" type="verse">
						Paihua shimimanda shu ilu espara llucshica, llactaunara chugrichingaj. Paigunara mandangami iru varahua. Pai Tucuira Ushaj Diospa piñarina urti vino chahuanara aitanmi.
					</seg>
					<seg id="b.REV.19.16" type="verse">
						Paihua churanais, paihua changais, shutira quillcashca tian: Rey apuunamanda Rey Apu, señorgunamanda Señor.
					</seg>
					<seg id="b.REV.19.17" type="verse">
						Shu ángel indii shayajta ricucani. Shinzhi shimihua caparisha, tucui ahua huairai huamburij pishcuunara cayaca: Shamichi, nisha, Diospa atun micunama tandarichi,
					</seg>
					<seg id="b.REV.19.18" type="verse">
						rey apuuna aichara micungaj, capitanguna aicharas, shinzhiuna aicharas, caballouna aicharas, montajguna aicharas,
					</seg>
					<seg id="b.REV.19.19" type="verse">
						Ñucaga Animalda ricucani, cai pacha rey apuunandi, paiguna soldarounandi macanaungaj tandarishcara, caballoi tiajhua paihua soldarounahuas macanaungaj.
					</seg>
					<seg id="b.REV.19.20" type="verse">
						Animalga apishca aca, paihua pariju llulla rimaj runandi. Pai munanaita rashcaunara raj aca Animalba ñaupajpi, casna rasha Animalba señalda apijgunara paihuaj cuenta ricurijta alabajgunaras umachicami. Cai ishquira causajgunara azufrehua sindij nina cochai shitashca anauca.
					</seg>
					<seg id="b.REV.19.21" type="verse">
						Chishujgunaga caballoi montaj shimimanda llucshij esparahua huañuchishca anauca. Tucui pishcuuna sacsajta micunauca paiguna aichara.
					</seg>
				</div>
				<div id="b.REV.20" type="chapter">
					<seg id="b.REV.20.1" type="verse">
						Shu ahua pachamanda irgumuj angelda ricucani, atun ucu uctu llavera charijta. Atun iru huascara charica maquii.
					</seg>
					<seg id="b.REV.20.2" type="verse">
						Dragonda apica. Cai dragón callarimanda machacui aca, supai apu Satanás nishca aca. Paita shu huaranga huatara huataca.
					</seg>
					<seg id="b.REV.20.3" type="verse">
						Angel paita atun ucu uctui shitaca. Chihui paita ishcaca, sello nishcara churasha, pai llactaunara ama cuti umachingaj huaranga huata pactaringagama. Chimanda huasha cacharina aca ansa ratohuara.
					</seg>
					<seg id="b.REV.20.4" type="verse">
						Apu tiarinaunara ricucani. Chihui tiajgunama taripana ushaira cushca aca. Jesuspa shutira rimashcamanda Diospa shimimandas cungara pitishcauna almaunara ricucani. Caiguna Animaldas paihuaj cuenta ricurijtas mana adorajguna aca, shinallara paihua señalda mana apinauca urintiis maquiunais. Caiguna causanauca, shinallara mandanauca Cristohua pariju huaranga huata tupura.
					</seg>
					<seg id="b.REV.20.5" type="verse">
						Chishu huañushcauna mana cuti causanaucachu huaranga huatauna pactaringagama. Caimi ñaupa causarina.
					</seg>
					<seg id="b.REV.20.6" type="verse">
						Cushimi, chuyajmi ñaupa causarinai causarij runa. Ñaupa huañunamanda huasha huañuna caigunahua ushaira mana charingachu, astaumbas caiguna Diospaj Cristohuaj sacerdoteuna anaungami. Rey apuunasna paihua pariju mandanaungami huaranga huataunara.
					</seg>
					<seg id="b.REV.20.7" type="verse">
						Huaranga huata pasashca huasha, Satanás pai uctui ishcashcamanda cacharishca anga.
					</seg>
					<seg id="b.REV.20.8" type="verse">
						Llucshingami tucui mundui tiaj llactaunara umachingaj, Gog nishca llactara Magog nishca llactaras, paigunara macanaunama tandachingaj. Paigunara yupajpi, lamar tiyu cuentami aca.
					</seg>
					<seg id="b.REV.20.9" type="verse">
						Allpa tapajta sicamunauca, quirijguna campamentora llaquishca llactaras muyujta shamunauca. Diospajmanda nina ahua pachamanda urmamusha paigunara tucuchica.
					</seg>
					<seg id="b.REV.20.10" type="verse">
						Paigunara umachij supai apu azufrehua sindij nina cochama shitashca aca. Chihui tianauca Animalndi llulla rimajndi. Chihui tormendarinaunga tutandi punzhandi huiñai huiñaigama.
					</seg>
					<seg id="b.REV.20.11" type="verse">
						Shu atun yuraj apu tiarinara ricucani, chihui tiajtas. Paihua ñaupajmanda cai pachas ahua pachas miticunauca. Paigunaj ima lugar mana tuparicachu,
					</seg>
					<seg id="b.REV.20.12" type="verse">
						Huañushcaunara ricucani, atungunaras ichülaunaras. Diospa ñaupajpi shayanauca. Quülcauna pascashca anauca. Shu quillcas pascashca aca, causana quillca nishca. Huañushcauna taripashca anauca, quillcaunai quillcashca tiaj tupura, paiguna rashca tupui taripashca anauca.
					</seg>
					<seg id="b.REV.20.13" type="verse">
						Lamar yacu paihuajpi tiaj huañushcaunara cuca. Huañuis, ucu pachas paigunajpi tiaj huañushcaunaras cunauca. Caran dueño pai rashca tupui taripashca aca.
					</seg>
					<seg id="b.REV.20.14" type="verse">
						Huañunas ucu pachas nina cochai shitashca anauca. Caimi ishqui cuti huañuna.
					</seg>
					<seg id="b.REV.20.15" type="verse">
						Maicambas, paihua shutira causana quillcai mana quillcashcara charij nina cochama shitashca aca.
					</seg>
				</div>
				<div id="b.REV.21" type="chapter">
					<seg id="b.REV.21.1" type="verse">
						Mushuj ahua pachara mushuj cai pacharas ricucani. Ñaupa aj ahua pacha, ñaupa aj cai pachas ña illanauca, lamarbas ña illacami.
					</seg>
					<seg id="b.REV.21.2" type="verse">
						Ñuca, Juan, chuyaj llactara ricucani, mushuj Jerusalenda, Diosmanda ahua pachamandas irgumujta, imasna shu huarmi paihua carira tupangaj churarishca cuenta.
					</seg>
					<seg id="b.REV.21.3" type="verse">
						Ahua pachamanda shu shimira rimajta uyacani, casna nisha: Diospa tabernáculo huasi runaunahua tian, Dios paigunahua causangami, paigunaga paihua runauna tucunaungami. Diosliara paigunahua tiangami paiguna quiquin Dios cuenta.
					</seg>
					<seg id="b.REV.21.4" type="verse">
						Dios tucui iquira paiguna ñahuimanda pichangami. Ña huañuna illangami; huacanas, caparinas, nanais illanaungami. Ñaupa ajguna ña pasanaushcami.
					</seg>
					<seg id="b.REV.21.5" type="verse">
						Apu tiarinai tiajga: Uyai, nica, tucuira mushujllara rauni. Pai ñucara nica: Quillcai, cai shimiuna quirihuajllami, cierto shimiunami.
					</seg>
					<seg id="b.REV.21.6" type="verse">
						Ñucara nica: Ña rashcami. Ñuca Alfa nishca ani, Omega nishcas ani, callarinas tucurinas ani. Upinaichijta yangamanda cuyauni causana yacu bujyumanda.
					</seg>
					<seg id="b.REV.21.7" type="verse">
						Vencijga tucuira apingami, ñuca paihua Dios tucusha, pai ñuca churi tucunga.
					</seg>
					<seg id="b.REV.21.8" type="verse">
						Astaun manzhaisiquiuna, mana quirijguna, irusta rajguna, huañuchijguna, shujhua tacarijguna, sagrauna, runa rashca diosta alabajguna, tucui llullajgunas ninahuas azufrehuas sindij nina cochai tianaungami. Caimi ishqui cuti huañuna.
					</seg>
					<seg id="b.REV.21.9" type="verse">
						Shu ángel ñucama shamuca, pai chi canzhis puchucai tormendarinahua undachishca vasora charij angelgunamanda shuj aca. Angel ñucahua rimaca, casna nica: Caima shami, pactachishca huarmira canda ricuchisha, Borrego huarmimi.
					</seg>
					<seg id="b.REV.21.10" type="verse">
						Ñucara Espiritui shu atun ahua urcuma pushahuaca, atun chuyaj Jerusalén llactara ricuchihuaca, ahua pachamanda Diospajmandas irgumujta.
					</seg>
					<seg id="b.REV.21.11" type="verse">
						Diospa sumajta charica. Paihua ricurina shu yapa ashca valij jaspe nishca gusto chiujlla pasajta ricurij rumi cuenta aca.
					</seg>
					<seg id="b.REV.21.12" type="verse">
						Llactaga atun ahua rumi quinzhara charica, chunga ishqui punguyuj. Caran pungüi shu ángel shayaca, shinallara caran pungu quillcashca shutira charica, Israelba chunga ishqui churiuna aillu shutira;
					</seg>
					<seg id="b.REV.21.13" type="verse">
						Indi llucshina partii quinsa pungu, norte nishca quinri partiis quinsa pungu, sur nishca quinri partiis quinsa pungu, indi icuna partiis quinsa pungu.
					</seg>
					<seg id="b.REV.21.14" type="verse">
						Llacta quinzha chunga ishqui rumi siquira charica. Cai rumiunai Borrego chunga ishqui cachashca runauna shutira quillcashca aca.
					</seg>
					<seg id="b.REV.21.15" type="verse">
						Ñucahua rimaj ángel shu tupuna caspira charica, curihua rashca, llactara tupungaj, paihua punguunandi, quinzhandi.
					</seg>
					<seg id="b.REV.21.16" type="verse">
						Llactaga sunimas anzhumas chi tupulla aca. Llactara caspihua tupuca, ishqui huaranga kilómetro tupu aca, sunimas anzhumas ahuamas tucui chi tupulla aca.
					</seg>
					<seg id="b.REV.21.17" type="verse">
						Paihua quinzhara tupuca, canzhis chunga ishqui rigra tupu aca, runa tupuna sami, ángel tupuna shinallara aca.
					</seg>
					<seg id="b.REV.21.18" type="verse">
						Llacta quinzha jaspe nishca rumihua rashca aca, llactaga ali curihua, chuyaj vidrio cuenta.
					</seg>
					<seg id="b.REV.21.19" type="verse">
						Quinzha siqui rumiuna valij rumiunahua sumacyachishca anauca. Ñaupa siqui rumi jaspe nishca aca, ishquiga zafiro nishca, quinsa ágata nishca, chuscu esmeralda nishca aca.
					</seg>
					<seg id="b.REV.21.20" type="verse">
						Pichca siqui rumi ónica nishca, socta cornalina nishca, canzhis crisólito nishca, pusac berilo nishca, iscun topacio nishca, chunga crisopraso nishca, chunga shuj jacinto nishca, chunga ishqui amatista nishca aca.
					</seg>
					<seg id="b.REV.21.21" type="verse">
						Chunga ishqui punguuna perla nishcauna anauca, caran pungu shu perla nishca. Llacta ñambi ali curihua rashca aca, vidrio cuenta pasajta ricurij.
					</seg>
					<seg id="b.REV.21.22" type="verse">
						Llactai templo huasira mana ricucanichu; Tucuira Ushaj Señor Dios Borregondi paihua templo huasimi.
					</seg>
					<seg id="b.REV.21.23" type="verse">
						Llactaga indiras quillaras mana ministinzhu paihuajpi punzhayachingaj, Diospa sumajga llactara punzhayachin, Borregos paihua velami.
					</seg>
					<seg id="b.REV.21.24" type="verse">
						Quishpichishcauna llactauna paihua punzhai purinaunga, Cai pacha rey apuuna paiguna sumajta paiguna ali shutiras apamunaunga llactama.
					</seg>
					<seg id="b.REV.21.25" type="verse">
						Punzha paihua punguuna mana imahoras ishcashcachu anaunga. Chihui tuta illan.
					</seg>
					<seg id="b.REV.21.26" type="verse">
						Llactauna sumajta paiguna ali shutiras chima apanaunga.
					</seg>
					<seg id="b.REV.21.27" type="verse">
						Paihuajpi ima iruspas mana icungachu, ima huajlichijpas, ima llullajpas. Astaumbas, Borrego causana quillcai quillcashcaunalla chi llactai icunaungami.
					</seg>
				</div>
				<div id="b.REV.22" type="chapter">
					<seg id="b.REV.22.1" type="verse">
						Chimanda huasha shu chuyaj causana yacura ricuchihuaca, chiujlla ricurij. Chi yacu Diospa tiarinamanda Borrego tiarinamandas llucshica.
					</seg>
					<seg id="b.REV.22.2" type="verse">
						Llacta ñambi chaupi shungüi, yacu ishqui partiis, causana yura shayaca. Yuraga chunga ishqui muyu tonora aparin, caran quilla shu tono muyura. Yura pangauna llactaunara alichij aca.
					</seg>
					<seg id="b.REV.22.3" type="verse">
						Maldiciana ña illangami. Diospa apu tiarina, Borrego apu tiarinas chihui tianaunga. Paita sirvijguna sirvinaunga.
					</seg>
					<seg id="b.REV.22.4" type="verse">
						Paihua ñahuira ricunaungami, paihua shutira charinaungami paiguna urintii.
					</seg>
					<seg id="b.REV.22.5" type="verse">
						Tuta ña mana tiangachu chihui. Vela purus indis mana ministirinzhu punzhayachingaj. Señor Dios paigunara punzhayachinga. Huiñai huiñaigama rey apuuna tucusha mandanaungami.
					</seg>
					<seg id="b.REV.22.6" type="verse">
						Angel ñucara nica: Cai shimiuna quirinallami, ciertomi. Señorga, rimajguna espirituuna Dios, paihua angelda cachashcami paita sirvijgunara ricuchingaj imasna uctalla tucunaun ara.
					</seg>
					<seg id="b.REV.22.7" type="verse">
						¡Uctalla shamunimi! Cushimi cai quillcai tiaj Diosmanda rimashca shimiunara huacachij.
					</seg>
					<seg id="b.REV.22.8" type="verse">
						Ñuca, Juan, cai tucuira uyacani, ricucani. Cai tucuira uyashca huasha, ricushca huasha, ñucama ricuchij angelba chaquii tuama urmacani adorangaj.
					</seg>
					<seg id="b.REV.22.9" type="verse">
						Randi ñucara nihuaca: Riqui, ama casna raichu, ñuca canhua pariju sirvij ani camba Diosmanda rimaj uquiunahua, cai quillcai tiaj shimiunara huacachijgunahuas. Diosta alabai.
					</seg>
					<seg id="b.REV.22.10" type="verse">
						Angel ñucara nica: Cai quillcai tiaj Diosmanda rimashca shimiunara ama ishcaichu sello nishcahua. Tiempo mayanllaimi.
					</seg>
					<seg id="b.REV.22.11" type="verse">
						Manali runa chara irus achu; ali runa chara alira rachu, chuyaj runa chara chuya achu.
					</seg>
					<seg id="b.REV.22.12" type="verse">
						Ñuca uctalla shamuni, ñuca pagana ñucahuami tian, caran dueñora pagangaj pai rashca tupui.
					</seg>
					<seg id="b.REV.22.13" type="verse">
						Ñuca Alfa nishca mani, Omega nishcas ani, callarinas tucurinas, ñaupa aj puchucai ajpas.
					</seg>
					<seg id="b.REV.22.14" type="verse">
						Cushiunami churanaunara tacsajguna, dirichura charingaj causana yurama pactai ringaj, llacta punguunai icungajpas.
					</seg>
					<seg id="b.REV.22.15" type="verse">
						Astaumbas allcuuna canzhama tianaunga, sagraunandi, shujhua tacarijgunandi, huañuchijgunandi, runa rashca diosta alabajgunandi, tucui llullanara llaquijgunandi rajgunandis.
					</seg>
					<seg id="b.REV.22.16" type="verse">
						Ñuca, Jesús, ñuca angelda cachashcani cai shimiunara cangunara rimangaj iglesiaunai. Ñuca Davidmanda angus mirais ani, tutamanda ricurimuj shinzhira sindij estrellas ani.
					</seg>
					<seg id="b.REV.22.17" type="verse">
						Espíritus Huarmis: Shami, ninaun. Uyajga, Shami nichu. Upinaichij shamuchu, munajpas shamuchu, causana yacura upichu, yangamanda apisha.
					</seg>
					<seg id="b.REV.22.18" type="verse">
						Tucui cai quillcai quillcashca Diosmanda rimashca shimiunara uyajgunama nini: Pi runas imaras yapasha caigunara, Dios cai quillcai quillcashca tormendarinaunara paita cungami.
					</seg>
					<seg id="b.REV.22.19" type="verse">
						Pihuas cai Diosmanda rimashca shimiunara quillcashcamanda imaras anzhuchijpi, Dios paihua shutira anzhuchinga causana quillcamanda, chuyaj llactamandas, cai quillcai quillcashcaunamandas.
					</seg>
					<seg id="b.REV.22.20" type="verse">
						Cai shimiunara rimaj, casna nin: Cierto pacha uctalla shamunimi. Amen. Ari, shami Señor Jesús.
					</seg>
					<seg id="b.REV.22.21" type="verse">
						Ñucanchi Señor Jesucristo gracia nishca ali iyai tucui cangunahua tiachu. Amen.
					</seg>
				</div>
			</div>
		</body>
	</text>
</cesDoc>
